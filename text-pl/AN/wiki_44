<doc id="2741318" url="https://pl.wikipedia.org/wiki?curid=2741318" title="Erik Kynard">
Erik Kynard

Erik Kynard (ur. 3 stycznia 1991 w Toledo) – amerykański lekkoatleta specjalizujący się w skoku wzwyż.
Podczas juniorskich mistrzostw świata w 2008 odpadł w eliminacjach. Zdobył srebro mistrzostw panamerykańskich juniorów w Port-of-Spain (2009). Bez większych sukcesów startował w 2011 w uniwersjadzie oraz mistrzostwach świata. W 2012 został w Londynie wicemistrzem olimpijskim. Brązowy medalista halowych mistrzostw świata w Portland oraz szósty zawodnik konkursu olimpijskiego w Rio de Janeiro (2016).
Złoty medalista mistrzostw Stanów Zjednoczonych oraz mistrzostw National Collegiate Athletic Association.
Rekordy życiowe: stadion – 2,37 (4 lipca 2013, Lozanna, 9 maja 2014, Doha i 26 czerwca 2015, Eugene); hala – 2,34 (15 lutego 2014, Birmingham i 28 lutego 2015, Boston).

</doc>
<doc id="2741321" url="https://pl.wikipedia.org/wiki?curid=2741321" title="Tramwaje w Mayagüez">
Tramwaje w Mayagüez

Tramwaje w Mayagüez − zlikwidowany system komunikacji tramwajowej w portorykańskim mieście Mayagüez, działający w latach 1875−1927.
Historia.
Pierwszą koncesję na budowę linii tramwajowej w Mayagüez wydano 14 marca 1871. Pierwszą linię tramwaju konnego wzdłuż Calle Méndez Vigo pomiędzy Plaza Colón (Calle Peral) i zajezdnią przy Calle Comercio otwarto 27 lutego 1875. Operatorem na linii była spółka "Ferrocarril Urbano de la Villa de Mayagüez" (FUVM). Pierwsza linia tramwajowa mierzyła 1,47 km długości, a rozstaw szyn na niej wynosił 1450 mm. Spółka FUVM 19 czerwca 1878 otrzymała pozwolenie na zastąpienie tramwajów konnych tramwajami parowymi. 3 lutego 1886 linię tą zamknięto. 
W 1893 powstał nowy projekt linii tramwajowej, który dublował poprzednią linię na Calle Méndez Vigo. Projekt zakładał także budowę pętli ulicznej w centrum miasta oraz budowę linii do Playa do dworca kolejowego oraz budowę nowej zajezdni. 22 sierpnia 1894 podpisano umowę ze spółką "Sociedad Anónima Tranvía de Mayagüez". 28 maja 1895 otwarto 1,5 km linię tramwajową od nowej zajezdni przy Calle Concordia, następnie wzdłuż Calle Méndez Vigo do Calle Peral. Rozstaw szyn na linii wynosił 610 mm. Nie wszystkie planowane linie zostały zbudowane. Wkrótce po otwarciu zbudowano uproszczoną linię wokół centrum miasta, nie zrealizowano natomiast linii do dworca kolejowego w Playa. W 1897 otwarto linię wzdłuż Calle Comercio. Oprócz wagonów letnich w eksploatacji znajdowało się także 5 wagonów zamkniętych. Sieć tramwajową, którą obsługiwały tramwaje konne zamknięto w 1912, a spółkę rozwiązano.
Nowa spółka została zarejestrowana 11 lipca 1912 pod nazwą "Mayagüez Tramway Company". W 1915 producent "Jackson &amp; Sharp Co." w Wilmington dostarczył trzy tramwaje akumulatorowe. Otwarcie linii tramwajowej nastąpiło w 1915. Linię tramwaju akumulatorowego zamknięto w 1926. Spółkę rozwiązano 18 stycznia 1927. Zajezdnię tramwajową rozebrano w 1930. 

</doc>
<doc id="2741325" url="https://pl.wikipedia.org/wiki?curid=2741325" title="Dao bu liu ren">
Dao bu liu ren

Dao bu liu ren () – hongkoński przygodowy film akcji z elementami sztuk walki z 1971 roku w reżyserii Wing-Cho Yip.
Film zarobił 730 864 dolarów hongkońskich w Hongkongu.
Obsada.
Źródło: Filmweb

</doc>
<doc id="2741326" url="https://pl.wikipedia.org/wiki?curid=2741326" title="Louis Béguet">
Louis Béguet

Louis Béguet (ur. 7 grudnia 1894 w Neuf-Mesnil, zm. 2 marca 1983 w Nantes) – francuski sportowiec, lekkoatleta i rugbysta grający w pierwszej linii młyna, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu.
Kariera sportowa.
W trakcie kariery sportowej związany był z klubami Racing Club de France, PUC Paryż oraz Sporting Club Nazairien.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w obu meczach tych zawodów, w których Francuzi na Stade de Colombes rozgromili 4 maja Rumunię 61:3, a dwa tygodnie później przegrali z USA 3:17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w latach 1922–1924 rozegrał łącznie 10 spotkań zdobywając 32 punkty.
Startował również w międzynarodowych zawodach lekkoatletycznych, a po zakończeniu kariery sportowej związał się z wojskiem.

</doc>
<doc id="2741327" url="https://pl.wikipedia.org/wiki?curid=2741327" title="Pascal Lino">
Pascal Lino

Pascal Lino (ur. 13 sierpnia 1966 w Sartrouville) – francuski kolarz torowy i szosowy, brązowy medalista torowych mistrzostw świata.
Kariera.
Pierwszy sukces w karierze Pascal Lino osiągnął w 1987 roku, kiedy zdobył brązowy medal w wyścigu punktowym amatorów podczas mistrzostw świata w Wiedniu. W wyścigu tym wyprzedzili go jedynie Marat Ganiejew z ZSRR oraz Uwe Messerschmidt z RFN. Rok później brał udział w igrzyskach olimpijskich w Seulu, gdzie wraz z kolegami z reprezentacji zajął czwarte miejsce w drużynowym wyścigu na dochodzenie, a w wyścigu punktowym był siódmy. Przez większość kariery Lino startował głównie w wyścigach szosowych, wygrywając między innymi: Coupe de France i Paryż-Camembert w 1988 roku oraz Tour de l’Avenir w 1989 roku. W 1992 roku zajął piąte miejsce w klasyfikacji generalnej Tour de France, a dwa lata później był czternasty w Vuelta a España. W 1988 roku zdobył też złoty medal szosowych mistrzostw kraju w drużynowej jeździe na czas.

</doc>
<doc id="2741331" url="https://pl.wikipedia.org/wiki?curid=2741331" title="Gui nu chuan">
Gui nu chuan

Gui nu chuan () – hongkoński przygodowy film fantasy akcji z 1971 roku w reżyserii Huang Fenga.
Film zarobił 349 350 dolarów hongkońskich w Hongkongu.
Obsada.
Źródło: Filmweb

</doc>
<doc id="2741332" url="https://pl.wikipedia.org/wiki?curid=2741332" title="André Béhotéguy">
André Béhotéguy

André Béhotéguy (ur. 19 października 1900 w Bajonnie, zm. 17 sierpnia 1960 w Nicei) – francuski sportowiec, lekkoatleta, wioślarz i rugbysta grający na pozycji środkowego ataku, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu.
Jego brat, Henri, również był reprezentantem Francji w rugby union.
Kariera sportowa.
W trakcie kariery sportowej reprezentował klub Aviron Bayonnais oraz US Cognac Rugby, z tym pierwszym dwukrotnie występując w finałach mistrzostw Francji w 1922 i 1923 roku.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w obu meczach tych zawodów, w których Francuzi na Stade de Colombes rozgromili 4 maja Rumunię 61–3, a dwa tygodnie później przegrali z USA 3–17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji, także jako kapitan, w latach 1923–1929 rozegrał łącznie 19 spotkań zdobywając 28 punkty.
Był mistrzem Francji w wioślarstwie, a także startował w międzynarodowych zawodach lekkoatletycznych.

</doc>
<doc id="2741333" url="https://pl.wikipedia.org/wiki?curid=2741333" title="Mario Gentili (ur. 1962)">
Mario Gentili (ur. 1962)

Mario Gentili (ur. 5 marca 1962 w Rzymie) – włoski kolarz torowy i szosowy, trzykrotny medalista torowych mistrzostw świata.
Kariera.
Pierwszy sukces w karierze Mario Gentili osiągnął w 1985 roku, kiedy zdobył brązowy medal w wyścigu ze startu zatrzymanego amatorów podczas mistrzostw świata w Bassano w 1985 roku. W wyścigu tym uległ jedynie swemu rodakowi Roberto Dottiemu oraz Austriakowi Rolandowi Königshoferowi. Na dwóch kolejnych mistrzostwach: Colorado Springs 1986 i Wiedniu 1987 w tej samej konkurencji Mario był najlepszy. W 1987 roku zajął ponadto trzecie miejsce w klasyfikacji generalnej hiszpańskiego wyścigu szosowego Cinturón a Mallorca. Nigdy nie startował na igrzyskach olimpijskich.

</doc>
<doc id="2741335" url="https://pl.wikipedia.org/wiki?curid=2741335" title="Vincenzo Colamartino">
Vincenzo Colamartino

Vincenzo Colamartino (ur. 6 lipca 1961 w Rzymie) – włoski kolarz torowy, srebrny medalista torowych mistrzostw świata.
Kariera.
Największym sukcesem w karierze Vincenzo Colamartino było zdobycie srebrnego medalu w wyścigu ze startu zatrzymanego amatorów podczas mistrzostw świata w Wiedniu w 1987 roku. W wyścigu tym uległ jedynie swemu rodakowi Mario Gentilemu, a bezpośrednio wyprzedził utytułowanego Austriaka Rolanda Königshofera. Był to jedyny medal na międzynarodowej imprezie tej rangi wywalczony przez Vincenzo. Nigdy nie startował na igrzyskach olimpijskich.

</doc>
<doc id="2741336" url="https://pl.wikipedia.org/wiki?curid=2741336" title="Odiellus">
Odiellus

Odiellus – rodzaj kosarzy z podrzędu Eupnoi i rodziny Phalangiidae.
Opis.
Przedstawiciele rodzaju mają uda nogogłaszczków opatrzono kolcami lub zębami po stronie brzusznej, a uda i golenie odnóży krocznych owłosione i pozbawione ząbków czy kolców.
Występowanie.
Przedstawiciele rodzaju zamieszkują Eurazję, Afrykę oraz Amerykę Północną.
Systematyka.
Opisano dotąd 17 gatunków kosarzy z tego rodzaju:

</doc>
<doc id="2741338" url="https://pl.wikipedia.org/wiki?curid=2741338" title="Opilio">
Opilio

Opilio – rodzaj kosarzy z podrzędu Eupnoi i rodziny Phalangiidae, liczący ponad 60 opisanych gatunków.
Występowanie.
Przedstawiciele rodzaju zamieszkują Eurazję, z jednym gatunkiem znanym również z Ameryki Północnej. Z Polski wykazano 4 gatunki:
Systematyka.
Opisano dotąd 63 gatunki kosarzy z tego rodzaju:

</doc>
<doc id="2741341" url="https://pl.wikipedia.org/wiki?curid=2741341" title="Alexandre Bioussa">
Alexandre Bioussa

Alexandre Bioussa (ur. 17 marca 1901 w Tuluzie, zm. 14 września 1966 w Tuluzie) – francuski rugbysta grający na pozycji rwacza, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu, mistrz Francji w 1923, 1924, 1926 i 1927 roku.
Kariera sportowa.
W trakcie kariery sportowej reprezentował klub Stade Toulousain, z którym zdobył tytuł mistrza Francji w 1923, 1924, 1926 i 1927 oraz wystąpił w finale w 1921 roku.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w jednym meczu tych zawodów – 18 maja Francuzi przegrali z USA 3–17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji, także jako kapitan, w latach 1924–1930 rozegrał łącznie 21 spotkań zdobywając 9 punktów.
Po zakończeniu kariery sportowej został trenerem, m.in. w Stade lavelanétien.

</doc>
<doc id="2741342" url="https://pl.wikipedia.org/wiki?curid=2741342" title="Egaenus">
Egaenus

Egaenus – rodzaj kosarzy z podrzędu Eupnoi i rodziny Phalangiidae. Gatunkiem typowym jest "Egaenus tibialis" (obecnie synonim "E. convexus").
Występowanie.
Przedstawiciele rodzaju rozprzestrzenieni są w Eurazji, od Ukrainy i Bałkanów po Mongolię i Syberię.
Systematyka.
Opisano dotąd 25 gatunków kosarzy z tego rodzaju:

</doc>
<doc id="2741345" url="https://pl.wikipedia.org/wiki?curid=2741345" title="Perchloroetan">
Perchloroetan



</doc>
<doc id="2741347" url="https://pl.wikipedia.org/wiki?curid=2741347" title="Tayfun Pektürk">
Tayfun Pektürk

Tayfun Pektürk (ur. 13 maja 1988 w Wermelskirchen) – niemiecki piłkarz pochodzenia tureckiego występujący na pozycji pomocnika lub napastnika. Zawodnik klubu İstanbul Başakşehir.
Kariera.
Pektürk jako junior grał w zespołach SV Wermelskirchen, Wuppertaler SV Borussia oraz FC Schalke 04, do którego trafił w 2005 roku. W 2007 roku odszedł do drugoligowego TuS Koblenz. W 2. Bundeslidze zadebiutował 23 września 2007 roku w przegranym 1:2 pojedynku z 1. FC Köln. 2 marca 2008 roku w wygranym 2:0 spotkaniu z FC Carl Zeiss Jena strzelił pierwszego gola w 2. Bundeslidze. Graczem TuS Koblenz był przez dwa lata.
W 2009 roku Pektürk przeszedł do Eintrachtu Trewir z Regionalligi West. Spędził tam rok, a potem przeniósł się do drugoligowego SpVgg Greuther Fürth. W 2012 roku awansował z nim do Bundesligi.

</doc>
<doc id="2741348" url="https://pl.wikipedia.org/wiki?curid=2741348" title="Plantpress">
Plantpress

Plantpress Sp. z o.o. – polska spółka prawa handlowego, prowadząca działalność wydawniczą związaną z towarową produkcją ogrodniczą i rolniczą.
Spółkę założono w 1991 roku początkowo pod nazwą „Wydawnictwo Plantpress”. Pierwszym wydawanym tytułem był miesięcznik Hasło Ogrodnicze. W 1993 Plantpress rozpoczął wydawanie kwartalnika, a następnie dwumiesięcznika Szkółkarstwo.
Obecnie spółka wydaje:
Plantpress jest wydawcą książek o produkcji ogrodniczej oraz opracowuje programy chemicznej ochrony upraw rolniczych i ogrodniczych.

</doc>
<doc id="2741349" url="https://pl.wikipedia.org/wiki?curid=2741349" title="Tayfun Pekturk">
Tayfun Pekturk



</doc>
<doc id="2741350" url="https://pl.wikipedia.org/wiki?curid=2741350" title="Projekt techniczny">
Projekt techniczny

Projekt wykonawczy – dokument stanowiący ostatnie stadium dokumentacji projektowej, opracowywany dla poszczególnych zadań lub obiektów na podstawie zatwierdzonego przez inwestora projektu wstępnego. Projekt wykonawczy sporządzany jest w celu określenia wszystkich szczegółów budowy obiektu, uzupełnienia zamówień aparatury i urządzeń, wykonania prefabrykatów, prowadzenia robót budowlano-montażowych oraz wykonania prac rozruchowych. 
Projekt wykonawczy zawiera zbiór szczegółowych dyspozycji technicznych dla wykonawców inwestycji, ustalających jednoznacznie zakres, metody i sposób prawidłowego wykonania wszystkich robót, dostaw aparatów i urządzeń, a także czynności niezbędnych do zrealizowania inwestycji. 
Na podstawie projektu wykonawczego następuje również uściślenie kosztów budowy obiektu w stosunku do określonych w projekcie wstępnym.
Ponadto po zakończeniu montażu urządzeń projekt techniczny jest wykorzystywany do sporządzenia dokumentacji powykonawczej.

</doc>
<doc id="2741351" url="https://pl.wikipedia.org/wiki?curid=2741351" title="Projekt wykonawczy">
Projekt wykonawczy



</doc>
<doc id="2741352" url="https://pl.wikipedia.org/wiki?curid=2741352" title="Katecheta (miesięcznik)">
Katecheta (miesięcznik)

Katecheta. Kwartalnik – czasopismo wydawane przez Święty Wojciech Dom Medialny sp. z o.o. w Poznaniu.
Historia pisma.
Pierwszy numer czasopisma ukazał się w październiku 1957 roku. Redaktorem naczelnym był ks. prof. Marian Finke. Kolejnymi redaktorami byli: ks. dr Władysław Koska (X 1986-X 1997 r.), ks. dr Jacek Hadryś (X 1997-X 2000), ks. dr Damian Bryl (X 2000-II 2006 r.), ks. Trojan Marchwiak (2006-2007), ks. dr Artur Filipiak (2007-2015), ks. prof. Radosław Chałupniak (X 2015-XII 2016).
W latach 1957-1989 pismo było dwumiesięcznikiem, 1990-1997 kwartalnikiem, 1998-2015 miesięcznikiem, od 2015 r. ponownie kwartalnikiem. W 2017 zaprzestano jego wydawanie.
Założenia programowe i specyfika pisma.
W ciągu minionych kilkudziesięciu lat na łamach „Katechety” podejmowano zagadnienia dotyczące problematyki katechetyczno-wychowawczej. Zamieszczano artykuły specjalistyczne, praktyczne pomoce dla katechetów, recenzje przydatnych czytelnikom pozycji wydawniczych, pojawiały się też informacje o najważniejszych wydarzeniach w Kościele.
W okresie przełomu wieków zwiększył się udział materiałów praktycznych w treściach proponowanych przez czasopismo, co było spowodowane pojawieniem się nowych programów katechetycznych. W ostatnich latach „Katecheta” stał się pismem dynamicznym, skupiającym zaangażowanych katechetów. Od września 2015 r. ukazuje się jako periodyk tematyczny.

</doc>
<doc id="2741354" url="https://pl.wikipedia.org/wiki?curid=2741354" title="Lekkoatletyka na Letnich Igrzyskach Olimpijskich 2012 – rzut oszczepem kobiet">
Lekkoatletyka na Letnich Igrzyskach Olimpijskich 2012 – rzut oszczepem kobiet

Rzut oszczepem kobiet – jedna z konkurencji lekkoatletycznych rozegranych podczas igrzysk olimpijskich w Londynie. 
Obrończynią tytułu mistrzowskiego z 2008 roku była Czeszka Barbora Špotáková. Ustalone przez International Association of Athletics Federations minima kwalifikacyjne do igrzysk wynosiły 61,00 (minimum A) oraz 59,00 (minimum B).
Rekordy.
Tabela prezentuje rekord świata, rekordy poszczególnych kontynentów, igrzysk olimpijskich, a także najlepszy rezultat na świecie w sezonie 2012 przed rozpoczęciem igrzysk.
Rezultaty.
Eliminacje.
Zawodniczki rywalizowały w dwóch grupach: A i B. Aby awansować do finału z wynikiem należało rzucić co najmniej 62,00 (Q).

</doc>
<doc id="2741356" url="https://pl.wikipedia.org/wiki?curid=2741356" title="Vonones sayi">
Vonones sayi

Vonones sayi – gatunek kosarza z podrzędu Laniatores i rodziny Cosmetidae.
Opis.
Długość ciała tego gatunku wynosi około 6 mm. Ciało silnie zesklerotyzowane, ubarwione rdzawo-brązowo, często z Y-kształtną jaśniejszą plamą położoną za guzkiem ocznym i poprzecznym białym pasem wzdłuż tylnego obrzeża karapaksu. Ponadto mogą występować jeszcze jedna lub dwie białe pręgi. Nogogłaszczki masywne.
Biotop.
Kosarz ten występuje na terenach zalesionych, gdzie bywa znajdywany pod powalonymi pniakami lub kamieniami.
Występowanie.
Gatunek dotąd wykazany z Kuby (Santiago de Cuba), Meksyku (Nuevo León, Tamaulipas), Stanach Zjednoczonych (Alabama, Illinois, Indiana, Kentucky, Luizjana, Missisipi, Oklahoma, Tennessee, Teksas).

</doc>
<doc id="2741357" url="https://pl.wikipedia.org/wiki?curid=2741357" title="Gruzja na Letnich Igrzyskach Olimpijskich 2012">
Gruzja na Letnich Igrzyskach Olimpijskich 2012

Gruzję na XXX Letnich Igrzyskach Olimpijskich w Londynie reprezentowało 35 sportowców. Zdobyli oni 7 medali: 1 złoty, 3 srebrne i 3 brązowe, zajmując 39. miejsce w klasyfikacji medalowej
Był to piąty start Gruzji na letnich igrzyskach olimpijskich.
Gruzińscy zawodnicy zdobyli na tych Igrzyskach najwięcej medali w historii występów tego państwa na olimpiadach. Jednak pod względem cenności medali były to trzecie Igrzyska dla Gruzji (najgorzej od 2000).

</doc>
<doc id="2741358" url="https://pl.wikipedia.org/wiki?curid=2741358" title="Studia wyższe">
Studia wyższe

Studia wyższe – opcjonalny końcowy etap formalnego procesu edukacji.
Proces boloński.
Podpisana 19 czerwca 1999 Deklaracja Bolońska wprowadziła do państw-sygnatariuszy dwustopniowy podział studiów oraz studia doktoranckie:
Studia wyższe w Polsce.
W Polsce studiami wyższymi są studia pierwszego stopnia, studia drugiego stopnia (dawniej "studia uzupełniające magisterskie") lub jednolite studia magisterskie, prowadzone przez uczelnię uprawnioną do ich prowadzenia.
W Polsce sposób studiowania można podzielić na różne tryby:
W Polsce występuje również możliwość podjęcia studiów interdyscyplinarnych, jak np.:
Po ukończeniu studiów wyższych możliwe jest podjęcie studiów podyplomowych.

</doc>
<doc id="2741359" url="https://pl.wikipedia.org/wiki?curid=2741359" title="Étienne Bonnes">
Étienne Bonnes

Étienne Bonnes (ur. 16 września 1894 w Argelliers, zm. ?) – francuski rugbysta grający na pozycji obrońcy, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu.
Kariera sportowa.
W trakcie kariery sportowej związany był z klubem RC Narbonne.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w obu meczach tych zawodów, w których Francuzi na Stade de Colombes rozgromili 4 maja Rumunię 61–3, a dwa tygodnie później przegrali z USA 3–17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w roku 1924 rozegrał łącznie 3 spotkania nie zdobywając punktów.

</doc>
<doc id="2741360" url="https://pl.wikipedia.org/wiki?curid=2741360" title="Metaphalangium">
Metaphalangium

Metaphalangium – rodzaj kosarzy z podrzędu Eupnoi i rodziny Phalangiidae.
Występowanie.
Przedstawiciele rodzaju występują w południowej Europie, Afryce Północnej i Azji Mniejszej.
Systematyka.
Opisano dotąd 14 gatunków kosarzy z tego rodzaju:

</doc>
<doc id="2741361" url="https://pl.wikipedia.org/wiki?curid=2741361" title="Lacinius">
Lacinius

Lacinus – rodzaj kosarzy z podrzędu Eupnoi i rodziny Phalangiidae.
Występowanie.
Przedstawiciele rodzaju zamieszkują Eurazję oraz Afrykę. Z Polski wykazano 3 gatunki:
Systematyka.
Opisano dotąd 16 gatunków kosarzy z tego rodzaju:

</doc>
<doc id="2741363" url="https://pl.wikipedia.org/wiki?curid=2741363" title="Aurivilliola">
Aurivilliola

Aurivilliola – rodzaj kosarzy z podrzędu Eupnoi i rodziny Sclerosomatidae.
Występowanie.
Przedstawiciele rodzaju występują w Azji od Indii po Timor.
Systematyka.
Opisano dotąd 17 gatunków kosarzy z tego rodzaju:

</doc>
<doc id="2741369" url="https://pl.wikipedia.org/wiki?curid=2741369" title="Nina Wisłowa">
Nina Wisłowa

Nina Giennadjewna Wisłowa (ros. Нина Геннадьевна Вислова; ur. 4 października 1986 w Moskwie) – rosyjska badmintonistka, brązowa medalistka olimpijska w grze podwójnej. W grze podwójnej występuje w parze z Waleriją Sorokiną, a w mikście z Witalijem Durkinym (do 2009 z Aleksandrem Nikołajenką).
Największym jej sukcesem jest brązowy medal igrzysk olimpijskich w Londynie w grze podwójnej.
Mistrzyni Europy z Manchesteru oraz dwukrotna brązowa medalistka z Herning i Karlskrony w grze podwójnej.

</doc>
<doc id="2741370" url="https://pl.wikipedia.org/wiki?curid=2741370" title="Mai fu">
Mai fu

Mai fu – hongkoński przygodowy film akcji z elementami sztuk walki z 1973 roku w reżyserii Ho Meng Hua.
Film zarobił 172 695 dolarów hongkońskich w Hongkongu.
Obsada.
Źródło: Filmweb

</doc>
<doc id="2741371" url="https://pl.wikipedia.org/wiki?curid=2741371" title="Bhutana Magwaza">
Bhutana Magwaza

Bhutana Magwaza (ur. 23 grudnia 1958) – suazyjski bokser, uczestnik Letnich Igrzysk Olimpijskich 1984.
Podczas Igrzysk w Los Angeles, Magwza startował w wadze lekkopółśredniej. W pierwszej rundzie miał wolny los, jednak w drugiej rundzie przegrał z Egipcjaninem Rushdym Armaniosem.

</doc>
<doc id="2741374" url="https://pl.wikipedia.org/wiki?curid=2741374" title="Aimé Cassayet-Armagnac">
Aimé Cassayet-Armagnac

Aimé Cassayet-Armagnac (ur. 9 kwietnia 1893 w Mont-de-Marsan, zm. 26 maja 1927 w Narbonie) – francuski rugbysta grający na pozycji wspieracza, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu, mistrz Francji w 1920 roku.
Kariera sportowa.
W trakcie kariery sportowej reprezentował kluby Stadoceste tarbais, Stade Saint Gaudinois oraz RC Narbonne, z pierwszym z nich zdobywając tytuł mistrza Francji w 1920 roku.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w obu meczach tych zawodów, w których Francuzi na Stade de Colombes rozgromili 4 maja Rumunię 61–3, a dwa tygodnie później przegrali z USA 3–17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji, także jako kapitan, w latach 1920–1927 rozegrał łącznie 31 spotkań zdobywając 9 punktów.
Jego nazwiskiem nazwano miejski stadion w Narbonne.

</doc>
<doc id="2741375" url="https://pl.wikipedia.org/wiki?curid=2741375" title="Pavel Vidanov">
Pavel Vidanov



</doc>
<doc id="2741379" url="https://pl.wikipedia.org/wiki?curid=2741379" title="Jonathan Magagula">
Jonathan Magagula

Jonathan Magagula (ur. 8 sierpnia 1954) – suazyjski bokser, uczestnik Letnich Igrzysk Olimpijskich 1984.
Podczas Igrzysk w Los Angeles, Magagula startował w wadze piórkowej. W pierwszej rundzie miał wolny los, jednak w drugiej rundzie przegrał z Brytyjczykiem Kevinem Taylorem.

</doc>
<doc id="2741380" url="https://pl.wikipedia.org/wiki?curid=2741380" title="Sentul International Circuit">
Sentul International Circuit

Sentul International Circuit – tor wyścigowy znajdujący się na wyspie Jawa niedaleko miasta Bogor w Indonezji.
Odbywały się tu wyścigi różnych serii m.in. Azjatyckiej serii GP2, Azjatyckiej Formuły BMW, Ajatyckiej Formuły 3, Asia Carrera Cup, Azjatyckiej Formuły V6 czy ATCC.
Historia.
Tor został zaprojektowany tak, aby spełniał standardy Formuły 1. Był to pierwszy poza Japonią azjatycki tor wyścigowy o takich standardach. W 1990 Tommy Suharto, entuzjasta sportów motorowych i syn ówczesnego prezydenta Indonezji Suharto zaczął promować budowę tego toru. W 1993 tor został oficjalnie otwarty przez Suharto.
W 1993 miał się tutaj odbyć wyścig Formuły 1 o Grand Prix Indonezji. Jednak zakręty na tym torze były zbyt ciasne. W efekcie czego tor został przebudowany i skrócono jego długość do 4,12 km. To sprawiło, że tor nie spełniał już standardów Formuły 1.
W 1996 i 1997 odbyło się tutaj Motocyklowe Grand Prix Indonezji zaliczane do Motocyklowych Mistrzostw Świata.
Udogodnienia.
Obiekt zawiera również:

</doc>
<doc id="2741382" url="https://pl.wikipedia.org/wiki?curid=2741382" title="Leonard Makhanya">
Leonard Makhanya

Leonard Makhanya (ur. 9 sierpnia 1964) – suazyjski bokser, uczestnik Letnich Igrzysk Olimpijskich 1984.
Podczas Igrzysk w Los Angeles, Makhanya startował w muszej. W pierwszej rundzie przegrał z Brytyjczykiem Patem Clintonem.

</doc>
<doc id="2741384" url="https://pl.wikipedia.org/wiki?curid=2741384" title="Clément Dupont">
Clément Dupont

Clément Dupont (ur. 11 kwietnia 1899 w Argelès-Gazost, zm. 1 listopada 1993 w Mérignac) – francuski rugbysta grający na pozycji łącznika młyna, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu.
Kariera sportowa.
W trakcie kariery sportowej związany był z klubami Stadoceste tarbais, SA Bordelais, Racing Club de France oraz FC Lourdes.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w obu meczach tych zawodów, w których Francuzi na Stade de Colombes rozgromili 4 maja Rumunię 61:3, a dwa tygodnie później przegrali z USA 3:17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w latach 1923–1928 rozegrał łącznie 16 spotkań nie zdobywając punktów.

</doc>
<doc id="2741385" url="https://pl.wikipedia.org/wiki?curid=2741385" title="Prionostemma (zwierzę)">
Prionostemma (zwierzę)

Prionostemma – rodzaj kosarzy z podrzędu Eupnoi i rodziny Sclerosomatidae. Zawierając około 120 opisanych gatunków jest to czwarty najliczniejszy rodzaj kosarzy. Gatunkiem typowym jest "Prionostemma coronatum".
Występowanie.
Przedstawiciele rodzaju rozprzestrzenieni są od Meksyku przez Amerykę Środkową po Argentynę w Ameryce Południowej.
Systematyka.
Opisano dotąd 119 gatunków kosarzy z tego rodzaju:

</doc>
<doc id="2741386" url="https://pl.wikipedia.org/wiki?curid=2741386" title="Trevor Ncala">
Trevor Ncala

Trevor Ncala (ur. 11 grudnia 1964) – suazyjski pływak, uczestnik Letnich Igrzysk Olimpijskich 1984 i 1988.
Podczas Igrzysk w Los Angeles, Ncala startował w trzech konkurencjach: na 100 i 200 metrów stylem dowolnym oraz na 100 metrów stylem motylkowym (w każdej z nich odpadł w eliminacjach). W Seulu startował na 50 i 100 metrów stylem dowolnym oraz na 100 metrów stylem motylkowym (także odpadał w eliminacjach).

</doc>
<doc id="2741387" url="https://pl.wikipedia.org/wiki?curid=2741387" title="Gonyleptidae">
Gonyleptidae

Gonyleptidae – rodzina pajęczaków z rzędu kosarzy i podrzędu Laniatores zawierająca ponad 800 opisanych gatunków i będąca tym samym drugą najliczniejszą rodziną kosarzy. 
Opis.
Przedstawiciele tej rodziny posiadają silnie rozwinięte biodra IV pary odnóży. Większość gatunków charakteryzuje, wyraźnie widoczna tarcza grzbietowa ("scutum"), przykrywająca głowotułów i odwłok. Wiele gatunków posiada podwójny ozopor. Nogogłaszczki o cylindrycznych segmentach są silnie pokryte kolcami. Na odnóżach IV pary zaznacza się wyraźny dymorfizm płciowy objawiający się w długości, pokryciu kolcami lub zagięciu ich bazalnych segmentów. Fallus z dobrze zaznaczonym polem brzusznym. Żołądź może posiadać brzuszne i/lub grzbietowe wyrostki.
Biotop.
Zamieszkują głównie lasy strefy tropikalnej, subtropikalnej i umiarkowanej. Niektóre gatunki bytują także w otwartej roślinności, jak pampa, cerrado czy caatinga. Tylko 3 znane gatunki są troglobiontami.
Występowanie.
Kosarze mają neotropikalny zasięg. Są rozprzestrzenione od południowych krańców Ameryki Południowej i Falkandów po Kostarykę i Gwatemalę w Ameryce Środkowej.
Pokrewieństwo.
Rodzina stanowi grupę siostrzaną dla Cosmetidae oraz jest blisko spokrewniona z Stygnidae i Cranaidae.
Nazwa.
Nazwa rodzaju "Gonyleptes" pochodzi od starogreckich słów "gony, gonatos" oznaczającego "staw" lub "kolnao" i "leptos" ozanaczającego "cienki", "delikatny".
Systematyka.
Rodzina zawiera obecnie 823 opisane gatunki zgrupowane w 284 rodzajach. Podzielona jest na 16 podrodzin:

</doc>
<doc id="2741389" url="https://pl.wikipedia.org/wiki?curid=2741389" title="Bei di yan zhi">
Bei di yan zhi

Bei di yan zhi – hongkoński–tajwański melodramat z 1973 roku w reżyserii Li Han-hsiang.
Film zarobił 2 100 734 dolarów hongkońskich w Hongkongu.
Obsada.
Źródło: Filmweb

</doc>
<doc id="2741390" url="https://pl.wikipedia.org/wiki?curid=2741390" title="Suazi na Letnich Igrzyskach Olimpijskich 1984">
Suazi na Letnich Igrzyskach Olimpijskich 1984

Reprezentacja Suazi na Letnich Igrzyskach Olimpijskich 1984 liczyła ośmiu zawodników (wyłącznie mężczyzn). Suazi miało swoich przedstawicieli w 4 spośród 23 rozgrywanych dyscyplin. Zawodnicy z tego kraju nie zdobyli żadnego medalu. Chorążym reprezentacji Suazi był Lenford Dlamine. Najmłodszym reprezentantem Suazi na Letnich Igrzyskach Olimpijskich 1984 był 19-letni pływak Trevor Ncala, a najstarszym przedstawicielem tego kraju był lekkoatleta specjalizujący się w maratonie – 32-letni Sam Hlawe. Wszyscy zawodnicy reprezentowali swój kraj na igrzyskach po raz pierwszy.
Był to drugi start tej reprezentacji na igrzyskach olimpijskich. Najlepszym wynikiem, jaki osiągnęli reprezentanci Suazi na Letnich Igrzyskach Olimpijskich 1984, była 17. pozycja, jaką zajęła trójka bokserów: Leonard Makhanya, Jonathan Magagula oraz Bhutana Magwaza.
Tło startu.
Narodowy Komitet Olimpijski Suazi powstał w 1971 roku, a Międzynarodowy Komitet Olimpijski zatwierdził go rok później. Od tego czasu Komitet Olimpijski tegoż kraju zgłasza reprezentacje narodową do udziału w najważniejszych imprezach międzynarodowych, takich jak igrzyska afrykańskie czy igrzyska olimpijskie. Największymi sukcesami tej reprezentacji do czasu występu w Los Angeles były dwa brązowe medale igrzysk Wspólnoty Narodów, zdobyte przez olimpijczyków: maratończyka Richarda Mabuzę, startującego na igrzyskach olimpijskich w 1972 roku (medal zdobyty w 1974 roku), oraz medal startującego w Los Angeles boksera Leonarda Makhanyi (zdobyty podczas Igrzysk Wspólnoty Narodów 1982).
Suazi na letnich igrzyskach olimpijskich zadebiutowało w 1972 roku. Jej reprezentanci do czasu startu w igrzyskach w Los Angeles nie zdobyli żadnego medalu olimpijskiego.
Boks.
Suazi w boksie reprezentowało trzech zawodników. Każdy z nich wystartował w jednej konkurencji. Dwóch zawodników stoczyło swe pojedynki 31 lipca, zaś jeden 2 sierpnia.
Jako pierwszy podczas igrzysk w Los Angeles wystartował Leonard Makhanya, który wziął udział w rywalizacji pięściarzy w wadze muszej. Eliminacje rozpoczęły się 31 lipca. W pierwszej rundzie trafił na Pata Clintona z Wielkiej Brytanii. Makhanya przegrał z Clintonem na punkty (0–5), i tym samym odpadł z rywalizacji o medale, zajmując 17. miejsce. W tej konkurencji najlepszy okazał się Steve McCrory ze Stanów Zjednoczonych.
Jako drugi podczas igrzysk wystartował Bhutana Magwaza, który wziął udział w rywalizacji pięściarzy w wadze lekkopółśredniej. Eliminacje rozpoczęły się 29 lipca, a Magwaza wystąpił 1 sierpnia. W pierwszej rundzie miał wolny los. W drugiej rundzie jego przeciwnikiem był Rushdy Armanios z Egiptu. Magwaza przegrał przez RSC w drugiej rundzie (w 39 sekundzie), i tym samym zakończył swój udział w igrzyskach, zajmując 17. miejsce. Najlepszym bokserem w wadze lekkopółśredniej został Jerry Page ze Stanów Zjednoczonych.
Jako trzeci podczas igrzysk w Los Angeles wystartował Jonathan Magagula, który wziął udział w rywalizacji pięściarzy w wadze piórkowej. Eliminacje rozpoczęły się 29 lipca. W pierwszej rundzie miał wolny los. W drugiej trafił na Kevina Taylora z Wielkiej Brytanii. Magagula przegrał z Taylorem na punkty (0–5) i tym samym odpadł z rywalizacji o medale, zajmując 17. miejsce. W tej konkurencji najlepszy był Meldrick Taylor ze Stanów Zjednoczonych.
Mężczyźni
Lekkoatletyka.
Suazi w lekkoatletyce reprezentowało trzech zawodników (dwóch wystartowało w jednej konkurencji natomiast jeden wystąpił w dwóch konkurencjach).
Jako pierwszy podczas igrzysk w Los Angeles wystartował Clifford Mamba, który wziął udział w rywalizacji biegaczy na 100 i 200 metrów. Eliminacje biegu na 100 metrów rozpoczęły się 3 sierpnia. Mamba startował z pierwszego toru w piątym biegu eliminacyjnym. Z wynikiem 11,24 zajął ostatnie, 8. miejsce w swoim biegu eliminacyjnym, co w łącznej klasyfikacji dało mu 69. miejsce na 74 sklasyfikowanych zawodników (odpadł z rywalizacji o medale). Zwycięzcą tej konkurencji został Carl Lewis ze Stanów Zjednoczonych. Zaś eliminacje biegu na 200 metrów rozpoczęły się 6 sierpnia, gdzie Mamba startował z ósmego toru w trzecim biegu eliminacyjnym. Z wynikiem 22,76 zajął ostatnie, 8. miejsce w swoim biegu eliminacyjnym, co w łącznej klasyfikacji dało mu 65. miejsce na 70 zawodników. Podobnie jak na 100 metrów, zwycięzcą tej konkurencji został Carl Lewis.
Jako drugi wystartował Vusie Dlamini, który wziął udział w rywalizacji średniodystansowców w biegu na 800 metrów. Eliminacje tej konkurencji rozpoczęły się 3 sierpnia. Dlamini startował z ósmego toru w trzecim biegu eliminacyjnym. Zawodnik z Suazi został jednak zdyskwalifikowany, a tym samym odpadł z rywalizacji o medale. Zwycięzcą tej konkurencji został Joaquim Cruz z Brazylii.
Ostatnim reprezentantem Suazi w Los Angeles był maratończyk Sam Hlawe, który wziął udział w rywalizacji maratonu. W tej konkurencji rozegrano od razu finał. Z czasem 2:22:45 suazyjski maratończyk przybiegł na metę jako 45. zawodnik (na 78 sklasyfikowanych, 29 zawodników nie ukończyło maratonu). Zwycięzcą tej konkurencji został Carlos Lopes z Portugalii.
Mężczyźni
Pływanie.
Suazi w pływaniu reprezentował jeden zawodnik, który wystąpił w trzech konkurencjach. Był nim Trevor Ncala, który wystartował na 100 i 200 metrów stylem dowolnym oraz na 100 metrów stylem motylkowym.
Najpierw wystąpił na 200 metrów stylem dowolnym. Eliminacje tej konkurencji rozpoczęły się 29 lipca. Ncala startował w trzecim wyścigu eliminacyjnym. Z wynikiem 2:15,30 zajął ostatnie, 8. miejsce w swoim wyścigu eliminacyjnym i tym samym nie awansował do następnej fazy zawodów (w łącznej klasyfikacji zajął 53. miejsce na 56 sklasyfikowanych zawodników). Zwycięzcą tej konkurencji został Michael Groß z RFN.
Następną konkurencją, w której brał udział, był wyścig na 100 metrów stylem motylkowym. Eliminacje tej konkurencji rozpoczęły się 30 lipca. Ncala startował w ostatnim, siódmym wyścigu eliminacyjnym. Z wynikiem 1:06,94 zajął ostatnie, 8. miejsce w swoim wyścigu eliminacyjnym i tym samym nie awansował do następnej fazy zawodów (w łącznej klasyfikacji zajął 51. miejsce na 53 sklasyfikowanych zawodników). Ponownie zwycięzcą został Michael Groß.
Ostatnią konkurencją, w której brał udział, był wyścig na 100 metrów stylem dowolnym. Eliminacje tej konkurencji rozpoczęły się 31 lipca. Ncala startował w siódmym wyścigu eliminacyjnym. Z wynikiem 58,22 zajął ostatnie, 8. miejsce w swoim wyścigu eliminacyjnym i tym samym nie awansował do następnej fazy zawodów (w łącznej klasyfikacji zajął 62. miejsce na 68 sklasyfikowanych zawodników). Zwycięzcą tego wyścigu został Rowdy Gaines ze Stanów Zjednoczonych.
Podnoszenie ciężarów.
Suazi w podnoszeniu ciężarów reprezentował jeden zawodnik, który wystartował w jednej kategorii.
Jedynym sztangistą reprezentującym Suazi był Paul Hoffman. Startował w kategorii do 75 kilogramów. Zawody w tej kategorii odbyły się 2 sierpnia. W rwaniu dwie próby na 67,5 i 72,5 kilogramów miał udane, natomiast próbę na 77,5 kilogramów spalił. Rwanie zakończył na ostatnim, 21. miejscu. W podrzucie dwie próby na 97,5 i 102,5 kilogramów miał udane, natomiast próbę na 105 kilogramów spalił. Podrzut zakończył na ostatnim, 19. miejscu wśród zawodników sklasyfikowanych (dwóch zawodników nie zaliczyło podrzutu), i z wynikiem 175 kilogramów w dwuboju zajął 19. miejsce wyprzedzając dwóch niesklasyfikowanych zawodników. Zwycięzcą tej konkurencji został Karl-Heinz Radschinsky z RFN.

</doc>
<doc id="2741392" url="https://pl.wikipedia.org/wiki?curid=2741392" title="Albert Dupouy">
Albert Dupouy

Albert Dupouy (ur. 21 lutego 1901 w Carignan, zm. 1 grudnia 1973 w Mérignac) – francuski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu.
Kariera sportowa.
W trakcie kariery sportowej związany był z klubami Cahors rugby, SA Bordelais, US Montauban oraz Stade bordelais.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w jednym meczu tych zawodów – 4 maja Francuzi rozgromili na Stade de Colombes Rumunię 61–3. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w roku 1924 rozegrał łącznie 2 spotkania zdobywając 6 punktów.
Po zakończeniu kariery sportowej został inspektorem celnym.

</doc>
<doc id="2741393" url="https://pl.wikipedia.org/wiki?curid=2741393" title="Just like a Pill">
Just like a Pill



</doc>
<doc id="2741396" url="https://pl.wikipedia.org/wiki?curid=2741396" title="Erecanana">
Erecanana

Erecanana – rodzaj kosarzy z podrzędu Laniatores i rodziny Podoctidae.
Występowanie.
Przedstawiciele rodzaju występują w Afryce.
Systematyka.
Opisano dotąd 9 gatunków z tego rodzaju:

</doc>
<doc id="2741398" url="https://pl.wikipedia.org/wiki?curid=2741398" title="45 męczenników wojny domowej w Hiszpanii">
45 męczenników wojny domowej w Hiszpanii

45 męczenników wojny domowej w Hiszpanii – 1 października 1995 roku papież Jan Paweł II dokonał beatyfikacji ofiar prześladowań antykatolickich okresu hiszpańskiej wojny domowej, zamordowanych z nienawiści do wiary (łac) "odium fidei" i uznanych przez Kościół katolicki za męczenników.
W grupie wyniesionych na ołtarze w czasie Mszy świętej na Placu Świętego Piotra w Watykanie znaleźli się:
oraz Anzelm Polanco Fontecha i Filip Ripoll Morata – wspominani 7 lutego, a także Wincenty Vilar David – wspominany 14 lutego.

</doc>
<doc id="2741399" url="https://pl.wikipedia.org/wiki?curid=2741399" title="Gaglioppo">
Gaglioppo

Gaglioppo – czerwona odmiana winorośli, charakterystyczna dla Kalabrii we Włoszech.
Charakterystyka.
Szczep był znany i uprawiany od czasów starożytnych; produkowane z niego wino zwycięzcy antycznych olimpiad otrzymywali jako trofeum i składali w podzięce bogom. Przez długi czas uważano, że ojczyzną szczepu gaglioppo jest Grecja, ale ostatnie badania DNA wskazują na Włochy. Badacze wskazują także na bliskie pokrewieństwo gaglioppo z sangiovese; według jednej z hipotez gaglioppo jest krzyżówką sangiovese z mantonico di bianco.
Odmiana dobrze znosi suchy klimat. Grona zawierają dużo cukrów i w konsekwencji wino jest bogate w alkohol. Kiście są gęste, grona czerwonoczarne, soczyste, o neutralnym smaku.
Gaglioppo dojrzewa późno. Zbiór przeprowadza się z reguły od trzeciego tygodnia września do pierwszego tygodnia października. Odmiana jest odporna na suszę i mrozy, ale podatna na mączniaka prawdziwego i rzekomego.
Wina.
Wina ze szczepu gaglioppo cechują się wysokim poziomem alkoholu i pełnym smakiem z wyczuwalnymi garbnikami. Czasami są zmiękczane przez dodatek niewielkiej ilości białego wina.
Gaglioppo jest podstawą wina cirò (przepisy wymagają udziału 95–100% gaglioppo w czerwonym cirò), a także ważnym składnikiem win produkowanych pod innymi apelacjami południowych Włoch: DOC Bivongi, Donnici, Lamezia, Melissa, Pollino, Savuto, Sant’Anna di Isola Capo Rizzuto, Scavigna, Verbicaro, a także Faro na Sycylii.
Organizatorzy olimpiady w Meksyku w 1968 roku, w nawiązaniu do tradycji starożytnych zawodów serwowali do posiłków wino cirò, które w czerwonej wersji opiera się na winogronach gaglioppo.
Synonimy.
Szczep jest znany także pod następującymi nazwami: aglianico di cassano, arvino, gaglioppa, gaglioppa nera, gaglioppo di cirò, gaglioppo nero, gaglioppo paesano, gagliuoppo, gaioppo, galaffa, gallaffa, galloffa, galloppo, galloppolo, galoffa, lacrima (lacrima di cosenza albo lacrima nero), lancianese, maghioccu nero, magliocco, magliocco antico, magliocco dolce, magliocco ovale, magliocco Tondo, magliocolo nero, maioppa, mantonico nero, montonico nero i uva navarra.

</doc>
<doc id="2741403" url="https://pl.wikipedia.org/wiki?curid=2741403" title="Jean Etcheberry">
Jean Etcheberry

Jean Etcheberry (ur. 27 sierpnia 1901 w Boucau, zm. 5 lutego 1982 w Les Côtes-d’Arey) – francuski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu.
Kariera sportowa.
W trakcie kariery sportowej związany był z klubami Boucau stade, SAR Rugby Rochefort, US Cognac Rugby oraz CS Vienne.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w obu meczach tych zawodów, w których Francuzi na Stade de Colombes rozgromili 4 maja Rumunię 61–3, a dwa tygodnie później przegrali z USA 3–17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w latach 1923–1927 rozegrał łącznie 16 spotkań zdobywając 3 punkty.
Po zakończeniu kariery sportowej został trenerem w CS Vienne, z którym zdobył m.in. mistrzostwo Francji w 1937.
Jego nazwiskiem nazwano miejski stadion w Vienne.

</doc>
<doc id="2741404" url="https://pl.wikipedia.org/wiki?curid=2741404" title="Ibalonius">
Ibalonius

Ibalonius – rodzaj kosarzy z podrzędu Laniatores i rodziny Podoctidae.
Występowanie.
Przedstawiciele rozprzestrzenieni są od Seszeli u wybrzeży Afryki po Nową Gwineę i Nową Kaledonię.
Systematyka.
Opisano dotąd 17 gatunków z tego rodzaju:

</doc>
<doc id="2741406" url="https://pl.wikipedia.org/wiki?curid=2741406" title="Broadcom">
Broadcom

Broadcom – amerykańskie przedsiębiorstwo działających w obszarze półprzewodników wykorzystywanych w sieciach bezprzewodowych oraz szerokopasmowych. Przedsiębiorstwo nie posiada własnych mocy produkcyjnych, zleca produkcję przedsiębiorstwom zewnętrznym.
Przedsiębiorstwo zostało założone w 1991 roku. Obecnie Broadcom prowadzi swoją działalność w 15 krajach, zatrudnia około 11 tys. pracowników (stan na II kw.'12), osiągając w 2011 roku przychód w wysokości 7,39 mld USD (927 mln USD zysku netto). Spółka została przejęta przez Avago Technologies w 2016 r. i obecnie działa jako spółka zależna należąca w całości do Broadcom Limited.

</doc>
<doc id="2741409" url="https://pl.wikipedia.org/wiki?curid=2741409" title="Florin Zalomir">
Florin Zalomir

Florin Zalomir (ur. 21 kwietnia 1981 w Jassach, zm. 3 października 2022 w Otopeni) – rumuński szablista, srebrny medalista olimpijski z Londynu.
Walczył prawą ręką. W igrzyskach olimpijskich po raz pierwszy wystąpił w 2012 roku, gdzie zdobył srebrny medal w rywalizacji drużynowej szablistów. Także w konkurencji drużynowej był złotym medalistą mistrzostw świata w 2009 i brązowym w 2001 i 2010. Cztery razy stawał na podium mistrzostw Europy, trzy razy w drużynie, a w 2006 był trzeci indywidualnie.

</doc>
<doc id="2741411" url="https://pl.wikipedia.org/wiki?curid=2741411" title="Metibalonius">
Metibalonius

Metibalonius – rodzaj kosarzy z podrzędu Laniatores i rodziny Podoctidae.
Występowanie.
Przedstawiciele rodzaju rozprzestrzenieni są od Borneo przez Nową Gwineę po Australię.
Systematyka.
Opisano dotąd 17 gatunków z tego rodzaju:

</doc>
<doc id="2741413" url="https://pl.wikipedia.org/wiki?curid=2741413" title="Jack Taylor (sędzia)">
Jack Taylor (sędzia)

John Keith "Jack Taylor (ur. 21 kwietnia 1930 w Wolverhampton, zm. 27 lipca 2012 w Shropshire) – były angielski sędzia piłkarski, znany z sędziowania finałowego meczu Mistrzostw Świata 1974 pomiędzy Holandią a Niemcami (1:2). Jest pierwszym sędzią, który podyktował rzut karny w meczu finałowym mistrzostw świata.
Kariera sędziowska.
Jack Taylor w latach 1963-1977 prowadził ponad 1000 meczów (w tym 100 międzynarodowych w 60 krajach). Sędziował na mistrzostwach świata 1970 w Meksyku oraz mistrzostwach świata 1974 w Niemczech.
Na mistrzostwach świata 1970 w Meksyku prowadził mecz grupy B pomiędzy Włochami a Szwecją (1:0) rozgrywany 3 czerwca na La Bombonera w Toluce.
Prowadził również mecze krajowych rozgrywek oraz mecz finałowy Pucharu Europy pomiędzy Ajaxem Amsterdam a Panathinaikosem AO rozgrywany 2 czerwca 1971 na stadionie Wembley. Mecz ten wygrali Holendrzy (2:0) i to oni zdobyli Puchar Europy.
1 stycznia 1999 roku Taylor został włączony do Galerii Sław FIFA w Barcelonie.
Mistrzostwa Świata 1974.
W 1974 roku, podczas mistrzostw świata w Niemczech, prowadził trzy mecze:19 czerwca mecz grupy C pomiędzy Urugwajem a Bułgarią (1:1) na Niedersachsenstadion w Hanowerze, 3 lipca mecz drugiej rundy pomiędzy Argentyną a NRD (1:1) na Parkstadion w Gelsenkirchen i 7 lipca mecz finałowy pomiędzy Holandią a Niemcami (1:2) na Stadionie Olimpijskim w Monachium.
Podczas finałowego meczu Mistrzostw Świata 1974 na Stadionie Olimpijskim w Monachium w 2. minucie spotkania pomiędzy Holandią a Niemcami podyktował rzut karny (pierwszy w meczu finałowym mistrzostw świata) po faulu Niemca Uliego Hoeneßa na Johanie Cruyffie, który później wykorzystał inny napastnik "Pomarańczowych" Johan Neeskens. W 25. minucie tego meczu podyktował jeszcze jeden rzut karny, tym razem dla Niemców, który następnie wykorzystał Paul Breitner. Mecz finałowy zakończył się zwycięstwem Niemców (2:1) i to oni zostali mistrzami świata.
Życie prywatne.
Jack Taylor prowadził sklep mięsny w pobliżu Molineux, domowego stadionu Wolverhamptonu Wanderers.
Po zamknięciu jego masarni przez dwa lata sędziował mecze w Brazylii. Po powrocie w 1979 roku do Anglii był dyrektorem handlowym Wolverhamptonu Wanderers, którym był do 1982 roku, kiedy to został zdymisjonowany po przejęciu klubu przez nowych właścicieli. Taylor później szkolił sędziów w Południowej Afryce i Arabii Saudyjskiej.
Jack Taylor zmarł 27 lipca 2012 roku w swoim domu w Shropshire, w wieku 82 lat.

</doc>
<doc id="2741415" url="https://pl.wikipedia.org/wiki?curid=2741415" title="Shi po tian jian">
Shi po tian jian

Shi po tian jian – hongkoński film akcji z elementami sztuk walki z 1973 roku w reżyserii Lung-hsiang Funga.
Film zarobił 439 052 dolarów hongkońskich w Hongkongu.
Obsada.
Źródło: Filmweb

</doc>
<doc id="2741416" url="https://pl.wikipedia.org/wiki?curid=2741416" title="Beloniscus">
Beloniscus

Beloniscus – rodzaj kosarzy z podrzędu Laniatores i rodziny Epedanidae, o nie ustalonej przynależności do podrodziny.
Występowanie.
Przedstawiciele rodzaju występują na wyspach Indonezji i w Singapurze.
Systematyka.
Opisano dotąd 14 gatunków z tego rodzaju:

</doc>
<doc id="2741422" url="https://pl.wikipedia.org/wiki?curid=2741422" title="Ośrodek Szkolno-Wychowawczy dla Dzieci Niesłyszących im. Józefa Sikorskiego w Poznaniu">
Ośrodek Szkolno-Wychowawczy dla Dzieci Niesłyszących im. Józefa Sikorskiego w Poznaniu

Ośrodek Szkolno-Wychowawczy dla Dzieci Niesłyszących w Poznaniu – ośrodek wychowawczy, szkoła podstawowa, gimnazjum i szkoły ponadpodstawowe dla niesłyszących znajdujące się w Poznaniu na Śródce.
Historia.
Ośrodek powstał z inicjatywy Józefa Sikorskiego. W 1831 ogłoszony został nabór do szkoły i 28 stycznia 1832 zostali zapisani pierwsi uczniowie.
Nauka odbywała się w przy Seminarium Nauczycielskim na Śródce w budynku poklasztornym zakonu reformatów. Pierwszym dyrektorem Zakładu był Stefan Gruszczyński.
W latach 1836–1837 wybudowano nowy budynek szkoły obok istniejącego. Przebudowy budynków miały miejsce w latach 30. XIX wieku w związku z budową fortyfikacji w Poznaniu (m.in. Bramy Bydgoskiej). W 1874 Zakład otrzymał budynki po Seminarium Nauczycielskim które przeniosło siedzibę do Rawicza. W 1905 rozbudowano Zakład (gmach szkoły budowano według planów szkoły przy ul. Cegielskiego, a salę gimnastyczną według planów sali przy ul. Wyspiańskiego).
W 1922 Zakład uruchomił filię w Kościanie (funkcjonowała do 1934). W latach 1923–1926 przebudowano i remontowano budynki szkolne. W 1927 zelektryfikowano szkołę.
Podczas ostatnich walk II wojny światowej budynki Zakładu zostały zniszczone w około 50%. Odbudowano je i oddano do użytku w lipcu 1947. W 1946 otwarto w ośrodku pierwszą w Polsce poradnię ortofoniczną.
Od 1961 do 1980 ośrodek posiadał filię w Poznaniu przy ul. Mariackiej 24/28. Przeznaczona ona była dla dzieci niesłyszących i jednocześnie upośledzonych umysłowo. W 1970 na terenach ogrodu szkolnego zorganizowane zostały boiska. W styczniu 2014 na strychu jednego z budynków odnaleziono zbiór materiałów archiwalnych dotyczących historii szkoły i Śródki. Pośród tysięcy obiektów był m.in. akt założenia szkoły, inne dokumenty, w tym XVIII-wieczne, a także bogata kolekcja zdjęć, z których najstarsze pochodziło z 1858, a zatem z czasów początków fotografii.
We wrześniu 2021 ośrodek został przejęty od miasta Poznania przez samorząd województwa wielkopolskiego.
Nazwa ośrodka.
Ewolucja nazw ośrodka:

</doc>
<doc id="2741423" url="https://pl.wikipedia.org/wiki?curid=2741423" title="Henri Galau">
Henri Galau

Henri Galau (ur. 18 lipca 1897 w Villefranche-de-Conflent, zm. 1 lutego 1950 w Tuluzie) – francuski rugbysta grający na pozycji łącznika ataku, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu, mistrz Francji w latach 1922, 1923 i 1924.
Kariera sportowa.
W trakcie kariery sportowej reprezentował klub Stade Toulousain, z którym zdobył tytuł mistrza Francji w latach 1922, 1923, 1924 oraz wystąpił w finale w 1921 roku.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w jednym meczu tych zawodów – 18 maja Francuzi przegrali z USA 3–17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w roku 1924 rozegrał łącznie 5 spotkań zdobywając 6 punktów.

</doc>
<doc id="2741428" url="https://pl.wikipedia.org/wiki?curid=2741428" title="Odo Casel">
Odo Casel

Dom Odo Casel (ur. 27 września 1886 w Koblencji – zm. 28 marca 1948 w Herstelle; imię chrzcielne "Johannes") – benedyktyn, liturgista, jeden z zasłużonych teologów Ruchu liturgicznego.
Jego wkładem było przywrócenie do teologii liturgii i sakramentów pojęcia "tajemnicy-misterium", odnoszącego się szczególnie do "Misterium paschalnego" śmierci i zmartwychwstania Chrystusa. W latach 1921-1941 r. wydawał czasopismo "Jahrbuch für Liturgiewissenschaft" ("Rocznik liturgiczny"), po 1945 roku jako "Archiv für Liturgiewissenschaft" (Archiwum liturgiczne). Wiele z jego idei zostało podjętych przez Sobór watykański II i włączonych do oficjalnego nauczania Kościoła w Konstytucji soborowej o liturgii "Sacrosanctum concilium".
Droga naukowa.
Wstąpił do opactwa Maria Laach w 1905 r., w 1907 złożył Śluby wieczyste. Został wyświęcony na kapłana w 1911 r. W latach 1908-1912 studiował teologię w "Anselmianum", międzynarodowym ośrodku studiów liturgicznych w Rzymie (Papieski Instytut Liturgiczny Świętego Anzelma). W latach 1913-1918 studiował filologię klasyczną w Bonn, uzyskując dyplom za rozprawę "De philosophorum graecorum silentio mystico" ("O mistycznym milczeniu filozofów greckich"). Niedługo potem w Rzymie uzyskał dyplom z teologii, dzięki pracy na temat Eucharystii u św. Justyna.
Od 1922 był ojcem duchownym w benedyktyńskim opactwie w Herstelle niedaleko Höxter. Zmarł niespodziewanie w poranek Wielkanocny 1948 r., pozostawiając swoim uczniom i specjalistom w studiach liturgicznych swoje odkrycia i intuicje teologiczne zawarte przede wszystkim w piętnastu tomach rocznika "Jarbuch für Liturgiewissenschaft".
Teologia "misterium".
Ideą przewodnią teologii liturgii Odo Casela było odejście od metody scholastycznej, wraz z myriadami jej abstrakcyjnych pojęć i rozróżnień, i sięgnięcie do żywej Tradycji Kościoła zawartej w Piśmie Świętym, dziełach ojców Kościoła i starożytnych liturgiach chrześcijańskich. Poprzez refleksję nad pojęciem "tajemnicy" (łac. "mysterium"), starał się wyjaśnić zbawcze oddziaływanie sakramentów, które rozumiał jako miejsce zbawczego działania samego Chrystusa na chrześcijan. Jego zainteresowania skupiały się zwłaszcza wokół Eucharystii. Do największych osiągnięć, którymi przyczynił się do rozwoju XX wiecznego Ruchu liturgicznego zalicza się jego interpretacja "wtajemniczenia chrześcijańskiego" odniesionego do Eucharystii.
Pismo Święte jako źródło teologii "misterium".
Odo Casel zaczerpnął przede wszystkim z Pisma Świętego. Idąc za egzegezą 6 rozdz. Listu do Rzymian przeprowadzoną przez dom Simona Strikera, przeprowadził on następujący tok rozumowania:
Kluczowym dla całego rozumowania jest następujący wers Listu do Rzymian: 
Casel podkreślał realność misterium śmierci i zmartwychwstania w sakramentach, uznając niemieckie słowo "Änlichheit" (podobieństwo) za zbyt słabe. Zbawcza śmierć Chrystusa jest tak obecna w sakramencie, że chrzczony dostępuje uczestnictwa w tym wydarzeniu.
Odczytanie tekstu Pisma Świętego musi być "duchowe", by wprowadzało w poznanie "misterium". Theresa F. Koernke tak charakteryzuje drogę wejścia w "tajemnicę" odczytaną przez Odo Casela:
Źródła patrystyczne.
Odo Casel uważnie studiował także dzieła Ojców Kościoła. Uznawał, że w swych wypowiedziach o wtajemniczeniu chrześcijańskim pisarze starochrześcijańscy używali słownictwa hellenistycznych kultów misteryjnych. Dom Caselem kierowało przekonanie, że począwszy od IX w. zagubiona została teologia Kościoła jako ciała Chrystusa. Centralne miejsce zajęło udowadnianie rzeczywistej obecności Chrystusa pod postaciami eucharystycznymi chleba i wina. W toku debat, pod stosem argumentów zmierzających do wykazania tego, jak najlepiej wyrazić tę rzeczywistą Obecność, została pogrzebana omawiana przez Ojców Kościoła rzeczywista obecność w Eucharystii ofiary Chrystusowej. Casel wykazywał, że zbawienie dokonuje się w Kościele, tu i teraz, przez mistyczne i rzeczywiste uczestnictwo w życiu, śmierci i zmartwychwstaniu Chrystusa. Proces utożsamienia się chrześcijanina z Chrystusem dokonuje się w Eucharystii. Jest ono obiektywne. Zgodnie z rozdz. 6 Listu do Rzymian, chrześcijanin doznaje "prawdziwie" śmierci na "podobieństwo" Chrystusa, którego śmierć oznaczała rozłączenie duszy od ciała. Dlatego przystępujący do sakramentu "prawdziwie" doznaje rzeczywistości zbawienia, choć jest to poza jego ludzką kontrolą.
Wśród pisarzy epoki patrystycznej, do których odwoływał się Dom Casel byli m.in.:
Orygenes, Justyn, Tertulian, Cyprian z Kartaginy, Atanazy, Grzegorz z Nazjanzu, Efrem Syryjczyk, Jan Chryzostom, Teodor z Mopsuestii, Ambroży, Augustyn, Maksym Wyznawca, Leon Wielki, Beda oraz Paschasius Radbertus.
Kulty pogańskie jako argument za teologią misterium.
Do najbardziej krytykowanych są jego hipotezy wpływu pogańskich greckich kultów misteryjnych na liturgię chrześcijańską. Jak zauważył L. Bouyer:
Według L. Bouyera CO można znaleźć następujące wytłumaczenia tej postawy dom Casela:
Według Theresy F. Koernke IHM, Casel nie postulował jednak jakiejś "genetycznej zależności" lub wręcz zapożyczenia sakramentów od religii pogańskich. Idąc za duchem zainteresowań ówczesnych uczonych historią religii, uznawał, że istnieje zasadnicza analogia słownictwa obrzędów misteryjnych i terminologii Pawła i Ojców Kościoła. Nie była to jednak analogia na poziomie treści, zawartości, lecz form wyrazu. Podstawową ideą dom Casela było to, by przeżywaniu liturgii przywrócić na nowo otwartość na duchową wiedzę. Ta "wiedza Boga" (gr. "gnosis") jest udzielana wiernym w czasie sprawowanej liturgii. Ponieważ sakramenty są prawdziwymi symbolami, czyli znakami czyniącymi obecnym zbawcze działanie Chrystusa, który jest Słowem Wcielonym (por. J 1,13) wiedza, którą otrzymują celebrujący je, "naśladując Jego tajemnice", nie oddala ich od świata.
Casel z jednej strony uznawał, że chrześcijaństwo nie jest "religią", lecz "Misterium". Z drugiej jednak widział w kultach misteryjnych "typ obrzędowości" przemawiający za słusznością podstawowego schematu chrześcijańskiego misterium jako "obiektywnej obecności" Chrystusa w liturgii Chrześcijańskiej.
Akcent na obiektywizm zbawczej obecności Chrystusa w publicznej liturgii Kościoła wynikał z kontekstu teologiczno-społecznego, w którym pracował dom Casel. Były to lata po I wojnie światowej, kiedy powszechnie w Niemczech doświadczano upadku nadziei związanych z rewolucją przemysłową oraz z XIX wiecznymi wizjami filozoficznymi gloryfikującymi subiektywizm, indywidualną niezależność człowieka jako podmiotu. W Kościele zaś panowała, zapoczątkowana w XIX wieku, teologia neo-scholastyczna ujmująca prawdy wiary w obiektywnych kategoriach i rozróżnieniach, nie będąca jednak w stanie odpowiedzieć na problemy ludzi żyjących w niepokoju codzienności. W ramach działań anty-modernistycznych, wszelkie próby odnowienia teologii, jak np. odnowa zapoczątkowana przez katolicką szkołę teologów uniwersytetu w Tybindze, były ukrócane na rzecz suchej, drobiazgowej neo-scholastyki, połączonej z pojęciem Kościoła jako "societas perfecta", postrzeganego na wzór monarchii świeckiej. To ostatnie było spuścizną po eklezjologii Roberta Bellarmina doby kontr-reforemacji. W tym systemie, liturgia była bardziej rozumiana jak oficjalna ceremonia podobna do tej, jaka funkcjonowała na dworach władców. Sakramenty zaś były uważane za bez-osobowe, instrumentalnie rozumiane "przyczyny", gwarantujące udzielanie łaski Bożej jako "skutku" w duszy. Wykreowana przez tę teologię indywidualistyczna pobożność, karmiona dodatkowo panującym w społeczeństwie racjonalizmem, prowadziła wielokroć wiernych do przekonania, że można w pewien sposób wejść w posiadanie "Misterium" Boga poprzez własny wysiłek i bez związku z publiczną liturgią Kościoła. Teologia "misterium" Odo Casela była odpowiedzią na tę sytuację.
Dzieła.
W latach 1918-1941 Odo Casel napisał ponad sto artykułów, listów i książek. Głównym jego dziełem było z pewnością "Das christliche Kultmysterium" ("Chrześcijańskie misterium kultu"). Czwarte, pośmiertne, wydanie zostało uzupełnione przez ucznia Casela, Burkharda Neunheusera OSB, który umieścił w nim materiał niewydany, pozostawiony przez autora. W części drugiej zatytułowanej "Z pełni misterium Chrystusa", dodano dwa rozdziały: "Istota misterium" i "Kościół jako wspólnota mistyczna".

</doc>
<doc id="2741431" url="https://pl.wikipedia.org/wiki?curid=2741431" title="Crash che botte!">
Crash che botte!

Crash che botte! lub Crash! Che botte strippo strappo stroppio – włosko–hongkoński komediowy film akcji z 1973 roku w reżyserii Ho Meng Hua.
Film zarobił 183 154 dolarów hongkońskich w Hongkongu.
Obsada.
Źródło: Filmweb

</doc>
<doc id="2741432" url="https://pl.wikipedia.org/wiki?curid=2741432" title="Tithaeus">
Tithaeus

Tithaeus – rodzaj kosarzy z podrzędu Laniatores i rodziny Tithaeidae, klasyfikowany dawniej w rodzinie Epedanidae.
Występowanie.
Przedstawiciele rodzaju występują w Azji Południowo-Wschodniej.
Systematyka.
Opisano dotąd 32lub 35 gatunków z tego rodzaju:

</doc>
<doc id="2741434" url="https://pl.wikipedia.org/wiki?curid=2741434" title="Crash! Che botte strippo strappo stroppio">
Crash! Che botte strippo strappo stroppio



</doc>
<doc id="2741435" url="https://pl.wikipedia.org/wiki?curid=2741435" title="Super 2000">
Super 2000



</doc>
<doc id="2741436" url="https://pl.wikipedia.org/wiki?curid=2741436" title="Mistrzostwa Europy w Curlingu 1990">
Mistrzostwa Europy w Curlingu 1990

Mistrzostwa Europy w Curlingu 1990 odbyły się między 4 a 8 grudnia 1990 w norweskim Lillehammer, w ristins Hall.
W rywalizacji udział wzięło 27 drużyn (13 kobiecych i 14 męskich). Z uczestnictwa wycofała się męska reprezentacja Belgii, zadebiutowali zaś Czechosłowacy. Był to ostatni turniej mistrzostw europy rozegrany metodą "Tripple-Double-Single knock-out".
Tytułów mistrzowskich z 1989 broniły Niemki i Szkoci. 
Pierwszy raz w historii po złote medale sięgnęły Norweżki (Dordi Nordby). Gospodynie w całym turnieju nie przegrały żadnego spotkania, w finale pokonały 6:4 Szkotki (Hazel Erskine). Brązowe medale przypadły Szwajcarkom (Cristina Lestander), które wygrały 5:3 mecz przeciwko Niemkom (Andrea Schöpp). Tytuły mistrzów kontynentu wśród panów przypadły Szwedom (Mikael Hasselborg). Finał przeciwko Szkotom (Robin Gray) zakończył się wynikiem 9:7. Na najniższym stopniu podium uplasowali się Norwegowie (Eigil Ramsfjell) pokonując w małym finale Anglików (John Deakin) 6:5.
Kobiety.
Faza pierwsza.
13 drużyn rywalizowało potrójnym systemem pucharowym o 8 miejsc w fazie drugiej.
5 drużyn, które nie zdołały awansować do drugiej fazy rywalizacji, grało dalej o miejsca 9-14.
Faza druga.
8 drużyn rywalizowało podwójnym systemem pucharowym o 4 miejsca w półfinałach.
4 drużyny, które nie zdołały awansować do półfinałów rywalizowały o miejsca 5-8.
Mężczyźni.
Faza pierwsza.
14 drużyn rywalizowało potrójnym systemem pucharowym o 8 miejsc w fazie drugiej.
6 drużyn, które nie zdołały awansować do drugiej fazy rywalizacji, grało dalej o miejsca 9-14.
Faza druga.
8 drużyn rywalizowało podwójnym systemem pucharowym o 4 miejsca w półfinałach.
4 drużyny, które nie zdołały awansować do półfinałów rywalizowały o miejsca 5-8.

</doc>
<doc id="2741437" url="https://pl.wikipedia.org/wiki?curid=2741437" title="Astrobunus">
Astrobunus

Astrobunus – rodzaj kosarzy z podrzędu Eupnoi i rodziny Sclerosomatidae, liczący ponad 10 opisanych gatunków. Gatunkiem typowym jest "Astrobunus helleri".
Występowanie.
Przedstawiciele rodzaju zamieszkują Europę. W Polsce występuje jeden gatunek: "Astrobunus laevipes".
Systematyka.
Opisano dotąd 12 gatunków kosarzy z tego rodzaju:

</doc>
<doc id="2741439" url="https://pl.wikipedia.org/wiki?curid=2741439" title="Eugagrella">
Eugagrella

Eugagrella – rodzaj kosarzy z podrzędu Eupnoi i rodziny Sclerosomatidae.
Występowanie.
Przedstawiciele rodzaju zamieszkują Azję od Indii po Indonezję.
Systematyka.
Opisano dotąd 25 gatunków kosarzy z tego rodzaju:

</doc>
<doc id="2741440" url="https://pl.wikipedia.org/wiki?curid=2741440" title="Fort San Diego">
Fort San Diego

Fort San Diego - fort bastionowy wzniesiony przez Hiszpanów na wybrzeżu pacyficznym w Acapulco. Miał chronić galeony przypływające z Manili, których ładunek (kość słoniowa, porcelana, jedwab) transportowano potem lądem do Veracruz i stamtąd dalej do metropolii. Był w stanie przeciwstawić się pojedynczym rajdom, ale nie całej eskadrze wroga. Zbudowany w 1617 po tym, jak jego poprzednik w 1615 został zrównany z ziemia w wyniku ataku holenderskiej eskadry. Od końca XVII wieku fort był wyposażony w 42 mosiężne działa i obsadzony przez 60 ludzi. Zniszczony przez huragan w 1776 roku został odbudowany w latach 1778-1783 jako znacznie większa twierdza.

</doc>
<doc id="2741441" url="https://pl.wikipedia.org/wiki?curid=2741441" title="Gagrella">
Gagrella

Gagrella – rodzaj kosarzy z podrzędu Eupnoi i rodziny Sclerosomatidae. Licząc blisko 240 opisanych gatunków jest najliczniejszym rodzajem kosarzy. Gatunkiem typowym dla rodzaju jest "Gargella plebeja".
Występowanie.
Przedstawiciele rodzaju zamieszkują Azję od Indii i Nepalu, po Japonię, Filipiny i Nową Gwineę.
Systematyka.
Opisano dotąd 238 gatunków kosarzy z tego rodzaju:

</doc>
<doc id="2741443" url="https://pl.wikipedia.org/wiki?curid=2741443" title="Gagrellula">
Gagrellula

Gagrellula – rodzaj kosarzy z podrzędu Eupnoi i rodziny Sclerosomatidae, liczący blisko 70 opisanych gatunków.
Występowanie.
Przedstawiciele rodzaju zamieszkują Azję od Indii po Japonię i Indonezję.
Systematyka.
Opisano dotąd 67 gatunków kosarzy z tego rodzaju:

</doc>
<doc id="2741444" url="https://pl.wikipedia.org/wiki?curid=2741444" title="Pseudogagrella">
Pseudogagrella

Pseudogagrella – rodzaj kosarzy z podrzędu Eupnoi i rodziny Sclerosomatidae.
Występowanie.
Przedstawiciele rodzaju zamieszkują Chiny kontynentalne oraz Tajwan.
Systematyka.
Opisano dotąd 13 gatunków kosarzy z tego rodzaju:

</doc>
<doc id="2741446" url="https://pl.wikipedia.org/wiki?curid=2741446" title="Geaya">
Geaya

Geaya – rodzaj kosarzy z podrzędu Eupnoi i rodziny Sclerosomatidae, liczący ponad 80 opisanych gatunków.
Występowanie.
Przedstawiciele rodzaju rozprzestrzenieni są od Meksyku przez Amerykę Środkową po Brazylię i Gujanę w Ameryce Południowej.
Systematyka.
Opisano dotąd 84 gatunków kosarzy z tego rodzaju:

</doc>
<doc id="2741448" url="https://pl.wikipedia.org/wiki?curid=2741448" title="Kościół św. Anny w Jekaterynburgu">
Kościół św. Anny w Jekaterynburgu

Kościół św. Anny w Jekaterynburgu (ros. "Храм Святой Анны") – rzymskokatolicki kościół, znajdujący się w rosyjskim mieście Jekaterynburg, w obwodzie swierdłowskim.
Historia.
Przed 1991 rokiem.
Początki kościoła i działającej przy nim parafii sięgają XIX wieku. Jego założenie związane było z Polakami zesłanymi po klęsce powstania styczniowego, którzy osiedleni w Jekaterynburgu podjęli starania by utworzyć własne, katolickie miejsce kultu. Wcześniej katolicy nie posiadali własnej świątyni w mieście, w latach 40. XIX wieku kilka razy do roku przybywał do Jekaterynburga z Kazania kapłan katolicki. Parafia została założona w 1876 roku i od razu rozpoczęły się przygotowania do budowy kościoła. W latach 1880–1882 trwała zbiórka ofiar i datków potrzebnych na wybudowanie świątyni, duże wsparcie finansowe zapewniła Fundacja Poklewskich kierowana przez Alfonsa Koziełł-Poklewskiego. W 1882 roku wmurowano kamień węgielny pod budowę kościoła, a prace ukończono w 1884 roku. Uroczysta konsekracja świątyni nastąpiła 4 listopada 1884 roku. Architekt pozostaje nieznany, plan kościoła został zatwierdzony przez naczelnego architekta miasta. Bryła wzniesiona została z cegły, a sam kościół był jednym z ciekawszych punktów na mapie ówczesnego Jekaterynburga. Ołtarz główny ozdobiony był ikoną świętej Anny, oprócz tego istniały jeszcze dwa ołtarze boczne, poświęcone Najświętszej Maryi Pannie i św. Janowi Chrzcicielowi. W 1897 roku parafia stała się ważną jednostką administracyjną Kościoła w Rosji, a swym zasięgiem obejmująca nie tylko Jekaterynburg, ale także tereny Wierchoturia, Irbitu czy ziem dzisiejszego rejonu kamyszłowskiego. W 1903 roku, znów przy pomocy Fundacji Poklewskich, parafia wykupiła tereny wokół kościoła, co pozwoliło jej na prowadzenie nie tylko kultu, ale także działalności oświatowej, kulturalnej i dobroczynnej. Już wkrótce obok kościoła uruchomione zostało towarzystwo dobroczynności, biblioteka oraz szkółka parafialna. W 1913 roku liczba parafian wynosiła około tysiąca osób. Kościół św. Anny wśród mieszkańców Jekaterynburga znany był jako tzw. kościół polski.
Przewrót bolszewicki, a następnie całkowite przejęcie władzy przez bolszewików po zakończeniu wojny domowej w Rosji, zmieniło sytuację dla katolickiej wspólnoty zgromadzonej przy jekaterynburskim kościele św. Anny. Już w 1922 roku obok akcji konfiskaty majątku Kościoła Prawosławnego z podobnym atakiem spotkały się wspólnoty katolickie. W roku tym skonfiskowano sprzęty liturgiczne kościoła św. Anny, zamknięto szkołę parafialną, a proboszcz ksiądz Franciszek Budrys został pierwszy raz aresztowany. W 1924 roku parafii odebrano grunty znajdujące się wokół kościoła oraz wszystkie znajdujące się tam zabudowania wraz z plebanią. Na tych terenach wkrótce wzniesiono Hotel Centralny. Katolicy byli prześladowani, a nabożeństwa utrudniane. 14 lutego 1930 roku władze Swierdłowska zdecydowały o zamknięciu kościoła dla kultu religijnego i przejęciu go przez skarb miasta. W budynku urządzono bibliotekę, a ocalałe z grabieży resztki wystroju i sprzętów liturgicznych zostały przekazane do Swierdłowskiego Muzeum Ateizmu. W latach 30. XX wieku kolejne prześladowania spadły na miejscowych Polaków i katolików, a w 1937 roku rozstrzelano ostatniego proboszcza kościoła, ks. Franciszka Budrysa. Od lat 40. w budynku kościoła mieścił się dworzec autobusowy. Na początku lat 60. ukończono budowę nowego dworca, stary stał się więc bezużyteczny, dlatego w 1962 roku resztki dawnego kościoła zostały wysadzone.
Po 1991 roku.
W 1991 roku odnowiona została hierarchia katolicka w Rosji. W 1992 roku zarejestrowano parafię w Jekaterynburgu, której opiekunem był ksiądz Józef Świdnicki, kapłan podziemnego kościoła, który za swą działalność religijną w Związku Radzieckim odbył m.in. wyrok trzyletniej katorgi. Od 20 sierpnia 1993 roku proboszczem wspólnoty katolickiej, która liczyła wówczas niecałe 20 osób został pochodzący z diecezji siedleckiej ksiądz Jerzy Paczuski. Początki odnowionej parafii związane były z biznesmenem pochodzenia żydowskiego, Borisem Mersonem, który słysząc o wielkich darach finansowych jakie otrzymywała Matka Teresa z Kalkuty uznał, że działalność religijna może też być dochodowym interesem. Wraz z grupą osób, zgodnie z prawem rosyjskim, zarejestrował on parafię i sam stanął na jej czele jako "Prezydent Misji Katolickiej na Uralu", po czym wystąpił do administratora apostolskiego biskupa Josepha Wertha o przydzielenie księdza. Ksiądz Paczuski po przyjeździe do Jekaterynburga uświadomił Mersona czym jest katolicka parafia, jaka jest rola księdza oraz zasugerował, że jeśli w parafii chce pozostać musi się ochrzcić w obrządku katolickim. Boris Merson zrozumiał, że nic tu nie osiągnie i zerwał kontakty z parafią. Parafia nie posiadała kościoła, a Msze św., pod pozorem słuchania muzyki religijnej, celebrowane były w wynajmowanej sali koncertowej w jednym z domów kultury. Uczestniczyło w nich około dwudziestu osób, z czego połowa nie była ochrzczona. Parafia zdobyła wkrótce sobie pewien rozgłos w prasie i mediach jekaterynburskich, jako swego rodzaju ciekawostka, co zapewniło szybki wzrost liczby parafian i chętnych do chrztu. 
W październiku 1995 roku zwrócono się do władz miasta o zwrot dawnego majątku parafialnego. Dzięki pomocy parafian udało się odnaleźć w archiwach miejskich wykaz nieruchomości i rzeczy skonfiskowanych należących do parafii przed prześladowaniami bolszewickimi. Były to trzy zabudowania: dawna plebania, dawna szkoła i dawna stajnia. 19 marca 1996 roku władze zwróciły należące wcześniej do wspólnoty, a 7 kwietnia tego samego roku odbyła się tam pierwsza uroczysta liturgia wielkoczwartkowa. Remont zabudowań, które były powoli zwracane parafii, postępował przy pomocy z Polski, m.in. kleryków z diecezji siedleckiej i drohiczyńskiej. Sam teren na którym znajdował się dawny kościół nie był możliwy do odzyskania, gdyż znajdowało się w tym miejscu rondo. Latem 1996 roku rozpoczęła się budowa nowego kościoła. Powstał on na fundamentach dawnej stajni. Świątynia za patronkę otrzymała św. Annę. W jego budowie brali udział sami wierni, a także seminarzyści z różnych diecezji polskich. Wsparcia oprócz Polaków udzielały także wspólnoty katolickie pochodzące m.in. z Włoch i Niemiec. Nowy kościół nawiązuje swym wyglądem i stylem architektonicznym do bryły zniszczonej przez władze sowieckie starej świątyni. Uroczysta konsekracja nastąpiła w okresie odpustu parafialnego ku czci św. Anny, 29 lipca 2000 roku, a wzięli w niej udział także nuncjusz apostolski John Bukovsky i ordynariusz diecezji Joseph Werth. Jeszcze 23 czerwca 2000 roku Swierdłowskie Obwodowe Muzeum Krajoznawcze przekazało parafii, skonfiskowaną przed laty przez bolszewików, figurę Serca Pana Jezusa. Parafii przekazany został też obraz przedstawiający Chrystusa i faryzeuszy, który znajdował się w oryginalnym wyposażeniu starego kościoła.
Kościół obecnie.
Po roku 2000 liczba parafian systematycznie wzrastała i osiągnęła liczbę około 300, po 2004 liczba ta wzrosła do około 500, z czego co niedzielę w Mszach św. uczestniczyło około 250 osób. Od 1998 roku przy parafii posługują Siostry Pallotynki. Zajmują się one edukacją, prowadząc szkołę niedzielną dla dzieci i katechezy dla dorosłych, a także zajmują się opieką nad starszymi i chorymi. Siostra Mirosława Włodarczyk wykłada też język polski na dwóch jekaterynburskich uniwersytetach. W styczniu 2001 roku parafię i kościół odwiedzili przedstawiciele rodziny Koziełł-Poklewskich, potomkowie głównych fundatorów. W czerwcu 2006 roku z okazji sto trzydziestej rocznicy powstania parafii, mszę w kościele odprawił nuncjusz Antonio Mennini. Udział w uroczystościach wzięli także m.in. konsul generalny Stanów Zjednoczonych, konsul generalny Wielkiej Brytanii oraz konsul generalny Niemiec. Przedstawiciele strony katolickiej spotkali się także z tej okazji z władzami Jekaterynburga oraz władzami obwodu swierdłowskiego. W 2008 roku z parafii odszedł ksiądz Paczuski, a zastąpił go urodzony w Duszanbe ksiądz Antoni Gsel. Kościół św. Anny położony jest w jekaterynburskim rejonie oktiabrskim, przy ulicy Nikołaja Gogola 9.

</doc>
<doc id="2741449" url="https://pl.wikipedia.org/wiki?curid=2741449" title="Pomnik Klawiatury w Jekaterynburgu">
Pomnik Klawiatury w Jekaterynburgu

Pomnik Klawiatury (ros. "Памятник клавиатуре") – znajdujący się w Jekaterynburgu, w obwodzie swierdłowskim pomnik związany ze sztuką ziemi przedstawiający klawiaturę QWERTY.
Charakterystyka.
Historia i opis.
Monument powstał w 2005 roku w związku z odbywającym się w mieście festiwalem "Długie historie Jekaterynburga", a jego autorem jest Anatolij Wiatkin związany z grupą "ArtPolitika". Pomnik położony jest na nabrzeżu rzeki Iset, w rejonie ulicy Gogola. Montaż elementów trwał od 27 września do 3 października 2005 roku, a sam pomnik został oficjalnie odsłonięty 5 października tego samego roku. Jekaterynburski pomnik klawiatury składa się z 86 klawiszy, ważących od 100 do 500 kilogramów. Klawisze wykonane są z betonu i umieszczone w specjalnych zagłębieniach, w odległości od siebie około 15 centymetrów, a sam pomnik zajmuje powierzchnię 16 na 4 metrów. Klawisze ułożone są zgodnie z porządkiem klawiatury QWERTY jaka używana jest na terenie Federacji Rosyjskiej, tzn. oddają one zarówno litery z alfabetu łacińskiego jak i z cyrylicy. Spacja jest najcięższym klawiszem, ważącym przeszło 500 kilogramów.
Symbolika.
Pomnik klawiatury jest przedstawicielem tzw. sztuki ziemi i ma symbolizować erę komputerową w dziejach ludzkości, a także pokazywać, że Jekaterynburg w XXI wieku jest miastem nowoczesnych technologii. Każdy klawisz jest jednocześnie swego rodzaju ławką, na której przechodnie i turyści mogą swobodnie usiąść. Jednocześnie jego symbolika ma mieć nie tylko odniesienie lokalne, ale także międzynarodowe – klawiatura jest w tym przypadku, w zamyśle twórców pomnika, narzędziem komunikacji pomiędzy ludźmi na całym świecie i rzeczą która towarzyszy nieustannie współczesnemu człowiekowi. Ważne jest także umiejscowienie dwóch alfabetów na klawiaturze: łacińskiej oraz cyrylicy. W ten sposób pomnik ma łączyć dwie cywilizacje: Wschodu i Zachodu i wskazywać, że Jekaterynburg leży na granicy dwóch światów. Umiejscowienie pomnika na nabrzeżu rzecznym w otoczeniu zarówno terenów zielonych jak i skał ma na celu symboliczne wkomponowanie go w przyrodę, a także stworzenie swego rodzaju ogrodu skalnego.
Dalsze losy.
Parokrotnie zdarzały się przypadki kradzieży klawiszy z pomnika. Skradziono m.in. klawisze "F1", "F2", "F3", "Y" oraz klawisz "Windows". W 2011 roku, po jednej z kradzieży jedno z muzeów w Permie zaproponowało przeniesienie pomnika do tamtego miasta, gdyż jak sugerowano władze Jekaterynburga nie troszczą się o monument i nie doceniają go. W istocie, mimo wielkiej popularności i trafienia na łamy przewodników po mieście, pomnik nie został oficjalnie uznany przez władzę Jekaterynburga i jako taki nie figuruje na liście obiektów o znaczeniu kulturalnych i turystycznym. Po aktach kradzieży klawiszy, pomnik został oficjalnie odrestaurowany 17 sierpnia 2011 roku. Zapowiedziano też zbiórkę podpisów pod petycją o wpisanie go na listę dziedzictwa w mieście i tym samym zapobieżeniu przed jego przeniesieniem do Permu.
Według projektantów i mediów uralskich pomnik jest jedynym tego typu monumentem na świecie, a także największą na świecie klawiaturą. Swoje zainteresowanie pomnikiem w czasie wizyty w Jekaterynburgu wyraził Niklaus Wirth. W 2011 roku pomnik brał udział w konkursie "7 cudów Rosji". Tego samego roku, w wyniku publicznego głosowania, znalazł się na liście najciekawszych atrakcji turystycznych Jekaterynburga. Trafił tym samym na tzw. Czerwoną Linię Jekaterynburga, nowy szlak turystyczny wytyczony wśród zabytków miasta.

</doc>
<doc id="2741450" url="https://pl.wikipedia.org/wiki?curid=2741450" title="Pomnik Włodzimierza Wysockiego i Mariny Vlady">
Pomnik Włodzimierza Wysockiego i Mariny Vlady

Pomnik Włodzimierza Wysockiego i Mariny Vlady (ros. "Памятник Владимиру Высоцкому и Марине Влади") – pomnik znajdujący się w Jekaterynburgu, w obwodzie swierdłowskim, przedstawiający Włodzimierza Wysockiego i Marinę Vlady.
Charakterystyka.
Pomnik znajduje się przy wejściu do jednego z centrów handlowych, które wchodzi w skład kompleksu biznesowego Antey, przy Krasnym Prospekcie 10. Postawienie pomnika Włodzimierzowi Wysockiemu miało związek z kolejną rocznicą jego urodzin, które przypadają 25 stycznia. Pomysłodawcą pomnika był Andriej Gawriłowski, a projektantem i wykonawcą Aleksandr Silnicki. Inicjatorem budowy monumentu w takiej formie, był też syn barda, Nikita Wysocki. Środki na wykonanie najpierw projektu, a następnie na samą budowę przeznaczyło centrum handlowe u wejścia którego pomnik został ustawiony. Wsparcia udzieliły także jekaterynburskie władze, które w ostatnich latach zaczęły zwracać uwagę na rozwój małej architektury w mieście. Obie rzeźby zostały wykonane w jednym z zakładów pochodzących z obwodu swierdłowskiego. Pomnik przedstawia młodego Włodzimierza Wysockiego grającego na gitarze i śpiewającego swojej trzeciej żonie, Marinie Vlady, która siedzi na poręczy. Ich figury zostały wykonane z brązu i prezentują Wysockiego oraz Vlady w naturalnych proporcjach. Pewną nieścisłością jest fakt, że wyobrażony na pomniku Wysocki w tak młodym wieku, nie znał jeszcze Mariny Vlady, a był wtedy mężem Izy Żukowej.
31 stycznia 2006 roku pomnik został umieszczony na swym obecnym miejscu, ale jego odsłonięcie było parokrotnie odkładane w czasie. Pomnik został uroczyście odsłonięty 5 lutego 2006 roku. W otwarciu wzięli udział m.in. Nikita Wysocki (syn Włodzimierza) oraz przyjaciele barda, Walerij Zołotuchin i Aleksandr Filippienko. Marina Vlady była także zaproszona na odsłonięcie pomnika, ale nie mogła przybyć, jednocześnie obiecała, że w czasie jej następnej wizyty w Rosji postara się odwiedzić Jekaterynburg i zobaczyć pomnik. W inauguracji monumentu uczestniczyli także przedstawiciele najwyższych władz uralskiej metropolii, na czele z ówczesnym merem Arkadijem Czernieckim. Zołotuchin wyraził zadowolenie, że Wysocki nie został przedstawiony jako poważny buntownik, lecz uśmiechnięty młody człowiek. Przyznał on także, że jest to jeden z nielicznych pomników Wysockiego, który naprawdę mu się spodobał. Uroczystość, mimo temperatury około –20 stopni Celsjusza, zgromadziła setki mieszkańców Jekaterynburga.
Linki zewnętrzne.
 

</doc>
<doc id="2741451" url="https://pl.wikipedia.org/wiki?curid=2741451" title="Pomnik Borysa Jelcyna w Jekaterynburgu">
Pomnik Borysa Jelcyna w Jekaterynburgu

Pomnik Borysa Jelcyna (ros. "Памятник Ельцину") – znajdujący się w Jekaterynburgu, w obwodzie swierdłowskim, pomnik przedstawiający Borysa Jelcyna.
Historia i charakterystyka.
Borys Jelcyn przez lata związany był z Swierdłowskiem, a po jego śmierci pojawiły się szybko pomysły by wznieść pomnik poświęcony jego pamięci. Początkowo planowano nazwać jedną z ulic jego imieniem, co ostatecznie stało się w kwietniu 2008 roku. Właśnie przy tej ulicy zaplanowano i ostatecznie postawiono pomnik pierwszego prezydenta Federacji Rosyjskiej. Autorem projektu jest Gieorgij Frangulian, który także zaprojektował monument grobowy Jelcyna, znajdujący się na moskiewskim Cmentarzu Nowodziewiczym. Pomnikowi nadano formę marmurowego obelisku o wysokości 10 metrów. Marmur na ten cel sprowadzono specjalnie z Chińskiej Republiki Ludowej, gdyż zdaniem projektanta w Rosji nie było można nigdzie uzyskać tak wielkiej bryły marmurowej, która jednocześnie zachowywałaby biały kolor i jednolitą konsystencję. Frangulian zapewniał także, że pomnik jest przygotowany by sprostać warunkom pogodowym panującym w obwodzie swierdłowskim. Inicjatorem powstania pomnika były nie tylko władze miasta, ale także Fundacja imienia Borysa Jelcyna, kierowana przez jego rodzinę. Prace nad wykonaniem obelisku trwały przeszło półtora roku. Na obelisku wyryty został relief z podobizną Borysa Jelcyna, który, według projektanta, znajduje się w ruchu, pewnie zmierzając naprzód. Pomnik został wykonany w taki sposób, by wizerunek Jelcyna symbolizował odejście od dawnego porządku (sowieckiego) i wykonanie kroku w stronę nowego życia, pełnego nadziei.
Pomnik Borysa Jelcyna w Jekaterynburgu został uroczyście odsłonięty 1 lutego 2011 roku, w rocznicę urodzin Jelcyna, przez rosyjskiego prezydenta Dmitrija Miedwiediewa. W uroczystości wzięli udział m.in. żona Jelcyna, Naina oraz jego dwie córki, Tatiana i Jelena. Pojawili się także przedstawiciele władz Jekaterynburga, z merem miasta na czele oraz władze obwodu swierdłowskiego i sąsiednich regionów. Miedwiediew wygłosił przemówienie, w którym podkreślił swój podziw wobec Jelcyna, określił go jako dzielnego i zdeterminowanego człowieka oraz wyraził opinię, że Rosja i Rosjanie powinni być mu wdzięczni za jego rolę w transformacji państwa w latach dziewięćdziesiątych XX wieku. Uroczystościom towarzyszył jeden z reprezentacyjnych pułków rosyjskiej armii, a orkiestra wojskowa odegrała Pieśń Patriotyczną, która w czasie prezydentury Jelcyna pełniła rolę hymnu państwowego Federacji Rosyjskiej. Następnie Dmitrij Miedwiediew złożył pod pomnikiem bukiet róż burgundzkich. 
Kontrowersje.
Decyzja o budowie pomnika Borysa Jelcyna w Jekaterynburgu wzbudziła żywe dyskusje wśród mieszkańców miasta, zważywszy na niejednoznaczną ocenę jego roli w procesie rozpadu Związku Radzieckiego oraz transformacji przez jaką przechodziła Rosja w czasie jego prezydentury. Jeszcze przed oficjalnym odsłonięciem pomnika doszło do prób ataku na niego i oplucia go, co skłoniło władze miasta do zabezpieczenia terenu i przydzielenia monumentowi specjalnej ochrony. Rosyjska prasa donosiła także, że całościowy koszt pomnika zamknął się w kwocie 2 miliardów rubli, ale przedstawiciele władz miasta zdementowały tę kwotę jako, ich zdaniem, znacznie zawyżoną. Przeciwko budowie pomnika protestowali przedstawiciele rosyjskich środowisk komunistycznych, dla których Jelcyn jest jednym z symboli zdrady. W dzień odsłonięcia pomnika chcieli oni zorganizować manifestację sprzeciwu, ale władze miasta nie wyraziły na to zgody. Oskarżyli oni administrację miejską o łamanie konstytucyjnych praw do wolności zgromadzeń i zapowiedzieli pozew, w którym będą domagali się 100 tysięcy rubli odszkodowania. Na jednym z budynków komuniści odsłonili także tzw. "alternatywny monument", który okazał się transparentem, na którym wypisali swój stosunek wobec Borysa Jelcyna. Pojawiły się także dwie inne, alternatywne formy upamiętnienia, stworzone przez jekaterynburskie grupy artystyczne. Pierwsza zakładała umieszczenie na jednym z brzegów rzeki apolitycznej instalacji mającej oddać hołd Jelcynowi jako ojcu rosyjskiej demokracji. Druga w pobliżu jednej z jekaterynburskich szkół podstawowych była odwzorowaniem kształtu siedzącego na ławce Jelcyna, czekającego na swą córkę Tatianę wracającą ze szkoły.
Już po kilku miesiącach od inauguracji monumentu, w październiku 2011 roku, okazało się, że pomnik powstał z kiepskiej jakości materiałów. W niektórych miejscach zaczął pękać, a marmur zmienił kolor z białego na szary. Wyszło także na jaw, że do jego wykonania nie użyto jednolitego bloku marmuru, lecz kilku mniejszych a miejsca ich spojenia zmieniły kolor na żółty. Władze miasta zapewniły, że postarają się szybko uporać z tym problemem, który według nich pojawił się z uwagi na niskie temperatury i kiepskie warunki pogodowe jakie panują w Jekaterynburgu.
Przypisy.
 

</doc>
<doc id="2741453" url="https://pl.wikipedia.org/wiki?curid=2741453" title="Pomnik Aleksandra Popowa w Jekaterynburgu">
Pomnik Aleksandra Popowa w Jekaterynburgu

Pomnik Aleksandra Popowa (ros. "Памятник Александру Степановичу Попову") – pomnik znajdujący się w Jekaterynburgu, w obwodzie swierdłowskim, przedstawiający Aleksandra Stiepanowicza Popowa.
Historia i charakterystyka.
Pomnik poświęcony rosyjskiemu fizykowi, Aleksandrowi Popowowi, znajduje się w rejonie kirowskim miasta Jekaterynburga. Aleksandr Popow pochodził z ziemi jekaterynburskiej, natomiast w samym mieście studiował w latach siedemdziesiątych XIX wieku, a pomnik stoi właśnie niedaleko miejsca, w którym ten rosyjski pionier radia pobierał nauki w jednym z miejscowych seminariów duchownych. Pomysły umiejscowienia w Swierdłowsku monumentu poświęconemu Aleksandrowi Popowowi pojawiły się jeszcze w latach pięćdziesiątych XX wieku. Głównymi inicjatorami pomysłu uhonorowania Popowa była rodzina wynalazcy, która przez wiele lat starała się u władz sowieckich o sfinansowanie budowy. Początkowo planowano wznieść monument w Leningradzie, ale koszty okazały się zbyt duże – wtedy zdecydowano się by ostatecznie umiejscowić monument w Swierdłowsku. Zadanie opracowania projektu powierzono Władimirowi Jegorowowi, który z początku zamierzał umiejscowić Popowa w postaci stojącej na cokole. Pomysł ten musiał zostać zarzucony z powodu problemów technicznych i braków w odpowiednim sprzęcie, dlatego ostatecznie Popow na swoim pomniku umieszczony został w postawie siedzącej. Sama rzeźba została wykonana z kilku elementów żelaza, a następnie połączona w jedną całość, pomalowana na kolor brązowy i umieszczona na cokole. Nazwiska głównego architekta oraz inżynierów, którzy pomagali w wykonaniu monumentu, umieszczono na specjalnej pamiątkowej tablicy. 
Pomnik Aleksandra Popowa został uroczyście odsłonięty 7 maja 1975 roku. W jego pobliżu znajduje się jeden z urzędów pocztowych, park, a przed samym pomnikiem znajduje się fontanna. Aleksandr Popow przedstawiony jest w zamyślonej pozie, siedzący na ławce, jego głowa jest lekko pochylona, a ręce złożone. W 2005 roku pomnik został odnowiony, a dodatkowo poświęcony przez arcybiskupa Wincentego, stojącego na czele prawosławnej eparchii jekaterynburskiej i wierchoturskiej.
Tradycje.
Monument szybko zyskał niezwykłą popularność wśród mieszkańców uralskiej metropolii. Wiąże się z nim pewna długoletnia tradycja, która łączy się jednocześnie z rosyjskim Dniem Radia, obchodzonym 7 maja (25 kwietnia Starego Stylu), tj. w rocznicę wynalezienia pierwszego rosyjskiego radia przez Popowa. W noc przed tą rocznicą studenci m.in. Uralskiego Uniwersytetu Federalnego studiujący na kierunkach związanych z inżynierią radiową, a także ich wykładowcy i pracownicy naukowi, przychodzą przed pomnik Aleksandra Popowa w uroczystej procesji ze świecami, składają kwiaty, a następnie rytualnie czyszczą pomnik i cokół – w ten sposób oddając hołd Popowowi. Corocznie uroczystości te przewidują także pokaz sztucznych ogni, toasty oraz śpiewanie pieśni. W 2011 roku w tym przedsięwzięciu wzięło udział około 4 tysięcy osób, a można je było śledzić na żywo w Internecie oraz na telebimie ustawionym w centrum miasta.

</doc>
<doc id="2741454" url="https://pl.wikipedia.org/wiki?curid=2741454" title="Pomnik Tatiszczewa i de Gennina">
Pomnik Tatiszczewa i de Gennina

Pomnik Tatiszczewa i de Gennina (ros. "Памятник Татищеву и де Геннину") – znajdujący się w Jekaterynburgu, w obwodzie swierdłowskim, pomnik przedstawiający Wasilija Tatiszczewa i Georga Wilhelma de Gennina, uznawanych za założycieli miasta.
Historia i charakterystyka.
Wasilij Tatiszczew oraz Georg Wilhelm de Gennin są uważani za ojców-założycieli miasta Jekaterynburga. Wasilij Tatiszczew kierował rodzącym się Jekaterynburgiem w latach 1720–1722, a następnie został odwołany i zastąpiony de Genninem. Obaj w zasadzie nie przebywali w Jekaterynburgu w tym samym czasie. 
W 1997 roku ogłoszono konkurs na pomnik ojców-założycieli miasta, z okazji zbliżającej się 275 rocznicy założenia Jekaterynburga. Do konkursu zgłoszono kilkanaście propozycji, a wybrano jeden, który został ostatecznie zrealizowany. Autorem monumentu jest pochodzący z Moskwy artysta Piotr Czusowitin. Został on uroczyście odsłonięty 14 sierpnia 1998 roku. Rzeźby zostały wykonane w jekaterynburskiej fabryce Urałmasz, nie są one jednolite i składają się z 19 elementów. Na froncie cokołu wyryta została następująca inskrypcja:
Pomnik był krytykowany z uwagi na swego rodzaju naciąganie historii, na pomniku Tatiszczew i de Gennin przedstawieni zostali nieomal jak bracia lub bliscy przyjaciele, gdy w rzeczywistości nie darzyli się zbytnią sympatią. Inskrypcja nie oddaje także ustawienia postaci na pomniku. De Gennin z kapeluszem na głowie, znajduje się po lewej stronie (z perspektywy obserwatora), a Tatiszczew w peruce po prawej. Pomnik w zasadzie nigdy nie cieszył się wielką popularnością wśród mieszkańców miasta. Sondy przeprowadzane wśród jekaterynburskich obywateli wskazują, że 90% z nich nie jest w stanie wskazać, która rzeźba na cokole przedstawia Wasilija Tatiszczewa, a która Georga Wilhelma de Gennina. W latach dziewięćdziesiątych wśród jekaterynburskiej młodzieży postawione na cokole rzeźby założycieli miasta znane były jako Beavis i Butt-head, co było nawiązaniem do swego czasu popularnego amerykańskiego serialu animowanego. Przez niektórych mieszkańców miasta zwany też był on pomnikiem t.A.T.u..
W czerwcu 2010 roku szerokim echem w mieście odbił się przypadek artystycznej prowokacji, kiedy to na głowach rzeźb umieszczono kartonowe pudła, co przez wielu mieszkańców i władze zostało uznane za akt zwykłego wandalizmu. Na kartonach znajdowały się wizerunki wspomnianych już bohaterów serialu "Beavis i Butt-head". W 2011 roku pomnik został ograbiony przez niezidentyfikowanych złodziei. Skradziono umieszczone na cokole pamiątkowe płyty. Władze miasta zostały skrytykowane, gdyż jak się okazało nie były w stanie ustalić, kiedy doszło do kradzieży. Administracja jekaterynburska zastąpiła je wkrótce nowymi. Monument jest często celem ataków wandali, wielokrotnie już bywał oblewany farbą.

</doc>
<doc id="2741455" url="https://pl.wikipedia.org/wiki?curid=2741455" title="Pomnik Karty Płatniczej w Jekaterynburgu">
Pomnik Karty Płatniczej w Jekaterynburgu

Pomnik Karty Płatniczej, właściwie Pomnik Bankowej Plastikowej Karty (ros. "Памятник банковской пластиковой карте") – znajdujący się w Jekaterynburgu, w obwodzie swierdłowskim, pomnik przedstawiający kartę płatniczą. Jest to jedyny tego typu obiekt na świecie.
Historia i charakterystyka.
Pomysł postawienia pomnika w Jekaterynburgu wyszedł od pracowników i zarządu jednego z miejscowych banków ("ВУЗ-банк"), którzy w ten sposób chcieli uczcić dwudziestą rocznicę powstania tej instytucji finansowej. Bank ten był także głównym inwestorem i w całości sfinansował honorarium projektanta oraz koszty budowy. Autorem rzeźby jest Siergiej Bielajew, artysta wywodzący się z ziemi uralskiej. Pomysł wykonania tego typu monumentu pojawił się jeszcze w 2006 roku, ale władze banku chciały poczekać z jego realizacją aż do "okrągłej" rocznicy powstania placówki. Monument został uroczyście odsłonięty 5 sierpnia 2011 roku, znajduje się on nieopodal siedziby wspomnianego banku. Rzeźba wykonana jest z żelaza, a na zewnątrz pokryta jest brązem. Jej wymiary są następujące:
Jest to relief wmontowany w ścianę jednego z budynków, a przedstawia on brązową dłoń trzymającą kartę płatniczą. Na karcie srebrnymi literami wypisana została data wydania karty, czyli sierpień 2011 roku oraz jej numer: 1234 5678 9010 1112. Oprócz nazwy banku na karcie wygrawerowano także imię i nazwisko właściciela, którym jest Edward Bellamy, amerykański pisarz. Na posiadacza karty został wybrany nieprzypadkowo, gdyż w swojej książce z 1888 roku "Looking Backward" ("W roku 2000") przewidział on wejście do użytku plastikowych kart bankowych.
Jekaterynburski Pomnik Karty Płatniczej ma symbolizować stabilizację finansową i bogactwo regionu oraz przynosić szczęście. Przedstawiciele banku liczą, że z biegiem czasu wraz z pomnikiem zaczną pojawiać się różne tradycje miejskie, na zasadzie „jeśli potrzesz kartę to zyskasz bogactwo, bogatego męża lub żonę itp.”.

</doc>
<doc id="2741457" url="https://pl.wikipedia.org/wiki?curid=2741457" title="Cerkiew Narodzenia Pańskiego w Jekaterynburgu">
Cerkiew Narodzenia Pańskiego w Jekaterynburgu

Cerkiew Narodzenia Pańskiego (ros. "Храм в честь Рождества Христова") – jedna z prawosławnych cerkwi w Jekaterynburgu. Wzniesiona już po rozpadzie Związku Radzieckiego, w latach 1996–1999.
Historia.
Cerkiew Narodzenia Pańskiego położona jest w rejonie ordżonikidzewskim miasta Jekaterynburga. Wmurowanie kamienia węgielnego pod jej budowę odbyło się uroczyście 30 września 1996. Przed 1996 prawosławna parafia dysponowała jedynie kilkoma pomieszczeniami w których odbywały się nabożeństwa. W warunkach takich trudno było pomieścić rosnącą liczbę wiernych, a dodatkowo pragnięto uhonorować nową świątynią kopią ikony Włodzimierskiej Matki Bożej, którą darzono tu szczególną nabożnością jako mającą słynąć z cudów. Sama prawosławna wspólnota wiernych powstała tu w 1993. Wielkiego wsparcia finansowego przy budowie nowej świątyni udzielił jeden z największych zakładów przemysłowych obwodu swierdłowskiego, fabryka Urałmasz. 7 stycznia 1999 sprawowano tu pierwszą Boską Liturgię z okazji świąt Narodzenia Pańskiego (według kalendarza juliańskiego).
Cerkiew obecnie.
Cerkiew Narodzenia Pańskiego w Jekaterynburgu wzniesiona jest w tradycyjnym stylu bizantyjsko-rosyjskim, zgodnym z kanonami architektury prawosławnej. W środku znajdują się dwie kaplice, w jednej umieszczono wspomnianą ikonę Matki Bożej Włodzimierskiej. Druga poświęcona jest św. Jerzemu, w której znajduje się ponad stuletnia ikona św. Jerzego napisana z okazji koronacji imperatora Mikołaja II Aleksandrowicza i cesarzowej Aleksandry Fiodorownej z 14 maja 1896 (starego stylu). W cerkwi przechowywane są relikwie ponad czterdziestu świętych, w tym m.in. Apostołów Mateusza i Pawła. Znajdują się tu także m.in. ikony świętych Sergiusza z Radoneża, Serafina z Sarowa i Aleksandra Newskiego oraz Tichwińskiej Matki Bożej.
19 września 2000, by uczcić obchody dwóch tysięcy lat od narodzenia Chrystusa i powstania chrześcijaństwa, przed cerkwią zamontowano pomnik św. Michała Archanioła. Został on wykonany w całości z brązu, znów przy czynnym wsparciu zakładów przemysłowych Urałmasz. Pomnik mierzy dwa i pół metra, a waży ponad dwie tony. Został uroczyście poświęcony 23 września 2000 przez moskiewskiego patriarchę Aleksego II. W 2006 świętowano dziesięciolecie rozpoczęcia budowy świątyni. Duchowni posługujący przy jekaterynburskiej cerkwi Narodzenia Pańskiej angażują się w sprawy społeczne. Prowadzą dom dla ludzi starszych i schorowanych, a także centrum rehabilitacyjne dla niepełnosprawnych dzieci. Oprócz tego wspierają społeczeństwo Jekaterynburga pracą w miejscowych szpitalach, sierocińcach i szkołach. Przy cerkwi funkcjonuje także szkółka parafialna. W latach 2005–2006 na terenie jekaterynburskiego cmentarza Wschodniego wzniesiono cerkiew św. Kseni Petersburskiej, która podlega parafii Narodzenia Pańskiego. W 2011 świętowano dwudziestolecie od czasu powstania pierwszej wspólnoty wiernych, która miała dać początek przyszłej parafii i świątyni. Uroczystościom przewodniczył Wincenty (Morar), metropolita jekaterynburski i wierchoturski. Poświęcił on specjalną tablicę na której wypisano najważniejsze daty z historii cerkwi.

</doc>
<doc id="2741458" url="https://pl.wikipedia.org/wiki?curid=2741458" title="Swierdłowskie Obwodowe Muzeum Krajoznawcze">
Swierdłowskie Obwodowe Muzeum Krajoznawcze

Swierdłowskie Obwodowe Muzeum Krajoznawcze (ros. "Свердловский областной краеведческий музей") – założone w 1871 roku, mieszczące się w Jekaterynburgu muzeum gromadzące m.in. dzieła sztuki, obiekty archeologiczne, historyczne i etnograficzne związane z historią ziemi uralskiej. Skupia kilkanaście placówek działających zarówno w mieście jak i na obszarze obwodu swierdłowskiego, a jego główna siedziba znajduje się w dawnej rezydencji polskiego przemysłowca Alfonsa Koziełł-Poklewskiego.
Historia.
Inicjatorami powstania w Jekaterynburgu placówki muzealnej, która gromadziłaby pamiątki i obiekty historyczne związane z tymi ziemiami byli nauczyciele pracujący w jednym z miejscowych gimnazjów, w tym jeden pochodzący ze Szwajcarii. Pomysł zyskał wkrótce uznanie w jekaterynburskich kręgach naukowych i od 1867 roku trwały dyskusje nad utworzeniem takiej instytucji. Za datę powstania muzeum uznaje się 29 grudnia 1870 roku (10 stycznia 1871 roku według Nowego Stylu), które zostało utworzone w jednym z gimnazjów. Początkowo było to zaledwie stowarzyszenie intelektualistów i pasjonatów, które dopiero zaczynało gromadzić eksponaty. Stowarzyszenie to zyskało oficjalną podmiotowość i znane było w skrócie jako "УОЛЕ" (od "Уральское общество любителей естествознания") – miało ono czuwać nad muzeum aż do nastania epoki sowieckiej. W pierwszym roku działalności utworzono skromne kolekcje podzielone na 4 działy: zoologiczny, paleontologiczny, mineralogiczny i botaniczny. Zgromadzono m.in. wypchane ptaki, 15 wypchanych zwierząt oraz 400 owadów. Wkrótce muzeum przekazano wielką kolekcję entomologiczną liczącą 3 tysiące okazów – niestety w całości strawił ją pożar w 1872 roku. Od 1873 roku datuje się rozpoczęcie kolekcjonowania zabytków archeologicznych i numizmatycznych. 
W 1887 roku w Jekaterynburgu została zorganizowana wielka Uralsko-Syberyjska Wystawa Naukowo-Przemysłowa, w której zaprezentowano także zbiory miejscowego muzeum. Od 14 czerwca do 15 września odwiedziło ją ponad 80 tysięcy osób, co młodej instytucji muzealnej przysporzyło nowej popularności, nie tylko w mieście, ale także w Imperium Rosyjskim. Wśród zaprezentowanych zbiorów znalazły się m.in. zgromadzone przez muzeum okazy związane z autochtonicznymi ludami tych ziem, a więc ubrania, narzędzia, broń i elementy kultu. Największym problemem muzeum było zdobycie własnej siedziby, w której istniałaby możliwość ekspozycji stale rosnących zbiorów. Początkowo eksponaty przechowywane były w mieszkaniach prywatnych, a od 1871 roku muzeum zajmowało dwa małe pomieszczenia, które wkrótce i tak okazały się niewystarczające. W 1874 roku następują przenosiny do innego budynku, gdzie muzeum ma do swojej dyspozycji całe piętro. Po sukcesie wspomnianej wystawy, w 1887 roku, muzeum zyskuje własny budynek (pochodzący z XVIII wieku) w okolicy jednego z zakładów górniczych. Nowe otwarcie nastąpiło 27 grudnia 1888 roku (Starego Stylu), a kolekcja liczyła już ponad 16 tysięcy eksponatów. Szybko stało się ono jedną z największych atrakcji Jekaterynburga na przełomie XIX i XX wieku. Według danych z 1901 roku największym działem był zoologiczny, liczący ponad 3 tysiące obiektów. Cenne eksponaty (łącznie 788 obiektów w 1901 roku) posiadał też dział paleontologiczny, w tym szkielet prehistorycznego jelenia i czaszkę mamuta. Na początku XX wieku otwarto kolejne działy: archeologiczny, historyczny oraz galerię obrazów. Muzeum zaczęło także gromadzić wielką kolekcję numizmatyczną.
W 1917 roku muzeum posiadało 28 tysięcy eksponatów, podzielonych na 17 działów. Zmiany dla muzeum nadeszły wraz z przewrotem bolszewickim w 1917 roku i rosyjską wojną domową. Dyrektor muzeum został w 1923 roku aresztowany za rzekome szpiegostwo przemysłowe na rzecz wywiadu francuskiego, lecz następnie zwolniony z braku dowodów, pozwolono mu także wrócić do pracy w placówce. 23 czerwca 1925 roku decyzją Ludowego Komisariatu Oświaty, jekaterynburskie muzeum zostało przemianowane na Uralskie Obwodowe Muzeum. 17 stycznia 1934 roku doszło do kolejnej zmiany i instytucja otrzymała obecną nazwę: Swierdłowskiego Obwodowego Muzeum Krajoznawczego. Nie znajdowało się ono już pod jurysdykcją stowarzyszenia, które prowadziło je od 1871 roku, a przeszło pod zarząd sowieckich władz miasta. Władze sowieckie wokół muzeum stworzyły sieć mniejszych specjalistycznych placówek, m.in. Muzeum Rewolucji (mieszczące się w Domu Ipatiewa do 1936 roku), Galerię Sztuki, Muzeum Literackie i tym podobne. Koncentrowano się także na prezentowaniu historii ruchu rewolucyjnego i robotniczego, a także eksponowaniu przekształceń do jakich dochodziło w państwie sowieckim na polu gospodarczym i społecznym. Po ataku Niemiec na ZSRR w 1941 roku, jeszcze w październiku muzeum zostało zamknięte, a jego budynki przekazano zakładom przemysłowym (ewakuowanym w tym przypadku z Moskwy), by wzmocnić sowiecki wysiłek wojenny. Reaktywacja nastąpiła w 1946 roku, ale muzeum nie otrzymało już swej dawnej siedziby, zamiast tego przyznano mu zamkniętą od 1926 roku Cerkiew Wniebowstąpienia Pańskiego. W latach sześćdziesiątych XX wieku okazało się, że dawne budynki cerkiewne są za małe by sprostać stale rosnącym zbiorom. Muzeum przyznano więc do użytku kolejny dawny obiekt sakralny, mianowicie Sobór św. Aleksandra Newskiego. Zgromadzono tam m.in. dział historii naturalnej, a także pomieszczenia badawcze i archiwum muzealne. 14 marca 1978 roku muzeum zostało przekształcone w stowarzyszenie, które od tej pory skupiało wiele mniejszych placówek, zarówno w mieście, jak i na terenie obwodu swierdłowskiego. 
Po rozpadzie Związku Radzieckiego zmieniła się sytuacja muzeum. Musiało ono zwrócić prawowitym właścicielom m.in. Sobór św. Aleksandra Newskiego (1991 rok), a później także zabudowania Klasztoru Nowotichwińskiego. W zamian otrzymało budynek dawnego Domu Kultury imienia Feliksa Dzierżyńskiego. Początki lat dziewięćdziesiątych XX wieku nie były dla muzeum złe, mimo zwrotu obiektów sakralnych, nadal otrzymywało ono wsparcie finansowe od władz. Kłopoty nadeszły wraz z problemami ekonomicznymi i kryzysem finansowym jaki dotknął Federację Rosyjską. Nie tylko spadły publiczne nakłady na muzeum, ale zdarzało się nawet, że brakowało funduszy na wypłaty pensji dla pracowników. Poprawa nastąpiła dopiero po 2000 roku. 
Muzeum obecnie.
W latach dziewięćdziesiątych Swierdłowskie Muzeum Krajoznawcze otrzymało nowy reprezentacyjny budynek, należący niegdyś do słynnego polskiego przemysłowca Alfonsa Koziełł-Poklewskiego. Muzeum składa się obecnie z dwunastu kolekcji, z których najważniejsze to zbiory: historii naturalnej, archeologiczny, malarstwa i grafiki, ikon, wyrobów metalicznych, numizmatyki, broni, starodruków i dokumentów, fotografii i negatywów, porcelany i ceramiki, etnograficzna i kolekcja orientalna. W Jekaterynburgu pod Muzeum podlega 5 innych ośrodków: Historii i Archeologii Uralu, Muzeum Przyrodnicze, Muzeum Radia imienia Aleksandra Popowa i Muzeum Sadownicze. Muzeum dysponuje także oddziałami zamiejscowymi ulokowanymi na terenie obwodu swierdłowskiego, m.in. w Ałapajewsku, Polewskoj, Sysiercie, Beriozowskij, Asbiecie, Talicy, Turinsku, Niżniajej Turze. Placówka prowadzi także zajęcia i warsztaty dla dzieci oraz centrum naukowo-metodologiczne.

</doc>
<doc id="2741459" url="https://pl.wikipedia.org/wiki?curid=2741459" title="Zofia Zemanek">
Zofia Zemanek

Zofia Zemanek z domu Kapała (ur. 12 września 1914 w Rzeszowie, zm. 15 lipca 1987) – polska nauczycielka i działaczka komunistyczna, posłanka na Sejm PRL I kadencji.
Życiorys.
1934–1939 studiowała na UJ. 1934–1936 działała w KZMP, a od 1936 do 1938 w KPP. 1939–1940 była kierownikiem pedagogicznym Domu Dziecka w Brunkowicach, następnie do 1941 pielęgniarką w szpitalu we Lwowie. Od 1942 w PPR/PZPR, delegatka na I Zjazd PZPR. 1945–1946 była I sekretarzem Komitetu Powiatowego (KP) PPR w Nowym Sączu, następnie instruktorem Wydziału Propagandy Komitetu Wojewódzkiego (KW) PPR w Krakowie. W 1947 była kierownikiem Wojewódzkiej Szkoły Partyjnej w Krakowie, potem kierownikiem Wydziału Propagandy KW PPR/PZPR w Krakowie. 1949–1950 sekretarz propagandy w tym komitecie. Od lipca 1950 starszy instruktor Wydziału Nauki KC PZPR i p.o. zastępcy kierownika tego Wydziału, a od 24 kwietnia 1952 do 25 maja 1955 kierownik tego Wydziału. W listopadzie 1952 została wybrana posłem na Sejm PRL. Od czerwca do listopada 1956 zastępca kierownika Wydziału.
W 1946 otrzymała Srebrny Krzyż Zasługi.
Pochowana na Cmentarzu Rakowickim (XCVII/5/5).

</doc>
<doc id="2741460" url="https://pl.wikipedia.org/wiki?curid=2741460" title="Budynek przy ul. Tadeusza Kościuszki 4 w Sanoku">
Budynek przy ul. Tadeusza Kościuszki 4 w Sanoku

Budynek przy ul. Tadeusza Kościuszki 4 w Sanoku – budynek położony przy ulicy Tadeusza Kościuszki 4 w Sanoku.
Historia.
Budynek jest umiejscowiony w centralnej części miasta, w dzielnicy Śródmieście. Elewacja południowa znajduje się przy ulicy Tadeusza Kościuszki, a elewacja wschodnia przy ulicy Grzegorza z Sanoka. 
W przeszłości w tym miejscu znajdował się Kościół Najświętszej Marii Panny (od 1377 do 1787 roku). 
Gmach został wybudowany w latach 1935-1937 za kadencji burmistrza Jana Rajchla. Projektantem był Wohl, a budowę gmachu nadzorował naczelnik Wydziału Technicznego w magistracie miejskim, inż. Roman Wajda. Uroczystość poświęcenia budynku odbyła się 19 września 1937. Została w nim ulokowana Komunalna Kasa Oszczędności Miasta Sanoka (istniejąca w mieście od 1930). Prezesem rady nadzorczej KKO był w 1938 burmistrz Maksymilian Słuszkiewicz, a w dyrekcji KKO działali wówczas Kazimierz Michalski (ojciec Stanisława), Stanisław Augustyński i Salomon Ramer.
Według Edwarda Zająca wzniesienie tak okazałej i nowoczesnej w owych czasach budowli dowodziło „gospodarności i zapobiegliwości władz miasta”. Do 1939 do numeru 4 ulicy był przypisany lekarz dr Herman Gruber.
Fasada budynku została pokryta szlachetną zaprawą kamienną. Wewnątrz budynku znajduje się reprezentacyjna sala manipulacyjna, skarbiec i powierzchnie biurowe. Poza tym w gmachu istnieją lokale mieszkalne.
Podczas II wojny światowej w okresie okupacji niemieckiej w budynku pod przemianowanym adresem "Hermann Göring Strasse" 4 urzędował "Stadtkommissar" (komisarz miasta) oraz działała "Kommunal-Sparkasse" (Komunalna Kasa Oszczędności), wzgl. określana jako "Sparkasse der Stadt Sanok" (Kasa Oszczędnościowa Miasta Sanok). 
Po nadejściu frontu wschodniego i po wkroczeniu wojsk radzieckich do Sanoka, w początkowym okresie Polski Ludowej tj. od drugiej połowy 1944 do wiosny 1947 budynek został przejęty przez Wojenną Komendę Miasta i NKWD. Wejście do Komendy Wojennej istniało od ulicy Grzegorza, a wejście do NKWD było od ulicy Kościuszki. Piwnice budynku zaadaptowano na areszt, w którym przetrzymywani byli podczas śledztw działacze niepodległościowi – członkowie Armii Krajowej, Narodowej Organizacji Wojskowej, Młodzieży Wielkiej Polski. Ich przesłuchania toczyły się nocą na drugim piętrze budynku (prowadzili je mjr Woroszyłow i kpt. Popow). W budynku było osadzonych m.in. 16 sanoczan, aresztowanych na przełomie września i października 1946 w związku z działalnością w MWP (wśród nich byli m.in. nauczyciel dr Jan Świerzowicz, Józef Kuczma, Augustyn Posadzki, Czesław Jasielski, Edward Stasiczak, Aleksander Roman, Stanisław Trzyszka). Ich proces odbył się w lutym w Rzeszowie.
Po wojnie, u zarania Polski Ludowej w drugiej połowie lat 40. na II piętrze gmachu funkcjonowała księgowość firmy określanej jako „Tartaki” dr. Oskara Schmidta. W okresie PRL w budynku działał Oddział Narodowego Banku Polskiego w Sanoku, którego wieloletnim dyrektorem od końca 1965 był Marcin Drozd. W 1974 elewacja budynku została odremontowana. W ramach restrukturyzacji od 1 lutego 1989 oddział NBP został przekształcony w Bank Depozytowo-Kredytowy w Lublinie S.A Oddział w Sanoku (dyrektorem do 1991 pozostawał M. Drozd), który funkcjonował w budynku do końca XX wieku (wówczas fasada była wykonana w odcieniach koloru niebieskiego). 3 lutego 1996 roku pracownicy sanockiego Oddziału BD-K obchodzili jubileusz 60-lecia istnienia. 22 grudnia 1997 budynek został otwarty po remoncie.
W gmachu ulokowano siedzibę oddziału Banku Pekao (kolor fasady budynku został zmieniony na odcień zieleni).
W mieszkaniach gmachu zamieszkiwali: ww. Marcin Drozd oraz do końca życia Julian Rudak (1917-2008).
Po latach więzieni i torturowani w gmachu przez NKWD zostali upamiętnienie tablicą pamiątkową na południowej elewacji budynku, ustanowioną w 50. rocznicę powstania Armii Krajowej i odsłoniętą 20 grudnia 1992. Inicjatorem było sanockie koło Światowego Związku Żołnierzy Armii Krajowej. Projektantem był Władysław Kandefer. Tablica zawiera inskrypcję: „W tym budynku w latach 1944-1947 byli więzieni i maltretowani przez NKWD członkowie: Armii Krajowej, Narodowej Organizacji Wojskowej, Młodzieży Wielkiej Polski. Wmurowano w 50 rocznicę powstania Armii Krajowej. Sanok 1992”. Treść inskrypcji poddał krytyce były oficer konspiracji AK-owskiej, Julian Rudak.
Budynek został wpisany do gminnego rejestru zabytków miasta Sanoka, opublikowanego w 2015.

</doc>
<doc id="2741461" url="https://pl.wikipedia.org/wiki?curid=2741461" title="Gilbert Gérintès">
Gilbert Gérintès

Gilbert Gérintès (ur. 16 sierpnia 1902 w Saint-Étienne, zm. 15 maja 1968 w Meksyku) – francuski rugbysta grający na pozycji rwacza, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu.
Kariera sportowa.
W trakcie kariery sportowej związany był z klubem CASG Paris.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w jednym meczu tych zawodów – 4 maja Francuzi rozgromili na Stade de Colombes Rumunię 61–3. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w latach 1924–1926 rozegrał łącznie 3 spotkania zdobywając 9 punktów.

</doc>
<doc id="2741463" url="https://pl.wikipedia.org/wiki?curid=2741463" title="Antonio Salandra">
Antonio Salandra

Antonio Salandra (ur. 13 sierpnia 1853, zm. 9 grudnia 1931) – włoski prawnik i polityk konserwatywny.
Profesor prawa na uniwersytecie w Rzymie, 1899–1900 minister rolnictwa, 1906 minister finansów, 1909–1910 minister skarbu, 1914–1916 premier, doprowadził do przystąpienia Włoch do I wojny światowej na korzystnych warunkach po stronie Ententy, 1919–1920 przedstawiciel swojego kraju na paryskiej konferencji pokojowej, 1920 poparł Benito Mussoliniego, 1923–1925 delegat Włoch w Lidze Narodów, od 1928 senator.

</doc>
<doc id="2741464" url="https://pl.wikipedia.org/wiki?curid=2741464" title="Zaleptus">
Zaleptus

Zaleptus – rodzaj kosarzy z podrzędu Eupnoi i rodziny Sclerosomatidae, liczący ponad 70 opisanych gatunków.
Występowanie.
Przedstawiciele rodzaju występują od Indii przez Azję Południowo-Wschodnią po Australię.
Systematyka.
Opisano dotąd 72 gatunki kosarzy z tego rodzaju:

</doc>
<doc id="2741466" url="https://pl.wikipedia.org/wiki?curid=2741466" title="Psathyropus">
Psathyropus

Psathyropus – rodzaj kosarzy z podrzędu Eupnoi i rodziny Sclerosomatidae, liczący ponad 40 opisanych gatunków.
Występowanie.
Przedstawiciele rodzaju zamieszkują Azję od Birmy przez Chiny po Japonię i Rosję.
Systematyka.
Opisano dotąd 42 gatunki kosarzy z tego rodzaju:

</doc>
<doc id="2741469" url="https://pl.wikipedia.org/wiki?curid=2741469" title="Marthana">
Marthana

Marthana – rodzaj kosarzy z podrzędu Eupnoi i rodziny Sclerosomatidae.
Występowanie.
Przedstawiciele rodzaju występują w Azji Południowo-Wschodniej.
Systematyka.
Opisano dotąd 26 gatunków kosarzy z tego rodzaju:

</doc>
<doc id="2741471" url="https://pl.wikipedia.org/wiki?curid=2741471" title="Homalenotus">
Homalenotus

Homalenotus – rodzaj kosarzy z podrzędu Eupnoi i rodziny Sclerosomatidae.
Występowanie.
Przedstawiciele rodzaju zamieszkują południową i zachodnią Europę, Azory oraz Północną Afrykę.
Systematyka.
Opisano dotąd 13 gatunków kosarzy z tego rodzaju 

</doc>
<doc id="2741472" url="https://pl.wikipedia.org/wiki?curid=2741472" title="Harmanda">
Harmanda

Harmanda – rodzaj kosarzy z podrzędu Eupnoi i rodziny Sclerosomatidae.
Występowanie.
Przedstawiciele rodzaju zamieszkują głównie rejon Himalajów. Pojedynczy gatunek wykazany został z Singapuru.
Systematyka.
Opisano dotąd 15 gatunków kosarzy z tego rodzaju:

</doc>
<doc id="2741473" url="https://pl.wikipedia.org/wiki?curid=2741473" title="Ogród Yuyuan">
Ogród Yuyuan

Ogród Yuyuan () – zabytkowy ogród, znajdujący się na terenie starego miasta w Szanghaju.
Utworzył go w latach 1559–1577 Pan Yunduan, gubernator Syczuanu, jako miejsce wypoczynku dla swojego starego ojca. Po wygaśnięciu rodu Pan u schyłku dynastii Ming ogród popadł w ruinę, odnowiono go w latach 1760–1780. W połowie XIX wieku, podczas wojen opiumowych i powstania tajpingów, został poważnie zniszczony. Dopiero po utworzeniu Chińskiej Republiki Ludowej przeprowadzono w latach 1956–1961 jego gruntowną restaurację, wtedy też został wpisany na listę zabytków i otwarty jako publiczny park.
Ogród zajmuje powierzchnię 2 hektarów. Składa się z kilku części przedzielonych białymi murami, zwieńczonymi podobiznami smoków. Poza głazami i zbiornikami wodnymi ozdabiają go liczne elementy małej architektury, takie jak mostki, pawilony czy stele pamiątkowe. Najsłynniejszym elementem ogrodu jest ważący 5 ton kamień o fantazyjnym kształcie, z licznymi porowatymi otworami, pochodzący rzekomo z jeziora Tai Hu w prowincji Jiangsu; zgodnie z podaniami stanowił dawniej własność cesarza Song Huizonga. Obok ogrodu znajdują się liczne atrakcje turystyczne: świątynia boga miasta, słynna restauracja Nanxiang oraz kramy z tradycyjnym rękodziełem.

</doc>
<doc id="2741474" url="https://pl.wikipedia.org/wiki?curid=2741474" title="Gra podwójna mężczyzn w hali w tenisie ziemnym na Letnich Igrzyskach Olimpijskich 1912">
Gra podwójna mężczyzn w hali w tenisie ziemnym na Letnich Igrzyskach Olimpijskich 1912

Rywalizacja w grze podwójnej mężczyzn w hali w tenisie ziemnym na V Letnich Igrzyskach Olimpijskich w Sztokholmie trwała od 6 do 11 maja. W turnieju startowało 16 zawodników – 8 debli z 3 krajów. Złoty medal zdobyli Maurice Germot i André Gobert z Francji, srebrny Johan Kempe i Gunnar Setterwall ze Szwecji, a brązowy Alfred Beamish i Charles Dixon z Wielkiej Brytanii.

</doc>
<doc id="2741475" url="https://pl.wikipedia.org/wiki?curid=2741475" title="Plac Wiosny Ludów w Poznaniu">
Plac Wiosny Ludów w Poznaniu

Plac Wiosny Ludów – jeden z placów w centrum Poznania, położony na południowy zachód od średniowiecznej części miasta, u zbiegu dawnych duktów z wiejskich osad przed nieistniejącą Bramą Wrocławską.
Według projektu "Nowego Miasta" (znanego również jako "Górne Miasto") autorstwa Davida Gilly'ego był on głównym węzłem komunikacyjnym południowego Poznania. Na placu krzyżuje się osiem ulic (Święty Marcin, Podgórna, Szkolna, Strzelecka, Półwiejska, B. Krysiewicza, R. Szymańskiego i Wysoka). Plac ze Starym Rynkiem łączy ulica Szkolna.
Historia.
Średniowiecze.
Teren ten znajdował się poza miastem, przy Bramie Wrocławskiej (droga w kierunku Wrocławia). W pierwszej połowie XV wieku było tam 10 domów, a w 1500 – 18. Większość mieszkańców stanowili kołodzieje, kowale i rzemieślnicy zajmujący się obsługą transportu. Znajdował się tu plac handlowy oraz w niewielkiej odległości rzeźnia.
Przy placu biegła Struga Karmelicka na której wybudowano Młyn Czapnik (nazywany też Małym Królewskim Młynem i Młynem Sążnickim, z ok. XV wieku). Młyn uległ zniszczeniu podczas wojny ze Szwecją w 1655.
W XV wieku wybudowano szpital dla trędowatych z kościołem św. Krzyża (zbudowanym na planie krzyża z kopułą na skrzyżowaniu naw) oraz cmentarzem. W 1772 bp Krzysztof Szembel zadecydował o zakończeniu działalności szpitala. Kościół został sprzedany przez abpa Ignacego Raczyńskiego w porozumieniu z władzami miasta, i rozebrany w 1797.
XVIII/XIX wiek.
W 1793 Prusacy zaczęli reorganizować system fortyfikacji w rejonie Bramy Wrocławskiej, zburzone zostały mury miejskie, a brama przeniesiona na drogę w kierunku Berlina (w 1816). Układ komunikacyjny w rejonie placu zaprojektował David Gilly.
Przed 1800 przy placu wybudowane zostały murowane budynki, m.in. budynek hotelu Saskiego (pierwotnie dom Józefa Malczewskiego), dom Speichertów, dom Pietschów, kamienica przy Św. Marcinie, budynek przy ul. Strzeleckiej i dom Michałowskiego z oberżą "Pod Złotą Gęsią" (właściciel Huppe).
Przed 1827 powstał budynek który później służył jako Hotel Wiedeński.
Od 1841 do II wojny światowej jedną z najważniejszych budowli placu był kościół ewangelicko-reformowany świętego Piotra stojący u zbiegu ulic Krysiewicza i Półwiejskiej.
W XIX wieku rozwinęła się na placu budowa budynków wyższych. W 1872 wybudowano kamienicę dr Nieszczoty, w 1873 powstał budynek w miejscu Hotelu Wiedeńskiego, a w 1874 kamienica architekta Paula Kartmanna. Budowa i nadbudowa tak wielu budynków spowodowała całkowite zabudowanie placu.
Pod koniec XIX wieku pojawiły się szalety miejskie w postaci neogotyckiego domku.
W 1894 poprowadzono przez plac linię tramwajową Stary Rynek – Brama Wildecka. Na przełomie XIX i XX wieku zrealizowana została inwestycja otwarcia placu w kierunku Starego Rynku przez ulicę Szkolną.
XX wiek.
W 1927 szalety miejskie zostały przeniesione pod ziemię, przy przystanku tramwajowym (obiekt zaprojektował Władysław Czarnecki). W 1931 Marian Spychalski zaprojektował połączenie ulicą placu Wiosny Ludów z placem Bernardyńskim. Połączenie zostało zrealizowane na krótko przed II wojną światową.
W 1943 na północno-wschodniej części placu ulokowany został duży basen przeciwpożarowy. W wyniku działań wojennych zniszczone zostały prawie wszystkie istniejące tu wcześniej budynki.
Współczesność.
Podejmowano próby reorganizacji przestrzeni placu (m.in. ogłaszano konkursy na zabudowę placu w 1959, 1989, 1993), jednak do końca XX wieku były one bezskuteczne (planowane było m.in. założenie parku, wybudowanie ronda, domu handlowego, parkingu dla ok. 300 samochodów).
W XXI wieku zaczęły tu powstawać nowoczesne budynki takie jak Kupiec Poznański (2001) czy budynek Wechty (2004). U zbiegu ulic Półwiejskiej (z ruchliwym pasażem handlowym) i Strzeleckiej stoi też pomnik Starego Marycha, natomiast na narożniku ulic Święty Marcin i Podgórnej – pomnik Hipolita Cegielskiego. Na zachodniej ścianie Kupca Poznańskiego zawieszona jest tablica pamiątkowa ku czci Herberta Hoovera.

</doc>
<doc id="2741477" url="https://pl.wikipedia.org/wiki?curid=2741477" title="Calicina">
Calicina

Calicina – rodzaj kosarzy z podrzędu Laniatores i rodziny Phalangodidae liczący 25 gatunków
Występowanie.
Rodzaj obejmuje gatunki endemiczne dla Kalifornii.
Systematyka.
Opisano 25 gatunków należących do tego rodzaju:

</doc>
<doc id="2741480" url="https://pl.wikipedia.org/wiki?curid=2741480" title="Texella">
Texella

Texella – rodzaj kosarzy z podrzędu Laniatores i rodziny Phalangodidae liczący blisko 30 gatunków
Występowanie.
Przedstawiciele rodzaju zamieszkują głównie Teksas. Kilka gatunków znanych jest z Kalifornii i Nowego Meksyku.
Systematyka.
Opisano 27 gatunków należących do tego rodzaju:

</doc>
<doc id="2741481" url="https://pl.wikipedia.org/wiki?curid=2741481" title="Metopilio">
Metopilio

Metopilio – rodzaj kosarzy z podrzędu Eupnoi i rodziny Sclerosomatidae.
Występowanie.
Przedstawiciele rodzaju zamieszkują Meksyk oraz Amerykę Środkową.
Systematyka.
Opisano dotąd 19 gatunków kosarzy z tego rodzaju:

</doc>
<doc id="2741482" url="https://pl.wikipedia.org/wiki?curid=2741482" title="Cliché">
Cliché

Cliché – komunał lub stereotyp, wyrażenie, pomysł lub element pracy artystycznej, który jest używany tak często, że traci swoje oryginalne znaczenie lub efekt, szczególnie jeśli wcześniej uznawany był za nowy i znaczący. W kulturze masowej termin jest używany do opisywania czynności, wydarzeń lub pomysłów, które są przewidywalne. Niektóre "cliché" są po prostu stereotypami, inne mogą być truizmami.
Wyraz został zaczerpnięty z języka francuskiego, gdzie określa się nim płyty wykorzystywane przez zecerów przy druku tradycyjnym (por. klisza). Dla często używanych wyrazów przygotowywano specjalne płyty, na których znajdował się cały wyraz gotowy do powielenia.

</doc>
<doc id="2741483" url="https://pl.wikipedia.org/wiki?curid=2741483" title="Atak na Stołpce">
Atak na Stołpce

Atak na Stołpce () – sowiecki dywersyjny napad zbrojny dokonany w nocy z 3 na 4 sierpnia 1924 roku na polskie kresowe miasteczko Stołpce (obecnie na Białorusi) koło Mińska. Dywersanci rozbili powiatową komendę policji i więzienie, zniszczyli siedzibę starostwa i stację kolejową oraz zabili (w zależności o źródeł) siedmiu lub ośmiu policjantów oraz urzędnika starostwa.
Historia.
Powiatowe miasteczko Stołpce było położone ok. 15 km od ówczesnej granicy polsko-radzieckiej, w ówczesnym województwie nowogródzkim. Zamieszkane było przez prawie 3000 osób.
Atak stanowił apogeum sowieckiej dywersji zbrojnej we wschodniej części II Rzeczypospolitej, prowadzonej od zakończenia wojny polsko-bolszewickiej. Do napadu doszło w nocy z 3 na 4 sierpnia 1924 roku. Dokonał go oddział terrorystyczny pod dowództwem Stanisława Waupszasowa, oficera wojska bolszewickiego i kadrowego czekisty litewskiego pochodzenia. Dywersantów było ponad 50 (według innych źródeł ok. 150); do Polski przedostali się nielegalnie przez granicę polsko-radziecką. Następnie połączyli się z mniejszymi grupami. Byli podzieleni na cztery plutony wyposażone w karabiny ręczne i granaty. Każdy pluton dysponował również trzema karabinami maszynowymi. Przed atakiem z miasteczka wywabiono większość policjantów.
W wyniku ataku została zniszczona komenda Policji Państwowej, podpalony dworzec kolejowy i budynek starostwa oraz zdewastowane i ograbione wszystkie sklepy i magazyny handlowe. Głównym celem było jednak wtargnięcie do więzienia i oswobodzenie ok. 150 więźniów, a przede wszystkim przywódców Komunistycznej Partii Zachodniej Białorusi, Josifa K. Loginowicza i Stanisława Mertensa. Straty polskiej strony wyniosły 7 policjantów zabitych i 3 rannych. Podczas strzelaniny zginął też urzędnik starostwa. Za wycofującymi się w kierunku granicy dywersantami został wysłany pościg w postaci pododdziału ułanów, ale zostali oni powstrzymani ogniem karabinów maszynowych. Oddział rozproszyła Straż Graniczna, biorąc do niewoli 2 bojówkarzy. Podczas obławy schwytano jeszcze kilku innych dywersantów. Zeznali oni, że przeszli szkolenie dywersyjne w Mińsku prowadzone przez oficerów bolszewickich. Skutkiem napadu na Stołpce była decyzja władz polskich o utworzeniu Korpusu Ochrony Pogranicza.

</doc>
<doc id="2741487" url="https://pl.wikipedia.org/wiki?curid=2741487" title="Trinella">
Trinella

Trinella – rodzaj kosarzy z podrzędu Laniatores i rodziny Agoristenidae. Największy pod względem ilości gatunków w swojej rodzinie.
Występowanie.
Przedstawiciele rodzaju występują w północnej części Ameryki Południowej, od Trynidadu i Peru na zachodzie, po Brazylię i Surinam na zachodzie.
Systematyka.
Wiele gatunków zostało tu przeniesionych z rodzaju "Vima" (obecnie takson monotypowy) w 1996 roku przez R. Pinto-da-Rochę. Obecnie do rodzaju "Trinella" zalicza się ponad 35 gatunków:

</doc>
<doc id="2741492" url="https://pl.wikipedia.org/wiki?curid=2741492" title="Prostygninae">
Prostygninae

Prostygninae – podrodzina kosarzy z podrzędu Laniatores i rodziny Cranaidae zawierająca około 140 opisanych gatunków. 
Występowanie.
Podrodzina neotropikalna, zamieszkująca północno-zachodnią Amerykę Południową.
Systematyka.
Podrodzina zawiera 17 gatunków należących do 14 rodzajów:
Rodzaj: "Binamballeus" 
Rodzaj: "Chiriboga" 
Rodzaj: "Cutervolus" 
Rodzaj: "Globibunus" 
Rodzaj: "Globitarsus" 
Rodzaj: "Lisarea" 
Rodzaj: "Meridanatus" 
Rodzaj: "Micropachylus" 
Rodzaj: "Peladoius" 
Rodzaj: "Prostygnellus" 
Rodzaj: "Prostignidius" 
Rodzaj: "Prostygnus" 
Rodzaj: "Sclerostygnellus" 
Rodzaj: "Troya" 
Rodzaj: "Yania" 

</doc>
<doc id="2741493" url="https://pl.wikipedia.org/wiki?curid=2741493" title="João Chagas">
João Chagas

João Pinheiro Chagas (ur. 1863, zm. 1925), republikański polityk portugalski, ambasador w Paryżu (1910-1911, 1911-1917 oraz 1918-1923), premier (wrzesień\listopad 1911), desygnowany na premiera kolejny raz w maju 1915, nie objął urzędu po tym, jak został ranny w zamachu.

</doc>
<doc id="2741494" url="https://pl.wikipedia.org/wiki?curid=2741494" title="Raoul Got">
Raoul Got

Raoul Got (ur. 11 października 1900 w Perpignan, zm. 20 listopada 1955 w Perpignan) – francuski rugbysta grający na pozycji skrzydłowego, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu, mistrz Francji w 1921 roku.
Kariera sportowa.
W trakcie kariery sportowej reprezentował kluby Green Devils Perpignan, USA Perpignan oraz Stade Toulousain. Z USA Perpignan zdobył tytuł mistrza Francji w 1921 oraz wystąpił w finale w 1924 roku.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w obu meczach tych zawodów, w których Francuzi na Stade de Colombes rozgromili 4 maja Rumunię 61–3, a dwa tygodnie później przegrali z USA 3–17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w latach 1920–1924 rozegrał łącznie 13 spotkań zdobywając 18 punktów.
W wojsku był mistrzem w biegu na 100 metrów. Zmarł na zawał serca.

</doc>
<doc id="2741495" url="https://pl.wikipedia.org/wiki?curid=2741495" title="Biantes">
Biantes

Biantes – rodzaj kosarzy z podrzędu Laniatores i rodziny Biantidae. Jest drugim co do liczebności w gatunki rodzajem "Biantidae". Gatunkiem typowym jest "Biantes longimanus".
Występowanie.
Przedstawiciele rodzaju są szeroko rozprzestrzenieni w krajach zlewni Oceanu Indyjskiego. Występują od Seszeli przez Indie i Nepal po indonezyjską Sumatrę.
Systematyka.
Opisano dotychczas 30 gatunków z tego rodzaju:

</doc>
<doc id="2741496" url="https://pl.wikipedia.org/wiki?curid=2741496" title="Hinzuanius">
Hinzuanius

Hinzuanius – rodzaj kosarzy z podrzędu Laniatores i rodziny Biantidae. Jest trzecim co do liczebności w gatunki rodzajem "Biantidae". Gatunkiem typowym jest "Hinzuanius insulanus".
Występowanie.
Przedstawiciele rodzaju występują głównie na wyspach u zachodnich wybrzeży Afryki, jak Madagaskar czy Komory.
Systematyka.
Opisano dotychczas 14 gatunków z tego rodzaju:

</doc>
<doc id="2741497" url="https://pl.wikipedia.org/wiki?curid=2741497" title="Metabiantes">
Metabiantes

Metabiantes – rodzaj kosarzy z podrzędu Laniatores i rodziny Biantidae. Stanowi najliczniejszy w gatunki rodzaj w swojej rodzinie.
Występowanie.
Przedstawiciele rodzaju są rozprzestrzenieni w Afryce Południowej, Środkowej i Wschodniej.
Systematyka.
Opisano dotychczas 41 gatunków z tego rodzaju:

</doc>
<doc id="2741502" url="https://pl.wikipedia.org/wiki?curid=2741502" title="Félix Lasserre">
Félix Lasserre

Félix Lasserre znany jako René Lasserre (ur. 9 października 1895 w Bajonnie, zm. 19 sierpnia 1965 w Saint-Avold) – francuski rugbysta grający na pozycji rwacza, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu, mistrz Francji w 1913 roku.
Podczas I wojny światowej był pilotem myśliwskim. Następnie został właścicielem restauracji, zajmował się również destylacją koniaku, a podczas niemieckiej okupacji był merem Houlette.
Kariera sportowa.
W trakcie kariery sportowej reprezentował kluby Aviron Bayonnais, US Cognac Rugby oraz FC Grenoble. Z Aviron Bayonnais zdobył w 1913 roku tytuł mistrza Francji.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w obu meczach tych zawodów, w których Francuzi na Stade de Colombes rozgromili 4 maja Rumunię 61–3, a dwa tygodnie później przegrali z USA 3–17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji, także jako kapitan, w latach 1914–1924 rozegrał łącznie 15 spotkań zdobywając 10 punktów.

</doc>
<doc id="2741503" url="https://pl.wikipedia.org/wiki?curid=2741503" title="Sabat czarownic">
Sabat czarownic



</doc>
<doc id="2741505" url="https://pl.wikipedia.org/wiki?curid=2741505" title="Momoiro Clover Z">
Momoiro Clover Z

 – japońska grupa muzyczna złożona z pięciu wybranych członkiń z agencji Stardust Promotion, z trzech sekcji (jednostki 3B Junior). Nazywane są także , czy też . Na początku 2010 roku zespół "Momoiro Clover" podpisał kontrakt z wytwórnią Universal Records, a w drugiej połowie roku podpisali kontrakt z wytwórnią King Records.
Członkowie.
Na scenie członkinie Momoiro Clover Z są rozróżniane przez kolory swoich strojów, co przypomina stylem japońskie serie Sentai. W niektórych swoich piosenkach i teledyskach grupa w nieznaczny sposób parodiuje je. Keiko Kitagawa na krótki czas dołączyła do zespołu Momoiro Clover Z. Współpraca ta miała na celu promocję filmu "Akumu-chan The Movie", w którym aktorka grała jedną z głównych ról, a sam zespół pojawił się gościnnie.
Byłe członkinie.
Inne
Historia.
Grupa powstała 17 maja 2008 podczas przesłuchań agencji Stardust do 3B Junior.
W 2011 roku sub-liderka Akari Hayami (kolor niebieski) zdecydowała się odejść z grupy i opuściła zespół 10 kwietnia. Po jej odejściu grupa zmieniła nazwę na Momoiro Clover Z. Jej odejście wspomniane jest w piosence "Z Densetsu ~Owarinaki Kakumei~" – „spiker” krzyczy „Blue”, nie uzyskując odpowiedzi.
Momoiro Clover Z zaśpiewały piosenki przewodnie do nowego anime "Sailor Moon Crystal" – "MOON PRIDE" oraz .

</doc>
<doc id="2741506" url="https://pl.wikipedia.org/wiki?curid=2741506" title="Ethobunus">
Ethobunus

Ethobunus – rodzaj kosarzy z podrzędu Laniatores i rodziny Zalmoxidae liczący ponad 30 gatunków
Występowanie.
Przedstawiciele rodzaju rozprzestrzenieni są od Meksyku i Kuby, przez Antyle i Amerykę Środkową, po Wenezuelę.
Systematyka.
Opisano 33 gatunków należących do tego rodzaju:

</doc>
<doc id="2741510" url="https://pl.wikipedia.org/wiki?curid=2741510" title="Kościół św. Faustyny w Grodzisku Wielkopolskim">
Kościół św. Faustyny w Grodzisku Wielkopolskim

Kościół Świętej Faustyny w Grodzisku Wielkopolskim - rzymskokatolicki kościół parafialny znajdujący się w Grodzisku Wielkopolskim na Osiedlu Wojska Polskiego.
Historia.
Świątynia zbudowana została w latach 2001/2002 na największym osiedlu mieszkaniowym w mieście. Jest najnowszym kościołem katolickim w Grodzisku Wielkopolskim, stanowi siedzibę Parafii pw. Św. Faustyny. 26 kwietnia 2006 zatwierdzono projekt rozbudowy kościoła, która polegała na dobudowaniu do budynku kościelnego rotundy. Dzięki temu jego powierzchnia powiększyła się o 220 m². 7 października 2006 pod przewodnictwem ks. bp. Zdzisława Fortuniaka odbyła się uroczystość złożenia w centralnym miejscu świątyni relikwii św. Faustyny Kowalskiej przekazanych z Sanktuarium w Łagiewnikach. W dniu 22.11.2020 poświęcono przed kościołem figurę Michała Archanioła.

</doc>
<doc id="2741513" url="https://pl.wikipedia.org/wiki?curid=2741513" title="Traiania">
Traiania

Traiania – rodzaj kosarzy z podrzędu Laniatores i rodziny Zalmoxidae liczący ponad 10 gatunków. Gatunkiem typowym jest "T. orghidani"
Występowanie.
Przedstawiciele rodzaju są znani wyłącznie z Wenezueli.
Systematyka.
Opisano 13 gatunków należących do tego rodzaju:

</doc>
<doc id="2741515" url="https://pl.wikipedia.org/wiki?curid=2741515" title="Marcel-Frédéric Lubin-Lebrère">
Marcel-Frédéric Lubin-Lebrère

Marcel-Frédéric Lubin-Lebrère (ur. 21 lipca 1891 w Agen, zm. 7 lipca 1972 w Tuluzie) – francuski rugbysta grający w pierwszej i drugiej linii młyna, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu, mistrz Francji w 1922, 1923 i 1924 roku.
Życiorys.
Grać w rugby rozpoczął w wieku szesnastu lat w SU Agen, następnie po występach z US Montauban związał się w 1913 roku z Stade Toulousain. Już 1 stycznia następnego roku zadebiutował w reprezentacji narodowej meczem z Irlandią na Parc des Princes w ramach Pucharu Pięciu Narodów.
Po wybuchu I wojny światowej został wcielony do armii. Został ciężko ranny w potyczce z Niemcami, w wyniku czego stracił jedno oko i dostał się do niewoli. W rekonwalescencji pomagały mu mecze rozgrywane z współjeńcami.
Powróciwszy do Francji został pracownikiem magistratu w Tuluzie. Znów też przywdział barwy Stade Toulousain, w którego pierwszej drużynie występował do 1925 roku, a jeszcze przez kilka kolejnych lat pojawiał się w zespołach tego klubu występujących w niższych klasach rozgrywek. Z klubem zdobył tytuły mistrza Francji w 1922, 1923, 1924, a wcześniej był finalistą w 1921 roku.
Od 1920 roku ponownie reprezentował kraj w międzynarodowych rozgrywkach. Zagrał również w turnieju rugby union na Letnich Igrzyskach Olimpijskich 1924. Wystąpił w jednym meczu tych zawodów – 18 maja Francuzi przegrali z USA 3–17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w latach 1914–1925 rozegrał łącznie 15 spotkań zdobywając 6 punktów.

</doc>
<doc id="2741516" url="https://pl.wikipedia.org/wiki?curid=2741516" title="Phalangodinella">
Phalangodinella

Phalangodinella – rodzaj kosarzy z podrzędu Laniatores i rodziny Zalmoxidae liczący ponad 10 gatunków. Gatunkiem typowym jest "Phalangodinella roeweri".
Występowanie.
Przedstawiciele rodzaju są znani wyłącznie z Wenezueli.
Systematyka.
Opisano 13 gatunków należących do tego rodzaju:

</doc>
<doc id="2741518" url="https://pl.wikipedia.org/wiki?curid=2741518" title="Wushu (film)">
Wushu (film)

Wushu – hongkoński dramatyczny film akcji z 2008 roku w reżyserii Antoniego Szeto.
Film opowiada o współczesnej historii o dorastaniu ze sztukami walki, Wushu.
Został nakręcony w szkole Wushu w Szantung, gdzie brało udział 3000 uczniów.
Fabuła.
Li Er jest młodym i utalentowanym wojownikiem Sanda (chiński kick-boxing), który zakochuje się w pięknej dziewczynie, trenującej Wushu. By się do niej zbliżyć, Li Er sprzeciwia się trenerowi, który chce zrobić z niego mistrza Sandy i wybiera naukę Wushu. Li Er chce stracić mistrzostwo w Sandzie, by nie być znaczącym przeciwnikiem turnieju Wushu. W tym samym czasie próbuje zwrócić uwagę dziewczyny i pozostać w szkole. Wushu wyłoni prawdziwych utalentowanych mistrzów sztuk walki, w rzeczywistych lokacjach.
Obsada.
Źródło: Filmweb

</doc>
<doc id="2741519" url="https://pl.wikipedia.org/wiki?curid=2741519" title="Diego Rodríguez (urugwajski piłkarz)">
Diego Rodríguez (urugwajski piłkarz)

Diego Martín Rodríguez Berrini (ur. 4 września 1989 w Montevideo) – urugwajski piłkarz pochodzenia włoskiego występujący na pozycji defensywnego pomocnika, obecnie zawodnik Defensora Sporting.
Kariera klubowa.
Rodríguez jest wychowankiem drużyny Plaza Colonia, jednak w wieku dwudziestu lat przeszedł do znacznie wyżej notowanej ekipy Defensor Sporting Club z siedzibą w stołecznym mieście Montevideo. W jego barwach zadebiutował w urugwajskiej Primera División – 27 października 2009 w wygranym 1:0 spotkaniu z Tacuarembó. Od razu wywalczył sobie miejsce w pierwszym składzie i premierowego gola w najwyższej klasie rozgrywkowej strzelił 9 października 2010 w konfrontacji z Miramar Misiones, również wygranej 1:0. W tym samym sezonie, 2010/2011, osiągnął z Defensorem wicemistrzostwo Urugwaju.
Kariera reprezentacyjna.
W 2009 roku Rodríguez został powołany do reprezentacji Urugwaju U-20 na Młodzieżowe Mistrzostwa Ameryki Południowej. Rozegrał tam sześć spotkań, a jego zespół zajął trzecie miejsce w turnieju, kwalifikując się na Mistrzostwa Świata U-20 w Egipcie. Młody pomocnik znalazł się również w składzie na światowy czempionat, gdzie wystąpił w trzech spotkaniach, za to Urugwaj odpadł w 1/8 finału.
W 2011 roku Rodríguez w barwach reprezentacji Urugwaju U-23 wziął udział w Igrzyskach Panamerykańskich w Meksyku, gdzie zagrał w pięciu meczach, a jego kadra narodowa zajęła trzecie miejsce. W 2012 roku został powołany przez selekcjonera Óscara Tabáreza na Igrzyska Olimpijskie w Londynie, gdzie rozegrał dwa spotkania, za to Urugwajczycy po zwycięstwie i dwóch porażkach nie zdołali wyjść z grupy.

</doc>
<doc id="2741520" url="https://pl.wikipedia.org/wiki?curid=2741520" title="Droga (album Leniwca)">
Droga (album Leniwca)

Droga – piąty album jeleniogórskiej grupy muzycznej Leniwiec, wydany w 2011r.

</doc>
<doc id="2741521" url="https://pl.wikipedia.org/wiki?curid=2741521" title="Skit Świętego Ducha w Poczajowie">
Skit Świętego Ducha w Poczajowie

Skit Świętego Ducha – skit filialny ławry Poczajowskiej, podlegający eparchii tarnopolskiej Ukraińskiego Kościoła Prawosławnego Patriarchatu Moskiewskiego.
Siedziby mnichów znajdowały się w miejscu funkcjonowania skitu jeszcze przed 1240, co oznacza, że powstały jeszcze przed uformowaniem się cenobitycznej wspólnoty w Poczajowie. Skit przez cały okres swojego funkcjonowania był filią Ławry. Pierwotnie jego główną świątynią była drewniana cerkiew, która w latach 1901–1903 została przeniesiona do wsi Borszczówka. Na jej miejscu wzniesiono świątynię pod tym samym wezwaniem co cały skit (z dolną cerkwią św. Serafina z Sarowa), w stylu bizantyjsko-rosyjskim. Obiekt ten zwieńczono pięcioma kopułami, nad przedsionkiem wzniesiono dzwonnicę. W XIX w. skit był przystosowany dla ok. trzydziestu mnichów, którzy zamieszkiwali w pojedynczym budynku mieszkalnym. Przełożony skitu posiadał odrębny dom z wewnętrzną cerkwią Wszystkich Świętych. Poza budowlami mieszkalnymi w skład kompleksu wchodziły obiekty gospodarcze – mnisi dysponowali sześcioma dziesięcinami ziemi i pasieką.
Skit funkcjonował bez przeszkód do 1959, gdy został zamknięty na polecenie władz radzieckich. Cerkiew nadbramną św. Onufrego zaadaptowano na cele mieszkalne. Cerkiew Świętego Ducha została zamieniona na magazyn, zaś podziemna cerkiew św. Serafina na prosektorium. W budynkach mieszkalnych dla mnichów urządzony został szpital psychiatryczny.
Skit został zwrócony ławrze Poczajowskiej w 1989. Mnisi, oprócz modlitwy, pracują w nadal istniejącym szpitalu psychiatrycznym. Szczególnym przedmiotem kultu w skicie jest krzyż, który według prawosławnej tradycji należał do św. Nikity Słupnika.

</doc>
<doc id="2741523" url="https://pl.wikipedia.org/wiki?curid=2741523" title="Zalmoxis">
Zalmoxis

Zalmoxis – rodzaj kosarzy z podrzędu Laniatores i rodziny Zalmoxidae liczący ponad 40 gatunków. Gatunkiem typowym jest "Z. robusta"
Występowanie.
Przedstawiciele rodzaju zamieszkują Oceanię od Indonezji i Filipin po Nową Gwineę i Nową Kaledonię oraz Australię.
Systematyka.
Opisano 42 gatunki należących do tego rodzaju:

</doc>
<doc id="2741524" url="https://pl.wikipedia.org/wiki?curid=2741524" title="Tilapia wielkogłowa">
Tilapia wielkogłowa

Tilapia wielkogłowa – zwyczajowa nazwa ryby z rodziny pielęgnicowatych stosowana dla dwóch różnych gatunków:

</doc>
<doc id="2741526" url="https://pl.wikipedia.org/wiki?curid=2741526" title="Étienne Piquiral">
Étienne Piquiral

Étienne Piquiral (ur. 15 czerwca 1901 w Perpignan, zm. 13 marca 1945 w Lubece) – francuski rugbysta grający na pozycji wiązacza, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu.
Kariera sportowa.
W trakcie kariery sportowej związany był z klubami Racing Club de France i Stade Français.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w obu meczach tych zawodów, w których Francuzi na Stade de Colombes rozgromili 4 maja Rumunię 61:3, a dwa tygodnie później przegrali z USA 3:17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w latach 1924–1928 rozegrał łącznie 19 spotkań zdobywając 9 punktów.
Podczas II wojny światowej był kapitanem w pułku artylerii ciężkiej, zmarł w niewoli.

</doc>
<doc id="2741529" url="https://pl.wikipedia.org/wiki?curid=2741529" title="Acumontia">
Acumontia

Acumontia – rodzaj kosarzy z podrzędu Laniatores i rodziny Triaenonychidae liczący ponad 20 gatunków. Gatunkiem typowym jest "A. armata"
Występowanie.
Przedstawiciele rodzaju zamieszkują południową Afrykę oraz Madagaskar.
Systematyka.
Opisano 21 gatunków należących do tego rodzaju:

</doc>
<doc id="2741530" url="https://pl.wikipedia.org/wiki?curid=2741530" title="Reklamy na niebie">
Reklamy na niebie

Reklamy na niebie – czwarty album jeleniogórskiej grupy muzycznej Leniwiec, wydany w 2008 roku.

</doc>
<doc id="2741531" url="https://pl.wikipedia.org/wiki?curid=2741531" title="Ceratomontia">
Ceratomontia

Ceratomontia – rodzaj kosarzy z podrzędu Laniatores i rodziny Triaenonychidae liczący ponad 20 gatunków. Gatunkiem typowym jest "C. capensis"
Występowanie.
Przedstawiciele rodzaju zamieszkują Afrykę Południową oraz Amerykę Południową.
Systematyka.
Opisano 22 gatunki należące do tego rodzaju:

</doc>
<doc id="2741532" url="https://pl.wikipedia.org/wiki?curid=2741532" title="Jean Vaysse">
Jean Vaysse

Jean Vaysse (ur. 28 kwietnia 1900 w Carmaux, zm. 17 października 1974 w Albi) – francuski rugbysta grający na pozycji środkowego ataku, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu.
Kariera sportowa.
W trakcie kariery sportowej związany był z klubami SC Albi oraz Stade Français.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w jednym meczu tych zawodów – 18 maja Francuzi przegrali z USA 3–17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w latach 1924–1926 rozegrał łącznie 2 spotkania nie zdobywając punktów.
Po zakończeniu kariery sportowej pracował jako broker na giełdzie paryskiej.

</doc>
<doc id="2741533" url="https://pl.wikipedia.org/wiki?curid=2741533" title="Tawda (rzeka)">
Tawda (rzeka)

Tawda (ros. "Тавда") – rzeka w azjatyckiej części Rosji w dorzeczu Obu, lewy dopływ rzeki Toboł. 
Charakterystyka.
Przepływa przez terytorium obwodu swierdłowskiego i obwodu tiumeńskiego. Łączna jej długość to 719 kilometrów, a powierzchnia dorzecza wynosi 88 100 kilometrów kwadratowych. Jest to najdłuższa rzeka znajdująca się na terenie obwodu swierdłowskiego. Jej źródła znajdują się we wschodnich stokach gór uralskich. W swym północnym biegu przepływa głównie przez tereny bagienne i mokradła, dopiero w środkowym biegu brzegi tracą charakter bagnisty. Stają się one natomiast strome i często sięgają wysokości rzędu 20 metrów. Rzeka wykorzystywana w przemyśle i transporcie rosyjskim, często zatłoczona przez liczne barki, łodzie i inne jednostki transportowe. Jest też zamieszkiwana przez około 25 różnych gatunków ryb, co sprawia, że jest popularnym miejscem dla uprawiania wędkarstwa, ale także dla aktywnej turystyki. 
W ciągu roku poziom wody zmienia się, w zależności od pory roku, o około 6 metrów. Średni przepływ, mierzony w mieście Tawda wynosi 462 m³/s. Rzeka pozostaje zamarznięta w okresie od listopada do kwietnia. Najważniejszym skupiskiem ludzkim położonym nad nią jest miasto o tej samej nazwie, Tawda..

</doc>
<doc id="2741535" url="https://pl.wikipedia.org/wiki?curid=2741535" title="Equitius">
Equitius

Equitius – rodzaj kosarzy z podrzędu Laniatores i rodziny Triaenonychidae. Gatunkiem typowym jest "E. doriae"
Występowanie.
Przedstawiciele rodzaju zamieszkują Australię oraz Nową Zelandię.
Systematyka.
Opisano 10 gatunków należących do tego rodzaju:

</doc>
<doc id="2741537" url="https://pl.wikipedia.org/wiki?curid=2741537" title="Holonuncia">
Holonuncia

Holonuncia – rodzaj kosarzy z podrzędu Laniatores i rodziny Triaenonychidae. Gatunkiem typowym jest "H. cavernicola"
Występowanie.
Przedstawiciele rodzaju zamieszkują wschodnią Australię.
Systematyka.
Opisano 13 gatunków należących do tego rodzaju:

</doc>
<doc id="2741540" url="https://pl.wikipedia.org/wiki?curid=2741540" title="Lomanella">
Lomanella

Lomanella – rodzaj kosarzy z podrzędu Laniatores i rodziny Triaenonychidae. Gatunkiem typowym jest "L. raniceps"
Występowanie.
Przedstawiciele rodzaju zamieszkują Australię oraz Tasmanię.
Systematyka.
Opisano 19 gatunków należących do tego rodzaju:

</doc>
<doc id="2741541" url="https://pl.wikipedia.org/wiki?curid=2741541" title="Bede Smith">
Bede Smith

Francis Bede „Frank” Smith (ur. 28 lutego 1886 w Wellington, zm. 29 października 1954 tamże) – australijski rugbysta grający na pozycji , olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1908 roku w Londynie.
Kariera sportowa.
W trakcie kariery sportowej związany był z klubem Waratahs Club, a także został wybrany do stanowej drużyny Nowej Południowej Walii, w której rozegrał 21 spotkań. Trzykrotnie wystąpił z nią przeciw British and Irish Lions podczas ich dwóch tournée do Australii i Nowej Zelandii w latach 1904 i 1908.
W reprezentacji Australii zadebiutował w 1905 roku w meczu z All Blacks, przeciw którym zagrał również w trzech testmeczach w 1907.
W latach 1908–1909 wziął udział w pierwszym w historii tournée reprezentacji Australii do Europy i Ameryki Północnej. Zagrał w rozgrywanym wówczas turnieju rugby union na Letnich Igrzyskach Olimpijskich 1908. W odbywającym się 26 października 1908 roku na White City Stadium spotkaniu Australijczycy występujący w barwach Australazji pokonali Brytyjczyków 32–3. Jako że był to jedyny mecz rozegrany podczas tych zawodów, oznaczało to zdobycie złotego medalu przez zawodników z Australazji.
Łącznie w reprezentacji Australii w latach 1905–1907 rozegrał cztery spotkania nie zdobywając punktów.
Jego kuzynem był Lancelot Smith, z którym wspólnie występował w reprezentacji stanu i kraju.

</doc>
<doc id="2741543" url="https://pl.wikipedia.org/wiki?curid=2741543" title="Monomontia">
Monomontia

Monomontia – rodzaj kosarzy z podrzędu Laniatores i rodziny Triaenonychidae. Gatunkiem typowym jest "Monomontia atra"
Występowanie.
Przedstawiciele rodzaju zamieszkują Afrykę Południową.
Systematyka.
Opisano 17 gatunków należących do tego rodzaju:

</doc>
<doc id="2741546" url="https://pl.wikipedia.org/wiki?curid=2741546" title="Sałda">
Sałda

Sałda (ros. "Салда") – rzeka w azjatyckiej części Rosji, znajdująca się w dorzeczu Obu, dopływ rzeki Tury. 
Charakterystyka.
Sałda przepływa przez terytorium obwodu swierdłowskiego, a łączna jej długość to 182 kilometry, przy powierzchni dorzecza wynoszącej 3670 kilometrów kwadratowych. Średni przepływ Sałdy wynosi 11,5 m³/s, a w okresie od przełomu października i listopada do przełomu maja i kwietnia pozostaje zamarznięta. Jej źródła znajdują się w górach uralskich, a sama rzeka jest dopływem Tury.

</doc>
<doc id="2741548" url="https://pl.wikipedia.org/wiki?curid=2741548" title="Nunciella">
Nunciella

Nunciella – rodzaj kosarzy z podrzędu Laniatores i rodziny Triaenonychidae.
Występowanie.
Przedstawiciele rodzaju zamieszkują Australię oraz Nową Zelandię.
Systematyka.
Opisano 13 gatunków należących do tego rodzaju:

</doc>
<doc id="2741549" url="https://pl.wikipedia.org/wiki?curid=2741549" title="N-I">
N-I

N-I – rakieta nośna produkowana w Japonii, konstrukcyjnie bazująca na drugiej generacji amerykańskich rakiet Delta (stąd została nazwana nieoficjalnie "pierwszą japońską Deltą"). Rakieta wykorzystywała stopień "Thor-ELT" oraz 3 dopalacze "Castor 2". Wkładem ze strony Japończyków był silnik LE-3 użyty w drugim członie rakiety. 
Wykonano 7 startów tej rakiety, z czego 6 zakończyło się powodzeniem. Zastąpiła ją rakieta N-II.

</doc>
<doc id="2741550" url="https://pl.wikipedia.org/wiki?curid=2741550" title="Bombla (gromada)">
Bombla (gromada)

Bombla (do 30 XII 1959 "Zdroje") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bombla z siedzibą GRN w Bombli utworzono 31 grudnia 1959 w powiecie sokólskim w woj. białostockim, w związku z przeniesieniem siedziby GRN gromady Zdroje ze Zdrojów do Bombli i przemianowaniem gromady na "gromada Bombla". Równocześnie, do gromady Bombla przyłączono część obszaru zniesionej gromady Ostra Góra (wsie Łosiniec i Łomy oraz kolonię Zastocze).
1 stycznia 1972 do gromady Bombla przyłączono wieś Sitkowo ze zniesionej gromady Białousy.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2741551" url="https://pl.wikipedia.org/wiki?curid=2741551" title="St. Martin im Innkreis">
St. Martin im Innkreis

St. Martin im Innkreis, Sankt Martin im Innkreis – gmina targowa w Austrii, w kraju związkowym Górna Austria, w powiecie Ried im Innkreis. Liczy 1903 mieszkańców (1 stycznia 2015).
Położenie.
St. Martin im Innkreis położony jest na wysokości 372 m n.p.m., w Innviertel, ok. 10 kilometrów na północ od stolicy powiatu Ried im Innkreis. Zajmuje powierzchnię 8,86 km2. Z północy na południe rozciąga się na 6 kilometrów, a z zachodu na wschód na 3,4 kilometra. 13,5% powierzchni gminy jest zalesiona, a 69,7% jest wykorzystywane całości pod rolnictwo, reszta to różnego typu zabudowania. Odległość do stołecznego Wiednia wynosi 218 kilometrów, do Salzburga są to 62 kilometry, do Linzu 63 kilometry, a do Innsbrucka odległość ta wynosi 191 kilometrów.
Historia.
Od I do IV wieku tereny te należały do Cesarstwa Rzymskiego. W V wieku zajęte przez germańskie plemię Bajuwarów, którego osadnictwo na tym obszarze przetrwało do VIII wieku. Następnie znajduje się w granicach Bawarii Agilolfingów i wraz z nią w 788 roku obszar ten zostaje włączony przez Karola Wielkiego w skład Królestwa Franków. Pierwsze wzmianki o gminie pochodzą z 1084 roku. Powstaje tutaj klasztor poświęcony św. Marcinowi z Tours, który podlegał administracyjnie pod diecezję pasawską i stał się później częścią biskupiego terytorium udzielnego należącego do książąt-biskupów Pasawy. Gmina natomiast należała do szlacheckiego rodu panów von Schwent, a następnie do rodu von Tattenbachów. W 1773 zbudowany zostaje zamek, a po wojnie o bawarską sukcesję i zawarciu pokoju cieszyńskiego w 1779 roku, St. Martin wraz z całym Innviertel przypadają habsburskiej Austrii. W trakcie epoki napoleońskiej włączony w granice Królestwa Bawarii, ale po kongresie wiedeńskim ponownie zostaje przyznany Austrii. Od 1821 roku we włościach rodu hrabiów von Arco auf Valley, a od 1850 roku utworzona zostaje tu gmina polityczna "(politische Gemeinde)". W 1897 roku urodził się tu Anton von Arco auf Valley. W 1912 roku ukończono budowę szkoły ludowej, a po 1918 roku wchodzi w skład najpierw Republiki Niemieckiej Austrii, a następnie Republiki Austriackiej. Od 1938 gmina St. Martin włączona zostaje wraz z Austrią do III Rzeszy.
Pod koniec II wojny światowej ewakuowano tutaj słynne wiedeńskie konie lipicańskie. W 1945 roku wyzwolone przez siły amerykańskie, do 1955 roku gmina znajdowała się w amerykańskiej strefie okupacyjnej. W latach 1965-1968 trwa budowa nowej szkoły głównej w mieście, a w 1979 St. Martin im Innkreis przyjmuje własny herb. W 1983 roku otrzymuje status gminy targowej.
Atrakcje turystyczne.
Główną atrakcją turystyczną St. Martin im Innkreis jest barokowy kościół parafialny pw św. Marcina. Oprócz niego znajduje się tu także tzw. kościół kalwaryjski z grobami hrabiów von Arco auf Valley, a także barokowy zamek z zespołem parkowym.
Demografia.
Gminę zamieszkuje według danych z 1 stycznia 2015 roku 1903 mieszkańców i przez lata liczba ta bardzo powoli rośnie.
Linki zewnętrzne.
oficjalna strona St. Martin im Inkreis

</doc>
<doc id="2741553" url="https://pl.wikipedia.org/wiki?curid=2741553" title="Rejon bagański">
Rejon bagański

Rejon bagański (ros "Баганский район") – rejon będący jednostką podziału administracyjnego rosyjskiego obwodu nowosybirskiego.
Historia.
Historia rejonu bagańskiego zaczyna się na początku XX wieku, gdy na terenie tym zaczęto osiedlać ludność pochodzącą z Białorusi, Ukrainy i centralnych guberni Imperium Rosyjskiego. Wkrótce powstała tu wołost, a w latach 1919-1925 ziemie te podlegały pod jurysdykcję administracji obwodu omskiego, a następnie w wyniku kolejnych przekształceń w podziale Związku Radzieckiego parokrotnie zmieniały one swoją przynależność, m.in. w latach 1937-1944 należały wchodziły w skład Kraju Ałtajskiego. 13 sierpnia 1944 decyzją władz sowieckich obszar ten został włączony w granice obwodu nowosybirskiego, gdzie miał już pozostać. Oficjalnie rejon został powołany do życia 3 listopada 1965 roku jako rejon bagański.
Charakterystyka.
Rejon bagański położony jest w południowo-zachodniej części obwodu nowosybirskiego, w północnej części równiny kułundyńskiej, odległość do obwodowej stolicy Nowosybirska wynosi 450 kilometrów. Rejon rozciąga się z zachodu na wschód na odległość równą 103 kilometrów, a z północy na południe na odległość 60 kilometrów. Rejon bagański graniczy z Kazachstanem, a długość tej granicy wynosi 12,5 kilometrów. Miejscowa ludność żyje głównie z wytwarzania i przetwarzania przetworów rolnych, prawie połowa populacji rejonu znajduje zatrudnienie w rolnictwie. Jego obszar jest głównie płaski, stepowy, o raczej niskiej jakości gleb. Jedna trzecia powierzchni rejonu zajmowana jest przez ziemie uprawne. Cechą charakterystyczną jest występowanie sporej liczby jezior, z których jedno jest słonowodne. Rejon dysponuje połączeniem kolejowym z centrum regionu, dzięki Kolei Zachodniosyberyjskiej i trasie prowadzącej z miasta Omsk w kierunku Nowosybirska. Centrum administracyjnym jest Bagan. Łączna długość rejonowych dróg wynosi 382,5 kilometrów, z czego 202,8 kilometrów to drogi u utwardzonej nawierzchni. Na terenie rejonu działa 19 szkół, szpital rejonowy, centralna klinika, 30 przychodni medycznych, dom kultury oraz biblioteka rejonowa z 17 wiejskimi oddziałami. Działa tu też prawie 100 małych i średnich przedsiębiorstw. Rejon posiada własny herb oraz flagę, a ich użycie regulowane jest specjalną ustawą. Władze za specjalne zasługi przyznają też tytuł honorowego obywatela rejonu bagańskiego. Dziesięć osób zostało w ten sposób uhonorowanych.
Demografia.
Według danych z 2002 roku rejon bagański zamieszkany jest przez 35 narodowości, z których większość stanowią Rosjanie. Struktura populacji wyglądała w 2002 roku następująco:

</doc>
<doc id="2741554" url="https://pl.wikipedia.org/wiki?curid=2741554" title="Czungming">
Czungming



</doc>
<doc id="2741555" url="https://pl.wikipedia.org/wiki?curid=2741555" title="Adaeulum">
Adaeulum

Adaeulum – rodzaj kosarzy z podrzędu Laniatores i rodziny Triaenonychidae
Występowanie.
Przedstawiciele rodzaju zamieszkują Południową Afrykę.
Systematyka.
Opisano 12 gatunków należących do tego rodzaju:

</doc>
<doc id="2741556" url="https://pl.wikipedia.org/wiki?curid=2741556" title="Rejon bołotniński">
Rejon bołotniński

Rejon bołotniński (ros "Болотнинский район") – rejon będący jednostką podziału administracyjnego rosyjskiego obwodu nowosybirskiego.
Historia.
Ziemie dzisiejszego rejonu bołotnińskiego na początku XX wieku znajdowały się w granicach imperialnej guberni tomskiej. Przez ten teren przebiegał trakt z Moskwy do Irkucka, łączący zachód Imperium Rosyjskiego z jego wschodem. Większe osadnictwo na tym terenie zaczyna się na przełomie XVIII i XIX wieku, a samo Bołotnoje powstaje w 1805 roku. Nazwa lokalnego centrum administracyjnego, które równocześnie użycza nazwę rejonowi, pochodzi od pobliskich błot i bagien w których sąsiedztwie osada została ulokowana. W 1909 roku ziemie te tworzą wołost, która od bolszewickiego przewrotu zaczyna być znana jako wołost bołotnińska. W 1924 roku zostaje ona przekształcona w rejon bołotniński. Od 1937 roku znajduje się w składzie obwodu nowosybirskiego. W 1926 roku na obszarze rejonu zlokalizowane były dwa szpitale. W czasach stalinowskich rejon przechodzi przez okres kolektywizacji. W 1936 roku uruchomiono wielki kombinat przetwarzający mleko. Po agresji niemieckiej na ZSRR w 1941 roku na tym terenie umieszczono kilka zakładów produkcyjnych, ewakuowanych z zachodu.
Charakterystyka.
Rejon bołotniński położony jest w północno-wschodniej części obwodu nowosybirskiego, a od jego stolicy, Nowosybirska oddalony jest o 120 kilometrów. Łączna długość jego dróg wynosi 403,1 kilometrów, z czego drogi o utwardzonej nawierzchni to 344,17 kilometrów. Przez obszar rejonu biegną gazociągi należące do Gazpromu. Rejon ma charakter głównie rolniczy, uprawia się tu różne rodzaje zbóż, a także ziemniaki i warzywa. Rolnictwo stanowi 70% całości gospodarki rejonu. Ziemie rolnicze stanowią 33,5% całości gruntów w rejonie, a 38,2% zajmują lasy. Przez jego obszar przebiega autostrada federalna M53, rzeki i jeziora wykorzystywane są przy rybołówstwie, ale także w turystyce i rekreacji. Na terenie rejonu znajduje się 45 placówek edukacyjnych, w tym 29 szkół publicznych. Działa tu także 10 placówek przedszkolnych, szpital oraz 27 przychodni medycznych. Oprócz tego swe siedziby ma tu także szkoła muzyczna, szkoła sportowa, a w 1980 roku otwarto Dom Kultury imienia Siergieja Kirowa. Rejon posiada także własny herb i flagę, których użycie regulowane jest przez specjalną ustawę
Demografia.
Rosjanie stanowią zdecydowaną większość mieszkańców rejonu bołotnińskiego. Władze przewidują, że do 2020 roku liczba ludności wzrośnie do 46 tysięcy osób. W 2009 średnia długość życia mężczyzn na terenie rejonu wynosiła 59 lat, a kobiet 70 lat. Średnia miesięczna płaca w 2009 utrzymywała się na poziomie 8,5 tysiąca rubli. Struktura populacji w 2012 roku wyglądała następująco:

</doc>
<doc id="2741557" url="https://pl.wikipedia.org/wiki?curid=2741557" title="Daai mo seut si">
Daai mo seut si

Daai mo seut si () – hongkońsko–chiński dramat filmowy w reżyserii Dereka Yee, którego premiera odbyła się 22 grudnia 2011.
Obsada.
Źródło: Filmweb
Odbiór.
W okresie od 1 stycznia do 30 lipca 2012 roku film zarobił 27 320 000 dolarów amerykańskich w Chinach.
W 2013 roku podczas 32. edycji Hong Kong Film Awards Zhou Xun była nominowana do nagrody Hong Kong Film Award w kategorii Best Actress. Jessie Dai i Yee Chung-Man zdobyli nagrodę w kategorii Best Costume &amp; Make Up Design.

</doc>
<doc id="2741558" url="https://pl.wikipedia.org/wiki?curid=2741558" title="Rejon dowoleński">
Rejon dowoleński

Rejon dowoleński (ros "Доволенский район") – rejon będący jednostką podziału administracyjnego rosyjskiego obwodu nowosybirskiego.
Historia.
Rosyjska kolonizacja tych ziem zaczyna się na początku XVIII wieku, gdy w 1703 roku osadnicy z zachodnich części Rosji zakładają wieś Dowolnoje. Według miejscowych tradycji pierwszymi mieszkańcami mieli być zesłańcy, którzy odnaleźli tu żyzne ziemię i obfitość ryb w rzekach i stawach. W 1850 wieś miała już własną cerkiew, a napływ ludności zaczyna się w drugiej połowie XIX wieku wraz z rozwojem infrastruktury kolejowej i budową słynnej Kolei Transsyberyjskiej. Wielkie zmiany nadchodzą wraz z bolszewickim przewrotem i wojną domową. W 1918 roku ziemie zostają zajęte przez wojska admirała Aleksandra Kołczaka. Od 1919 roku walczyła z nimi bolszewicka partyzantka, w tym samym roku powstaje też pierwsza komórka partyjna na tym obszarze. W 1920 roku na ziemiach tych zostaje ustanowiona władza sowiecka, a w 1924 roku powstaje pierwszy oddział Komsomołu. W 1925 roku powstaje na tym terenie rejon indierski. 20 czerwca 1930 roku rejon zostaje przemianowany z indierskiego na dowoleński, a jego centrum administracyjne zostaje ustanowione w Dowolnoje.
W czasach stalinowskich rejon przechodzi politykę forsownej kolektywizacji. Spada liczba ludności, w 1937 roku mieszka tu 29,933 mieszkańców, w 1939 roku jest to 23,354, w 1945 roku liczba ta wynosi 23,070, by w roku 1949 osiągnąć pułap 22,754. Po zakończeniu II wojny światowej znacząco spadła też liczba mężczyzn, z 3089 w 1941 roku do 1885 w 1945 roku. N front wyruszyło ogółem 6137 w tym 100 kobiet, z tego ponad 4000 nie wróciło. W czasie wojny na teren rejonu ewakuowano przemysł, a także 1400 osób z zachodnich rubieży kraju, w tym 900 mieszkańców Leningradu. Organizowano też zbiórki żywności i pieniędzy wśród mieszkańców na rzecz sowieckiego wysiłku wojennego, przekazali oni m.in. łącznie 2400 rubli i 1500 ton zbóż. Dwóch mieszkańców rejonu otrzymało tytuł Bohatera Związku Radzieckiego. Władza sowiecka inwestowała w rozwój kolektywnego rolnictwa, szczególnie w uprawę ziemniaków. W latach pięćdziesiątych czynem społecznym karczowano lasy oraz zajmowano nieużytki by tworzyć nowe pola uprawne, za co uczestnikom akcji przyznano ponad 1400 medali i odznaczeń. Od 1967 do 1977 do użytku oddano prawie 60 tysięcy metrów kwadratowych powierzchni mieszkalnej, 12 szkół, 2 szkoły z internatem, 3 oddziały przedszkolne, 12 klubów kulturalnych, 10 bań, 4 stołówki, szpital rejonowy, rurociąg doprowadzający wodę (45 km) i 274 kilometry nowych dróg, a w 1977 roku nad jednym z jezior uruchomiono uzdrowisko.
Charakterystyka.
Rejon dowoleński położony jest w południowej części obwodu nowosybirskiego, w odległości 312 kilometrów od obwodowej stolicy, Nowosybirska. Do najbliższej stacji kolejowej trzeba przebyć 107 kilometrów, a znajduje się ona w mieście Kargat. Rejon dowoleński ma charakter głównie rolniczy. Rocznie z terenów uprawnych rolnicy zbierają około 110 tysięcy ton zbóż. Region słynie także z hodowli krów i przetwórstwa mleka, którego w 2011 uzyskano w liczbie przekraczającej 1000 ton. Rolnictwo przechodzi okres przekształceń, w 2011 roku w nowy sprzęt techniczny i nowe technologie zainwestowano tu przeszło 35,3 milionów rubli. Większość przemysłu, bo 78% całości produkcji, jest skupiona wokół mlecznych kombinatów skupionych na terenie rejonu. Tereny rejonu bogate są w torf (rezerwy rzędu 6,9 miliona ton), gliny (5,2 miliona ton) i wód (78,8 metrów sześciennych). Głębokość studni artezyjskich na obszarze rejonu wynosi około 300 metrów.
Rejon dowoleński jest także ośrodkiem turystyki zdrowotnej z uwagi na zasoby wód mineralnych i kilka uzdrowisk jakie na jego terenie zostały zlokalizowane. Władze rejonu rozwijają także takie sektory jak wędkarstwo i łowiectwo, a także agroturystykę. Łączna długość dróg wynosi 438,4 kilometrów, z czego 281,8 kilometrów to drogi o utwardzonych nawierzchniach. Na terenie rejonu funkcjonuje 40 placówek edukacyjnych różnego typu oraz 16 oddziałów przedszkolnych. Znajduje się tu także centralny szpital rejonowy oraz mniejsze placówki opieki zdrowotnej i przychodnie. Oprócz tego kilkanaście klubów kulturalnych, 19 bibliotek wiejskich oraz muzeum historyczne.

</doc>
<doc id="2741559" url="https://pl.wikipedia.org/wiki?curid=2741559" title="Rejon zdwiński">
Rejon zdwiński

Rejon zdwiński (ros. "Здвинский район") – rejon będący jednostką podziału administracyjnego rosyjskiego obwodu nowosybirskiego.
Historia.
Napływ ludności na te tereny z zachodnich części Imperium Rosyjskiego zaczyna się w połowie XVIII wieku. Osadnicy prowadzili akcje wycinki tajgi, a także zmagali się z autochtonicznymi ludami syberyjskimi jakie napotykali w tym rejonie. Pierwsze zorganizowane wsie pojawiają się około 1770 roku. Ziemia pod uprawę nie była najgorszej jakości, a lasy bogate były w zwierzynę, rozwijało się też rybołówstwo. W czasach rosyjskiej wojny domowej ziemie te zostają zajęte przez wojska admirała Aleksandra Kołczaka, a następnie około 1920 roku wchodzą w skład państwa bolszewickiego. 25 maja 1925 roku władze sowieckie powołują na tym obszarze rejon niżnie-kargacki, który według statystyk w 1926 roku zamieszkiwany był przez 36 754 osób, głównie Rosjan i Ukraińców.
W wyniku kolejnych przekształceń administracyjnych w 1931 roku zajmował on powierzchnię 6740 kilometrów kwadratowych i liczył 51 200 mieszkańców. 7 czerwca 1933 roku miasto Niżny Kargat zostaje przemianowane na Zdwińsk, a nazwa rejonu zmieniona na rejon zdwiński. Została ona nadana na cześć lokalnego działacza partii bolszewickiej, zesłańca w czasach carskich i organizatora życia społecznego i gospodarczego w regionie. Od 1937 roku znajduje się on w granicach obwodu nowosybirskiego. W czasach stalinowskich obszar ten przechodzi przez politykę forsownej kolektywizacji. Tworzone są drobne zakłady: przetwórstwa rybnego, produkcji butów i szwalnie. W 1941 roku po agresji III Rzeszy na Związek Radziecki ponad 9100 mieszkańców rejonu wyruszyło na front, z tego co trzeci nie powrócił. Po zakończeniu wojny władze sowieckie nadal rozwijały rolnictwo oraz prowadziły akcję budowy szkół. W 1963 roku rejon jednostka ta została zlikwidowana i włączona w skład rejonu barabińskiego. Jednak już w 1965 roku rejon zdwiński powraca na administracyjną mapę obwodu nowosybirskiego.
Charakterystyka.
Rejon zdwiński położony jest w południowo-zachodniej części obwodu nowosybirskiego, a odległość do obwodowej stolicy Nowosybirska wynosi około 400 kilometrów. Najbliższa stacja kolejowa znajduje się w Barabińsku i aby do niej dotrzeć należy pokonać odległość 92 kilometrów. Od północy na południe długość rejonu liczy 80 kilometrów, a z zachodu na wschód liczba ta wynosi 105 kilometrów. Ziemie te bogate są w rzeki i liczne jeziora, przeciętne temperatury letnie wahają się latem od 18 do 34 stopni Celsjusza, a zimą spadają średnio do około -20 C. 12,7% terenu rejonu zajmowane jest przez bagna i mokradła, a wody gruntowe znajdują się na wyjątkowo niskiej głębokości, co prowadzi często do drobnych podtopień. Prawie 30% obszaru rejonu zajmują lasy, reszta to przede wszystkim tereny rolnicze. Znajdują się tu także zasoby gliny oraz żwiru. Większość ludności zatrudniona jest w rolnictwie, które stanowi główną sferę działalności mieszkańców tych ziem. Skupieni są oni w kilkanaście różnych spółek i spółdzielni. W 2010 roku rejon zdwiński wyprodukował 56,4 tysiąca ton różnych zbóż. W tym samym roku wytworzono także 26 983 ton mleka oraz 4879 ton mięsa, a w rejonie hoduje się prawie 14 tysięcy sztuk bydła. Zlokalizowanych jest tu także 813 małych i średnich przedsiębiorstw, które zajmują się przetwórstwem towarów okołorolniczych. Rosną inwestycje w budownictwo. Drogi w rejonie mają łączną długość 469,1 kilometrów, z czego 322,3 kilometry dróg są utwardzone. W skład rejonu zdwińskiego wchodzi 14 osad wiejskich.
W rejonie znajduje się kilkanaście szkół podstawowych, 33 szkoły średnie oraz kilkanaście oddziałów przedszkolnych. Rosną inwestycje w budownictwo. W ostatnich latach władze rejonowe inwestują w rozwój sieci opieki przedszkolnej. Na terenie rejonu działa szpital centralny oraz 4 mniejsze, zatrudniające prawie 400 osób. W 2010 roku rejon zainwestował w opiekę medyczną ponad 7 milionów rubli, co pozwoliło m.in. na sfinansowanie zakupu 3 nowych karetek pogotowia, a także aparatów rentgenowskich, mammograficznych oraz innego sprzętu medycznego. Na terenie rejonu działa 35 instytucji kulturalnych, a także 21 różnych bibliotek, dom kultury, chóry, regionalne grupy teatralne oraz muzeum wojskowe. Znajdują się tu także rezerwaty archeologiczne. Nieustannie spada liczba mieszkańców regionu, w latach 1985–2009 spadła ona o 14,7%, co wiązało się z ubytkiem 3108 ludzi. W latach 2005–2009 zmniejszyła się ona o 212 osób, co w przeliczeniu daje 1,9%. Jest to spowodowane głównie emigracją ludności do wielkich miast za pracą oraz niskim przyrostem naturalnym. W 2010 roku przeciętna miesięczna pensja w rejonie zdwińskim wyniosła 8,472 rubli.

</doc>
<doc id="2741562" url="https://pl.wikipedia.org/wiki?curid=2741562" title="Kaplica Matki Bożej Częstochowskiej w Szczawnicy">
Kaplica Matki Bożej Częstochowskiej w Szczawnicy

Kaplica Matki Bożej Częstochowskiej – zabytkowa kaplica, znajdująca się przy alejce Parku Dolnego w Szczawnicy.
Historia.
Budynek został wzniesiony w 1867 r., jako pijalnia wody Helena. W latach 70. XIX w. Franciszek Tomanek, dzierżawca Dolnego Zakładu, wystąpił z inicjatywą przeznaczenia go na kaplicę, dla wygody gości uzdrowiska. 26 lipca 1873 r. wydano stosowne pozwolenie, podpisane przez konsystorza biskupiego, a pierwszą mszę odprawiono 6 lipca 1877 r. Tomanek ufundował zakupił do kaplicy kopię obrazu Matki Boskiej Częstochowskiej oraz portatyl z relikwiami męczenników św. Feliksa i św. Marceliny, poświęcony przez biskupa Antoniego Gałeckiego. Ufundował także sygnaturkę i wieńczący kaplicę krzyż.
W 1894 roku do kaplicy wstawiono większy ołtarz, autorstwa Władysława Łuszczkiewicza, który zastąpił portatyl.
Od 1914 r. msze w kaplicy nie odbywają się regularnie. Budynek był odnawiany w 1927 r., ze składek kuracjuszy i w 2001 r., z pieniędzy parafii oraz składek mieszkańców. Msze są odprawiane latem, w sezonie turystycznym, jedynie w niedziele.
Architektura i wyposażenie.
Budynek wzniesiono z cegły, na podmurówce z kamienia łamanego. Skonstruowano go na planie ośmiokąta, o orientalizującej formie. Otynkowane ściany zdobi wykładany kamieniem cokół oraz gzyms wieńczący. W górnej części budowla posiada okrągłe świetliki, wypełnione maswerkowymi rozetami. Wewnątrz znajduje się kamienna posadzka.
Dach kaplicy jest wielospadowy, kryty ocynkowaną blachą, zwieńczony sygnaturką. Strop drewniany.
Powierzchnia użytkowa wynosi 50 m², kubatura liczy 430 m³. Obiekt wyposażony jest w instalację elektryczną.

</doc>
<doc id="2741565" url="https://pl.wikipedia.org/wiki?curid=2741565" title="Triaenobunus">
Triaenobunus

Triaenobunus – rodzaj kosarzy z podrzędu Laniatores i rodziny Triaenonychidae. Gatunkiem typowym jest "Triaenobunus bicarinatus".
Występowanie.
Przedstawiciele rodzaju zamieszkują Australię, Tasmanię oraz Nową Zelandię.
Systematyka.
Opisano 15 gatunków należących do tego rodzaju:

</doc>
<doc id="2741566" url="https://pl.wikipedia.org/wiki?curid=2741566" title="Platybunus">
Platybunus

Platybunus – rodzaj kosarzy z podrzędu Eupnoi i rodziny Phalangiidae.
Opis.
Przedstawiciele rodzaju mają bardzo duży i szeroki wzgórek oczny, który nad oczami opatrzony jest małą gałeczką położoną na szwie. Od trzeciego członu nogogłaszczków odchodzi gałązka o oszczecinionym wierzchołku. Duża, napuchnięta prosoma przekracza szerokością opistosomę. 
Występowanie.
Kosarze te zamieszkują Europę oraz Sumatrę. W Polsce występują 2 gatunki
Systematyka.
Opisano dotąd 22 gatunki kosarzy z tego rodzaju:

</doc>
<doc id="2741567" url="https://pl.wikipedia.org/wiki?curid=2741567" title="Rhampsinitus (kosarz)">
Rhampsinitus (kosarz)

Rhampsinitus – rodzaj kosarzy z podrzędu Eupnoi i rodziny Phalangiidae, liczący blisko 50 opisanych gatunków.
Występowanie.
Przedstawiciele rodzaju występują w Afryce.
Systematyka.
Opisano dotąd 47 gatunków kosarzy z tego rodzaju:

</doc>
<doc id="2741568" url="https://pl.wikipedia.org/wiki?curid=2741568" title="Tom Griffin">
Tom Griffin

Thomas Sydney „Tom” Griffin (ur. 19 lutego 1884 w Sydney, zm. 19 grudnia 1950 tamże) – australijski rugbysta grający na pozycji młynarza, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1908 roku w Londynie.
Kariera sportowa.
W trakcie kariery sportowej związany był z klubem Glebe RUFC, a także został wybrany do stanowej drużyny Nowej Południowej Walii, w której rozegrał 35 spotkań. Wystąpił z nią przeciw British and Irish Lions podczas ich tournée do Australii i Nowej Zelandii.
W reprezentacji Australii zadebiutował w 1907 roku w meczu z All Blacks.
W latach 1908–1909 wziął udział w pierwszym w historii tournée reprezentacji Australii do Europy i Ameryki Północnej. Zagrał w odbywającym się wówczas turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Australijczycy występujący w barwach Australazji pokonali Brytyjczyków 32–3. Jako że był to jedyny mecz rozegrany podczas tych zawodów, oznaczało to zdobycie złotego medalu przez zawodników z Australazji.
Był również członkiem drużyny, która udała się w 1912 roku do Ameryki Północnej na kolejne tournée Wallabies. Łącznie w reprezentacji Australii w latach 1907–1912 rozegrał sześć spotkań nie zdobywając punktów.

</doc>
<doc id="2741569" url="https://pl.wikipedia.org/wiki?curid=2741569" title="Henry Puna">
Henry Puna

Henry Tuakeu Puna, (ur. 29 lipca 1949) – polityk pochodzący z Wysp Cooka, członek parlamentu, premier od 30 listopada 2010 roku do 1 października 2020 roku, od 24 maja 2021 sekretarz generalny Forum Wysp Pacyfiku.
Życiorys.
Henry Puna urodził się 29 lipca 1949 roku, pochodzi z rodziny o tradycjach politycznych. Jego ojciec Tupuariki Puna był członkiem parlamentu Wysp Cooka, jego starszy brat William Estall ministrem. Także jego kolejny brat Ngereteina Puna był w latach 1989–2011 deputowanym, później pełnił funkcję ministra edukacji, a także speakera parlamentu w latach 1999-2001. Henry Puna ma łącznie dwanaścioro rodzeństwa: jest najmłodszym z siedmiu synów Tupuarikiego, oprócz tego ma jeszcze siedem sióstr. Po zakończeniu edukacji na szczeblu lokalnym w Aitutaki i Rarotonga rozpoczął studia z prawa na nowozelandzkim Uniwersytecie Auckland, a następnie australijskim Uniwersytecie Tasmańskim. Dyplom uzyskał w 1979 roku, a następnie powrócił na swoje rodzinne Wyspy Cooka, gdzie rozpoczął praktykę prawniczą. Żonaty z Akaiti (jest to zarówno jego jak i jej drugie małżeństwo), ojciec dziewięciorga dzieci. W wolnych chwilach gra w golfa, interesuje się także tenisem, piłką nożną i squashem.
Od 1999 roku zamieszkały na stałe na wyspie Manihiki, skąd pochodziła jego babka ze strony matki. Tam wraz z żoną jest producentem pereł hodowlanych. Pierwszą hodowlę rozpoczął w 1997 roku, ale już kilka miesięcy później (1 listopada 1997 roku) została ona zniszczona w wyniku cyklonu. Puna uważa, że przemysł związany z połowem i hodowlą pereł jest jednym z głównych sektorów gospodarki Wysp Cooka.
Kariera polityczna.
W 1989 roku rozpoczął karierę polityczną, gdy objął stanowisko sekretarza w Ministerstwie Handlu, Pracy i Transportu. Służbę publiczną na tym etapie zakończył w 1999 roku, gdy przeniósł się na Manihiki. Swą działalność wznowił po kilku latach. Pierwszy raz wystartował w wyborach parlamentarnych we wrześniu 2004 roku, podczas których stanął do walki o mandat z dotychczasowym premierem Robertem Woontonem. W czasie kampanii wyborczej zarzucał premierowi, że rząd nie robi nic dla ważnego sektora gospodarki związanemu z perłami, którego wartość skurczyła się z trzynastu milionów dolarów w 1999 roku do zaledwie dwóch w 2004. Pierwsze wyniki dawały Punie zwycięstwo nad Woontonem w stosunku głosów 105 do 90. Ostatecznie jednak, po przeliczeniu wszystkich głosów, Woonton uzyskał 142 głosy, a Poona 138. Po ogłoszeniu oficjalnych wyników, Puna oskarżył premiera o kupowanie głosów oraz zastraszanie pracowników rządowych. Ci ostatni mieliby zostać zwolnieni z pracy w przypadku głosowania przeciwko urzędującemu premierowi. Petycja została uwzględniona przez komisję wyborczą i zakwalifikowana do gruntownej analizy. Co ciekawe Partia Wysp Cooka, którą Henry Puna reprezentował znajdowała się wtedy w koalicji rządowej z Partią Demokratyczną Woontona. Sąd wykrył nieprawidłowości w procesie wyborczym i po ponownym przeliczeniu głosów orzekł remis między dwoma kandydatami, którzy uzyskali po 134 głosów. Sąd nakazał powtórzenie wyborów. Woolton zrezygnował z funkcji i wycofał się z polityki, a w lutym 2005 roku Henry Puna pokonał Apiego Piho z Partii Demokratycznej i zdobył mandat do parlamentu.
We wrześniu 2006 roku dotychczasowy lider Partii Wysp Cooka, sir Geoffrey Henry po dwudziestu siedmiu latach ustąpił ze stanowiska i został zastąpiony przez Henry'ego Punę. Puna podziękował za zaufanie kolegów partyjnych i podkreślił, że funkcja ta jest ważna nie tylko dla samej partii, ale także dla całego kraju. We wrześniu 2006 roku odbyły się przyśpieszone wybory parlamentarne, które partia pod kierownictwem Puny przegrała. Niespodziewanie Apii Piho z Partii Demokratycznej (pokonany przez niego rok wcześniej) wygrał batalię wyborczą z Puną i odebrał mu mandat deputowanego. Mandatu nie uzyskał także zastępca lidera, co postawiło partię w kłopotliwej sytuacji. Puna ponownie próbował zakwestionować prawidłowy przebieg wyborów, ale ostatecznie wycofał swój wniosek. Będąc poza parlamentem, pozostawał przywódcą partii, a rolę lidera opozycji w izbie pełnił Tom Marsters. Sam Puna zajmował się wówczas swoją praktyką prawniczą oraz hodowlą pereł. W 2009 roku został ponownie wybrany na szefa partii.
W 2010 roku Henry Puna wystartował ponownie w wyborach parlamentarnych z okręgu w Manihiki. W kampanii wyborczej stwierdził, że Wyspy Cooka aby przetrwać powinny wprowadzić becikowe o wartości 770 dolarów dla każdej matki, która zdecyduje się pozostać na wyspach. Tym sposobem miałby zostać odwrócony negatywny trend wyjazdu młodych, głównie do Nowej Zelandii i Australii. Wybory zakończyły się sukcesem. Henry Puna, nie tylko odzyskał mandat deputowanego, który utracił kilka lat wcześniej, ale poprowadził Partię Wysp Cooka do pierwszego zwycięstwa od 1998 roku. Uzyskała ona 15 miejsc w parlamencie, podczas gdy dotychczas rządząca Partia Demokratyczna jedynie osiem (a w jednym okręgu padł remis, co skutkowało dogrywką), co pozwoliło jej utworzyć samodzielny rząd.
Premier Wysp Cooka.
30 listopada 2010 roku został zaprzysiężony na jedenastego szefa rządu Wysp Cooka. W ceremonii wzięli udział jego żona Akaiti, dzieci, władze partii oraz przedstawiciele parlamentu. Podczas uroczystości jego rodzina odśpiewała nowemu premierowi pieśń „Koe Araura”, skomponowaną przez jego ojca, co było uzgodnionym wcześniej odstępstwem od protokołu. Kilka dni po swym zaprzysiężeniu, 4 grudnia 2010 roku, odbyły się uroczystości zorganizowane przez grupy wyborców z wysp najbardziej związanych z nowym premierem – Rakahanga i Manihiki. Podczas nich Puna i jego żona byli uroczyście noszeni przez mieszkańców, a następnie przewiezieni w specjalnie udekorowanej łodzi.
Puna zapowiedział, że jego rząd wprowadzi nowe standardy do miejscowej polityki i nie będzie marnotrawił pieniędzy. Może on liczyć całkowicie na parlament, gdyż Partia Wysp Cooka ostatecznie zakończyła wybory z szesnastoma mandatami, a opozycja z ośmioma. Daje to Punie większość 2/3 i możliwość swobodnych reform. Ogłosił także, że jego rząd skupiać się będzie na gospodarce. Ma zamiar skończyć z jednoznacznym stawianiem na turystykę, które doprowadziło do upadku innych sektorów gospodarki, m.in. rolnictwa czy rybołówstwa oraz blisko z nim związanej branży hodowli i połowu pereł. W swoim rządzie Puna pełni nie tylko funkcję premiera, ale także m.in. ministra sprawiedliwości, ministra energetyki i energii odnawialnej oraz prokuratora generalnego.
Za jego urzędowania Wyspy Cooka nawiązały stosunki dyplomatyczne z Japonią. 24 sierpnia 2011 roku rozpoczął pierwszą zagraniczną wizytę, jej celem była Nowa Zelandia. W sierpniu tego samego roku wraz z delegacją rządową ponownie odwiedził Nową Zelandię by wziąć udział w szczycie państw Forum Wysp Pacyfiku. Tam też został potwierdzone, że w 2012 roku szczyt tej organizacji odbędzie się na Wyspach Cooka. Premier zapowiedział, że będzie to wspaniała okazja do promocji państwa, a także bodziec dla całego społeczeństwa. W międzyczasie zapowiedział, że jego rząd przeznaczy środki by w ciągu najbliższych czterech lat stworzyć prawie dwa tysiące nowych miejsc pracy. W maju 2012 roku Henry Tuna gościł w Japonii, gdzie wziął udział w szóstym spotkaniu przywódców państw Wysp Pacyfiku. Spotkał się tam m.in. z japońskim premierem Yoshihiko Nodą oraz był współprzewodniczącym całego spotkania. Jeszcze w 2011 roku premier Puna, w imieniu Wysp Cooka, podpisał traktat o utworzeniu Grupy Liderów Polinezji, mającej skupiać państwa regionu.

</doc>
<doc id="2741570" url="https://pl.wikipedia.org/wiki?curid=2741570" title="Paratamboicus">
Paratamboicus

Paratamboicus – rodzaj kosarzy z podrzędu Eupnoi i rodziny Sclerosomatidae.
Występowanie.
Przedstawiciele rodzaju występują w Ameryce Południowej.
Systematyka.
Opisano dotąd 30 gatunków kosarzy z tego rodzaju:

</doc>
<doc id="2741571" url="https://pl.wikipedia.org/wiki?curid=2741571" title="Cristina (kosarz)">
Cristina (kosarz)

Cristina – rodzaj kosarzy z podrzędu Eupnoi i rodziny Phalangiidae.
Występowanie.
Przedstawiciele rodzaju zamieszkują Afrykę.
Systematyka.
Opisano dotąd 13 gatunków kosarzy z tego rodzaju, z czego jeden kopalny:

</doc>
<doc id="2741572" url="https://pl.wikipedia.org/wiki?curid=2741572" title="Robert Woonton">
Robert Woonton

Robert Philip Woonton (ur. 1949) – pochodzący z Wysp Cooka doktor medycyny, polityk, dyplomata, były członek parlamentu, siódmy premier Wysp Cooka w latach 2002-2004.
Kariera polityczna.
Urodzony w 1949 roku, z wykształcenia doktor medycyny, związany z wyspą Manihiki, przed rozpoczęciem kariery politycznej prowadził własną praktykę medyczną na Manihiki i w Arorangi. Członek Partii Demokratycznej, która między 1999 a 2003 rokiem rozbita była na kilka niezależnych frakcji. W kilku kolejnych rządach, między rokiem 1999 a 2002, sprawował funkcje m.in. ministra transportu, ministra zasobów wodnych, a także ministra spraw zagranicznych. Od 9 do 16 września 2000 r. Woonton przebywał z wizytą w Chińskiej Republice Ludowej, gdzie spotkał się z przedstawicielami chińskiego ministerstwa rolnictwa. 19 lutego 2001 roku premier Terepai Maoate pozbawia go teki ministra transportu, którą przejmuje dla siebie. Po odwołaniu Woonton przyznał, że resort transportu był dla niego dużym ciężarem, mimo to w dalszym ciągu pozostawał na czele resortów: spraw zagranicznych, zasobów wodnych, imigracji, rolnictwa i turystyki, a także stał na czele rady rozwoju inwestycji. W maju 2001 roku Woonton odwiedza Brukselę, gdzie spotkał się z przedstawicielami Komisji Europejskiej z którymi dyskutował na temat stosunków Unii z państwami Pacyfiku.
W sierpniu 2001 roku Robert Woonton zostaje powołany na stanowisko wicepremiera. 8 lutego 2002 roku Woonton wchodzi w konflikt z premierem Maoate, którego oskarża o okrutne i dyktatorskie zapędy jakie wykazał odwołując dwóch ministrów z rządu. Po krytyce pod adresem premiera Woonton podaje się do dymisji, ale kilka godzin później, po odrzuceniu wotum nieufności przeciwko premierowi, Maoate oświadcza, że nie przyjmuje dymisji swojego podwładnego i jednocześnie nie ma mu złe jego krytyki. Cztery dni później, 12 lutego 2001 roku, zostaje zgłoszony nowy wniosek o wotum nieufności pod adresem premiera. Przechodzi on stosunkiem głosów 15 do 9, a nowym szefem rządu Wysp Cooka zostaje Robert Woonton.
Premier Wysp Cooka.
Po objęciu urzędu premiera Robert Woonton ogłosił, że wsparł wotum nieufności przeciwko swojemu byłemu szefowi i koledze partyjnemu, gdyż był zmęczony, że państwo rządzone jest przez nieudolnych biurokratów z otoczenia Maoate, a nie przez polityków wybranych w wyborach przez obywateli. W nowym rządzie znalazło się miejsce przede wszystkim dla koalicji, która pomogła obalić poprzedni rząd, w jego skład weszli dwaj byli premierzy z Partii Wysp Cooka – Geoffrey Henry i Joe Williams. Dojście do władzy Woontona wydarzyło się dla niego w dość szczęśliwym momencie, gdyż od kilkunastu miesięcy trwało przeciwko niemu dochodzenie prokuratorskie. Robert Woonton był podejrzewany o użycie publicznych pieniędzy dla sfinansowania prywatnej jednego z członków parlamentu i jego żony w Nowej Zelandii, gdzie miała ona przejść sfinansowane przez państwo zabiegi medyczne. W ten sposób miał on rzekomo kupić głosy parlamentarzysty, co kwalifikowało się pod korupcję. Pod koniec maja 2001 roku Woonton został oczyszczony z zarzutów. Woonton bronił się, że zarzuty były bezpodstawne, a oskarżenia miały motywację zdecydowanie polityczną. Woonton zapowiedział zmianę stylu polityki oraz stworzenie otwartego rządu. Jedną z pierwszych jego decyzji było naniesienie korekt do budżetu i podniesienie kwoty wolnej od podatku z 6 tysięcy nowozelandzkich do poziomu 12 tysięcy dolarów nowozelandzkich, co miałoby pomóc najbiedniejszych mieszkańcom Wysp Cooka. W maju 2002 roku Woonton wszedł w konflikt z przedstawicielami mediów na wyspie Rarotonga, gdzie jedna z gazet weszła w posiadanie poufnych dokumentów rządowych dotyczących wydatków członków obozu rządzącego. Zdaniem policji dokumenty te mogły zostać zdobyty w sposób nielegalny. Gabinet Woontona rozpoczął wkrótce proces otwieranie lokalnego rynku na partnerów spoza regionu i spoza Unii Europejskiej, motywując to faktem, że Wyspy Cooka są zbyt biednym krajem by sprostać kryteriom importowym nakładanym przez Brukselę. Jako jednego z potencjalnych partnerów władze w Avarui wymienili Dominikanę. W czerwcu 2002 roku Woonton został oskarżony o złamanie prawa, gdy zapowiedział, że na dwie swoje zagraniczne europejskie podróże, do Brukseli i Rzymu zabierze swoją żonę. Prawo na Wyspach Cooka stanowi, że małżonka premiera może towarzyszyć mu w podróży zagranicznej tylko raz w czasie trwania roku fiskalnego. Woonton bronił swojej decyzji, przyznając że przepisy zostały nagięte, ale jego zdaniem nie obowiązują one, gdy małżonka otrzyma specjalne zaproszenie od organizatorów – a tak właśnie się stało w przypadku dwóch tych wizyt.
W sierpniu 2002 roku Woonton wziął udział w szczycie Forum Wysp Pacyfiku, które odbywało się na Fidżi. W czasie swojego oficjalnego przemówienia podczas tego szczytu, premier Wysp Cooka ogłosił, że kraje Pacyfiku powinny stworzyć własną wizję rozwoju demokracji. Zauważył też, że większość konstytucji krajów regionu powstała z obcego nadania, bez wzięcia pod uwagę tutejszych uwarunkowań kulturalnych. We wrześniu 2001 roku wybucha kolejny skandal prasowy, gdy dziennik "Cook Islands Independent" ujawnił, że premier i jego żona najprawdopodobniej sfinansowali ze środków publicznych zakup mebli do swojego prywatnego mieszkania. Woonton zaprzeczył tym doniesieniom oraz wysłał list do wydawcy, George'a Pitta, grożąc mu pozwem. Odpowiednia agencja rządowa zapowiedziała kontrolę licencji prasowej dziennika, a także w lokalnej telewizji należącej do tego samego właściciela. Jednocześnie ministerstwo imigracji miało rzekomo rozpocząć procedurę sprawdzania legalności pobytu Pitta w kraju. W październiku rząd oskarżył Organizację Współpracy Gospodarczej i Rozwoju o finansowy terroryzm jaki organizacja miała stosować przy zapowiedzi umieszczeniu Wysp Cooka na czarnej liście krajów podejrzewanych o nieuczciwe praktyki pieniężne i pranie brudnych pieniędzy. Kierownictwo Wysp Cooka dało do zrozumienia, że działania OECD są pełne hipokryzji, gdyż grozi ona tylko małym rozwijającym się krajom, a nie zauważa działań wielkich państw. W listopadzie ogłoszono nową koalicję która miała całkowitą większość w parlamencie, w opozycji znalazł się tylko jeden poseł. Po przeprowadzeniu najważniejszych reform, takich jak zmniejszenie liczby posłów czy ograniczenia ich kadencji z pięciu do czterech lub trzech lat, miałyby zostać rozpisane nowe wybory parlamentarne. 12 listopada przed budynkiem parlamentu odbył się protest ponad stu obywateli, którzy protestowali przeciwko faktowi, że w koalicji rządzącej znajduje się 24 na 25 posłów, co ma być dowodem na to, że system demokratyczny na wyspach jest w fazie erozji. Protestujący domagali się jak najszybszego rozpisania nowych wyborów. Ta wielka koalicja rozpadła się 30 stycznia 2003 roku, gdy Geoffrey Henry został usunięty ze stanowiska wicepremiera i wszystkich zajmowanych przez niego resortów, a jego Partia Wysp Cooka wyrzucona z koalicji. Woonton zachował większość w parlamencie, gdyż właśnie doszło do połączenia dwóch do tej pory rywalizujących ze sobą frakcji i wskrzeszenia dawnej Partii Demokratycznej. Do rządu powrócił były premier Terepai Maoate, tym razem zajmując zwolnione przez Henry'ego stanowisko wicepremiera.
22 maja 2003 roku Robert Woonton gości w Brukseli, gdzie Wyspy Cooka zostają uwzględnione jako nowy członek spotkań pomiędzy ministrami europejskimi a ich odpowiednikami z regionu Karaibów, Afryki i Pacyfiku. W czasie swego pobytu Woonton nawiązał w imieniu swojego państwa stosunki dyplomatyczne z Jamajką. Premier oznajmił także, że jego kraj otrzyma wsparcie Unii Europejskiej rzędu kilku milionów dolarów, na rozwój sektorów związanych z połowem i hodowlą pereł, rybołówstwem, a także w procesie poprawy standardu ujęć wody pitnej na wyspach. Wyspy Cooka otrzymały w tym czasie także pomoc, w wysokości miliona dolarów, od rządu chińskiego. Jednocześnie szef rządu zapewnił, że państwo powinno w jak najmniejszym stopniu polegać na pomocy zagranicznej. Jego zdaniem tego typu środki powinny być przeznaczone na inwestycje i rozwój kraju, a nie na pokrycie bieżących działań rządu. 5 listopada 2003 roku Terepai Maoate miał podjąć nieudaną próbę odsunięcia Woontona od władzy, pod zarzutem nieudolnego kierowania państwem, ale jego zamierzenia najprawdopodobniej się nie powiodły i został zmuszony do rezygnacji. Maoate miał złożyć wniosek o wotum nieufności wobec gabinetu Woontona, ale wycofał się z niego, nie chcąc wywołać zamieszania w szeregach własnej partii. Maoate na fotelu wicepremiera zastąpiła Ngamau Munokoa, która stała się tym samym pierwszą kobietą w historii Wysp Cooka na tak wysokim stanowisku. W grudniu 2003 roku Woonton udał się z oficjalną wizytą do Nowej Zelandii. W kwietniu 2004 roku Robert Woonton przebywał z wizytą w Chinach Ludowych. Zakończyła się ona sukcesem dla rządu w Avarua, gdyż chiński premier Wen Jiabao przyznał Wyspom Cooka 16 milionów dolarów pomocy, które miałyby zostać przeznaczone na rozwój kraju. W czasie tej wizyty, 29 kwietnia, Woonton spotkał się także z przewodniczącym ChRL Hu Jintao. W czasie spotkania premier Wysp Cooka wyraził poparcie dla chińskiej polityki jednych Chin oraz polityki Chin wobec Tajwanu. W czasie tej wizyty podpisano protokół o zwiększeniu współpracy pomiędzy Chinami a Wyspami Cooka. Poparcie dla chińskiej polityki wobec Tajwanu przyniosło wielkie korzyści dla państwa, gdyż za sam ten symboliczny gest Wyspy Cooka otrzymały wsparcie w postaci 2,5 miliona dolarów. Decyzja ta spotkała się z pewną krytyką w kraju oraz satyrycznym artykułem w czasopiśmie wspomnianego George'a Pitta, któremu i tym razem zagrożono sądem za zniesławienie szefa rządu.
Wybory parlamentarne na Wyspach Cooka zostały rozpisane na 7 września 2004 roku. W czasie kampanii wyborczej premier i jego partia byli oskarżani o użycie publicznych środków masowego przekazu do wspierania kandydatów Partii Demokratycznej. Głównym rywalem w wyścigu o mandat z Manihiki był Henry Puna reprezentujący Partię Wysp Cooka. Wczesne wyniki wyborów wskazywały na porażkę Woontona, w stosunku głosów 105 do 90. Po przeliczeniu głosów okazało się jednak, że premier zdobył 142 głosy, a Puna 138 i tym samym obronił swój mandat. Także Partia Demokratyczna odniosła sukces zdobywając 14 mandatów na 25 możliwych. Spekulowano jednak, że pozycja Woontona i jego przywództwo może być zagrożone, gdyż Terepai Maoate wyrósł znów na silnego rywala do walki o fotel szefa rządu. Cios dla Woontona nadszedł z innej strony. Wkrótce po ogłoszeniu wyników wyborów Henry Puna oskarżył premiera o kupowanie głosów, dopuszczenie do głosowania osób do tego nieuprawnionych, a także zastraszanie pracowników sfery rządowej, którzy mieliby zostać zwolnieni z pracy w przypadku zagłosowania przeciwko Woontonowi. Zażalenie zostało uwzględnione przez komisję wyborczą i przekazane do dalszego rozpatrzenia. W międzyczasie doszło do rozłamu w Partii Demokratycznej. Woonton i jego zwolennicy w parlemancie ogłosili też utworzenie nowej partii, która została nazwana Partią Demo Tumu. Utworzyła ona koalicję z Partią Wysp Cooka dysponującą dziewięcioma mandatami, co łącznie dało im większość w parlamencie. Gabinet ten został nazwany rządem jedności narodowej. Uzgodniono, że po dwóch latach Woonton ustąpi z funkcji premiera, a zastąpi go Geoffrey Henry. Wkrótce okazało się, że plany te nie zostaną zrealizowane. W grudniu sąd ogłosił, że wybory na Manihiki przebiegły w sposób nieprawidłowy i po ponownym przeliczeniu głosów okazało się, że zarówno Woonton jak i Puna uzyskali równo po 134 głosy. Sąd nakazał też powtórzenie wyborów. Robert Woonton ogłosił jednak, że w wyborach tych nie wystartuje. Jako że Woonton nie był już oficjalnie członkiem parlamentu, nie mógł on pełnić funkcji premiera. 11 grudnia 2004 roku ustąpił ze stanowiska.
Dalsze życie.
Następcą Woontona w fotelu premiera Wysp Cooka został Jim Marurai. Koalicja z Partią Wysp Cooka przetrwać miała do 2006 roku, gdy rozpadła się, a Partia Demo Tumu połączyła się ponownie z Partią Demokratyczną. 25 maja 2005 roku Robert Woonton został mianowany Wysokim Komisarzem Wysp Cooka w Nowej Zelandii. W marcu 2006 roku premier Marurai oskarżył Woontona o próby podważenia jego przywództwa i nielojalność. 7 marca 2006 roku rząd Wysp Cooka potwierdził, że Robert Woonton został odwołany ze stanowiska. W 2010 roku próby obalenia rządu przez Woontona zostały potwierdzone przez depesze ujawnione przez WikiLeaks.

</doc>
<doc id="2741573" url="https://pl.wikipedia.org/wiki?curid=2741573" title="Dasylobus">
Dasylobus

Dasylobus – rodzaj kosarzy z podrzędu Eupnoi i rodziny Phalangiidae.
Występowanie.
Przedstawiciele rodzaju występują w południowej Europie, Afryce Północnej i Azji Mniejszej.
Systematyka.
Opisano dotąd 19 gatunków kosarzy z tego rodzaju:

</doc>
<doc id="2741574" url="https://pl.wikipedia.org/wiki?curid=2741574" title="Dentobunus">
Dentobunus

Dentobunus – rodzaj kosarzy z podrzędu Eupnoi i rodziny Sclerosomatidae, liczący około 35 opisanych gatunków.
Występowanie.
Przedstawiciele rodzaju zamieszkują Azję od Indii po Indonezję.
Systematyka.
Opisano dotąd 34 gatunki kosarzy z tego rodzaju: 

</doc>
<doc id="2741575" url="https://pl.wikipedia.org/wiki?curid=2741575" title="Rejon iskitimski">
Rejon iskitimski

Rejon iskitimski (ros "Искитимский район") – rejon będący jednostką podziału administracyjnego rosyjskiego obwodu nowosybirskiego.
Historia.
Rosyjskie osadnictwo na tym terenie rozpoczyna się na początku XVIII wieku. Materiały archiwalne wskazują, że w 1717 roku na tym obszarze istniały już trzy wsie zamieszkane przez ludność rosyjską. Przez następne dwieście lat, aż do 1917 roku, miejscowa ludność zajmowała się głównie rolnictwem, polowaniami, rybołówstwem, pszczelarstwem a także drobnym wytwórstwem. W czasie rosyjskiej wojny domowej tereny te przez jakiś czas znajdowały się pod kontrolą rządu admirała Aleksandra Kołczaka, a następnie zostały zajęte przez bolszewików. Władze sowieckie rozpoczęły wkrótce program industrializacji Syberii, który dotknął także tych ziem. Od 25 maja 1925 roku tereny wokół Iskitima podlegały pod administrację w Bierdsku jako osiedle typu wiejskiego. Sowieci rozwijali na tym terenie przetwórstwo zbóż, a także drobne zakłady rzemieślnicze. W 1930 roku powstaje cementownia, która jest pierwszą wielką inwestycją przemysłową na tym obszarze, a w 1934 pierwsza elektrownia. 18 stycznia 1935 w ramach kolejnych przekształceń administracyjnych w państwie sowieckim utworzony zostaje rejon iskitimski. Jego centrum administracyjnym został Iskitim. Rejon podzielony był na 19 wiejskich osiedli, a łączna liczba jego ludności wynosiła 30 859 mieszkańców. Obszar przeszedł też politykę forsownej kolektywizacji, co sprawiło, że w kołchozach pracowało ponad 8 tysięcy mieszkańców rejonu. W czasach stalinowskich na terenie rejonu iskitimskiego powstaje też 4-SIBŁag w ramach sowieckiego systemu GUŁagu. Rozwój rejonu zaczyna się w epoce powojennej, po 1945 roku, gdy na tym terenie lokalizowane są nowe zakłady przemysłowe. W 1965 roku rejon iskitimski został ostatecznie ukształtowany w obecnych granicach. Lata osiemdziesiąte przyniosły spadek inwestycji oraz załamanie gospodarcze, które trwało jeszcze w okresie postsowieckim, już w czasach Federacji Rosyjskiej.
Charakterystyka.
Rejon iskitimski położony jest we wschodniej części obwodu nowosybirskiego, na terenie bogatym w rzeki będące dopływami Obu oraz jeziora. Odległość do obwodowej stolicy Nowosybirska wynosi 57 kilometrów. Większość terenu zajmuje step, tylko wschodnie obszary pokryte są tajgą. Lasy zajmują około 27% obszaru rejonu, znajduje się tu także rezerwat przyrody zajmujący powierzchnię 30 900 hektarów. Ziemia bogata jest w minerały, średnia temperatura w styczniu wynosi -19 stopni Celsjusza, w lipcu 19,1 C. Średnia suma opadów w rejonie to 409 mm, opady śniegu rozpoczynają się z reguły w listopadzie, a średnia pokrywa śnieżna wynosi od 25 do 35 centymetrów. Na terenie rejonu znajduje się jedno osiedle typu miejskiego i 19 osiedli typu wiejskiego.
Według danych ze stycznia 2010 roku na obszarze rejonu zarejestrowanych było ponad tysiąc zakładów przemysłowych i rolnych. Z tego 44 zaangażowane były w produkcję przemysłową, a prawie 400 w produkcję i przetwórstwo rolne. W 2010 roku rejon wyprodukował towary i usługi na kwotę ponad 20 miliardów rubli. Przemysł jest główną gałęzią iskitimskiej gospodarki, stanowi on około 51% całości. Większość przemysłu zaangażowana jest w wydobycie i przetwarzanie surowców mineralnych, w następnej kolejności ważnymi elementami są budownictwo, wydobycie węgla, przetwórstwo żywności i przemysł lekki. W 2010 roku przemysł na terenie rejonu stworzył 348 nowych miejsc pracy. Tereny rolnicze zajmują 359 003 hektarów całości obszaru rejonu. Wartość tego sektora iskitimskiej gospodarki w 2010 roku oszacowano na 4 328 miliardów rubli. W hodowli dominują chlewnie, w których w 2011 roku znajdowało się 12 766 sztuk świń, do tego hoduje się tu także krowy, których w tym samym roku było 6993. Łącznie w 2011 roku wyprodukowano 131 tysięcy ton różnych zbóż, 24 652 mięsa oraz 29 565 ton mleka. W rejonie zarejestrowano 1792 małe i średnie przedsiębiorstwa, które zatrudniają 6936 osób. Łączna długość dróg w rejonie wynosi 461,33 kilometrów, z czego ponad 70% stanowią drogi o utwardzonej powierzchni. Wszystkie osiedla ludzkie posiadają dostęp do energii elektrycznej, łączna długość trakcji wynosi 522,6 kilometrów, oprócz tego długość rur doprowadzających wodę to 383,8 kilometrów, rur ściekowych 40,1 kilometrów, a długość rurociągów gazowych to 40,3 kilometów. Władze rejonu starają się rozwijać branże turystyczną, zarówno tradycyjną, jak i agroturystykę, a także wykorzystywać warunki naturalne regionu w celu promocji sportu i rekreacji.
Na terenie rejonu funkcjonują 63 publiczne placówki szkolne różnego typu, 2 szpitale rejonowe, 5 szpitali wiejskich oraz 4 kliniki. Swe siedziby ma tu także 60 klubów kulturalnych oraz 41 bibliotek. Działa tu też oddział stowarzyszenia Memoriał. Liczba mieszkańców rejonu spada, z uwagi na ujemny przyrost naturalny oraz emigrację do wielkich miast. 63% populacji znajduje się w wieku produkcyjnym, 16% w wieku przedprodukcyjnym, a 21% w wieku poprodukcyjnym. Pod koniec 2010 roku zatrudnionych było 31 300 mieszkańców. W tym samym roku średnia miesięczna płaca stanowiła kwotę rzędu 7480,5 rubli. W 2009 roku średnia długość życia mężczyzn wyniosła 58,6 lat. Natomiast średnia długość życia kobiet wynosiła 69,7 lat.

</doc>
<doc id="2741576" url="https://pl.wikipedia.org/wiki?curid=2741576" title="Imam bayouldi">
Imam bayouldi



</doc>
<doc id="2741577" url="https://pl.wikipedia.org/wiki?curid=2741577" title="Rejon karasucki">
Rejon karasucki

Rejon karasucki (ros "Карасукский район") – rejon będący jednostką podziału administracyjnego rosyjskiego obwodu nowosybirskiego.
Historia.
Pierwsze kontakty tych ziem z Rosją zaczynają się pod koniec XVI wieku. Pionierami rosyjskiego osadnictwa na tym obszarze byli zesłańcy oraz zbiegli chłopi pańszczyźniani. Zdecydowana kolonizacja rosyjska rusza w drugiej połowie XVIII wieku, co idzie w parze z rozwojem wydobycia kamieni szlachetnych i minerałów oraz rozwojem metalurgii. Napływ robotników do tych dziedzin rosyjskiej gospodarki wytworzył zapotrzebowanie na stworzenie bazy zaopatrzeniowej, w postaci zorganizowanych terenów rolniczych oraz drobnych zakładów wytwórczych. Ziemie były tu szczególnie urodzajne, a władze rosyjskie promowały osadnictwo i sprowadzały ludność zachodnich części Imperium Rosyjskiego. W okresie reform administracyjnych w roku 1816 i 1834 zostaje utworzona wołost karasucka, podlegała ona administracyjnie najpierw pod Koływań, a od 1856 roku pod Barnauł, oba miasta leżące w tomskiej guberni. Prawie 40% nowych mieszkańców przybywających w tym okresie na te ziemie pochodziło z guberni tobolskiej. Od 1865 roku decyzją imperatora Aleksandra II Romanowa prowadzono na tym terenie intensywną akcję osiedleńczą, a każdy chłop z zachodnich rubieży kraju, który zdecydowałby się na przyjazd na ziemię karasucką otrzymywał 15 dziesięcin ziemi za każdą osobę, a także darmowe drewno na opał i konstrukcję domostw oraz zabudowań gospodarczych. W 1884 roku na terenie wołostu karasuckiego znajdowały się 44 osiedla ludzkie, od 1880 roku działa szkoła publiczna. Nowa fala osadników przybywa w okresie reform Piotra Stołypina.
W 1912 roku przez te tereny wytyczono jedną z tras kolejowych, prace rozpoczęto na początku 1916 roku, a pierwszy pociąg wjechał na stację w Karasuku 10 stycznia 1917 roku. W okresie rosyjskiej wojny domowej ziemie te znajdowały się pod kontrolą rządu admirała Aleksandra Kołczaka, a następnie zostały zajęte przez sowietów. Rejon został sformowany w czasie jednej z reform administracyjnych w 1925 roku. Obecną nazwę otrzymał osiem lat później, w 1933 roku. W czasach sowieckich rejon przeszedł m.in. okres forsownej kolektywizacji propagowanej przez Józefa Stalina. Inwestowano także w przemysł, tworząc m.in. zakład przetwarzania mięs oraz kilka innych zakładów wytwórczych. Od 1937 roku należał do Kraju Ałtajskiego, a 1944 roku włączono go w granice obwodu nowosybirskiego. Po zakończeniu II wojny światowej władze inwestują w rozwój kultury na tym terenie, powstają m.in. domy kultury, kina, hotele, kluby kulturalne. Tworzono także nowe zakłady, a także rozwijano nieustannie dostępną powierzchnię mieszkaniową. Warunki gospodarcze pogarszają się w latach osiemdziesiątych oraz po rozpadzie Związku Radzieckiego, już w nowej, rosyjskiej rzeczywistości. Rejon karasucki zyskuje wtedy nowe znaczenie jako obszar pograniczny, tuż przy granicy z Kazachstanem.
Charakterystyka.
Rejon karasucki położony jest w południowej części obwodu nowosybirskiego, tuż przy granicy z Kazachstanem. Odległość od obwodowej stolicy, Nowosybirska wynosi 555 kilometrów. Większą część terenu jest płaska, zajmują ją głównie stepy, jego południowa część jest obszarem depresyjnym. Przez około 240 dni w roku temperatury utrzymują się w okolicach zera, najniższa odnotowana temperatura to -48 stopni Celsjusza. Zimą temperatury wahają się pomiędzy -17 C a -19 C, dodatnie temperatury zaczynają się pojawiać w okolicach kwietnia. Wiosną dochodzi do częstych podtopień, a sam rejon jest bogaty w jeziora, które zajmują łącznie 167 kilometrów kwadratowych. Rzeki i jeziora bogate są w ryby, co sprawia, że rybołówstwo ma tu szczególne znaczenie. Ziemie są urodzajne, ale z uwagi na niekorzystne warunki klimatyczne okres wzrastania i zbiorów jest bardzo krótki. W 2010 roku rolnictwo w regionie wyprodukowało 69 520 ton różnych zbóż, 5723 tony mięsa, 33 478 ton mleka. Przemysł jest jednym z głównych sektorów karasuckiej gospodarki i skupia się on głównie na przetwórstwie produktów żywnościowych i mięs. Ważną jego gałęzią jest też budownictwo. W skład rejonu wchodzi jedno osiedle typu miejskiego i 11 osiedli typu wiejskiego.
Rejon jest korzystnie położony u zbiegu ważnych arterii komunikacyjnych regionu, zarówno drogowych jak i kolejowych. Łączna długość dróg na obszarze rejonu wynosi 448 kilometrów, z czego 338,6 kilometrów to drogi o utwardzonej nawierzchni. Na terenie rejonu znajduje się 105 różnych obiektów sportowych, o łącznej powierzchni 225,7 metrów kwadratowych, w tym wielofunkcyjny stadion "Łokomotiw", pływalnia, wielofunkcyjny kompleks sportowy, 3 hokejowe lodowiska, zimą popularne jest narciarstwo. Władze inwestują w budownictwo mieszkaniowe, a także rozwój sieci wodno-kanalizacjnych, grzewczych oraz tworzenie nowych studni głębinowych. Na początku 2012 roku w rejonie zarejestrowanych było 1365 małych i średnich przedsiębiorstw. Na terenie rejonu działają 44 szkoły publiczne różnego typu, 45 klubów kulturalnych, muzeum, 37 kin, 28 bibliotek oraz muzeum. Znajduje się tu także pięć szpitali i kilka innych, mniejszych placówek opieki medycznej.
Demografia.
Wiadomości ogólne.
Liczba mieszkańców rejonu karasuckiego według rosyjskiego spisu powszechnego z 2010 roku wyniosła 46 837 ludzi. W 2011 liczba ta miała wynieść 46 223 dusz. Według statystyk miejscowych władz 1 stycznia 2012 roku na terenie rejonu żyło 45 761 mieszkańców. 59,9% ludności znajdowało się w wieku produkcyjnym. Na początku 2012 roku średnia miesięczna pensja wynosiła 11 667 rubli.

</doc>
<doc id="2741578" url="https://pl.wikipedia.org/wiki?curid=2741578" title="Malcolm McArthur">
Malcolm McArthur

Malcolm Julian McArthur (ur. 30 lipca 1882 w Sydney, zm. 6 lipca 1961 w Albury) – australijski rugbysta, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1908 roku w Londynie.
Kariera sportowa.
Karierę sportową zaczynał w klubie Warriguls, w roku 1898 występując już w seniorskim zespole z takimi zawodnikami jak Dally Messenger, Sandy Pearce, Billy Cann czy Snowy Baker, zwyciężając w lokalnych rozgrywkach w 1901 roku, zaś rok później przegrywając w finale. W 1903 roku grał dla Randwick, a od kolejnego sezonu związany był z klubem Easts, także jako kapitan. Został także wybrany do stanowej drużyny Nowej Południowej Walii, w której rozegrał jedno spotkanie: przeciw British and Irish Lions podczas ich tournée do Australii i Nowej Zelandii.
W latach 1908–1909 wziął udział w pierwszym w historii tournée reprezentacji Australii do Europy i Ameryki Północnej. Zagrał w odbywającym się wówczas turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Australijczycy występujący w barwach Australazji pokonali Brytyjczyków 32–3. Jako że był to jedyny mecz rozegrany podczas tych zawodów, oznaczało to zdobycie złotego medalu przez zawodników z Australazji. Jedyny występ w testmeczu w australijskiej kadrze zaliczył 9 stycznia 1909 roku przeciwko Anglii.
W przeciwieństwie do kilkunastu innych zawodników po powrocie z północnej półkuli nie związał się z zawodową rugby league pozostając amatorem. Grał dla Easts do roku 1914, gdy wszelkie rozgrywki rugby zostały zawieszone z uwagi na wybuch I wojny światowej.

</doc>
<doc id="2741579" url="https://pl.wikipedia.org/wiki?curid=2741579" title="Dicranopalpus">
Dicranopalpus

Dicranopalpus – rodzaj kosarzy z podrzędu Eupnoi i rodziny Phalangiidae. Gatunkiem typowym jest "Dicranopalpus gasteinensis".
Występowanie.
Przedstawiciele rodzaju zamieszkują głównie Europę. Pojedynczy gatunek został wykazany z Wenezueli.
Systematyka.
Opisano dotąd 13 gatunków kosarzy z tego rodzaju, z czego jeden kopalny:

</doc>
<doc id="2741580" url="https://pl.wikipedia.org/wiki?curid=2741580" title="Rejon kargacki">
Rejon kargacki

Rejon kargacki (ros "Каргатский район") – rejon będący jednostką podziału administracyjnego rosyjskiego obwodu nowosybirskiego.
Historia.
W XIII wieku na ziemiach dzisiejszego rejonu kargackiego pojawiają się Tatarzy. Sama nazwa wywodzi się z ich języka i pochodzi od jednej z miejscowych rzek. W XVIII wieku tereny te zaczynają być stopniowo zasiedlane przez rosyjskich kolonistów, a przez ziemie te poprowadzono jeden ze szlaków wiodących w stronę Moskwy. Trakt ten stanowił połączenie ze światem dla miejscowej ludności, która zajmowała się głównie rolnictwem i hodowlą. Produkowana żywność wymieniana była głównie na sól oraz inne dobra konsumpcyjne, których tu brakowało. W XIX wieku zaczyna się rozwój tego obszaru, gdy władze w Petersburgu kilkakrotnie podejmują się przeprowadzenia akcji kolonizacyjnej. Rozwój został też pobudzony przez zniesienie pańszczyzny przez imperatora Aleksandra II Romanowa, zaczęły powstawać pierwsze drobne zakłady wytwórcze, rozwijał się handel, zapoczątkowano powolny proces unowocześniania rolnictwa. W drugiej połowie XIX wieku kolejnym impulsem do rozwoju było poprowadzenie przez ten teren linii kolejowej, która ostatecznie została ukończona w 1916 roku. Wcześniej na te tereny napływają nowi osadnicy, głównie z terenów zachodnich guberni Imperium Rosyjskiego, m.in. ukraińskich i białoruskich. W okresie rosyjskiej wojny domowej tereny te zajmuje wojsko podległe admirałowi Kołczakowi, który zostanie później wyparty przez bolszewików, którzy zaprowadzą na tych ziemiach swój porządek. 12 września 1924 roku Syberyjski Komitet Rewolucyjny wydaje decyzje o utworzeniu rejonu kargackiego. W tym okresie istniało na tym obszarze 112 osiedli wiejskich, łącznie zamieszkiwanych przez 41 882 ludzi. Kilka lat później wdrożona zostaje tu polityka stalinowskiej kolektywizacji. Władza sowiecka inwestuje w infrastrukturę, buduje m.in. nowe drogi, osiedla mieszkaniowe i rozwija kolektywne rolnictwo. Po ataku III Rzeszy na Związek Radziecki w 1941 roku na terenie rejonu kargackiego sformowano i wysłano na front jednostkę piechoty. Po II wojnie światowej rozwijano przede wszystkim rolnictwo, ale także związane z nim przetwórstwo, drobny przemysł, inwestowano także w obiekty kulturalne i sportowe oraz otwierano nowe placówki edukacyjne.
Charakterystyka.
Rejon kargacki położony jest w centralnej części obwodu nowosybirskiego. Jest to teren głównie stepowy, przecinany co jakiś czas dolinami. Sieć rzek i jezior jest słabo rozwinięta, przez środek ziemi kargackiej przepływa rzeka Kargat, które długość na terenie rejonu wynosi około 130 kilometrów. Rejon posiada zasoby surowców mineralnych, z których największe stanowi glina. Lasy stanowią 9% całości obszaru rejonu, a 58% przeznaczone jest pod ziemie uprawne. Znajduje się tu także rezerwat przyrody o powierzchni prawie 100 hektarów, mający na celu ochronę miejscowej fauny i flory. W lasach znaleźć można niedźwiedzie, łosie, lisy, jelenie. Struktura gospodarki rejonu kargackiego w 2011 roku była następująca: 
W 2011 roku rolnictwo wytworzyło 46 000 ton różnych zbóż. W tym samym roku liczba bydła hodowanego na farmach i w zakładach rejonu wyniosła 14 042 sztuk. Rocznie wytwarza się tu 3,9 tysiąca ton mięsa, a w ostatnim roku w cały sektor rolniczy kargackiej gospodarki zainwestowano ponad 100 milionów rubli. Ważną rolę spełnia też przetwórstwo produktów rolnych, mieszczą się tu m.in. zakłady produkujące sery. W rolnictwie zatrudnionych jest około 40% ludności rejonu. Przez obszar rejonu przebiega autostrada federalna M53, a także zachodnia odnoga Kolei Transsyberyjskiej. Łączna długość dróg na terenie obwodu wynosi 331,4 kilometry, z czego drogi o utwardzonej nawierzchni liczą 329,3 kilometrów. Na obszarze regionu wytyczony został też gazociąg oraz rurociąg transportujący ropę.
Na terenie rejonu kargackiego zlokalizowanych 36 publicznych placówek szkolnych, kilkanaście oddziałów przedszkolnych, 39 klubów kulturalnych, 29 bibliotek oraz muzeum. Znajdują się tu także 4 szpitale, 2 kliniki oraz kilka mniejszych placówek opieki zdrowotnej. W 1997 roku na tym obszarze mieszkało 24 700 ludzi. 91% mieszkańców stanowią Rosjanie, reszta to m.in. Tatarzy, Niemcy, Kazachowie oraz inne narodowości. Odległość do obwodowej stolicy, Nowosybirska wynosi 200 kilometrów. Liczba ludności na terenie rejonu powoli spada, z uwagi na emigrację do dużych miast oraz ujemny przyrost naturalny. Rejon podzielony jest na 10 osiedli typu wiejskiego oraz jedno typu miejskiego. Posiada on także własny herb, którego użycie jest regulowane specjalną ustawą.

</doc>
<doc id="2741581" url="https://pl.wikipedia.org/wiki?curid=2741581" title="Rejon koływanski">
Rejon koływanski

Rejon koływański (ros "Колыванский район") – rejon będący jednostką podziału administracyjnego rosyjskiego obwodu nowosybirskiego.
Historia.
Rosyjska obecność na ziemiach dzisiejszego rejonu koływańkiego zaczyna ię jeszcze w XVII wieku. Samo miasto Koływań zostaje oficjalnie utworzone w 1713 roku jako miejsce zesłań. Obszar ten pełnił także rolę umocnionego terenu granicznego, a sam Koływań był twierdzą mającą chronić państwo rosyjskie przed atakami Kirgizów. W 1822 roku otrzymuje obecną nazwę, a w 1823 roku przechodzi pod jurysdykcję tomskiej guberni. Sam obszar był słabo zaludniony, w Koływaniu w 1826 roku mieszkało tu 800 osób, w 1861 roku było to 1151 osób, a w 1862 roku liczba mieszkańców osiedla koływańskiego wyniosła 2760 ludzi. Mieszkańcy tego regionu trudnili się głównie rolnictwem i przetwórstwem, pracami okołorolniczymi, hodowlą, ale przede wszystkim słynęli z rybołówstwa. Przez teren ten przepływała rzeka Ob oraz znajdowało się ponad 80 różnej wielkości jezior, które dostarczały obfitość ryb. W okresie rosyjskiej wojny domowej tereny te zostają zajęte przez wojska Białych i podlegają rządowi admirała Aleksandra Kołczaka. Po jego klęsce włączone w skład państwa bolszewickiego. Władza sowiecka w 1925 roku powołuje na tym terenie rejon koływański. Po kilku przekształceniach administracyjnych, ostatecznie od 1937 roku wchodzi w skład obwodu nowosybirskiego. W czasach stalinowskich przechodzi przez program forsownej kolektywizacji. Władze rozwijają tu przede wszystkim przemysł związany z połowem ryb i ich przetwórstwem, a także przemysł drzewny.
Charakterystyka.
Rejon koływański położony jest w północno-wschodniej części obwodu nowosybirskiego. Głównym bogactwem naturalnym regionu jest przepływająca przez jego teren rzeka Ob oraz liczne jeziora, co umożliwia wspomniany już rozwój rybołówstwa. Na terenie rejonu znajdują się także zasoby gliny, żwiru oraz różnego rodzaju kamienia i minerałów. Ludność żyje głównie z rolnictwa, które stanowi najważniejszą gałąź rejonowej gospodarki. Oprócz tego rozwinięte jest także przetwórstwo wytworów rolnych, przemysł drzewny oraz obróbka metali i minerałów. Ogólna liczba terenów rolniczych wynosi 185 700 hektarów, z czego faktycznie pod uprawę wykorzystuje się 143 400 hektarów. W 2010 roku koływańskie rolnictwo wyprodukowało 95 400 ton różnych zbóż. Zwierzęta hodowane na tym obszarze to m.in. bydło, świnie oraz konie. Istnieją także specjalistyczne farmy skupiające się na hodowli owiec, królików oraz kóz. Rolnictwo w rejonie koływańskim daje zatrudnienie 45,2% ludności zdolnej do pracy. Ważną gałęzią miejscowej gospodarki jest wspomniane już wielokrotnie rybołówstwo oraz związane z nim przetwórstwo ryb. Przemysł skupia się głównie na wycince drzew i przetwarzaniu drewna, a także na produkcji polietylenowych rur oraz produkcji materiałów budowlanych.
Rejon koływański położony jest około 50 kilometrów od obwodowej stolicy, Nowosybirska, przebiega przez jego tereny szlak komunikacyjny łączący Nowosybirsk z Tomskiem, co sprawia, że jest to atrakcyjny ośrodek inwestycyjny na mapie obwodu. Na terenie rejonu działa 7 publicznych szkół podstawowych, 14 szkół średnich oraz 7 oddziałów przedszkolnych. Działa tu ponad 50 placówek kulturalnych, 21 bibliotek różnego typu, a także muzeum rejonowe. Rejon dysponuje 51 ośrodkami sportowymi, w tym 19 halami sportowymi, stadionem, lodowiskiem hokejowym oraz infrastrukturą narciarską. Opiekę zdrowotną zapewniają dwa szpitale rejonowe oraz 26 innych placówek medycznych. Rejon koływański dzieli się na 12 osiedli, w tym 11 osiedli typu wiejskiego oraz jedno typu miejskiego.
Demografia.
Liczba ludności w 2010 roku rejonu koływańskiego według oficjalnych federalnych statystyk miała wynieść 25 736 osób, a lokalne dane wskazują, że w 2011 roku na tym obszarze mieszkało 25 737 ludzi. Zauważalny jest spadek liczby ludności, w 1998 roku żyło tutaj 28 400 mieszkańców, jest to spowodowane głównie emigracją do wielkich miast oraz ujemnym przyrostem naturalnym. Średnia płaca na terenie rejonu w 2010 roku wyniosła 6792 ruble.

</doc>
<doc id="2741582" url="https://pl.wikipedia.org/wiki?curid=2741582" title="Homolophus">
Homolophus

Homolophus – rodzaj kosarzy z podrzędu Eupnoi i rodziny Phalangiidae. Gatunkiem typowym jest "Homolophus arcticus".
Występowanie.
Przedstawiciele rodzaju występują od Azji Środkowej przez Daleki Wschód po północno-zachodnią Amerykę Północną.
Systematyka.
Opisano dotąd 25 gatunków kosarzy z tego rodzaju:

</doc>
<doc id="2741583" url="https://pl.wikipedia.org/wiki?curid=2741583" title="Rejon koczkowski">
Rejon koczkowski

Rejon koczkowski (ros "Кочковский район") – rejon będący jednostką podziału administracyjnego rosyjskiego obwodu nowosybirskiego.
Historia.
Pierwsza fala rosyjskich osadników przybywa na te ziemie w XVII wieku. Byli to głównie zesłańcy skazani na osiedlenia we wschodnich częściach Imperium Rosyjskiego oraz zbiegli chłopi pańszczyźniani. Tereny te podlegały pod administrację rosyjską w twierdzy w Koływaniu, a następnie pod tomską gubernię. W 1783 roku utworzona zostaje wołost, która parokrotnie jeszcze zmieniała swoją przynależność administracyjną, choć pozostawała w granicach podległych gubernatorowi w Tomsku. Populacja była bardzo niska, w centrum tych ziem, wsi Koczki w 1782 roku mieszkało 107 osób, a w 1854 liczba ta wzrosła do zaledwie 174. W połowie XIX wieku władze imperialne w Petersburgu rozpoczynają promowanie akcji osiedleńczej, a chłopom którzy zdecydowaliby się przybyć m.in. na tereny ziemi koczkowskiej, oferują grunty rolne oraz liczne udogodnienia. Kampania ta przyniosła pewien skutek, bo w 1893 roku w Koczkach mieszkają już 1683 osoby, stoi murowana cerkiew, działa szkoła ludowa, a lokalni kupcy otwierają swoje sklepy. W 1910 roku na terenie wołosti koczkowskiej żyło 29 847 osób, działało osiem małych zakładów wytwórczych, 19 sklepów, 5 prawosławnych cerkwi, 3 sklepy z wyrobami alkoholowymi, punkt medyczny, 6 małych szkół które obsługiwało 7 nauczycieli, a naukę pobierało tam 411 uczniów.
Władza sowiecka została ustanowiona na tym obszarze w marcu 1918 roku. Rejon koczkowski został sformowany w 1925 roku, w tym roku otwarto także pierwszy urząd pocztowy w regionie i uruchomiono pierwszy nadajnik radiowy. Większość mieszkańców stanowili Rosjanie i Ukraińcy, w 1928 roku otwarty zostaje szpital rejonowy. Od 1929 roku władze sowieckie rozpoczynają politykę forsownej stalinowskiej kolektywizacji, kołchozom nadawano imiona na cześć Rewolucji, komunizmu czy Włodzimierza Lenina. W 1931 roku otwarta zostaje pierwsza placówka bankowa, punkt straży pożarnej, zaczyna się ukazywać także regionalna gazeta. 28 września 1937 roku rejon koczkowski zostaje przyłączony do Kraju Ałtajskiego. Od 8 kwietnia 1939 roku w granicach obwodu nowosybirskiego. Władze sowieckie inwestowały i rozwijały głównie rolnictwo na tym obszarze oraz przetwórstwo. 13 marca 1963 roku rejon został zlikwidowany i włączony w skład rejonu dowoleńskiego, ale już w 3 listopada 1965 roku powraca na mapę administracyjną obwodu nowosybirskiego.
Charakterystyka.
Rejon koczkowski położony jest w południowej części obwodu nowosybirskiego i jest to jego najmniejszy pod względem powierzchni rejon. Jest to głównie teren o charakterze stepowym, na długości przeszło 70 kilometrów graniczy z Krajem Ałtajskim. Z zachodu na wschód jego długość wynosi 85 kilometrów, a z północy na południe jest to 45 kilometrów. Od obwodowej stolicy, Nowosybirska oddalony jest o około 200 kilometrów, najbliższa stacja kolejowa znajduje się natomiast w mieście Kargat i aby się do niej dostać należy pokonać odległość 100 kilometrów. Rejon podzielony jest na 10 osiedli wiejskich, jego centrum administracyjnym są Koczki. Klimat na tym obszarze jest kontynentalny, wiatry głównie zachodnie i południowo-zachodnie, średnie zimowe temperatury wynoszą -16 stopni Celsjusza, a letnie +18 C. Rejon nie jest bogaty w zasoby wodne, poza rzeką Karasuk istnieją tu także dwa jeziora, a do 1997 roku woda pitna musiała być sprowadzona wodociągiem z Nowosybirska. Tereny uprawne zajmują powierzchnię 136 819 hektarów, w 2010 roku rolnictwo rejonu koczkowskiego wyprodukowało produkty rolne warte 1,485 miliardów rubli. Przeciętne roczne zbiory wynoszą 154 200 ton różnego rodzaju zbóż, w 2010 roku wyprodukowano także 26 600 ton mleka, a produkcja mięsa przyniosła 5400 ton. Sektor rolniczy zatrudnia 56,2% wszystkich pracujących w rejonie. Przemysł związany jest głównie z wytwarzaniem i przetwarzaniem produktów żywnościowych. Oprócz tego sektora sporą rolę odgrywa także przemysł drzewny, który po 2010 roku zwiększył produkcję.
Rejon koczkowski jest położony przy ważnej trasie komunikacyjnej prowadzącej z Nowosybirska do Pawłodaru, co pozwala uzyskać połączenie z Kazachstanem. Rozwijana jest także turystyka, z uwagi na dobre warunki krajoznawcze, agroturystyczne oraz istniejący na tym obszarze rezerwat przyrody. W 2010 roku w rejonie zainwestowano łącznie 425 milionów rubli. Rejon dysponuje 25 placówkami edukacyjnymi różnych szczebli, w tym 15 szkołami publicznymi. Swój wydział zamiejscowy zlokalizował tutaj Nowosybirski Pedagogiczny Uniwersytet Państwowy. Znajduje się tu także 13 różnych bibliotek, kina, 19 klubów kulturalnych oraz muzeum historyczne. Opiekę medyczną zapewnia szpital rejonowy oraz specjalistyczna klinika, 2 małe szpitale wiejskie oraz kilkanaście przychodni.
Demografia.
Wiadomości ogólne.
Według danych federalnych z 2010 roku obszar rejonu koczkowskiego zamieszkiwany jest przez 16 002 osób. Liczba mieszkańców spada, w 1998 roku żyło tutaj 17 100 ludzi. Związane jest to przede wszystkim z emigracją ludzi do większych miast oraz ujemnym przyrostem naturalnym. Przeciętna miesięczna pensja w 2009 roku wyniosła 11 380 rubli, a w 2010 roku wzrosła nieznacznie do 11 424 rubli.

</doc>
<doc id="2741584" url="https://pl.wikipedia.org/wiki?curid=2741584" title="Rejon koczeniewski">
Rejon koczeniewski

Rejon koczeniewski (ros "Коченёвский район") – rejon będący jednostką podziału administracyjnego rosyjskiego obwodu nowosybirskiego.
Historia.
Początki rosyjskiej obecności na terenach dzisiejszego rejonu koczeniewskiego sięgają połowy XVII wieku. Osada Koczeniewo nadające nazwę regionowi pojawia się na mapach już w 1640 roku. W XVIII wieku wytyczony zostaje trakt handlowy prowadzący przez te tereny, co sprawia, że wokół niego zaczynają rozwijać się kolejne osiedla ludzkie. Kolejna faza rozwoju przychodzi wraz z poprowadzeniem przez te ziemie Kolei Transsyberyjskiej, co sprawia, że Koczeniewo i otaczające je wioski zyskują ważne znaczenie transportowe i handlowe. W 1907 roku towary przechodzące przez ten rejon były mniejsze jedynie od tych przeładowywanych w Omsku. W czasach reform Piotra Stołypina rusza na ten teren akcja osadnicza, zwiększa się tym samym liczba ludności zamieszkująca region. W okresie rosyjskiej wojny domowej teren zostaje zajęty przez rząd podległy admirałowi Aleksandrowi Kołczakowi, a następnie przechodzi w ręce bolszewickie. 12 września 1924 roku Syberyjski Komitet Rewolucyjny powołuje do życia rejon koczeniewski. Składał się on z 72 osiedli, skupionych wokół 27 wiejskich rad, a zamieszkany był przez 41 313 ludzi. Znajdowało się tu 26 szkół publicznych, do których uczęszczało 2100 uczniów, do tego mieściły się tu 40 wiejskie czytelnie. Przemysł na tym terenie był słabo rozwinięty, mimo znaczenia transportowego, produkowano głównie masło, przetwarzano żywność, mieściły się tu drobne zakłady rzemieślnicze oraz wytwórcze. Znajdował się tu także urząd pocztowy i telegraf oraz szpital. Jeszcze w 1919 roku bolszewicy podjęli próby kolektywizacji rolnictwa, ale wojna domowa, a później Nowa Polityka Ekonomiczna zmusiły do odsunięcia tych planów na przyszłość. Faza forsownej stalinowskiej kolektywizacji miała miejsce w latach 1929-1935. W 1940 roku w dyspozycji lokalnych kołchozów znajdowało się 202 traktorów i 124 kombajny, a także hodowano w nich 9389 sztuk bydła oraz 15 462 owce. Po niemieckiej agresji na Związek Radziecki w 1941 roku ewakuowano tu kilka zakładów przemysłowych z zachodu kraju. Po wojnie rozwijano nadal rolnictwo. W 1963 rejon składał się z 2 osiedli typu miejskiego i 9 osiedli wiejskich. 13 marca 1963 roku rejon koczeniewski został zlikwidowany, ale już 18 stycznia 1965 powrócił na administracyjne mapy obwodu nowosybirskiego.
Charakterystyka.
Rejon koczeniewski położony jest w środkowej części obwodu nowosybirskiego, w odległości około 60 kilometrów od obwodowej stolicy, miasta Nowosybirsk. Położenie w niedalekiej odległości od Nowosybirska oraz obecności stacji Kolei Transsyberyjskiej sprawia, że region ten dynamicznie się rozwija. Obszar rejonu składa się z trzech części: północnej porośniętej tajgą, środkowej z lasami oraz południowej o charakterze stepowym. Różnice te sprawiają, że rejon nie jest jednorodny pod względem rolnictwa. Głównie zasoby naturalne rejonu koczeniewskiego to: torf, żwir oraz sapropel. Jest on także bogaty w wody mineralne, a na jego obszarze znajduje się fragment jednego z rezerwatów przyrody.
Mieszkańcy rejonu koczeniewskiego żyją przede wszystkim z rolnictwa oraz hodowli bydła i drobiu, a także rybołówstwa. Na terenie rejonu znajduje się kilkanaście dużych zakładów rolniczo-hodowlanych, których obroty sięgają setek milionów rubli rocznie. Działa tu też 18 średnich i dużych zakładów przemysłowych, które zajmują się przede wszystkim przetwarzaniem produktów rolniczych i zwierzęcych, są to m.in. producenci mrożonych warzyw, masła czy pieczywa. Znajdują się tu także przedsiębiorstwa powiązane z przemysłem naftowym, a także wytwarzające cegły i przetwarzające produkty drzewne. Na terenie rejonu znajduje się 46 szkół publicznych różnego typu, 41 klubów kulturalnych, kina, muzeum rejonowe oraz 26 bibliotek. Opiekę zdrowotną zapewnia 6 szpitali, 3 kliniki różnego typu oraz 36 innych placówek medycznych. Administracyjnie podzielony jest on na 2 osiedla typu miejskiego i 14 osiedli typu wiejskiego. Łączna długość dróg na tym obszarze wynosi 254,1 kilometrów, z czego drogi o utwardzonej nawierzchni to 241,1 kilometrów
Demografia.
Wiadomości ogólne.
Według statystyk federalnych na obszarze rejonu w 2010 roku zamieszkiwało 46 753 mieszkańców. Natomiast w 1998 roku liczba ta wyniosła 48 700 ludzi. W ostatnich kilku latach liczba ludności na terenie ziemi koczeniewskiej powoli wzrasta. Średnia miesięczne wynagrodzenie także rośnie, w 2008 roku wynosiło ono 8 608 rubli, a w 2010 roku już 13 183 rubli.

</doc>
<doc id="2741585" url="https://pl.wikipedia.org/wiki?curid=2741585" title="Rejon krasnoziorski">
Rejon krasnoziorski

Rejon krasnoziorski (ros "Краснозёрский район") – rejon będący jednostką podziału administracyjnego rosyjskiego obwodu nowosybirskiego.
Historia.
Rosyjska obecność na terenach dzisiejszego rejonu krasnoziorskiego rozpoczyna się na przełomie XVII i XVIII wieku, gdy zaczynają napływać tu pierwsi osadnicy. Kolejną falę nowych osiedleńców stanowili zesłańcy po nieudanym Powstaniu Pugaczowa. W 1823 roku zostaje utworzona tutaj wołost karasucka, ale sam region jest słabo zamieszkany, w roku tym żyło tu 2157 mężczyzn. W 1834 roku liczba mieszkańców wynosi 2859 mężczyzn i 3068 kobiet. W 1834 roku wołost składała się z około pięćdziesięciu różnych wiosek. Masowa akcja osiedleńcza zaczyna się dopiero w 1888 roku, gdy na ten teren przybywają osadnicy z centralnych i południowych guberni Imperium Rosyjskiego, duże skupiska wokół w zasadzie własnych "narodowych" wiosek tworzą Ukraińcy, a sama populacja regionu wzrasta parokrotnie w ciągu zaledwie kilkunastu lat. W 1916 roku obszar ten zostaje wyłączony z guberni tomskiej, a następnie włączony do ałtajskiej guberni. Działała tu wówczas dwie szkoły publiczne i dwie szkoły parafialne. Placówki te obsługiwało 6 nauczycieli, a naukę pobierało w nich 196 dzieci. W rejonie pracowało 2 lekarzy, jeden policjant, a także żyło 14 osób duchownych.
W czasie rosyjskiej wojny domowej ziemie te podlegały pod rząd, na którego czele stał admirał Aleksandr Kołczak, a następnie zostały zajęte przez bolszewików. W 1925 roku tworzą oni tutaj rejon, który 7 czerwca 1933 roku zostaje nazwany rejonem krasnoziorskim. Na 28 wiosek regionu tylko 3 były zamieszkiwane głównie przez Rosjan, 1 przez Kazachów, a cała reszta przez Ukraińców. Od 1937 roku rejon znajdował się w granicach Kraju Ałtajskiego, a w 1944 roku został przeniesiony do obwodu nowosybirskiego. W czasach stalinowskich przechodzi on przez proces forsownej kolektywizacji. Kołchozom i sowchozom nadawano imiona związane z komunistyczną rzeczywistością, a także bohaterami Rewolucji, istniały kołchozy imienia m.in. Włodzimierza Lenina i Siemiona Budionnego. Władza sowiecka inwestowała w rozwój średniego przemysłu, budowano drogi, tworzono placówki kulturalne, szkoły oraz szpitale. Po wojnie dynamika inwestycyjna spadła, z uwagi na braki w ludziach oraz w sprzęcie. Ogółem 6 mieszkańców rejonu zostało odznaczonym tytułem Bohatera Związku Radzieckiego, a 7 tytułem Bohatera Pracy Socjalistycznej.
Charakterystyka.
Rejon krasnoziorski położony jest w południowo-zachodniej części obwodu nowosybirskiego i jest to największy rolniczy rejon obwodu. Położony jest w odległości 300 kilometrów od Nowosybirska, z północy na południe liczy 81 kilometrów, a z zachodu na wschód 91 kilometrów. W jego skład wchodzi 1 osiedle typu miejskiego i 18 osiedli typu wiejskiego. Jego terytorium leży na terenie stepu kułundyjskiego. Bogactwa naturalne to głównie glina, ale sam region słynie jako miejsce kąpieli błotnych, a jego główne uzdrowisko jako jedyne w regionie posiada odpowiedni certyfikat federalny na wykonywanie tego typu zabiegów. Ziemie uprawne zajmują obzar 475 000 hektarów z 533 000 hektarów całego obwodu. W 2011 pod względem produkcji zbóż rejon zajął pierwsze miejsce w obwodzie. Wyprodukowano łącznie 375 000 ton różnych zbóż, 38 000 ton mleka i 7000 ton mięs. Według statystyk z 2012 roku hoduje się tu łącznie 22 200 sztuk bydła, a wartość produkcji rolnej w 2011 roku oszacowano na kwotę 2,71 miliardów rubli. Przemysł skupia się głównie na przetwórstwie produktów żywnościowych. Znajduje się tu także fabryka cegieł.
Łączna długość dróg w rejonie wynosi 604 kilometry, z czego długość dróg o utwardzonej nawierzchni to 370 kilometrów. Mieszkańcy regionu mają do dyspozycji komunikację autobusową, która oferuje połączenia na 18 regularnych liniach przewozowych. W ciągu 2010 roku przewieziono ogółem 287 000 pasażerów. Rejon nie jest podłączony do żadnego z rurociągów gazowych, co oznacza brak gazyfikacji. Na terenie rejonu krasnoziorskiego funkcjonują 33 szkoły publiczne różnego szczebla, a także 27 punktów i oddziałów przedszkolnych. Działa tu 8 rejonowych szpitali, kilkanaście przychodni oraz wspomniane już sanatorium oferujące kąpiele błotne. W 2010 roku swe siedziby miało tu 109 placówek kulturalnych różnego typu, a także 34 biblioteki, muzeum rejonowe i galeria sztuki.
Demografia.
Wiadomości ogólne.
Dane federalne wskazują, że w 2010 roku rejon krasnoziorski zamieszkiwany był przez 37 777 ludzi. W ostatnich latach zauważalny jest spadek mieszkańców, w 1998 roku żyło tutaj 40 700 ludzi, podczas gdy dane ze stycznia 2012 roku wskazują, że obecnie populacja rejonu wynosi 37 065 dusz. Z liczby tej dzieci stanowiły 6716 osób, a emeryci i renciści 10 715 osób. W 2009 roku średnia długość życia mężczyzn wynosiła 58,4 lat. Średnia długość życia kobiet w analogicznym okresie była dużo wyższa, bo wynosiła 72,4 lata. Władze rejonu mają nadzieję na powstrzymanie niekorzystnych trendów w spadku populacji i przy zastosowaniu polityki prorodzinnej oraz tworzenia takich warunków ekonomicznych by ograniczyć emigrację, liczą na to że w 2020 roku liczba mieszkańców rejonu nie zmniejszy się dramatycznie i będzie wynosić 37 492 ludzi. W 2011 roku średnia miesięczna pensja stanowiła wysokość 11 140 rubli. 87% ludności stanowią Rosjanie, pozostali to m.in. Ukraińcy, Niemcy oraz Kazachowie.

</doc>
<doc id="2741586" url="https://pl.wikipedia.org/wiki?curid=2741586" title="Rejon kujbyszewski (Rosja)">
Rejon kujbyszewski (Rosja)

Rejon kujbyszewski (ros "Куйбышевский район") – rejon będący jednostką podziału administracyjnego rosyjskiego obwodu nowosybirskiego.
Historia.
Napływ ludności rosyjskojęzycznej na tereny dzisiejszego rejonu kujbyszewskiego rozpoczyna się pod koniec XVII wieku. Był to strategiczny teren ze szlakiem wiodącym z Tobolska do Omska, w celu jego obrony przed atakami miejscowych ludów wzniesiony został fort, a wokół którego zaczęło się wkrótce organizować osadnictwo. Już w roku 1700 powstają pierwsze wioski, a w 1722 powstaje Kainsk (dzisiejszy Kujbyszew), tuż nad rzeką Om. Mieszkańcy zajmowali się głównie rolnictwem i rybołówstwem, a z uwagi na korzystne położenie na szlaku transportowym i nad spławną rzeką ważną rolę odgrywał także handel. Rozwijało się także łowiectwo, polowano głównie na lisy i łasice, istniała tu także tawerna dla podróżnych. W 1782 roku Kainsk otrzymuje prawa miejskie, wkrótce na tym terenie zostaje także utworzona wołost. Jeszcze w 1751 roku powstaje pierwsza cerkiew prawosławna. W 1822 roku otwarto pierwszą szkołę na tych ziemiach, a według danych z 1836 roku w samym mieście żyło 2249 osób. W 1865 roku oddano do użytku pierwszą publiczną bibliotekę w regionie, a w 1910 roku ziemie te pustoszy epidemia tyfusu. Administracyjnie podlegały one pod Koływań i pod tomską gubernię.
W 1919 roku powstaje pierwszy komitet rewolucyjny w regionie. Także od tego roku ziemie te przechodzą pod zarząd rejonu barabińskiego. Następnie zostają zajęte przez wojska podległe rządowi admirała Aleksandra Kołczaka, a później przez bolszewików. W 1921 roku po raz pierwszy zostaje utworzony tu rejon, ale w 1925 zostaje on zlikwidowany i ponownie włączony do obszaru rejonu barabińskiego. 20 listopada 1935 roku ponownie zostaje utworzony tu rejon, decyzja ta zostaje zaakceptowana przez najwyższe władze sowieckie 20 stycznia 1936 roku, a rejon zaczyna oficjalnie funkcjonować 20 marca 1936 roku. Otrzymuje on też nazwę rejonu kujbyszewskiego, na cześć Waleriana Kujbyszewa, który przebywał tu na zesłaniu w latach 1907-1910. Władze sowieckie rozpoczynają inwestycje w rolnictwo, przemysł, a także przeprowadzają akcję zmiany nazw ulic i zacierania śladów po dawnym porządku. W czasach stalinowskich rejon przechodzi przez politykę forsownej kolektywizacji. Zarówno przed II wojną światową jak i po jej zakończeniu, władze inwestują w przemysł lekki, powstają także rzeźnie i ubojnie, piekarnie, zakłady wytwarzające cegły oraz cementownie.
Charakterystyka.
Rejon kujbyszewski położony jest w centralnej części obwodu nowosybirskiego, w odległości większej niż 300 kilometrów od jego stolicy, miasta Nowosybirsk. Ziemie te są głównie płaskie, przecinane m.in. rzeką Om i innymi. Średnia temperatura w maju to 18,80 stopni Celsjusza, w styczniu -19,60 C. Średnie roczne opady wahają się pomiędzy 380 a 390 milimetrami. Ujemne temperatury w północnej części rejonu zaczynają się już we wrześniu i trwają około 179 dni. Zasoby naturalne regionu składają się głównie z torfu i gliny. Sieć rzeczna jest dobrze rozwinięta, znajduje się tu także ponad sto, różnej wielkości, jezior. Stwarza to dobre warunki do rybołówstwa, w lasach występują natomiast łosie i jelenie. Znajdują się tu także dwa rezerwaty przyrody. Rejon pokryty jest głównie ziemiami uprawnymi, ludność żyje z rolnictwa, a także specjalizuje się w hodowli zwierząt. Przemysł regionu nastawiony jest na budowę maszyn, przemysł chemiczny, drukarstwo oraz budownictwo. Przetwarza się tu także żywność oraz wytwory mleczne. Łączna długość dróg wynosi 1064,075 kilometrów, z czego długość dróg o utwardzonej powierzchni wynosi 667,1 kilometrów.
Na terenie rejonu kujbyszewskiego istnieją 62 publiczne placówki szkolne różnego szczebla, a także 16 różnych oddziałów przedszkolnych. Miejscowe instytucje edukacyjne podejmują współpracę z największymi uczelniami obwodu, m.in. z Nowosybirskim Technicznym Uniwersytetem Państwowym, Nowosybirskim Pedagogicznym Uniwersytetem Państwowym, Nowosybirskim Rolniczym Uniwersytetem Państwowym i Syberyjską Akademią Administracji Publicznej. Na terenie rejonu znajduje się stadion o pojemności 1500 miejsc, 4 hokejowe lodowiska, 38 szkolnych hal sportowych, a także profesjonalna strzelnica. Działa tu także 17 rejonowych instytucji kulturalnych, a także 31 bibliotek, teatr ludowy oraz chór. Opiekę zdrowotną zapewnia 48 placówek opieki medycznej, w tym 3 rejonowe szpitale, przychodnie zdrowotne oraz specjalistyczne kliniki.
Demografia.
Wiadomości ogólne.
Według statystyk federalnych z 2010 roku rejon kujbyszewski zamieszkiwało 66 621 osób. W 1997 rejon liczył 51 700 mieszkańców. W 2011 roku miało tu żyć 66 511 dusz. Władze przewidują mały spadek liczby mieszkańców, w 2015 roku ich liczba ma wynieść 66 758, a w 2020 roku ma spaść do 65 558 osób. Bezrobocie w początkach 2011 roku na terenie rejonu wyniosło 1,67%.

</doc>
<doc id="2741587" url="https://pl.wikipedia.org/wiki?curid=2741587" title="Rejon kupiński">
Rejon kupiński

Rejon kupiński (ros "Купинский район") – rejon będący jednostką podziału administracyjnego rosyjskiego obwodu nowosybirskiego.
Historia.
Historia dzisiejszego rejonu kupińskiego zaczyna się stosunkowo późno, bo dopiero pod koniec XIX wieku, a samo Kupino - regionalne centrum tych ziem - zostaje założone w 1886 roku. Pierwsze osady powstawać zaczęły w latach sześćdziesiątych XIX wieku, a ludność napływała tu głównie z okolic Kurska, Orła i Smoleńska. Wielki napływ ludności zaczyna się w czasie reform Piotra Stołypina, gdy na tym terenie powstaje, w latach 1907-1911, ponad 60 nowych wiosek. W 1911 utworzona zostaje wołost, która bardzo szybko przechodzi etap dynamicznego wzrostu, tak że po kilku latach jest jedną z lepiej rozwiniętych obszarów w tomskiej guberni. Ludność zajmuje się głównie rolnictwem oraz hodowlą zwierząt. Działało tu kilkanaście szkół, a od 1914 roku także urząd pocztowy. Rozbudowywano także sieć kolejową, a pierwszy pociąg pojawił się tu w 1915 roku.
Dynamiczny rozwój został przerwany przez wybuch I wojny światowej, a następnie rosyjską wojnę domową, podczas którą tereny te podlegały pod rząd kierowany przez admirała Aleksandra Kołczaka. Na ziemiach tych działała partyzantka bolszewicka i ostatecznie przeszły one pod władzę bolszewików. W 1925 roku władze sowieckie tworzą tu rejon kupiński. Wkrótce przejdzie on przez stalinowski program forsownej kolektywizacji. W 1930 roku otwarta zostaje stacja naprawy traktorów, w 1932 roku stacja napraw pociągów, a w 1936 zakład przetwarzający mięso. Od 1937 roku znajduje się w granicach obwodu nowosybirskiego. Po ataku III Rzeszy nad Związek Radziecki rejon dostarczył sowieckiej gospodarce: 7 milionów ton zbóż, 288 tysięcy ton mięs, 1,266 tysięcy ton mleka oraz wyroby z wełny. W czasie wojny i po jej zakończeniu, na bazie ewakuowanych z zachodu przedsiębiorstw, inwestowano w przemysł i powstawały nowe zakłady, m.in. przetwórstwa ryb czy fabryka elementów maszynowych. Po wojnie powstaje m.in. zakład przetwórstwa mleka, wylęgarnia drobiu oraz szwalnie. Inwestowano także w rozwój sieci szkolnej, placówek kulturalnych, a także sportowych. Po rozpadzie Związku Radzieckiego rejon przechodził proces transformacji ekonomicznej, a także rozpoczął rozwój bazy turystycznej i odbudowy zniszczonych przez władzę sowiecką obiektów sakralnych.
Charakterystyka.
Rejon kupiński położony jest w południowo-zachodniej części obwodu nowosybirskiego, w odległości około 400 kilometrów od jego stolicy, Nowosybirska. Położony jest na płaskim terenie stepu kułundyjskiego, a od południa graniczy z Kazachstanem. Rejon bogaty jest w jeziora o obfitości ryb różnych gatunków, a także w tereny uprawne, co sprawia, że rolnictwo i hodowla są podstawą miejscowej gospodarki. Ziemie przeznaczone pod rolnictwo na początku lat osiemdziesiątych zajmowały ponad 200 tysięcy hektarów. W 2010 roku liczba ta wyniosła 381 tysięcy hektarów. Rolnictwo stanowi 37% ogółu dochodu wytwarzanego na terenie rejonu. Ważnym elementem składowym kupińskiej gospodarki jest także produkcja mleka, a także hodowla bydła i produkcja mięsa. W 2010 roku wyprodukowano tu 19 286 ton mleka i 1981 ton mięsa. Przemysł w rejonie związany jest głównie z przetwórstwem żywności, a w 2010 roku przedsiębiorstwa tego typu w rejonie wytworzyły produkty o łącznej wartości 889 milionów rubli. Mieszkańcy mają do dyspozycji komunikację rejonową, złożoną z autobusów, której długość linii wynosi 811 kilometrów.
Według danych z 2010 roku na terenie rejonu kupińskiego znajdują się 40 publiczne szkoły różnego szczebla oraz 23 oddziały przedszkolne. Opiekę zdrowotną zapewnia ponad 50 placówek medycznych, w tym m.in. szpital rejonowy, 3 szpitale wiejskie i specjalistyczna klinika. Funkcjonuje tu także 15 placówek kulturalnych, dom kultury, dziecięce centrum artystyczne, muzeum rejonowe oraz 3 biblioteki. W skład rejonu wchodzi jedno osiedle typu miejskiego i 15 osiedli typu wiejskiego.
Demografia.
Wiadomości ogólne.
Według danych federalnych liczba ludności w 2010 na terenie obwodu kupińskiego wyniosła 33 964 ludzi. Zauważalny jest nieustanny spadek tej liczby, z uwagi na niski przyrost naturalny oraz emigrację ludności do wielkich miast. W 1998 roku mieszkało tu jeszcze 41 500 ludzi. Dane z 2011 roku wskazują na delikatną poprawę w stosunku do wcześniejszego roku, gdyż populacja wzrosnąć miała do 34 200 ludzi. Z tego 20 200 stanowi grupę w wieku produkcyjnym. Bezrobocie ma wynosić 1,15%. Średnia miesięczna pensja w 2011 roku stanowiła kwotę 8986 rubli, co jest zauważalnym wzrostem, bo jeszcze w 2006 roku statystyki wskazywały, że przeciętne wynagrodzenie wynosi 4377 rubli.

</doc>
<doc id="2741588" url="https://pl.wikipedia.org/wiki?curid=2741588" title="Rejon kysztowski">
Rejon kysztowski

Rejon kysztowski (ros "Кыштовский район") – rejon będący jednostką podziału administracyjnego rosyjskiego obwodu nowosybirskiego.
Historia.
Pierwsze wzmianki o ziemi kysztowskiej w związku z rosyjskim osadnictwem na tych terenach pojawiają się w 1730 roku i mają one związek z kontaktami rosyjskojęzycznej ludności z Tatarami znad Irtyszu. Zasiedlanie tych terenów posuwało się jednak bardzo wolno, głównymi osadnikami byli uciekinierzy oraz zesłańcy. Pierwsza dynamiczna fala osadnicza rusza na te ziemie w związku z reformami imperatora Aleksandra II Romanowa i zniesieniem przez niego poddaństwa. W 1870 roku działa tu wołost, a ziemie te podlegają pod administrację tomskiej guberni, zaś liczba ludności we wszystkich okolicznych wioskach i osiedlach wynosi około 10 tysięcy. Kolejne akcje osadnicze zaczynają się na początku XX wieku i w okresie reform premiera Piotra Stołypina. Dopiero w 1862 roku wyznaczono granice wsi i osiedli, które zakończyły wieloletnie spory o własność ziemską na tym terenie. Wzrost ludności następował dzięki dotacjom jakie przeznaczał imperialny rząd w Petersburgu, oferowano m.in. darmową ziemię, zwolnienia podatkowe oraz dostęp do zasobów naturalnych. W czasie rosyjskiej wojny domowej tereny te podlegają początkowo rządowi Białych, na którego czele stał admirał Aleksandr Kołczak, a następnie przechodzą w ręce bolszewików. W 1922 wołost zostaje zlikwidowana, a w 1925 roku ustanowiony zostaje rejon kysztowski. Od 1937 roku znajduje się on w granicach obwodu nowosybirskiego. W czasach stalinowskich miejscowej rolnictwo przechodzi program forsownej kolektywizacji. Obecne granice rejon uzyskał w 1964 roku.
Charakterystyka.
Rejon kysztowski jest jednym z największych obszarów wchodzących w skład obwodu nowosybirskiego, ale jednocześnie zamieszkuje go najmniejsza liczba ludności i jest to także teren o najniższej gęstości zaludnienia. Położony jest w północno-zachodniej części obwodu, a odległość do Nowosybirska wynosi około 600 kilometrów. Najbliższa stacja kolejowa oddalona jest o 158 kilometrów. Rejon jest niezwykle bogaty w zasoby naturalne, znajdują się tu m.in. pokłady gliny, torfu, sapropelu, a także ropy naftowej. Intensywnie eksploatowane jest jedno złoże, którego rezerwy określa się na 119,6 milionów ton. Znajduje się tu także kilka sfer chronionych i rezerwatów przyrody, a przez teren rejonu przepływa rzeka Tara. Ważnym elementem na geograficznej mapie regionu jest jezioro Daniłowo, głębokie na 15-16 metrów, słynie ono z urody oraz zasobów tlenu, co przekłada się na istnienie źródeł. Jest to jedno z głównych atrakcji turystycznych ziemi kysztowskiej, a także miejsce wypoczynku i rekreacji. Miejscowa ludność żyje głównie z rolnictwa oraz hodowli zwierząt. W 2010 roku miejscowe rolnictwo wytworzyło towarów o wartości 320 milionów rubli. W tym samym roku zebrano ogółem 6400 ton zbóż, co stanowiło jedynie 64% wyniku z roku poprzedniego. Sfera rolnicza boryka się z problemem niedofinansowania. Miejscowy przemysł rozwija się głównie wokół przetwórstwa wyrobów rolnych. W 2010 roku ten sektor kysztowskiej gospodarki wytworzył towary o wartości 51,9 milionów rubli. Istnieją także zakłady produkujące cegły i materiały budowlane, pewną rolę odgrywa też przemysł drzewny.
Na terenie rejonu kysztowskiego funkcjonują 23 publiczne szkoły, w tym 11 o charakterze podstawowym i 12 szkół średnich. Działają tu także 2 instytuty umożliwiające kontynuowanie edukacji oraz 7 oddziałów opieki przedszkolnej. Opiekę zdrowotną zapewnia centralny szpital rejonowy, 3 mniejsze szpitale oraz 31 przychodni medycznych różnego typu. Działa tu także 38 klubów kulturalnych, muzeum rejonowe oraz 28 bibliotek różnego typu. Rejon składa się z 17 osiedli typu wiejskiego. Ogółem długość dróg w rejonie wynosi 370,6 kilometrów, z czego długość dróg o utwardzonej powierzchni wynosi 130,5 kilometrów. Rolnictwo zatrudnia 20% wszystkich pracujących. Na terenie rejonu zarejestrowanych jest 18 miejsc o znaczeniu archeologicznym i 3 zabytki architektury. Spada liczba ludności, w 1998 roku żyło tutaj 18 700 ludzi, a statystyki federalne z 2010 roku wskazują, że liczba ta zmniejszyła się do 13 530 mieszkańców.

</doc>
<doc id="2741589" url="https://pl.wikipedia.org/wiki?curid=2741589" title="Ceratolasmatidae">
Ceratolasmatidae

Ceratolasmatidae – rodzina pajęczaków z rzędu kosarzy i podrzędu Dyspnoi. 
Opis.
Długość ciała tych kosarzy wynosi od 4 do 6 mm. Posiadają stosunkowo krótkie odnóża i takież nogogłaszczki.
Występowanie.
Kosarze te występują w północno-zachodniej części Stanów Zjednoczonych. Wykazano je dotąd z 2 stanów: Idaho i Oregon.
Pokrewieństwo.
Najbliżej spokrewnione są z rodzajem Ischyropsalis.
Nazwa.
Nazwa rodzaju "Ceratolasma" pochodzi od starogreckiego "keros" oznaczającego "róg"..
Systematyka.
Rodzina liczy obecnie 5 gatunków należących do 2 rodzajów. Należące tu do niedawna rodzaje: "Crosbycus" i "Hesperonemastoma" zostały przeniesione do rodziny Sabaconidae.
Rodzaj: "Acuclavella" 
Rodzaj: "Ceratolasma" 

</doc>
<doc id="2741590" url="https://pl.wikipedia.org/wiki?curid=2741590" title="Rejon moszkowski">
Rejon moszkowski

Rejon moszkowski (ros "Мошковский район") – rejon będący jednostką podziału administracyjnego rosyjskiego obwodu nowosybirskiego.
Historia.
Historia dzisiejszego rejonu moszkowskiego rozpoczyna się w roku 1703, gdy dla obrony wschodnich rubieży państwa rosyjskiego powstaje w tym miejscu fort oraz miejsce zesłań. Od 1706 roku zaczyna się natomiast osadnictwo ludności rosyjskiej i zaczynają powstawać pierwsze wsie i osady w tym regionie. Napływ ludności jest jednak bardzo powolny, osiedla ludzkie nie rozwijają się zbyt dynamicznie, a miejscowa ludność zajmuje się głównie rolnictwem, hodowlą oraz handlem. Przełomowym momentem, który da impuls do rozwoju dla tych terenów będzie powstanie Kolei Transsyberyjskiej, której trasa zostanie tu zlokalizowana. Tereny te podlegały pod gubernię tomską i były zbyt słabo zaludnione by mogła tu zostać utworzona własna wołost. Główną wsią była Aleksiejewka, jedna z teorii głosi że nazwa została nadana na cześć cesarzewicza Aleksego Nikołajewicza. Napływ ludności nasila się za czasów reform premiera Piotra Stołypina, co sprawia, że w 1916 roku może tu zostać utworzona wołost aleksiejewska. Ludność zajmuje się głównie uprawą zbóż, ale także ziemniaków, rozwija się także rękodzieło i drobne zakłady wytwórcze.
W okresie rosyjskiej wojny domowej tereny te zajmują wojska podległe admirałowi Aleksandrowi Kołczakowi, a następnie przechodzą w ręce bolszewików. W 1925 roku następuje reforma administracyjna i utworzony zostaje tu rejon aleksiejewski. Zajmował on powierzchnię jedynie 1044 kilometrów kwadratowych i był najmniejszym podlegającym pod władze w Nowosybirsku, a według danych z 1926 roku na terenie tym żyło 29 355 ludzi. Większą część populacji stanowili Rosjanie, ale istniały także skupiska Ukraińców, Białorusinów, Mordwinów oraz Estończyków. W centrum rejonu znajdował się szpital, urząd pocztowy, targ oraz publiczna czytelnia. W 1929 roku powierzchnia rejonu zostaje zwiększona do 3890 kilometrów kwadratowych, a liczba ludności w rok później wyniosła 77 146 mieszkańców. 7 czerwca 1933 decyzją władz sowieckich jednostka została przemianowana na rejon moszkowski, następnie w 1935 i 1956 roku zmieniano jeszcze jego granice. Od 1937 roku w granicach obwodu nowosybirkiego. Polityka Józefa Stalina wprowadziła na tym obszarze forsowną kolektywizację. 1 lutego 1963 roku w wyniku kolejnej reformy administracyjnej rejon zostaje zlikwidowany, a jego ziemie wcielone m.in. w skład rejonu bołotnińskiego. Na mapę rejon moszkowski powraca 31 marca 1972 roku w granicach jakie przetrwały rozpad Związku Radzieckiego i zachowane zostały w Federacji Rosyjskiej.
Charakterystyka.
Rejon moszkowski położony jest w północno-wschodniej części obwodu nowosybirskiego. Znajduje się on niedaleko obwodowej stolicy, miasta Nowosybirsk, co bardzo korzystnie wpływa na jego rozwój. Przez jego teren przebiega także droga magistralna M53 "Bajkał" oraz linie kolejowe, co sprawia, że rejon jest dobrze ulokowany pod względem transportowym i tym samym jest on atrakcyjnym punktem do lokowania nowych inwestycji. Rejon moszkowski bogaty jest w sieć rzeczną, z których najważniejszą jest rzeka Ob, ważną rolę pełnią też zasoby surowców mineralnych, m.in. torfu i gliny. W rolnictwie dominują głównie prywatni rolnicy, którzy posiadają ponad 70% gospodarstw rolnych. Pod rolnictwo wykorzystywane jest ogółem 26 400 hektarów, a w 2011 roku wyprodukowało ono towarów o łącznej wartości 1,552 miliardów rubli. Uprawia się tu głównie zboża, ale rośnie też produkcja ziemniaków oraz warzyw. W rolnictwie zatrudnionych jest ok. 35% wszystkich pracujących. W moszkowskiej gospodarce dominuje głównie przemysł, działają tu 33 zakłady przemysłowe, z tego 2 duże, związane głównie z produkcją maszyn oraz przemysłem drzewnym. Ważną gałąź przemysłu stanowi też wytwarzanie i dystrybucja energii elektrycznej, produkcja materiałów budowlanych oraz wyrobów drzewnych. Na terenie rejonu zarejestrowanych jest około 300 placówek handlowych.
Rejon podzielony jest na dwa osiedla typu miejskiego oraz dziewięć osiedli typu wiejskiego. Łączna długość dróg na jego terenie wynosi 264,1 kilometrów, z czego wszystkie one są drogami o utwardzonej nawierzchni. Na obszarze znajdującym się pod jurysdykcją władz rejonu moszkowskiego funkcjonuje 38 placówek edukacyjnych różnego szczebla, 37 klubów kulturalnych oraz 28 bibliotek różnego typu. Znajduje się tu także 19 oddziałów przedszkolnych różnego typu oraz muzeum rejonowe. Opiekę zdrowotną zapewnia sześć szpitali różnego typu oraz jedna specjalistyczna klinika. Statystyki federalne wskazują, że w 2010 roku na obszarze rejonu moszkowskiego mieszkało 39 407 ludzi. W 1998 roku liczba ta wyniosła 41 500 mieszkańców. W latach 2006-2009 z terenów rejonu ubyło 856 ludzi. 93% populacji stanowią Rosjanie, reszta mieszkańców to m.in. Niemcy, Ukraińcy i Białorusini. W 2011 roku średnia miesięczna pensja na terenie rejonu moszkowskiego wyniosła 15 691 rubli.

</doc>
<doc id="2741591" url="https://pl.wikipedia.org/wiki?curid=2741591" title="Mistrzostwa Afryki w Piłce Ręcznej Mężczyzn 1974">
Mistrzostwa Afryki w Piłce Ręcznej Mężczyzn 1974

Mistrzostwa Afryki w piłce ręcznej mężczyzn 1974 – pierwsze mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce, który odbył się w Tunezji w 1974 roku.
Inauguracyjny tytuł mistrzów kontynentu zdobyli Tunezyjczycy.

</doc>
<doc id="2741592" url="https://pl.wikipedia.org/wiki?curid=2741592" title="Rejon maslaniński">
Rejon maslaniński

Rejon maslaniński (ros "Маслянинский район") – rejon będący jednostką podziału administracyjnego rosyjskiego obwodu nowosybirskiego.
Historia.
W czasach Imperium Rosyjskiego na ziemiach dzisiejszego rejnu maslanińskiego istniała wołost, która podlegała pod administrację w mieście Barnauł. Na początku lat dwudziestych XX wieku tereny te zostały włączone w skład rejonu czerepanowskiego. Ludność rosyjskojęzyczna napływa na te tereny od połowy XVII wieku. Wieś Maslanino pojawia się w źródłach już w roku 1644, a sama nazwa pochodzi od masła, które było wytwarzane przez miejscową ludność. Kolejne fale osadnictwa ruszają głównie pod koniec XVIII i w XIX wieku, a ludność napływała tu głównie z centralnych guberni Rosji, m.in. z okolic Wiatki i Smoleńska. W czasie rosyjskiej wojny domowej tereny te zajęte były przez rząd Aleksandra Kołczaka, a następnie przeszły w ręce bolszewików. Od 1921 roku administracyjnie podlegają pod sowiecką administrację w Nowonikołajewsku. W 1925 roku w wyniku konsolidacji i reformy administracyjnej w państwie sowieckim utworzony zostaje rejon maslanińki. Według danych z 1926 roku tereny te zamieszkiwało 37 600 ludzi, którzy zajmowali się głównie rolnictwem. Hodowano także zwierzęta: 19 700 sztuk bydła, 13 300 koni, 17 000 owiec i 4400 świń. W latach trzydziestych rejon przechodzi przez stalinowską politykę kolektywizacji. W 1935 roku istniało tu ogółem 117 kolektywnych gospodarstw rolnych. Jednocześnie inwestowano w mechanizację rolnictwa, dostarczano nowy sprzęt, a także uruchamiano pierwsze zakłady przemysłowe.
Od 1914 roku na terenie rejonu działał mały szpital - jedyny punkt opieki medycznej w regionie - który w 1927 roku zyskał murowaną siedzibę, gdyż do tej pory mieścił się w drewnianym budynku. W 1927 roku w rejonie maslanińskim istniało 29 szkół, do których uczęszczało 69% wszystkich dzieci, a liczba nauczycieli wynosiła 50. W tym samym czasie funkcjonowało tu też 6 czytelni wiejskich, 7 domów ludowych oraz 8 bibliotek. W 1929 roku obszar rejonu został powiększony o nowe tereny. Od 1937 roku w granicach obwodu nowosybirskiego. 1 lutego 1963 roku rejon maslaniński został zlikwidowany, a jego ziemie wcielone do rejonu czerepanowskiego. Na administracyjną mapę obwodu nowosybirskiego powraca 12 stycznia 1965 roku. W latach sześćdziesiątych inwestowano w poprawę infrastruktury drogowej, a także w rozwój budownictwa mieszkaniowego.
Charakterystyka.
Rejon maslaniński położony jest w południowo-wschodniej części obwodu nowosybirskiego, a odległość dzieląca go od jego stolicy, Nowosybirska, wynosi 172 kilometry. Najbliższa stacja kolejowa znajduje się natomiast w Czeriepanowie, w odległości 64 kilometrów. Na jego terenie położone jest jedno osiedle typu miejskiego i 11 osiedli typu wiejskiego (sielsowietów). Średnia temperatura w czerwcu wynosi +18 stopni Celsjusza, a średnia temperatura w styczniu to -20,1 C. Średnia roczna suma opadów to 410–420 mm, bardzo dobrze rozwinięta jest sieć rzeczna, a ziemia bogata jest w minerały. Na terenie rejonu znajdują się złoża m.in. złota i marmuru. Lasy zajmują 58% całości powierzchni, a także znajdują się tu złoża wód gruntowych. W 2010 roku rolnictwo ziemi maslanińskiej wytworzyło towary o łącznej wartości 688 milionów rubli. W tym samym roku wyprodukowano m.in. 46 900 ton zbóż, co było sporym spadkiem, gdyż w 2009 roku liczba ta wyniosła 72 800 ton. Rolnictwo w regionie przechodzi przez etap modernizacji, w latach 2005-2011 w jego rozwój zainwestowano łącznie 5,2 miliardów rubli. W 2011 roku rolnictwo wytworzyło towarów o wartości 828 milionów rubli. Przemysł regionu związany jest głównie z gospodarką drzewną, a także wydobyciem surowców i minerałów oraz przetwórstwem żywności.
W 2010 roku w różne sektory maslanińskiej gospodarki zainwestowano łącznie 837,4 milionów rubli. Władze przeznaczyły środki m.in. na rozwój budownictwa mieszkaniowego, unowocześnienie systemu kanalizacyjno-wodociągowego, a także na modernizację 15 placówek edukacyjnych (11 szkół i 4 przedszkoli). Łączna długość dróg na terenie rejonu wynosi 273,9 kilometrów z czego zdecydowana większość, bo 273,7 to drogi o utwardzonej powierzchni. Na terenie rejonu działa 28 publicznych szkół różnego szczebla, 26 instytucji kulturalnych, rejonowe muzeum oraz 22 biblioteki. Opiekę zdrowotną zapewnia 5 szpitali, 2 kliniki oraz kilkanaście przychodni i punktów medycznych. W 2006 roku zainaugurowano działalność wielofunkcyjnego ośrodka sportowego, działa tu także ośrodek narciarski. Dane federalne wskazują, że liczba ludności na terenie rejonu wyniosła w 2010 roku 25 966 osób. W 1998 roku mieszkało tu natomiast 29 700 ludzi. Średnie miesięczne wynagrodzenie w 2010 roku wyniosło 10 900 rubli i był to wzrost o 5,9% w stosunku do 2009 roku. W 2010 roku bezrobocie na terenie rejonu wyniosło 3,5%.

</doc>
<doc id="2741593" url="https://pl.wikipedia.org/wiki?curid=2741593" title="Mistrzostwa Afryki w Piłce Ręcznej Mężczyzn 1976">
Mistrzostwa Afryki w Piłce Ręcznej Mężczyzn 1976

Mistrzostwa Afryki w piłce ręcznej mężczyzn 1976 – drugie mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce, który odbył się w Algierii w 1976 roku.
Tytuł zdobyty w 1974 roku obroniła reprezentacja Tunezji.

</doc>
<doc id="2741594" url="https://pl.wikipedia.org/wiki?curid=2741594" title="Marketing lojalnościowy">
Marketing lojalnościowy

Marketing lojalnościowy – rodzaj podejścia do marketingu, bazujący na przesłankach z obszaru zarządzania strategicznego, w którym przedsiębiorstwo koncentruje się na pozyskaniu nowych i utrzymaniu dotychczasowych klientów oraz budowaniu efektywnych relacji z partnerami biznesowymi, poprzez motywowanie i nagradzanie pożądanych zachowań. Subiektywnie postrzegana przez klienta wartość oferty jest konstruowana przy pomocy technik budowania świadomości marki, marketingu produktu i właśnie marketingu lojalnościowego. Ostateczna decyzja konsumenta o wyborze i zakupie danego produktu jest podejmowana w oparciu o przekaz płynący z tych trzech obszarów marketingu.
Pojęcie lojalności w obszarze marketingu rozwija się od wielu lat, ale popularne jako nośnik oferty handlowej i reklamy stało się dopiero w drugiej połowie lat 90. XX wieku. Doświadczeni praktycy, jak na przykład Fred Reichheld, podkreślają silną korelację pomiędzy zaangażowaniem w marketing lojalnościowy a aktywnością konsumentów w obrębie rynku. W ostatnich latach wszelkie działania zmierzające do zwiększenia satysfakcji klienta, zostały połączone lub zastąpione przez marketing lojalnościowy. Dla opinii publicznej w Polsce najbardziej widocznym przykładem są programy prowadzone przez sieci stacji paliw i sklepów wielkopowierzchniowych.
Historia.
Detaliczne elementy wsparcia sprzedaży.
Gadżety.
Pierwsze programy lojalnościowe polegały na wymianie dowodów zakupu (np. rachunek za konkretny produkt lub faktura za zakup w konkretnym sklepie) na nagrody rzeczowe. Nagrody stanowiły zazwyczaj gadżety wyprodukowane wyłącznie do celów promocyjnych.
Wczesne programy z bonusami.
W roku 1793 kupcy w Stanach Zjednoczonych zainicjowali działania o charakterze lojalnościowym polegające na wydawaniu klientom miedzianych żetonów, które można było zbierać i wymieniać na produkty. Praktyka ta okazała się niezwykle skuteczna i była wykorzystywana przez wielu przedsiębiorców w XIX wieku. B. A. Babbit Company producent mydła do prania Sweet Home, dołączał do opakowania certyfikaty, które można było zbierać i wymieniać na kolorowe litografie. W 1872 Grand Union Tea Company zaczęła dołączać do opakowań herbaty specjalne bilety, które można było zbierać i wymienić na produkty z katalogu Grand Union.
Znaczki handlowe.
Pierwsze znaczki handlowe zostały wprowadzone w 1891 roku w ramach Blue Stamp Traiding System (systemu handlowego niebieskich znaczków). System polegał na zbieraniu znaczków w specjalnych broszurach/książeczkach, które po wypełnieniu można było wymieniać na produkty firmowe. Speery and Hutchinson Company, założona w 1896 roku w Jackson w stanie Michigan, była pierwszym niezależnym dostawcą znaczków handlowych do różnych firm, w szczególności pasmanterii i stacji paliw, a później supermarketów. W 1897 firma, nazywana często S&amp;H Green Stamps (od koloru znaczków), otworzyła pierwsze centrum wymiany, w którym za broszury wypełnione znaczkami można było otrzymać artykuły gospodarstwa domowego, produktu przydatne w kuchni oraz osobiste gadżety. Po II wojnie światowej pojawiło się więcej przedsiębiorstw prowadzących własne systemy znaczkowe i programy znaczkowe zdobyły w USA ogromną popularność. Systemy te były przeznaczone głównie dla supermarketów i innych firm detalicznych.
Marketing lojalnościowy skierowany do dzieci.
Marketerzy w branży spożywczej skierowali swoje programy do dzieci, aby w ten w sposób wpłynąć na decyzje ich rodziców. Kellogg Company, producent płatków kukurydzianych, jako pierwszy zaczął dołączać do swoich produktów bonus dla dzieci, w postaci ilustrowanej książki „The Funny Jungleland Moving Pictures Book”. Początkowo książka proponowana była klientom, którzy zdecydowali się na zakup dwóch opakowań płatków naraz, później zmieniono sposób dystrybucji na przesyłkę pocztową – za opłatą 10 centów klient otrzymywał nagrodę do domu. W ciągu 23 lat ponad 2,5 miliona książek (kilka edycji) trafiło do rąk dzieci.
Na początku II wojny światowej rozgłośnie radiowe pełniły istotną rolę w promocji i dystrybucji nagród lojalnościowych. Były to przeważnie zabawki ściśle powiązane z audycjami radiowymi, najpopularniejszą z nich był Kapitan Midnight. Początkowo sponsorem słuchowiska była firma paliwowa Skelly Oil, a miejscem składania formularzy były stacje benzynowe. Następnie sponsorowanie Kapitana Midnight przejął producent mleka smakowego Ovaltine. Nagrody Kapitana Midnight oraz członkostwo w jego „Sekretnym Szwadronie” można było uzyskać zbierając etykiety i foliowe nakładki na butelki.
Opakowania.
W 1929 roku Betty Crocker (marka produktów spożywczych) wprowadziła kupony, które mogły być wymieniane na nagrody, np. darmową zastawę stołową. Od 1937 kupony były drukowane na opakowaniach, a następnie program punktowy Betty Crocker uzupełniono o katalog z nagrodami, które klienci mogli zamówić, wymieniając wcześniej zebrane punkty. W 2006 roku ogłoszono, że Katalog Betty Crocker zostanie wycofany z rynku i wszystkie punkty powinny zostać wykorzystane do 15 grudnia 2006. W ten sposób po 77 latach, zakończony został jeden z najstarszych programów lojalnościowych na rynku.
Gratisy.
Gratisy to produkty promocyjne – małe zabawki, gry, karty, którymi można się wymieniać i inne małe gadżety o niskim koszcie produkcji – znajdujące się w opakowaniach produktów określonej marki. Koszt ich wytworzenia wliczony jest w cenę, a celem całej operacji jest zwiększenie sprzedaży.
Wkładki do papierosów.
Jednym z najwcześniej stosowanych gratisów były karty wkładane do paczek papierosów. Miały podwójną rolę, po pierwsze usztywniały paczkę, chroniąc zawartość; po drugie były elementem promocyjnym zawierającym hasła reklamowe. Firma Allen and Ginter (Stany Zjednoczone) w 1886 oraz firma W.D. &amp; H.O. Willis (Wielka Brytania) w 1888 były pierwszymi firmami tytoniowymi, które drukowały reklamy na usztywniających kartach. Kilka lat później na kartach pojawiły się litografie o charakterze encyklopedycznym: począwszy od przyrody, przez militaria, po sport – tematy były dobierane tak, aby trafiały w gusta palących mężczyzn. Do 1900 roku powstały tysiące zestawów kart wyprodukowanych przez 300 różnych firm. Podążając za sukcesem kart dodawanych do papierosów, producenci innych towarów zaczęli drukować i dołączać je do swoich produktów. II wojna światowa położyła kres kartom dołączanym do papierosów, ze względu na ograniczone możliwości produkcji i reglamentacje papieru. Po wojnie karty już nigdy nie powróciły w pierwotnej formie. W późniejszych latach w Zjednoczonym Królestwie pojawiły się kolekcjonerskie karty dołączane do herbaty, a w Stanach Zjednoczonych karty dołączane do gum do żucia.
Od kart reklamowych do kolekcjonerskich.
Pierwsze karty baseballowe były kartami reklamowymi prezentującymi drużynę Brooklyn Atlantics. Drukowane były od 1868 na zlecenie Peck and Snyder, producenta sprzętu sportowego m.in. do baseballa. W 1869 roku karty Peck and Snyder zaprezentowały szerokiej publiczności pierwszą zawodową drużynę w USA, Red Stockings. Większość kart baseballowych na początku XX wieku można było znaleźć w opakowaniach słodyczy lub papierosów produkowanych przez takie firmy jak Breisch-Williams (wyroby cukiernicze) z Oxford w Pensylwanii, American Caramel Company (wyroby cukiernicze), Imperial Tobacco Company of Canada (wyroby tytoniowe), czy Cabañas producenta cygar z Kuby. Wśród zestawów kart, za najpopularniejszy jest uznawany przez kolekcjonerów zestaw kart baseballowych, znany jako T-106, i dystrybuowany przez American Tobacco Company w 1909. W 1933 Goudey Gum Company z Bostonu wprowadziła karty baseballowe zawierające na odwrocie biografie zawodników i jako pierwsza umieściła jest w gumach balonowych. W 1948 Bowman Gum z Filadelfii wprowadziła swoje pierwsze kart i tym samym stała się ich czołowym dostawcą na lata 1948–1952.
Współczesne opakowania.
Najbardziej znaną kampanią w Stanach Zjednoczonych, opartą na gadżetach, jest kampania firmy Cracker Jack produkującej popcorn. Gadżety są umieszczane w każdej paczce wyprodukowanej przez firmę od 1912. Will Keith Kellogg był pierwszym, który wprowadził gadżety do pudełek płatków śniadaniowych. Jego strategia marketingowa polegała na produkowaniu tysięcy różnych gadżetów, które dystrybuował w dziesiątkach bilionów. Frito-Lay jest światową ikoną w dziedzinie gadżetów umieszczanych w opakowaniach z produktami. Poza faktem, że jest obecnie właścicielem firmy Cracker Jack produkującej popcorn i znanej z kampanii „Prize Inside” (gadżet wewnątrz), Frito-Lay regularnie umieszcza w opakowaniach chipsów Lay's krążki tazo oraz tatuaże. W niektórych krajach Ameryki Łacińskiej Frito-Lay wprowadziła markę Cheetos Sorpresa, czyli Cheetos Niespodzianka, kampania polega na umieszczaniu licencjonowanych gadżetów filmowych, telewizyjnych oraz związanych z grami video, w każdej 29-gramowej paczce.
Pionierzy marketingu bezpośredniego.
Ward: ojciec katalogów wysyłkowych.
Wprowadzając katalog wysyłkowy Aaron Montgomery Ward stworzył podwaliny marketingu bezpośredniego, a tym samym przestrzeń dla rozwoju globalnej sieci zamówień pocztowych, przy pomocy e-maila, telemarketingu czy poprzez media społecznościowe współcześnie. Ward i jego wieloletni konkurent Sears zmienili kierunek rozwoju amerykańskiego rynku i wprowadzili koncepcję indywidualizmu w konsumpcjonizmie, pozwalając tym samym dzisiejszym konsumentom na przejęcie kontroli nad zachowaniami konsumpcyjnymi przy jednoczesnym zachowaniu prywatności. Dziś rynek katalogów wysyłkowych zainicjowany przez Warda wyceniany jest na 100 bilionów dolarów, generuje ponad dwa tryliony zysku i zapewnia około 10.9 miliona miejsc pracy.
Wunderman: geniusz marketing bezpośredniego.
Aaron Montgomery Ward, ojciec katalogów wysyłkowych, wiedział, że technika polegająca na bezpośredniej sprzedaży po atrakcyjnych cenach może zrewolucjonizować rynek i stać się innowacyjnym modelem służącym budowaniu lojalności klientów. Termin marketing bezpośredni powstał na długo po jego śmierci. W 1967 Lester Wunderman zdefiniował marketing bezpośredni. Wunderman uznawany za ojca współczesnego marketingu bezpośredniego stoi również za wprowadzeniem bezpłatnego numeru 1–800 oraz wielu programów bazujących na sprzedaży wysyłkowej, m.in. dla Columbia Record Club czy American Express.
Współczesne programy z nagrodami.
Programy lojalnościowe linii lotniczych.
1 maja 1981 American Airlines rozpoczęło pierwszy kompleksowy program lojalnościowy dla klientów linii lotniczych. Program nosił nazwę AAdvantage i był pierwszym programem typu "frequent flyer". Wierni klienci, którzy często korzystali z usług linii lotniczych, mogli zbierać przebyte w powietrzu mile i wymieniać je na bezpłatne loty. Wiele linii lotniczych i innych przewoźników dostrzegło ogromną wartość w programach zachęcających klientów do wierności jednej firmie. W kilka lat wiele przedsiębiorstw z branży turystycznej wprowadziło podobne programy. Program AAdvantage może się obecnie pochwalić ponad 50 milionami aktywnych uczestników.
Oferty powiązane z kartami kredytowymi/debetowymi.
Na początku roku 2010 pojawił się nowy model marketingu lojalnościowego polegający na powiązaniu ofert lub promocji bezpośrednio z daną kartą kredytową/debetową i późniejszym nagradzaniu za dokonane zakupy. Tego typu techniki wprowadzili między innymi American Express, Groupon, Cartera Commerce, Cardlytics, Clovr Media, czy Offermatic. Aby móc korzystać z tego typu programu, należy się do niego zapisać i udostępnić informacje o karcie kredytowej/debetowej. Gdy konsument przeszukując sieć, oglądając telewizję, korzystając z telefonu komórkowego lub czytając gazetę znajdzie ofertę objętą programem może kliknąć, zapisać lub zeskanować QR Code, aby zamówić produkt i zapłacić za niego od razu przy pomocy karty zarejestrowanej w programie. Po dokonaniu zamówienia transakcja zostaje natychmiast wykonana. Oferty są przeważnie oparte na preferencjach klienta lub bazują na historii zamówień.
Łączone programy lojalnościowe.
Ostatnio zauważa się odejście od schematów opartych na wyłączności w kontaktach klient-sprzedawca. Coraz częściej możne spotkać programy, w których jednokrotna rejestracja pozwala na uczestniczenie w programach kilku firm lub kilku różnych branż. Jako przykład może posłużyć Punchd (od 2011 należy do Google) lub MazeCard.
Wpływ marketingu lojalnościowego.
Wiele programów lojalnościowych zmieniło sposób, w jaki konsumenci wchodzą w interakcję z marką, i ile pieniędzy są gotowi przeznaczyć na produkty danej firmy. Wielu konsumentów w Stanach Zjednoczonych i Europie przyzwyczaiło się już do nagród i innych zachęt oferowanych w ramach programów opartych na kartach lojalnościowych proponowanych przez linie lotnicze, hotele czy wypożyczalnie samochodów. Badania Chrisa X. Moloneya pokazały, że prawie połowa posiadaczy kart kredytowych w Stanach Zjednoczonych korzysta z programów opartych na zbieraniu punktów i wymienianiu ich na nagrody. W ostatnich latach ostra rywalizacja o zamożnego klienta sprawiła, że firmy korzystające z programów lojalnościowych wprowadziły dodatkowe nagrody specjalne. Programy AAdvantage i Starwood Hotels’ Preferred Guest otrzymały nawet branżowe nagrody przyznawane przez Inside Flyer Magazine i jego wydawcę Randy’ego Petersena za wprowadzenie nagród wysoko cenionych przez klientów.
Bezpośrednie rekomendacje klientów.
W swojej książce "Loyalty Rules!" Fred Reichheld opisuje szczegółowo wpływ bezpośrednich poleceń/rekomendacji klientów na wzrost i zysk dziesiątek czołowych firm Stanów Zjednoczonych. Twierdzi, że ilość zwolenników i aktywnych klientów polecających daną firmę najlepiej świadczy o jej efektywności. Chris X. Moloney zaprezentował wyniki badań pokazujące ogromną wartość działań skierowanych na promowanie, badanie i mierzenie poleceń wśród klientów (Loyalty World London 2006).

</doc>
<doc id="2741595" url="https://pl.wikipedia.org/wiki?curid=2741595" title="Mistrzostwa Afryki w Piłce Ręcznej Mężczyzn 1979">
Mistrzostwa Afryki w Piłce Ręcznej Mężczyzn 1979

Mistrzostwa Afryki w piłce ręcznej mężczyzn 1979 – trzecie mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce, który odbył się w dniach 20–31 lipca 1979 roku w Kongu.
Tytuł zdobyty w 1976 roku obroniła reprezentacja Tunezji.

</doc>
<doc id="2741596" url="https://pl.wikipedia.org/wiki?curid=2741596" title="Phalangiotarbi">
Phalangiotarbi

Phalangiotarbi (syn.: Phalangiotarbida) - wymarły rząd stawonogów z gromady pajęczaków grupujący 31 opisanych gatunków kopalnych.
Okres.
Najstarsze skamieniałości znalezione zostały w Niemczech i pochodzą z wczesnego dewonu. Najszerzej przedstawiciele rzędu rozpowszechnieni byli w karbonie. Okazy z tego okresu znajdowane były europejskich i północnoamerykańskich pokładach karbonu produktywnego. Ostatnie (najmłodsze) skamieniałości znalezione w Rotliegendof w Niemczech pochodzą z wczesnego permu.
Pokrewieństwo.
Relacje z współczesnymi rzędami pajęczaków są niejasne. Większość autorów odpowiada się za pokrewieństwem z kosarzami i/lub roztoczami. W 2004 roku rząd Phalangiotarbi został zaproponowany jako grupa siostrzana dla taksonu Megoperculata "sensu" (Shultz, 1990), obejmującego głaszczkochody i Tetrapulmonata.
Systematyka.
Wyróżnia się 31 znanych gatunków Phalangiotarbi z 19 rodzajów. Dodatkowo 2 gatunki stanowią "nomina dubia". Podzielone są na 4 rodziny:
Rodzina: Anthracotarbidae 
Rodzina: Architarbidae 
Rodzina: Heterotarbidae 
Rodzina: Opiliotarbidae 

</doc>
<doc id="2741597" url="https://pl.wikipedia.org/wiki?curid=2741597" title="Górka (gromada w powiecie sokólskim)">
Górka (gromada w powiecie sokólskim)

Górka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Górka z siedzibą GRN w Górce utworzono 31 grudnia 1959 w powiecie sokólskim w woj. białostockim z obszaru zniesionych gromad Kruszyniany i Plebanowo.
1 stycznia 1972 do gromady Górka przyłączono wsie Nietupa i Szaciły ze zniesionej gromady Górany; z gromady Górka wyłączono natomiast grunty Państwowego Funduszu Ziemi o powierzchni 456,51 ha w obrębie wsi Sanniki, włączając je do gromady Zubki w powiecie białostockim.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2741600" url="https://pl.wikipedia.org/wiki?curid=2741600" title="Nemastomoididae">
Nemastomoididae

Nemastomoides – wymarły rodzaj kosarzy z podrzędu Dyspnoi i nadrodziny Nemastomatoidea. Jedyny znany rodzaj monotypowej rodziny Nemastomoididae. Zawiera trzy gatunki znane z zapisu kopalnego pochodzącego z karbonu:
Pierwszy z opisanych gatunków, "N. elaveris", został znaleziony w warstwach karbońskich Coal Measures Commentry w północnej Francji, razem z "Eotrogulus fayoli".
W 1913 Alexander Pietrunkiewicz opisał dwa kolejne gatunki z Mazon Creek w satnie Illinois w USA. Początkowo znajdowały się w rodzaju "Protopillo". Później zostały zsynonimizowane z "Nemastomoides".
O ile "N. longipes" jest typowym kosarzem o długich nogach i segmentowanym, owalnym ciele, o tyle "N. depressus" okazał się być w rzeczywistości słabo zachowanym przedstawicielem rzędu Phalangiotarbi.

</doc>
<doc id="2741601" url="https://pl.wikipedia.org/wiki?curid=2741601" title="Sokolany (gromada)">
Sokolany (gromada)

Sokolany – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sokolany z siedzibą GRN w Sokolanach utworzono 31 grudnia 1959 w powiecie sokólskim w woj. białostockim z obszaru zniesionych gromad Racewo, Nowowola i Woroniany.
31 grudnia 1961 do gromady Sokolany przyłączono wsie Sierbowce i Żuki ze znoszonej gromady Bogusze oraz wieś Starowlany ze znoszonej gromady Popławce; z gromady Sokolany wyłączono natomiast wieś Kraśniany, kolonie Wroczyńszczyzna i Wroni Ług oraz obszar lasów państwowych N-ctwa Sokółka obejmujący oddziały 142—151 i obszar lasów państwowych N-ctwa Sokółka o powierzchni 28 ha stanowiący uroczysko Wroni Ług włączając tereny te do zniesionej gromady Bogusze.
1 stycznia 1972 do gromady Sokolany przyłączono wieś Trzcianka ze zniesionej gromady Majewo.
Gromada przetrwała do końca 1972 roku, czyli do kolejnej reformy gminnej. 
Zobacz też: gmina Sokolany.

</doc>
<doc id="2741602" url="https://pl.wikipedia.org/wiki?curid=2741602" title="Mistrzostwa Afryki w Piłce Ręcznej Mężczyzn 1981">
Mistrzostwa Afryki w Piłce Ręcznej Mężczyzn 1981

Mistrzostwa Afryki w piłce ręcznej mężczyzn 1981 – czwarte mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce, który odbył się w Tunezji w 1981 roku. Tytułu zdobytego w 1979 roku broniła reprezentacja Tunezji.
Pierwszy tytuł mistrzów kontynentu zdobyli Algierczycy.

</doc>
<doc id="2741603" url="https://pl.wikipedia.org/wiki?curid=2741603" title="Rejon nowosybirski">
Rejon nowosybirski

Rejon nowosybirski (ros "Новосибирский район") – rejon będący jednostką podziału administracyjnego rosyjskiego obwodu nowosybirskiego. Jest to najmniejszy rejon obwodu, ale jednocześnie zamieszkuje go największa liczba ludności. Miasto Nowosybirsk nie jest jego częścią.
Historia.
Historia rejonu związana jest w historią miasta Nowosybirska. Rejon został sformowany przez władze sowieckie w 1929 roku i wówczas jeszcze Nowosybirsk leżał w jego administracyjnych granicach. Zmieniło się to w 1939 roku, gdy miasto zostało wydzielone i zyskało własną podmiotowość, a rejon zajął tereny okalające metropolię i część jej przedmieść. Jego całkowita powierzchnia była nieznacznie większa od obecnej i wynosiła 2310 kilometrów kwadratowych, w jego granicach znajdowało się m.in. miasto Bierdsk, a obszar ten zamieszkiwało 54 800 ludzi. Mieszkańcy trudnili się głównie rolnictwem, poza Bierdskiem znajdowało się tu jedno osiedle typu miejskiego i 13 sielsowietów. Po agresji Niemiec na Związek Radziecki w 1941 roku na front udało się 13 tysięcy mieszkańców rejonu nowosybirskiego, a na jego tereny ewakuowano kilkanaście zakładów przemysłów z zachodu kraju. Po wojnie rozwijano głównie rolnictwo oraz budownictwo mieszkaniowe, usytuowano tu także kompleksy badawczo-techniczne instytutów naukowych związanych z naukami przyrodniczymi oraz rolnictwem.
Charakterystyka.
Rejon położony jest w środkowej części obwodu i otacza on w całości jego stolicę, miasto Nowosybirsk. Jest to rejon o największej liczbie mieszkańców spośród wszystkich rejonów obwodu nowosybirskiego i o największej gęstości zaludnienia. Przez teren rejonu przepływa rzeka Ob, a rejon leży nad brzegami Zbiornika Nowosybirskiego. Siedzibą władz rejonowej administracji jest Nowosybirsk, ale samo miasto nie jest częścią rejonu, podzielony jest on natomiast na jedno osiedle typu miejskiego (Krasnoobsk) oraz 17 osiedli wiejskich (sielsowietów). Tereny wykorzystywane pod rolnictwo to 105 787 hektarów, nieużytki to 12 395 hektarów, a tereny leśne to 28 365 hektarów. Rejon posiada złoża minerałów, m.in. rezerwy sięgające 19 milionów ton piasku, 10 milionów ton tłoczenia i 5 milionów ton gliny. Główną gałęzią miejscowej gospodarki jest rolnictwo. W latach 1950-1960 zlokalizowano na tych ziemiach pola uprawne ziemniaków i różnych warzyw. Bliskość nowosybirskiej metropolii sprawia, że region bardzo dynamicznie się rozwija, nie tylko w dziedzinie rolnictwa. Pozostaje on mimo wszystko zapleczem żywnościowym i rolniczym dla miasta i dostarcza mu większość płodów rolnych. W 2010 roku rejon wyprodukował produkty rolne o łącznej wartości 5,428 miliardów rubli, co pod tym względem stawia go na pozycji lidera wśród wszystkich rejonów obwodu. W 2010 roku wyprodukowano tu m.in. 94 000 ton zbóż, 17,85 000 mleka i 36,2 000 mięs. 52,6% terenów rejonu zajmowane jest przez ziemie o charakterze rolniczym. Oprócz rolnictwa na terenie rejonu zlokalizowanych jest także 20 średniej wielkości zakładów przemysłowych. Zajmują się one głównie przetwórstwem żywności, ale także swe siedziby mają tu producenci piwa czy oddział Coca-Coli (Coca-Cola HBC Eurasia).
Na terenie rejonu nowosybirskiego działa 48 publicznych szkół różnego szczebla. Znajduje się tu także 20 domów kultury, centralna biblioteka rejonowa z 35 oddziałami oraz amatorski teatr. Opiekę zdrowotną zapewnia 7 szpitali rejonowych, 17 specjalistycznych klinik oraz różnego typu przychodnie i punkty medyczne. Na 10 tysięcy ludzi w rejonie przypada około 25 lekarzy. Od 1969 roku na terenie rejonu działa Syberyjski Oddział Rosyjskiej Akademii Nauk Rolniczych (wcześniej sowieckiej), składający się z 29 instytutów naukowo-badawczych. W 1979 otwarto tu Centrum Wirologii i Biotechnologii "Vector", jeden z nowocześniejszych tego typu ośrodków w Federacji Rosyjskiej.
Demografia.
Wiadomości ogólne.
Według federalnych statystyk z 2010 roku na obszarze rejonu nowosybirskiego żyło 117 694 ludzi. Liczba ta, mimo wahań, powoli rośnie, bowiem w 1998 roku mieszkało tutaj 112 000 ludzi. W 2011 roku populacja rejonu nowosybirskiego wyniosła 118 659 władze przewidują, że w 2015 roku populacja rejonu wyniesie 119 500 dusz, a w 2020 już 121 000. Przeciętna miesięczna pensja wyniosła 9865 rubli.

</doc>
<doc id="2741604" url="https://pl.wikipedia.org/wiki?curid=2741604" title="Haptopoda">
Haptopoda

Haptopoda (syn.: Haptopodida) - wymarły rząd stawonogów z gromady pajęczaków. Takson jest monotypowy. Należy tu jeden gatunek, Plesiosiro madeleyi, tworzący rodzaj Plesiosiro i rodzinę Plesiosironidae.
"P. madelyei" został opisany na podstawie ośmiu okazów pochodzących z górnego karbonu. Dokonał tego Pocock w 1911 roku w swojej monografii karbońskich pajęczaków brytyjskich. Oryginalne skamieniałości były następnie szczegółowo redeskrybowane przez Aleksandra Pietrunkiewicza w 1949 roku oraz Jasona A. Dunlopa w roku 1999 roku. Doniesienia o odkryciu Haptopoda w warstwach karbońskich hrabstwa Lancashire wynikały z błędnego oznaczenia.
Pokrewieństwo.
Relacje z innymi rzędami pajęczaków są niejasne. Rewizje potwierdzają, że Haptopoda powinny mieć rangę osobnego rzędu. Współczesne studia nad pajęczakami wstępnie rozpoznają grupę Schizotarsata , obejmującą Haptopoda, tępoodwłokowce, biczykoodwłokowce i rozłupnogłowce. Ich wspólną cechą jest podzielona stopa.
Nazwa.
Nazwa rzędu Haptopoda pochodzi od starogreckich wyrazów "haptos" oznaczającego "namacalny" i "podos" oznaczającego "stopa". Nawiązuje ona do wydłużonej pierwszej pary odnóży wyposażonej w rozdzielone końcówki, która mogła służyć za narząd zmysłu dotyku. 
Nazwa rodzajowa "Plesiosiro" oznacza "blisko Siro". "Siro" to rodzaj kosarzy należący do ich najprymitywniejszego podrzędu, Cyphophthalmi, do których to Haptopoda nawiązują ogólnym planem budowy ciała.

</doc>
<doc id="2741605" url="https://pl.wikipedia.org/wiki?curid=2741605" title="Mistrzostwa Afryki w Piłce Ręcznej Mężczyzn 1983">
Mistrzostwa Afryki w Piłce Ręcznej Mężczyzn 1983

Mistrzostwa Afryki w piłce ręcznej mężczyzn 1983 – piąte mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce, który odbył się w Egipcie w 1983 roku.
Tytuł zdobyty w 1981 roku obroniła reprezentacja Algierii.

</doc>
<doc id="2741606" url="https://pl.wikipedia.org/wiki?curid=2741606" title="Rejon ordyński">
Rejon ordyński

Rejon ordyński (ros "Ордынский район") – rejon będący jednostką podziału administracyjnego rosyjskiego obwodu nowosybirskiego.
Historia.
Pierwsze wzmianki o wsi Ordynskoje i o napływie rosyjskojęzycznej ludności na ziemie dzisiejszego rejonu ordyńskiego pochodzą z 1721 roku. Od końca XVIII wieku i przez cały wiek XIX na te tereny napływają osadnicy z centralnych i zachodnich guberni Imperium Rosyjskiego. Administracyjnie ziemie te podlegały pod zarząd guberni tomskiej, a na przełomie XIX i XX wieku wieś Ordynskoje i otaczające ją ziemie uchodziły za najbogatsze w całej guberni. Ludność zajmowała się głównie rolnictwem i hodowlą zwierząt. Wytwarzano tu także wozy oraz inne pojazdy i wagony, a także zajmowano się kowalstwem. W 1917 roku centrum tych ziem liczyło 5 tysięcy mieszkańców, a zabudowa składała się głównie z jednopiętrowych drewnianych domów. W 1918 roku powstał pierwszy szpital w regionie. W okresie rosyjskiej wojny domowej ziemie te zajmują początkowa wojska wierne rządowi, na którego czele stał admirał Aleksandr Kołczak, a następnie przechodzą w ręce bolszewików. Władza sowiecka oficjalnie ustanawia rejon ordyński 25 maja 1925 roku. Jego granice będą w kolejnych dziesięcioleciach, w następstwie następujących reform sowieckiego podziału administracyjnego, wielokrotnie się zmieniać. Od 1937 roku przynależy oficjalnie do obwodu nowosybirskiego. W 1934 roku zaczyna ukazywać się rejonowa gazeta, a w 1936 roku otwarto rejonową bibliotekę. W latach trzydziestych XX wieku rejon ordyński przechodzi przez politykę forsownej stalinowskiej kolektywizacji. W latach pięćdziesiątych rozpoczęto przygotowania do przesiedlenia ludności z Ordynskoje i innych osiedli rejonu, z uwagi na stworzenie Zbiornika Nowosybirskiego. Ostatecznie proces zalania ziem i transfery ludności został przeprowadzony w 1956 roku, a data ta jest określana jako nowy "rok narodzin" Ordynskoje, a zarazem całego tego obszaru. Zalanie sporego obszaru rejonu spowodowało utratę wielu pól uprawnych oraz lasów. W 1986 roku otwarto rejonowe muzeum oraz galerię sztuki.
Charakterystyka.
Rejon ordyński położony jest w południowej części obwodu nowosybirskiego w odległości 105 kilometrów od jego stolicy, Nowosybirska. Przez jego teren przebiega trasa z Nowosybirska do Pawłodaru. Rejon podzielony jest na dwie części przez Zbiornik Nowosybirski. Część rejonu dostępna jest latem jedynie przez połączenie promowe, a zimą poprzez drogę wytyczoną na zamarzniętej tafli zbiornika. W lasach żyją stada łosi, a same tereny są bogate w zasoby wodne, przecina je 16 mniejszych lub większych rzek. Rejon posiada także zasoby naturalne, głównie gliny i wapienia, ale także tytanitu i cyrkonu. W gospodarce rejonu ordyńskiego dominuje głównie rolnictwo. Tereny pod uprawę zajmują 54% całości terytorium rejonu. Sektor rolniczy pracę znajduje ponad 20% całości zatrudnionych mieszkańców rejonu. W 2010 roku wartość wyprodukowanych towarów na ziemi ordyńskiej wyniosło 2,3 miliardy rubli. W tym samym roku zebrano 185 500 ton różnych zbóż, a ważnym elementem sektora rolniczego jest także produkcja mięsa i mleka. Przemysł regionu skupia się głównie na przetwórstwie produktów żywnościowych, a także obróbce materiałów drzewnych. Zdecydowanie dominuje przetwórstwo, które stanowi aż 72,2% całości produkcji. 11,4% skupia przemysł drzewny, a pozostałe 16,4% pozostałe dziedziny. W 2010 roku w gospodarkę rejonu ordyńskiego zainwestowano łącznie 445,8 milionów rubli. Łącznie na terenie rejonu działają 43 zakłady przemysłowe różnego typu.
Łączna długość dróg w regionie wynosi 637,5 kilometrów, jednakże jedynie 32% z nich to drogi o utwardzonej nawierzchni. Działają tu 32 publiczne szkoły różnego szczebla, 40 różnych klubów kulturalnych oraz 29 oddziałów bibliotecznych. Opiekę zdrowotną zapewniają 2 szpitale rejonowe oraz 9 mniejszych klinik medycznych różnego typu. Według danych federalnych liczba mieszkańców w 2010 roku wyniosła 39 100. Nie jest to duży spadek, gdyż w 1998 roku na tym terenie żyło 40 500 ludzi. W przekroju narodowościowym dominują Rosjanie, którzy stanowią 93% całości populacji. Pozostałe 7% składa się z Ukraińców, Niemców, Kazachów i reprezentantów innych narodów. Władze przewidują, że liczba ludności nie będzie drastycznie się zmieniać. W 2015 roku populacja ma wynieść około 39 800 ludzi, a w 2020 roku ma nieznacznie wzrosnąć do poziomu 41 tysięcy mieszkańców. Przeciętna średnia pensja na terenie rejonu ordyńskiego w 2009 roku wyniosła 11 101 rubli.

</doc>
<doc id="2741607" url="https://pl.wikipedia.org/wiki?curid=2741607" title="Rejon siewierny">
Rejon siewierny

Rejon siewierny (ros "Северный район") – rejon będący jednostką podziału administracyjnego rosyjskiego obwodu nowosybirskiego. Jest to największy, a jednocześnie najsłabiej zaludniony rejon obwodu.
Historia.
Archiwa państwowe datują pierwsze ślady rosyjskiego osadnictwa na terenie dzisiejszego rejonu siewiernego na rok 1658, gdy powstaje tu jedna z pierwszych osad kolonizatorów z zachodnich rubieży kraju. Sama wieś Siewiernoje, która jest centrum administracyjnym regionu powstała w 1727 roku. Od 1804 roku tereny te podlegają jurysdykcji władzom tomskiej guberni. W XIX wieku zaczyna się napływ ludności z centralnych obszarów Imperium Rosyjskiego, trwają akcje kolonizacyjne, tym samym wzrasta populacja. Tereny te mają pewne znaczenie handlowe, odwiedzają je kupcy z Tomska, a sama ludność trudni się głównie rolnictwem i hodowlą. Było to także miejsce zesłań dla przestępców o charakterze politycznym. W okresie rosyjskiej wojny domowej zajęty przez wojska Białych wiernych rządowi na którego czele stał admirał Aleksandr Kołczak, a następnie przechodzi w ręce bolszewików. Od 1921 roku ziemie te wchodzą pod zarząd dzisiejszego rejonu kujbyszewskiego. W 1926 roku na tych terenach istniało 96 osiedli różnego typu, w skład których wchodziło 4137 gospodarstw domowych, zamieszkiwanych przez 20 804 ludzi. W 1928 i 1930 roku tereny te przechodzą przez serię reform administracyjnych. Ostatecznie rejon siewierny zostaje ustanowiony 7 czerwca 1933 roku. W 1936 roku składał się on z 18 sielsowietów, a na jego terytorium żyło 30 300 ludzi. W latach trzydziestych XX wieku przechodzi przez program forsownej stalinowskiej kolektywizacji. W wyniku kolejnych przekształceń administracyjnych i zmian granic, w 1941 roku rejon siewierny liczy 20 693 dusz, z czego liczba mężczyzn wyniosła 9419, a liczba kobiet 11 274. W czasie wielkiej wojny ojczyźnianej na front wyruszyło łącznie 6000 mieszkańców rejonu, a ich nazwiska wypisane są w specjalnej księdze pamięci. Trzech mieszkańców otrzymało tytuł Bohatera Związku Radzieckiego. Po wojnie następuje powolna odbudowa gospodarki i przestawianie jej z trybu wojennego na pokojowy. W 1946 roku rejon siewierny wygrywa jeden z obwodowych konkursów o przodownictwo pracy socjalistycznej. Za swój wysiłek mieszkańcy otrzymali 50 tysięcy rubli oraz nagrody rzeczowe o wartości 156 tysięcy rubli.
Charakterystyka.
Rejon siewierny położony jest w północno-wschodniej części obwodu nowosybirskiego, w odległości 430 kilometrów od jego stolicy, Nowosybirska. Najbliższa stacja kolejowa znajduje się w Barabińsku i aby do niej dotrzeć należy pokonać 134 kilometry. Administracyjnie rejon podzielony jest na 12 osiedli wiejskich (sielsowietów). Przez teren rejonu przepływa m.in. rzeka Tara. W gospodarce dominuje głównie rolnictwo, pod uprawy w 2011 roku przeznaczono 8480 hektarów. Łączna wartość wyprodukowanych dóbr rolnych wyniosła w 2011 roku 288,4 miliony rubli, co było wzrostem o 4,6% w porównaniu z 2010 rokiem. W tym samym roku wyprodukowano 4630,5 ton mleka oraz 1834,1 ton mięsa, a także zebrano 6581 ton różnych zbóż. Sektor rolniczy zatrudnia około 17% wszystkich zatrudnionych. W przemyśle dominuje branża gazowa i naftowa. W 2011 roku wydobyto łącznie 855 tysięcy ton ropy naftowej, co było spadkiem o 36% w porównaniu z rokiem poprzednim. Ważną częścią sektora przemysłowego jest też przemysł drzewny. Mieszkańcy korzystają z publicznej komunikacji autobusowej, która umożliwia poruszanie się po terenie rejonu. W 2011 roku z tego środka transportu skorzystało w sumie 123 tysiące pasażerów. Łączna długość dróg na tym obszarze wynosi 315,2 kilometrów, z czego drogi o utwardzonej nawierzchni to 209,1 kilometrów.
Według danych z 2010 roku rejon siewierny kieruje 22 publicznymi szkołami różnego szczebla. Opiekę medyczną zapewnia szpital rejonowy z łóżkami dla 115 pacjentów, trzy mniejsze szpitale oraz 18 przychodni zdrowotnych. Działają tu także 23 kluby kulturalne różnego typu, 17 bibliotek, park rekreacyjny, rejonowy dom kultury oraz muzeum rejonowe.
Część rejonu zajmuje Rezerwat Wasiugański.
Demografia.
Wiadomości ogólne.
Według federalnych statystyk z 2010 roku na obszarze rejonu siewiernego żyło 10 467 ludzi. Dane te różnią się od lokalnych źródeł, które wskazują na liczbę 11 365 w 2010 roku i 11 271 w 2011 roku. Jest to nieznaczny spadek w porównaniu z poprzednią dekadą, gdy w 1998 roku na terenie rejonu mieszkało 12 800 osób. Mimo to w następnej latach przewiduje się niewielki wzrost liczby ludności, w 2015 roku obszar ten ma zamieszkiwać 11 375 ludzi, a do 2020 roku liczba ta ma wzrosnąć do 11 380. Od 2008 roku przeciętne miesięczne wynagrodzenie utrzymuje się na tym podobnym poziomie, w 2008 roku wynosiło 15 041 rubli, w 2009 roku wzrosło do 17 210, w 2010 roku wynosiło 15 550, by w 2011 roku znowu wzrosnąć do kwoty 17 463 rubli.

</doc>
<doc id="2741608" url="https://pl.wikipedia.org/wiki?curid=2741608" title="Mistrzostwa Afryki w Piłce Ręcznej Mężczyzn 1985">
Mistrzostwa Afryki w Piłce Ręcznej Mężczyzn 1985

Mistrzostwa Afryki w piłce ręcznej mężczyzn 1985 – szóste mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce, który odbył się w Angoli w 1985 roku.
Trzeci tytuł z rzędu zdobyła reprezentacja Algierii.

</doc>
<doc id="2741609" url="https://pl.wikipedia.org/wiki?curid=2741609" title="Rejon suzuński">
Rejon suzuński

Rejon suzuński (ros "Сузунский район") – rejon będący jednostką podziału administracyjnego rosyjskiego obwodu nowosybirskiego.
Historia.
Historia dzisiejszego ziem obejmujących dzisiejszy rejon suzuński zaczyna się jeszcze XVII wieku, gdy na te tereny zaczęli napływać pierwsi rosyjscy osadnicy. 7 listopada 1763 roku decyzją cesarzowej Katarzyny II w centrum tych ziem, Suzunie ustanowiono zakład obróbki miedzi oraz mennicę, która miała wytwarzać monety dla ziem syberyjskich. W 1764 roku oficjalnie zaczyna się historia osiedla Suzun. Plany architektoniczne zagospodarowania przestrzennego zostały stworzone w państwowych pracowniach w Petersburgu, a sam zakład obróbki miedzi i układ ulic wzorowano na rozwiązaniach zastosowanych w Koływaniu i w Jekaterynburgu. Do tego wybudowano tamę o długości 110 metrów, a 1827 roku na terenie rejonu działała specjalna szkoła przygotowująca specjalistów do pracy w zakładach miedziowych położonych na terenie ziemi suzuńskiej. Do 1804 roku ziemie te podlegały pod rosyjską administrację w Tobolsku, a od tego roku zostały włączone pod jurysdykcję guberni tomskiej. Większość osiedli ludzkich powstała jeszcze w XVII oraz w XVIII wieku. W 1847 roku spłonęły zakłady obróbki miedzi, co odbiło się niekorzystnie na rozwoju regionu. Mieszkańcy nadal jednak parali się drobnym przemysłem, wydobyciem i obróbką surowców oraz minerałów, wytwórstwem, ale także rolnictwem i hodowlą. Pod względem administracyjnym na ziemiach tych istniała wówczas wołost.
W czasie rosyjskiej wojny domowej ziemie te znajdowały się pod kontrolą wojsk Białych podległych rządowi admirała Aleksandra Kołczaka, a następnie przeszły w ręce bolszewików. Rejon suzuński został oficjalnie utworzony przez władze sowieckie 12 września 1924 roku. Znajdowało się tu 4011 gospodarstw domowych, które łącznie zamieszkiwało 17 616 osób. Wkrótce obszar rejonu suzuńskiego został zwiększony o nowe tereny, co sprawiło, że liczba gospodarstw wzrosła do 6368, a liczba ludności powiększyła się niemal dwukrotnie, do poziomu 33 269 dusz. Obecną nazwę rejon otrzymał 10 grudnia 1932 roku, a jego granice nie miały już ulec zmianie. Od 1937 roku przynależy on administracyjnie do obwodu nowosybirskiego. W czasach stalinowskich rolnictwo regionu przeszło przez etap kolektywizacji. Władze sowieckie inwestowały w rozwój przemysłu górniczego oraz sprzętu elektronicznego i mechanicznego.
Charakterystyka.
Rejon suzuński położony jest w południowo-wschodniej części obwodu nowosybirskiego, w odległości 191 kilometrów od obwodowej stolicy, Nowosybirska. Łączna powierzchnia rejonu wynosi 4 746 kilometrów kwadratowych, co stanowi 2,7% całości powierzchni nowosybirskiego obwodu. Administracyjnie rejon składa się z jednego osiedla typu miejskiego i 14 osiedli typu wiejskiego (sielsowietów). Przez południową część tych ziem przepływa rzeka Ob, wykorzystywana nie tylko jako środek transportu, ale także w celach sportowo-rekreacyjnych. Teren rejonu zajmują głównie stepy, pola uprawne, a lasy stanowią 36% całości powierzchni. Znajduje się tu także rezerwat przyrody zajmujący powierzchnię około 80 tysięcy hektarów. Teren jest bogaty w różnego typu surowce naturalne, m.in. różnego typu piasków, żwiru, sapropelu. Głównym bogactwem ziemi suzuńskiej są duże zasoby materiału drzewnego. Pod rolnictwo wykorzystywane w 2010 roku wykorzystywanych było 285 100 hektarów. W 2010 roku wyprodukowano tu 71 010 ton różnych zbóż, co było wynikiem o 40,9% gorszym niż w roku 2009. Także w 2010 roku wyprodukowano 33 549 ton mleka i 5627 ton mięsa.
Przemysł rejonu suzuńskiego jest blisko związany z rolnictwem i hodowlą, bo 42% jego całości stanowi przetwórstwo żywności. Silny jest sektor farmaceutyczny, którego udział w całości suzuńskiego przemysłu wynosi 25%. 18% związane jest z przetwarzaniem plastiku, 10% z przemysłem drzewnym, a 5% to pozostałe gałęzie. Łączna długość dróg na obszarze rejonu wynosi 340,5 kilometrów, z tego drogi o utwardzonej nawierzchni to 309,6 kilometrów. Transport publiczny zapewnia sieć połączeń autobusowych podlegająca pod administrację rejonu. Rejon nie jest zgazyfikowany. Na terenie rejonu działa 18 publicznych placówek szkolnych różnego typu. Według danych z 2011 roku funkcjonuje tu 6 szpitali, 12 klinik, a na tysiąc mieszkańców przypada 2,5 lekarza. W 2010 roku na poprawę opieki medycznej, w tym remonty i zakup nowego sprzętu, przeznaczono ponad 8 milionów rubli. Rozwijana jest infrastruktura sportowa, głównie narciarska oraz hokejowa. Swe siedziby ma tu 29 klubów kulturalnych, 24 oddziały biblioteczne oraz muzeum rejonowe. W 2010 roku władze zainwestowały w kulturę 3,6 milionów rubli.
Demografia.
Wiadomości ogólne.
Dane federalne z 2010 roku wskazują, że rejon suzuński zamieszkiwany jest przez 33 510 osób. Różnią się one nieznacznie od lokalnych statystyk, według których w roku tym mieszkało tu 32 590 osób. W porównaniu z latami dziewięćdziesiątymi XX wieku jest to spadek, gdyż w 1998 roku na tym obszarze żyło 37 500 ludzi. Władze przewidują kontynuację trendu spadkowego w liczbie mieszkańców, w 2015 roku ma ona wynieść 32 100 osób, a w 2020 roku 31 800 dusz. Od 2008 roku przeciętne miesięczne wynagrodzenie powoli wzrasta, w 2008 roku wynosiło ono 7950 rubli, w 2009 roku wzrosło do 9500 rubli, w 2010 roku do poziomu 10 450 rubli. 32,5% wszystkich pracowników zatrudnionych jest w rolnictwie.

</doc>
<doc id="2741610" url="https://pl.wikipedia.org/wiki?curid=2741610" title="Rejon tatarski">
Rejon tatarski

Rejon tatarski (ros "Татарский район") – rejon będący jednostką podziału administracyjnego rosyjskiego obwodu nowosybirskiego.
Historia.
Napływ ludności rosyjskojęzycznej na te tereny zaczyna się jeszcze w XVIII wieku. Ziemie te podlegały administracyjnie pod Kainsk i w owych czasach były umocnionym terenem granicznym, a placówki wojskowe i forty miały służyć do obrony kresów i ludności Imperium Rosyjskiego. W XIX wieku trwa dalsza rosyjska kolonizacja, co powoduje wzrost liczby ludności. Na wyższym szczeblu administracyjnym zarząd nad tymi terenami sprawowany był przez władze tomskiej guberni. W latach dziewięćdziesiątych XIX wieku ziemie te zyskują stałe połączenie drogowe z dzisiejszym Nowosybirskiem, a także z Czelabińskiem. Od 1893 roku zaczyna się budowa stacji kolejowej, która nadała nazwę całemu rejonowi. Jej uroczyste otwarcie nastąpiło 15 października 1896 roku. Pobudziło to rozwój gospodarczy regionu, zaczęli napływać kupcy wraz ze swoimi towarami, a także rosła liczba ludności. W okresie rosyjskiej wojny domowej początkowo tereny te znajdują się pod kontrolą rządu admirała Aleksandra Kołczaka, a następnie przechodzą w ręce bolszewików. Do 1921 roku podlegają administracyjnie pod Omsk, a następnie zostają przeniesione pod zarząd dzisiejszego Nowosybirska. Od 1937 roku wchodzą ostatecznie w skład obwodu nowosybirskiego.
13 sierpnia 1925 roku zlikwidowana zostaje w wyniku reformy administracyjnej wołost, a zastępują ją, znacznie większy, rejon tatarski. W latach trzydziestych XX wieku rusza stalinowski program forsownej kolektywizacji, a w rejonie zaczyna ukazywać się pierwsza stała gazeta. Do 1930 roku otwartych zostaje 14 punktów edukacyjnych do walki z analfabetyzmem. Wraz z kolektywnym rolnictwem rozwijał się przemysł, w którym zatrudnienie znalazło prawie 500 robotników. W 1939 roku populacja rejonu tatarskiego wynosiła 74,7 tysięcy ludzi, a na jego terenie działało 27 czytelni wiejskich, 72 kluby kulturalne, 1 kino, 13 bibliotek, przedszkole i szpital rejonowy. W czasie wielkiej wojny ojczyźnianej na front wyruszyło 14 120 osób, a 12 jego mieszkańców otrzymało tytuł Bohatera Związku Radzieckiego. W czasie wojny rejon był jednym z największych na terenie obwodów dostawców żywności i produktów rolniczych, a na jego obszar ewakuowano 9941 osób z zachodu kraju. Po wojnie nadal intensywnie rozwijało się rolnictwo oraz przemysł. W latach 1948-1949 oddano do użytku prawie 300 nowych budynków gospodarczych oraz 400 budynków mieszkaniowych. W latach sześćdziesiątych XX wieku inwestowano głównie w poprawę warunków pracy w rolnictwie oraz w nowe rozwiązania techniczne w tym sektorze. To także czas inwestycji w budownictwo mieszkaniowe, elektryfikację ostatnich wsi oraz tworzenie systemu ciepłowniczego. Do momentu rozpadu Związku Radzieckiego 6 mieszkańców odznaczono tytułem Bohatera Pracy Socjalistycznej, a 24 osoby otrzymały Order Lenina. Po powstaniu Federacji Rosyjskiej, w latach dziewięćdziesiątych XX wieku, spada produkcja, wydajność w rolnictwie, które okazuje się być przestarzałe, a bolesne reformy okres transformacji obniżają poziom życia oraz powodują spadek płac. Poprawa sytuacji następuje stopniowo po 2000 roku.
Charakterystyka.
Rejon tatarski jest najbardziej wysuniętym na zachód rejonem obwodu nowosybirskiego, a od obwodowej stolicy, Nowosybirska dzieli go odległość równa 470 kilometrom. Od zachodu graniczy z obwodem omskim. Przez jego teren przebiega trasa Kolei Transsyberyjskiej oraz droga magistralna M53 "Bajkał". Administracyjnie rejon dzieli się na jedno osiedle typu miejskiego i 21 osiedli typu wiejskiego (sielsowietów). Jest to głównie teren równinny, z niewielkimi wzgórzami, o słabo rozwiniętej sieci rzecznej. W północnej części rejonu znajdują się liczne jeziora oraz mniejsze zbiorniki wodne. Średnia temperatura w styczniu wynosi -19 stopni Celsjusza, a w czerwcu +18 C. Średnia roczna suma opadów wynosi 330–340 mm. Lasy zajmują powierzchnię 106,6 tysięcy hektarów, co stanowi około 15,7% powierzchni całego rejonu. Znajdują się tu także dwa rezerwaty przyrody, o powierzchni 1826 hektarów i 524 hektarów. Tereny rejonu tatarskiego zamieszkuje m.in. 85 gatunków ptaków, 21 gatunków ssaków oraz po 4 gatunki płazów i gadów.
W 2011 roku sektor rolniczy rejonu tatarskiego wytworzył towarów o łącznej wartości 2666,5 milionów rubli, co w porównaniu z rokiem 2010 było wzrostem o 23,4%. Łącznie na terenie rejonu w 2011 roku wytworzono 52 tysiące ton mleka, 6513 ton mięsa oraz 106,4 tysięcy ton różnych zbóż. W 2011 roku w produkcję zainwestowano 280 milionów rubli, zakupiono nowy sprzęt za kwotę 170,3 milionów rubli, a łączna dotacja z budżetu państwowego wyniosła 72,9 milionów rubli. 76,3% przemysłu związane jest z przetwórstwem żywności. Łączna długość dróg na obszarze rejonu wynosi 504,7 kilometrów, z czego drogi o utwardzonej nawierzchni to 358,6 kilometrów. Na terenie rejonu działa ponad 30 publicznych szkół różnego typu, sierociniec oraz 30 oddziałów przedszkolnych. Funkcjonuje tu centralna biblioteka rejonowa z 33 oddziałami bibliotecznymi, 25 domów kultury oraz muzeum historyczne. Opiekę medyczną zapewnia szpital rejonowy oraz 6 mniejszych szpitali i 48 placówek ochrony zdrowia.
Demografia.
Wiadomości ogólne.
Według danych federalnych na terenie rejonu tatarskiego w 2010 roku zamieszkiwało 43 328 ludzi. Lokalne statystyki wskazują, że w 2011 roku doszło do znacznego spadku populacji i liczba mieszkańców rejonu wyniosła w roku tym 39 826 mieszkańców. Oficjalnie zarejestrowane bezrobocie w 2011 roku wynosiło 1,9%. Na przestrzeni ostatnich kilku lat wzrosła średnia miesięczna pensja, w 2007 roku przeciętny mieszkaniec rejonu zarabiał 5500 rubli na miesiąc, w 2008 roku kwota ta wynosiła 6750 rubli, w 2009 roku wzrosła do 8100 rubli, a w 2010 roku do 8800 rubli. 45,5% wszystkich pracujących zatrudnionych jest w rolnictwie.

</doc>
<doc id="2741611" url="https://pl.wikipedia.org/wiki?curid=2741611" title="Mistrzostwa Afryki w Piłce Ręcznej Mężczyzn 1987">
Mistrzostwa Afryki w Piłce Ręcznej Mężczyzn 1987

Mistrzostwa Afryki w piłce ręcznej mężczyzn 1987 – siódme mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce, który odbył się w Maroku w 1987 roku.
Czwarty tytuł z rzędu zdobyła reprezentacja Algierii.

</doc>
<doc id="2741612" url="https://pl.wikipedia.org/wiki?curid=2741612" title="Rejon toguczyński">
Rejon toguczyński

Rejon toguczyński () – rejon będący jednostką podziału administracyjnego rosyjskiego obwodu nowosybirskiego.
Historia.
Pierwsze rosyjskojęzyczne wzmianki o ziemi stanowiącej obecnie obszar rejonu toguczyńskiego pochodzą z 1600 roku. Pierwszymi osadnikami byli rosyjscy eksploratorzy, a tereny te zasiedlali wówczas także Tatarzy. Od XVIII wieku przechodzą już one pod całkowitą kontrolę Imperium Rosyjskiego, a dzisiejszy obszar rejonu był administracyjnie podzielony i podlegał pod dwa podmioty, jedna część pod rosyjskie władze w Tobolsku, a druga część pod władze w Tomsku. Rozwijało się tu głównie górnictwo oraz obróbka metali m.in. żelaza. Sam obszar bogaty był w różnego typu minerały. Wkrótce zyskał on połączenie drogowe dzięki powstałemu w XVIII wieku traktowi łączącemu Tomsk i Barnauł. Do upadku Imperium Rosyjskiego na terenie tym istniała wołost, w okresie rosyjskiej wojny domowej ziemie te zajmują wojska wierne rządowi admirała Aleksandra Kołczaka, a następnie przechodzą w ręce bolszewików. Od 1924 ziemie te przechodzą przez serie reform administracyjnych (m.in. zlikwidowana zostaje wspomniana wołost), a od 1937 roku należą do obwodu nowosybirskiego. W latach 1928-1932 budowana jest trasa kolejowa łącząca Nowosybirsk z Kuźnieckim Zagłębiem Węglowym, co dało nowy impuls do rozwoju tych ziem. Ten dynamiczny rozwój z którym w parze szedł także wzrost liczby ludności sprawił, że władze sowieckie postanowiły utworzyć w tym miejscu rejon - stało się to oficjalnie 1 stycznia 1932 roku. W czasach stalinowskich rolnictwo rejonu przechodzi przez etap forsownej kolektywizacji. Także w tym okresie napływają nowe fale ludności, w tym nie tylko Rosjanie, ale także Ukraińcy, Łotysze, Estończycy, Czuwasze i Niemcy. W czasie wielkiej wojny ojczyźnianej rejon przechodzi przez wiele trudności, napływa ludność z zachodu, a także przeniesione zostają tu niektóre zakłady przemysłowe, mające wspomóc sowiecki wysiłek wojenny. Po 1945 roku następuje czas odbudowy i przestawienia z gospodarki wojennej na pokojową.
Charakterystyka.
Rejon toguczyński znajduje się we wschodniej części obwodu nowosybirskiego, w odległości 126 kilometrów od obwodowej stolicy, Nowosybirska. Lasy zajmują powierzchnię 111,4 tysięcy hektarów, co sprawia, że jest to jeden z bardziej zalesionych obszarów obwodu. Dobrze rozwinięta jest sieć rzeczna, z rzekami będącymi dopływami Obu, znajdują się tu także liczne mniejsze i większe jeziora. Rejon toguczyński słynie ze swoich zasobów mineralnych, znajdują się tu m.in. pokłady węgla, torfu, gliny, bazaltów, a także złota. Złota wydobywa się tu około 200-250 kilogramów rocznie. Miejscowa ludność żyje głównie z rolnictwa. Wartość wyprodukowanych produktów przez sektor rolniczy w 2011 roku wyniosła 244,2 milionów rubli. W tym samym roku liczba bydła hodowanego na obszarze rejonu stanowiła 21 300 sztuk. W 2011 roku wyprodukowano tu łącznie 36 672 ton mleka oraz 195 300 ton różnych zbóż. W 2012 roku szacuje się, że łącznie w rolnictwo toguczyńskie zainwestowane zostanie 604,6 milionów rubli. W przemyśle dominuje zdecydowanie budownictwo i produkcja materiałów budowlanych, stanowiąca łącznie 93,7% całości tego sektora. W 2010 roku 16 dużych i średnich przedsiębiorstw zajmujących się tą branżą wypracowało łączny zysk równy 5,8 miliardom rubli. Przetwórstwo żywności stanowi 4,7% całości sektora przemysłowego. Inwestycje w regionie przebiegają pod znakiem budownictwa mieszkaniowego, rozwoju placówek społecznych oraz inwestycji w infrastrukturę drogową.
Rejon dysponuje rozwiniętą siecią dróg oraz połączeniami kolejowymi. Na jego terenie znajduje się łącznie 5 stacji kolejowych, a łączna długość dróg wynosi 781 kilometrów, z czego zdecydowana większość, bo 770 kilometrów to drogi o utwardzonej nawierzchni. Mieszkańcy dysponują także połączeniami autobusowymi, które dziennie przewożą około 350 pasażerów. Opiekę zdrowotną zapewnia sieć 8 szpitali, 6 klinik oraz kilkunastu przychodni medycznych. Według statystyk z 2011 roku zatrudnionych w nich jest 106 lekarzy oraz 405 pielęgniarek. W tym samym roku w zakup nowego sprzętu medycznego oraz inne inwestycje na tym polu zainwestowano łącznie około 8 milionów rubli. Pod względem publicznej edukacji władze rejonu zapewniają dostęp do 38 szkół różnego typu, 24 oddziałów przedszkolnych oraz innych instytucji umożliwiających pobieranie nauki. Według danych z 2011 roku w branży edukacyjnej zatrudnionej jest 2195 osób, z czego liczba nauczycieli to 1155 osób. Pod rejonową administrację podlega także 30 domów kultury, 20 klubów kulturalnych oraz 35 bibliotek. W 2011 roku z sieci bibliotek rejonowych skorzystało łącznie 27 862 osób. Działają tu także centra sportowe oraz ośrodek fizjoterapeutyczny. Według statystyk federalnych w 2010 roku na obszarze rejonu toguczyńskiego żyło 64 720 osób. W porównaniu z latami dziewięćdziesiątymi XX wieku jest to pewien spadek, gdyż w 1998 roku liczba ludności wynosiła 68 700 ludzi. Zdecydowaną większość z nich stanowią Rosjanie, bo przeszło 94%. Reszta narodów tych ziem to Niemcy, Ukraińcy i Białorusini. Przeciętna miesięczna płaca w 2006 roku wyniosła 5400 rubli, a w 2009 roku wzrosła już do 7300 rubli. Władze mają nadzieję, że w 2015 roku osiągnie ona poziom około 16 tysięcy rubli. 38,2% wszystkich pracowników zatrudnionych jest w rolnictwie.

</doc>
<doc id="2741613" url="https://pl.wikipedia.org/wiki?curid=2741613" title="Jüri Vilms">
Jüri Vilms

Jüri Vilms (ur. 13 marca 1889 w Pilistvere, zm. 13 kwietnia 1918 w Helsinkach) – estoński polityk i prawnik.
Życiorys.
Był jednym z założycieli powstałej w kwietniu 1917 Estońskiej Partii Socjalno-Radykalnej (we wrześniu 1917 przekształconej w Estońską Partię Pracy). Uczestniczył w Estońskim Kongresie Narodowym (2 lipca 1917), opowiadał się na nim za szeroką autonomią Estonii w ramach federacyjnego państwa rosyjskiego. Wszedł w skład powołanego 19 lutego 1918 Estońskiego Komitetu Ocalenia, mającego za zadanie proklamowanie niepodległości. W powołanym w dniu proklamowania niepodległości (24 lutego 1918) rządzie tymczasowym objął funkcje wicepremiera i ministra sprawiedliwości. Podczas okupacji niemieckiej (od 25 lutego 1918) pojmany, został rozstrzelany w Helsinkach.

</doc>
<doc id="2741614" url="https://pl.wikipedia.org/wiki?curid=2741614" title="Rejon ubiński">
Rejon ubiński

Rejon ubiński (ros "Убинский район") – rejon będący jednostką podziału administracyjnego rosyjskiego obwodu nowosybirskiego.
Historia.
Pierwsze wzmianki o rosyjskiej obecności na ziemiach dzisiejszego rejonu ubińskiego pochodzą z XVII wieku, co sprawia, że są one jednymi z najstarszych w historii eksplorowania Syberii przez Rosję. Na terenach tych zakładano forty oraz tworzono umocnienia do obrony wschodnich rubieży rosyjskiego państwa. W 1628 roku największy fort rejonu został spalony przez Tatarów i nigdy już nie podniósł się z upadku, na jego bazie w 1675 roku tworzy się wieś dająca początek przyszłemu Ubinskoje. Pod koniec XVII wieku przez ziemie te przebiega trakt prowadzący do Tomska, a od 1722 roku do jego ochrony wykorzystywano garnizon złożony z 50 Kozaków. Od 1753 roku zaczynają tu być osiedlani zesłańcy oraz więźniowie, powoli rozwija się także rolnictwo. Wkrótce wytyczono też trakt handlowy prowadzący aż do Moskwy. Od 1790 roku ziemie te podlegają pod rosyjską administrację w Tobolsku, a wraz z utworzeniem tomskiej guberni przechodzą pod jej jurysdykcję. Bardzo powoli napływała nowa ludność. W centrum administracyjnym regionu, w 1859 roku żyło 691 ludzi, istniała tu także prawosławna cerkiew oraz kaplica. Impulsem do rozwoju staje się oddanie do użytku w 1896 roku stacji Kolei Transsyberyjskiej. W czasie rosyjskiej wojny domowej ziemie te zajęte zostają przez wojska Białych, wierne admirałowi Aleksandrowi Kołczakowi, a następnie przechodzą w ręce bolszewików. W 1925 roku w ramach reformy administracyjnej powstaje rejon ubiński. W 1929 roku w stoicy rejonu zamieszkiwało 24 747 osób, w tym 12 640 mężczyzn i 12 107 kobiet. Podział narodowościowy wśród mieszkańców rejonu w 1931 roku był następujący:
W czasach stalinowskich rejon przeszedł przez politykę forsownej kolektywizacji. Od 1937 roku administracyjnie należy do obwodu nowosybirskiego.
Charakterystyka.
Rejon ubiński położony jest w północno-wschodniej części obwodu nowosybirskiego. Odległość od obwodowej stolicy, Nowosybirska wynosi przeszło 200 kilometrów. Ponad 40% jego obszaru rejonu zajęte jest przez różnego typu zasoby wodne, 30% to tereny leśne, a reszta przeznaczona jest pod osadnictwo ludzie i rolnictwo. Główne bogactwo naturalne regionu to przede wszystkim lasy. W 2010 roku gospodarka rejonu ubińskiego warta była ponad 1 miliard rubli. 82,6% tej liczby wytworzyło rolnictwo oraz handel. Rolnictwo jest główną gałęzią ubińskiej gospodarki. W 2011 roku wytworzyło ono towarów o wartości 518,6 milionów rubli. W 2011 roku zebrano ponad 29 tysięcy ton różnych zbóż, hodowano tu 13 tysięcy sztuk bydła, a liczba wytworzonego mleka wyniosła 15 tysięcy ton. Gospodarka regionalna związana jest głównie z przetwórstwem drewna oraz produkcją różnego typu ubrań. W 2011 roku sektor ten wytworzył towarów o wartości 55,3 milionów rubli. Według danych z 1 stycznia 2012 roku na terenie rejonu ubińskiego działały 293 przedsiębiorstwa zaangażowane w szeroko pojęty handel. W 2011 roku nowe inwestycje w gospodarkę rejonową pochłonęły łącznie 160,7 milionów rubli. Władze rejonu inwestują w poprawę infrastruktury mieszkaniowej, wodno-kanalizacyjnej, ciepłowniczej oraz w gazyfikację.
Administracyjnie rejon składa się z 16 osiedli typu wiejskiego (sielsowietów). Łączna długość dróg na tym obszarze wynosi 335,7 kilometrów, z czego drogi o utwardzonej nawierzchni to 233,4 kilometrów. Na terenie rejonu działają łącznie 32 placówki publicznej edukacji, w tym szkoły różnego szczebla. Opiekę medyczną zapewnia rejonowy szpital oraz 32 przychodnie zdrowotne. Rejonowy szpital dysponuje łóżkami dla 196 pacjentów. Swe siedziby ma tu 18 instytucji kulturalnych różnego typu, rejonowy dom kultury, 14 wiejskich domów kultury, rejonowa biblioteka z 18 wiejskimi oddziałami, muzeum oraz klub sportowo-rekreacyjny. Według statystyk federalnych liczba ludności w 2010 roku wyniosła 17 300 ludzi. Jest to spadek w porównaniu z latami dziewięćdziesiątymi XX wieku, gdyż w 1998 roku obszar ten zamieszkiwało 20 400 osób. Lokalne statystyki z 2011 roku wskazują, że populacja spadła do liczby 16 997 dusz. Rosjanie stanowią 91% mieszkańców, pozostałe narodowości to m.in. Tatarzy, Niemcy i Ukraińcy. Przeciętna miesięczna pensja wyniosła w 2011 roku 7063 rubli, a 31% populacji korzysta z pomocy opieki społecznej. W rolnictwie zatrudnionych jest około 15% wszystkich zarejestrowanych na terenie obwodu mieszkańców.
Część rejonu zajmuje Rezerwat Wasiugański.

</doc>
<doc id="2741615" url="https://pl.wikipedia.org/wiki?curid=2741615" title="Mistrzostwa Afryki w Piłce Ręcznej Mężczyzn 1989">
Mistrzostwa Afryki w Piłce Ręcznej Mężczyzn 1989

Mistrzostwa Afryki w piłce ręcznej mężczyzn 1989 – ósme mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce, który odbył się w Algierii w 1989 roku.
Piąty tytuł z rzędu zdobyła reprezentacja Algierii.

</doc>
<doc id="2741616" url="https://pl.wikipedia.org/wiki?curid=2741616" title="Rejon ust-tarcki">
Rejon ust-tarcki

Rejon ust-tarcki (ros "Усть-Таркский район") – rejon będący jednostką podziału administracyjnego rosyjskiego obwodu nowosybirskiego.
Historia.
Rosyjska obecność na ziemiach tworzących obecnie rejon ust-tarcki zaczyna się w XVIII wieku. Impuls do rozwoju dało wytyczenie przez ten obszar jednego z syberyjskich traktów handlowych. W XIX wieku następuje napływ osadników, a miejscowa ludność trudni się głównie rolnictwem, hodowlą i handlem. W czasach Imperium Rosyjskiego administracyjnie ziemie te podlegały władzom w Omsku. W burzliwym okresie rewolucji i rosyjskiej wojny domowej ziemie te najpierw podlegały rządowi na którego czele stał admirał Aleksandr Kołczak, a następnie zostały zajęte przez bolszewików. W wyniku kolejnych reform administracyjnych znalazły się m.in. w rejonie tatarskim. Rejon ust-tarcki decyzją władz sowieckich został powołany do życia w styczniu 1936 roku. Składał się on z 17 osiedli typu wiejskiego (sielsowietów). W okresie forsownej stalinowskiej polityki kolektywizacji rolnictwa kołchozom i sowchozom nadawano nazwy związane z komunistyczną ideologią, m.in. "1 Maja", "Ilicz" (na cześć Włodzimierza Lenina), "Czerwony Komsomolec", a także nazwy na cześć Włodzimierza Lenina, Józefa Stalina, Karola Marksa i Klimenta Woroszyłowa. Od 1937 roku rejon ust-tarcki leży w obrębie obwodu nowosybirskiego. W początkach władzy sowieckiej, także na terenie rejonu ust-tarckiego trwała walka z religią. Z cerkwi usuwano m.in. dzwony, jako zdaniem władz "bezużyteczne", a także konfiskowano przedmioty liturgiczne, a także zamykano miejsca kultu i przekształcano je w inne obiekty użyteczności publicznej, np. domy kultury. Na terenie rejonu mieszkała także grupa wiernych luterańskich, którzy byli czujnie obserwowani przez władzę. W 1959 roku przeprowadzono kolejną reformę administracyjną, która zmniejszyła do 9 liczbę sielsowietów. 1 lutego 1963 roku rejon został zlikwidowany, a jego ziemie wcielone w skład rejonu tatarskiego. Na administracyjną mapę obwodu nowosybirskiego powraca 11 stycznia 1965 roku. Od 1978 roku liczba sielsowietów leżących na terenie rejonu ust-tarckiego wynosi 13. Po rozpadzie Związku Radzieckiego i przemianach w Federacji Rosyjskiej zaczęło m.in. odradzać się życie religijne i rozpoczęto budowę nowych obiektów kultu.
Charakterystyka.
Rejon ust-tarcki położony jest w zachodniej części obwodu nowosybirskiego, od zachodu graniczy on z obwodem omskim. Jego odległość od obwodowej stolicy, Nowosybirska wynosi około 500 kilometrów. Większość jego terenu zajmują stepy, a ludność miejscowa utrzymuje się głównie z rolnictwa. W 2011 roku lokalne rolnictwo wytworzyło towarów o łącznej wartości 1,2 miliardów rubli. W tym okresie łącznie wyprodukowano tu 47,1 tysięcy ton różnych zbóż, 23 131 ton mleka oraz 4803 tony mięsa. W przemyśle rejonu ust-tarckiego dominuje głównie przetwórstwo produktów żywnościowych. W 2010 roku w sektor budowlany zainwestowano w sumie 192,9 milionów rubli. Rozwija się głównie budownictwo mieszkaniowe, ale także fundusze przeznaczane są na rozwój infrastruktury komunalnej, drogowej i na budynki użyteczności publicznej.
Mieszkańcy rejonu ust-tarckiego mają do dyspozycji publiczną komunikację autobusową, z której usług w 2010 roku skorzystało 110 tysięcy osób. Łączna długość dróg na tych terenach wynosi 392,6 kilometrów, z czego drogi o utwardzonej nawierzchni to 214,2 kilometry. Lasy zajmują około 12% powierzchni rejonu, 22% to mokradła i bagna, a 59% wykorzystywanych jest w celach rolniczych. Na terenie rejonu działa 35 różnego typu szkół publicznych oraz 8 oddziałów przedszkolnych. Funkcjonuje tu także rejonowy dom kultury, 13 wiejskich ośrodków kultury oraz 20 bibliotek. Opiekę medyczną zapewnia szpital rejonowy, 2 mniejsze placówki szpitalne oraz 32 przychodnie ochrony zdrowia. Według statystyk federalnych na terenie rejonu ust-tarckiego żyje 12 949 osób. Jest to tym samym jeden z najsłabiej zaludnionych rejonów w obwodzie nowosybirskim. W 1998 roku żyło tutaj 15 100 mieszkańców. Lokalne statystyki z 2011 roku wskazują, że liczba ludności spadła do 12 813 dusz. Średnia miesięczna płaca w 2010 roku wyniosła na tym obszarze kwotę 8800 rubli.

</doc>
<doc id="2741617" url="https://pl.wikipedia.org/wiki?curid=2741617" title="Maciek Bochniak">
Maciek Bochniak

Maciej Bochniak (ur. 26 maja 1984 w Krakowie) – polski reżyser filmowy i scenarzysta.
Życiorys.
Absolwent Wyższego Studium Scenariuszowego PWSFTviT w Łodzi.
Jest reżyserem i współscenarzystą filmu fabularnego „Disco Polo”, za który został nagrodzony nagrodą „Perspektywa” im. Janusza Morgernsterna, za najlepszy debiut 2015 roku. W mniej niż 6 tygodni film zgromadził w kinach ponad 900 000 widzów, plasując się na drugim miejscu, wśród polskich filmów w Box Office w 2015 roku. Jest również autorem filmów dokumentalnych, produkowanych wraz z HBO; ‘Miliard Szczęśliwych Ludzi’ oraz ‘Ethiopiques – Muzyka Duszy’.
Jego praca telewizyjna obejmuje reżyserię drugiego (odcinki 8-13) i trzeciego (odcinki 1-13) sezonu serialu "Diagnoza" dla TVN, piątego sezonu (odcinki 1-10) serialu ‘O mnie się nie martw’ produkowanego dla TVP 2 i drugiego sezonu (odcinki 3, 4, 5, 6, 8) serialu "Belfer" dla Canal +. W filmie debiutował krótkometrażowym "I love you so much" (2009) i dokumentem "Przyjęcie" (2011) podczas programu „Pierwszy Dokument” w Studio Munka. Jest członkiem Gildii Reżyserów Polskich.
Życie prywatne.
Jego żoną jest Joanna Kulig.

</doc>
<doc id="2741618" url="https://pl.wikipedia.org/wiki?curid=2741618" title="Mistrzostwa Afryki w Piłce Ręcznej Mężczyzn 1991">
Mistrzostwa Afryki w Piłce Ręcznej Mężczyzn 1991

Mistrzostwa Afryki w piłce ręcznej mężczyzn 1991 – dziewiąte mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce, który odbył się w Egipcie we wrześniu 1991 roku. Tytułu zdobytego w 1989 roku broniła reprezentacja Algierii.
Pierwszy tytuł mistrzów kontynentu zdobyła reprezentacja Egiptu.

</doc>
<doc id="2741619" url="https://pl.wikipedia.org/wiki?curid=2741619" title="Rejon czerepanowski">
Rejon czerepanowski

Rejon czerepanowski (ros "Черепановский район") – rejon będący jednostką podziału administracyjnego rosyjskiego obwodu nowosybirskiego.
Historia.
Pierwsze rosyjskie osadnictwo na ziemiach dzisiejszego rejonu czerepanowskiego pochodzi z XVII wieku, gdy zaczęły pojawiać się tutaj pierwsze wsie. Od 1804 roku podlegały one pod zarząd tomskiej guberni, a na poziomie lokalnym pod władze mające swą siedzibę w mieście Barnauł. W okresie Imperium Rosyjskiego rosyjska kolonizacja osadnikami z centralnych i zachodnich rubieży państwa powoli zaludniała te tereny. W 1912 roku przez ziemie te poprowadzona zostaje trasa Kolei Ałtajskiej. W czasie trwania rosyjskiej wojny domowej ziemie te trafiają pod zarząd wojsk Białych związanych z admirałem Aleksandrem Kołczakiem, a następnie już w 1920 roku wchodzą na stałe w skład państwa bolszewickiego. W 1920 roku Syberyjski Komitet Rewolucyjny przeprowadza reorganizację administracji. W 1921 roku ziemie skupione wokół Czeriepanowa otrzymują własny, sowiecki samorząd. W tym samym roku wybrano pierwszych delegatów do lokalnej Rady Robotników Chłopów i Żołnierzy. Sowieci rozwijają przemysł na tym obszarze, a pierwsza fabryka powstała tu jeszcze w 1912 roku. Rejon czerepanowski zostaje powołany do życia w czerwcu 1925 roku, choć o jego utworzeniu zadecydowano jeszcze rok wcześniej. Były to głównie tereny rolnicze, które w latach dwudziestych XX wieku produkowały około miliona ton różnych zbóż. W latach trzydziestych z inicjatywy Józefa Stalina rusza natomiast proces forsownej kolektywizacji sowieckiego rolnictwa. Jednocześnie rozwijany jest nadal lokalny przemysł. Od 1932 roku produkowano tu m.in. bojlery do urządzeń grzewczych. W czasie wielkiej wojny ojczyźnianej ewakuowano tu kilka zakładów przemysłowych i instytutów naukowych z zachodu kraju, np. z Leningradu. Schronienie znalazło to także 7127 osób. Po wojnie liczba ludności wynosiła 50 800 osób, z czego 28 600 stanowili mężczyźni. Łącznie działało tu też 16 małych i średnich zakładów przemysłowych. W dalszym ciągu inwestowano także w rolnictwo. Łącznie 12 mieszkańców otrzymało tytuł Bohatera Związku Radzieckiego, 65 mieszkańców Order Lenina, a 7 tytuł Bohatera Pracy Socjalistycznej.
Charakterystyka.
Rejon czerepanowski położony jest w południowo-wschodniej części obwodu nowosybirskiego. Odległość od obwodowej stolicy, Nowosybirska wynosi 108 kilometrów, a większość jego mieszkańców trudni się rolnictwem oraz pracą w przemyśle. Na terenie rejonu operuje 15 średnich i dużych zakładów przemysłowych. Przemysł skupia się głównie na wytwarzaniu produktów inżynieryjnych, materiałów budowlanych, tekstyliów oraz na przetwórstwie żywności. W 2011 roku wytworzono tu towarów o łącznej wartości 2,8 miliardów rubli. Największe zakłady przemysłowe w regionie produkują m.in. cegły, bojlery oraz inne elementy grzewcze oraz urządzenia sanitarne. Łączna powierzchnia terenów wykorzystywanych w rolnictwie wynosi 294 000 hektarów. Wartość produkcji sektora rolniczego w 2011 roku to 2,1 miliardów rubli. W 2011 roku w zakup nowoczesnego sprzętu oraz rozwój rolnictwa zainwestowano 262 miliony rubli. Lasy zajmują powierzchnię 15647 hektarów. Rejon dzieli się na 3 osiedla typu miejskiego i 11 osiedli typu wiejskiego (sielsowietów).
Na terenie rejonu czerepanowskiego operuje 36 szkół publicznych różnego typu. Placówki kulturalne na tym obszarze to przede wszystkim 41 klubów kulturalnych, centralna biblioteka rejonowa z 27 oddziałami oraz muzeum i galeria sztuki. Opiekę medyczną zapewnia szpital rejonowy, 7 mniejszych szpitali, 3 kliniki oraz 34 przychodnie zdrowotne. Władze rejonu rozwijają także infrastrukturę sportową. W 2010 roku ukończono budowę wielofunkcyjnego stadionu sportowego. Oprócz niego działa tu także 17 lodowisk przeznaczonych do gry w hokeja (o różnym standardzie), 3 pływalnie i kąpieliska, a także obiekt do uprawiania narciarstwa. Według danych federalnych w 2010 roku na terenie rejonu żyło 50 512 osób. Dla porównania w 1998 roku wielkość miejscowej populacji wynosiła 55 400 dusz. Bezrobocie wśród mieszkańców w 2011 roku wyniosło 1,6%. Według danych z 2010 roku średnia miesięczna pensja wynosi 12 250 rubli, co było wzrostem o 7% w porównaniu z 2009 rokiem.

</doc>
<doc id="2741620" url="https://pl.wikipedia.org/wiki?curid=2741620" title="Mistrzostwa Afryki w Piłce Ręcznej Mężczyzn 1992">
Mistrzostwa Afryki w Piłce Ręcznej Mężczyzn 1992

Mistrzostwa Afryki w piłce ręcznej mężczyzn 1992 – dziesiąte mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce. Odbył się w dniach 11–24 listopada 1992 roku.
Tytuł zdobyty w 1991 roku obroniła reprezentacja Egiptu.

</doc>
<doc id="2741621" url="https://pl.wikipedia.org/wiki?curid=2741621" title="Spalić Hollywood">
Spalić Hollywood

Spalić Hollywood (ang. An Alan Smithee Film: Burn Hollywood Burn) – amerykański film komediowy z 1997 roku w reżyserii Arthura Hillera.
Obsada.
Źródło: Filmweb
Odbiór.
W Stanach Zjednoczonych film zarobił 45 779 dolarów amerykańskich, 52 998 marek niemieckich i 43 411 dolarów amerykańskich w Niemczech.
W 1999 roku podczas 20. rozdania Złotych Malin Ryan O’Neal, Sylvester Stallone i Arthur Hiller byli nominowani w kategorii Najgorszy aktor, Najgorszy aktor drugoplanowy i Najgorszy reżyser, Joe Eszterhas zdobył nagrody w kategorii Najgorszy scenariusz i Najgorszy aktor drugoplanowy. Utwór „I Wanna Be Mike Ovitz!” wykonany przez Magic Kingdom był nominowany w kategorii Najgorsza piosenka. Film zdobył nagrodę w kategorii Najgorszy film. W 2000 roku film był nominowany podczas 21. rozdania nagród Złotych Malin w kategorii Najgorszy film dekady.

</doc>
<doc id="2741622" url="https://pl.wikipedia.org/wiki?curid=2741622" title="Rejon czułymski">
Rejon czułymski

Rejon czułymski (ros "Чулымский район") – rejon będący jednostką podziału administracyjnego rosyjskiego obwodu nowosybirskiego.
Historia.
Rozwój ziem dzisiejszego rejonu czułymskiego oraz napływ kolonizatorów rosyjskich na jego tereny ma związek z przeprowadzeniem tędy traktu prowadzącego do Moskwy. Od 1762 roku zaczynają pojawiać się na tym obszarze nowe wsie i osiedla ludzkie, rozwija się handel, a ludność miejscowa zajmuje się głównie rolnictwem, handlem oraz rybołówstwem. Za czasów panowania cesarzowej Katarzyny II karnie zsyłani są tutaj Polacy pochodzący ze wschodnich rubieży Rzeczypospolitej. Na przełomie XVIII i XIX wieku w centrum tego regionu, Czułymiu, znajdowało się około 200 domostw. Wielkim impulsem do rozwoju ziemi czułymskiej było poprowadzenie przez jej obszar trasy Kolei Transsyberyjskiej. Budowa tego odcinka została ukończona w 1894 roku. Wraz z rozwojem gospodarczym szedł w parze także napływ nowej ludności, z zachodnich i centralnych guberni Imperium Rosyjskiego. W 1898 roku powstaje tu wołost, a centrum regionu liczy 120 mieszkańców. Na tym terenie funkcjonowała także prawosławna cerkiew. Na początku XX wieku na miejscowej stacji kolejowej przeładowywano rocznie około 90 tysięcy ton różnych towarów.
W latach 1918-1919, w czasie trwania rosyjskiej wojny domowej tereny te znajdują się pod jurysdykcją rządu admirała Aleksandra Kołczaka, a miejscowe stacje kolejowe zajmują żołnierze z Korpusu Czechosłowackiego. 19 grudnia 1919 roku ziemia czułymska zostaje zajęta przez Armię Czerwoną i wchodzi w skład państwa bolszewickiego. Władze sowieckie w 1925 roku powołują do życia rejon czułymski. Większa część mieszkańców rejonu to rolnicy, drobni wytwórcy, a także pracownicy kolejowi. W latach trzydziestych dochodzi do elektryfikacji rejonu, słabo prezentuje się opieka medyczna, gdyż na cały rejon przypada jedynie dwóch lekarzy. Od 1929 roku rejon słynie jako miejsce lokalizacji przemysłu drzewnego, inwestuje się także w rozwój linii kolejowych, stworzona zostaje zajezdnia naprawczo-techniczna. Lata trzydzieste to także etap stalinowskiej kolektywizacji rolnictwa. Po wojnie rozwijana jest infrastruktura transportowa, a wysokie nakłady przeznaczane są także na szkolnictwo, budowę nowych powierzchni mieszkaniowych oraz poprawę warunków życia. Rozpad Związku Radzieckiego doprowadził do zapaści w przemyśle drzewnym rejonu, który stał się mało opłacalny w nowych warunkach, postosowieckiej Rosji.
Charakterystyka.
Rejon czułymski położony jest w środkowej części obwodu nowosybirskiego, a odległość do obwodowej stolicy, Nowosybirska wynosi 131 kilometrów. Z zachodu na wschód rozciąga się on na długość 57 kilometrów, a z południa na północ 150 kilometrów. Administracyjnie składa się z jednego osiedla typu miejskiego i 13 osiedli typu wiejskiego (sielsowietów). Średnia temperatura latem wynosi +15 stopni Celsjusza, a zimą -19,1 C. Średnia suma opadów to 409 mm, lasy zajmują 40% powierzchni całego rejonu. Główne zasoby mineralne regionu to m.in. glina, torf, sapropel, a w środkowej jego części znajdują się pokłady wód mineralnych. Rejon posiada rozbudowaną sieć małych rzek oraz jezior, łączna powierzchnia zasobów wodnych to 61,2 kilometry kwadratowe, a największe jezioro ma powierzchnię 16,1 kilometrów kwadratowych. Wartość towarów wyprodukowanych przez sektor rolniczy w 2010 roku wyniosła 601 milionów rubli. W tym samym roku miejscowy przemysł wyprodukował towarów na łączną sumę 371,3 milionów rubli. Jest on związany głównie z przemysłem drzewnym, a więc wycinką drzew i jej obróbką, a także przetwórstwem żywności. W 2010 roku wartość sektora handlowego wyniosła 1,258 miliardów rubli, a rynku usług 174,8 milionów rubli. Rejon czułymski jest atrakcyjnym miejscem do inwestycji, głównie z uwagi na jego korzystne położenie w centrum obwodu nowosybirskiego, a także dogodne warunki transportowe - dzięki obecności linii Kolei Transsyberyjskiej oraz drogi magistralnej M53 "Bajkał". W 2010 roku zainwestowano na tym obszarze 379 milionów rubli.
Łączna długość dróg na terenie rejonu czułymskiego wynosi 334,7 kilometrów, z czego drogi o utwardzonej nawierzchni to 314,7 kilometrów. Mieszkańcy rejonu mają dostęp do komunikacji autobusowej, która nie obejmuje tylko 1,8% skupisk ludzkich. Według danych z 2011 roku władze rejonowe mają pod swoją opieką 27 publicznych szkół różnego typu. Działa 26 klubów kulturalnych, centralna biblioteka rejonowa z 23 oddziałami bibliotecznymi. Rocznie z usług systemu bibliotecznego korzysta około 16 tysięcy osób. Opiekę medyczną zapewnia szpital rejonowy oraz dwie mniejsze placówki szpitalne, a także 2 kliniki i 23 przychodnie zdrowotne. Rejon cierpi na brak personelu medycznego. Mieści się tu także 59 ośrodków sportowych różnego typu.
Demografia.
Wiadomości ogólne.
Według statystyk federalnych liczba ludności na terenie rejonu czułymskiego w 2010 roku wyniosła 25 781 mieszkańców. W porównaniu z końcówką lat dziewięćdziesiątych XX wieku jest to spadek, ponieważ w 1998 roku na tym obszarze żyło 31 100 osób. Lokalne dane różnią się trochę od federalnych, gdyż podają, że w roku 2010 żyło tutaj 25 017 osób. Statystyki z 2011 roku wskazują na kolejne spadki, gdyż wykazały, że populacja spadła do liczby 23 961 ludzi. Rosjanie stanowią 93% ludności, pozostałe narodowości to m.in. Niemcy, Kazachowie i Ukraińcy.

</doc>
<doc id="2741625" url="https://pl.wikipedia.org/wiki?curid=2741625" title="Mistrzostwa Afryki w Piłce Ręcznej Mężczyzn 1994">
Mistrzostwa Afryki w Piłce Ręcznej Mężczyzn 1994

Mistrzostwa Afryki w piłce ręcznej mężczyzn 1994 – jedenaste mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce. Odbył się w dniach 5–24 listopada 1994 roku w Tunezji. Tytułu zdobytego w 1992 roku broniła reprezentacja Egiptu.
W turnieju triumfowała Tunezja i wraz z kolejnymi trzema zespołami uzyskała awans na MŚ 1995.

</doc>
<doc id="2741626" url="https://pl.wikipedia.org/wiki?curid=2741626" title="Rejon czanowski">
Rejon czanowski

Rejon czanowski (ros "Чановский район") – rejon będący jednostką podziału administracyjnego rosyjskiego obwodu nowosybirskiego.
Historia.
Pierwszy napływ rosyjskich osadników na terytoria obecnie zajmowane przez rejon czanowski rozpoczyna się w XVII wieku. Najstarsze osiedla ludzkie powstają m.in. w latach 1640, 1647, 1675 i 1680. W XIX wieku na ziemie te napływają kolejni osadnicy z zachodnich i z centralnych Imperium Rosyjskiego. Rozwój zapewniło umiejscowienie w tej okolicy stacji kolejowej oraz poprowadzenie jednej z tras kolei żelaznej (1904 rok), co doprowadziło do napływu nowej ludności. Rozwijał się dynamicznie handel oraz zaczynały powstawać nowe zakłady rzemieślnicze. W okresie rosyjskiej wojny domowej ziemie te zostają najpierw zajęte przez wojska wierne rządowi, na którego czele stał admirał Aleksandr Kołczak, a następnie przechodzą w ręce bolszewickie. Rejon czanowski zostaje utworzony przez władze sowieckie 25 maja 1925 roku. Ludność zajmowała się głównie rolnictwem, na stosunkowo dobrej gatunkowo ziemi plony były tu obfite. Od 1937 roku wchodzi w skład obwodu nowosybirskiego. Na przełomie lat dwudziestych i trzydziestych rozpoczyna się proces intensywnej stalinowskiej kolektywizacji sowieckiego rolnictwa, co dotknęło także terenów rejonu czanowskiego. W czasie wielkiej wojny ojczyźnianej na front wyruszyło 8210 mieszkańców rejonu, z których poległo 3906 osób. W 2011 roku żyło na tym obszarze jeszcze 57 weteranów wojny. 5 mieszkańców otrzymało tytuły Bohatera Związku Radzieckiego. Po wojnie władze nadal inwestowały w rolnictwo, ale rozwijano także drobny przemysł, rozbudowywano przestrzeń mieszkaniową oraz otwierano nowe szkoły i placówki kulturalne.
Charakterystyka.
Rejon czanowski położony jest w zachodniej części obwodu nowosybirskiego. Odległość do obwodowej stolicy, Nowosybirska wynosi 483 kilometry. Obszar ten słynie w Rosji ze swoich jezior, przede wszystkim jeziora Czany, które nadaje nazwę całemu rejonowi oraz wód mineralnych. Przez teren rejonu przebiega droga magistralna M53 "Bajkał". Łączna długość dróg w regionie wynosi 455,5 kilometrów, z czego drogi których nawierzchnia jest utwardzona to 440,6 kilometrów. W 2011 roku miejscowe rolnictwo wytworzyło towarów o wartości 673,6 rubli, co w porównaniu z rokiem 2010 było wzrostem o 6,6%. W 2011 roku zebrano także 44,5 tysięcy ton różnych zbóż, wyprodukowano 25 932 ton mleka i 3124 tony mięsa. Przemysł skupia się na przetwórstwie rybnym oraz przede wszystkim na produkcji wody mineralnej. Mieszkańcy regionu korzystać mogą z publicznej komunikacji autobusowej, która zapewnia transport między osiedlami rejonu. W 2011 roku przewiozła ona 295,7 tysięcy osób. Łącznie w 2011 roku zainwestowano na tym obszarze 1,185 miliardów rubli.
Pod względem lokalnego podziału administracyjnego rejon czanowski składa się z jednego osiedla typu miejskiego i 13 osiedli typu wiejskiego (sielsowietów). W 2011 roku do dyspozycji miejscowej ludności pozostawało 31 publicznych placówek szkolnych różnego typu. Na terenie rejonu działają 73 placówki kulturalne zarządzone przez władze, centralna biblioteka rejonowa z 28 oddziałami, muzeum rejonowe oraz rejonowy dom kultury. Działa tu także orkiestra folkowa oraz 4 amatorskie grupy teatralne. Działają tu także centra kulturowe mniejszości narodowe, w tym m.in. tatarskie, niemieckie, kazachskie i estońskie. W 2011 roku z usług sieci bibliotek skorzystało około 13 tysięcy osób. Opiekę medyczną zapewnia szpital rejonowy z miejscami dla 145 pacjentów, klinika, 3 mniejsze ośrodki szpitale oraz 43 przychodnie zdrowotne.
Demografia.
Wiadomości ogólne.
Według danych federalnych rejon czanowski w 2010 roku zamieszkiwany był przez 28 133 osób. Jest to spory spadek w porównaniu z latami dziewięćdziesiątymi XX wieku, gdy populacja tego obszaru sięgała liczby 34 800 ludzi. W 2011 roku zaobserwować można dalszy spadek liczby mieszkańców, która wyniosła 28 017. W 2011 roku urodziło 350 dzieci (164 chłopców i 186 dziewczynek), a zmarło 374 mieszkańców. Oficjalnie zarejestrowane bezrobocie według danych ze stycznia 2012 roku wynosi 3,98% i jest niższe niż w 2010 roku 0,62%. Pod względem narodowościowym dominują Rosjanie, ale rejon czanowski jest rejonem obwodu nowosybirskiego o największej ilości mniejszości tatarskiej, która sięga 11%. Przeciętna miesięczna pensja w 2011 roku wyniosła 11 806 rubli i od kilku lat powoli rośnie. Dla porównania w 2005 wynosiła ona 5350 rubli, w 2007 już 7067, a w 2010 roku przekroczyła barierę 10 tysięcy i wyniosła 10 695 rubli.

</doc>
<doc id="2741627" url="https://pl.wikipedia.org/wiki?curid=2741627" title="Mistrzostwa Afryki w Piłce Ręcznej Mężczyzn 1996">
Mistrzostwa Afryki w Piłce Ręcznej Mężczyzn 1996

Mistrzostwa Afryki w piłce ręcznej mężczyzn 1996 – dwunaste mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce. Odbył się w dniach 16–29 października 1996 roku w Beninie. Tytułu zdobytego w 1994 roku broniła reprezentacja Tunezji.
W turnieju triumfowała Algieria i wraz z kolejnymi trzema zespołami uzyskała awans na MŚ 1997.

</doc>
<doc id="2741628" url="https://pl.wikipedia.org/wiki?curid=2741628" title="Mistrzostwa Afryki w Piłce Ręcznej Mężczyzn 1998">
Mistrzostwa Afryki w Piłce Ręcznej Mężczyzn 1998

Mistrzostwa Afryki w piłce ręcznej mężczyzn 1998 – trzynaste mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce. Odbył się w dniach 18–28 października 1998 roku w Tunezji. Tytułu zdobytego w 1996 roku broniła reprezentacja Algierii.
Tytuł mistrzowski wywalczyła reprezentacja Tunezji i wraz z dwiema najlepszymi drużynami, prócz Egiptu, który jako gospodarz miał już zapewniony awans, zakwalifikowała się na MŚ 1999.

</doc>
<doc id="2741629" url="https://pl.wikipedia.org/wiki?curid=2741629" title="Karasuk (rzeka)">
Karasuk (rzeka)

Karasuk (ros. "Карасук") – rzeka w azjatyckiej części Rosji, na terenie m.in. obwodu nowosybirskiego.
Charakterystyka.
Rzeka przepływa przez terytorium obwodu nowosybirskiego, a łączna jej długość wynosi 531 kilometrów. Karasuk znajduje się pomiędzy wielkimi rzekami Obem i Irtyszem. Powierzchnia dorzecza wynosi natomiast 11 300 kilometrów kwadratowych. Sama nazwa ma najprawdopodobniej pochodzić z języków autochtonicznych ludów zamieszkujących te obszary przed przybyciem Rosjan i oznacza "czarną wodę". Od czasów Związku Radzieckiego poprzez okres Federacji Rosyjskiej rośnie nieustannie zanieczyszczenie rzeki. Działalność człowieka nad jej brzegami powoduje, że jest ona zasilana odpadkami jak resztki nawozów sztucznych, pozostałości z procesu przetwarzanej ropy naftowej, a nawet elementy maszyn rolniczych. Sprawia to, że wyginęła spora liczba gatunków ryb, które żyły kiedyś w wodach Karasuku, a te które pozostały znajdują się w stanie zaniku.
By chronić rzekę i spróbować przywrócić jej dawny stan, w 2007 roku, gubernator obwodu nowosybirskiego wokół źródeł rzeki utworzył specjalną strefę chronioną. Ten rezerwat przyrody zajmuje powierzchnię 1200 hektarów i w jego strefie zabroniona jest działalność przemysłowa. Możliwe jest natomiast amatorskie wędkarstwo i swobodny dostęp dla ludności, który ma na celu wytworzenie swego rodzaju turystyki ekologicznej. Najważniejsze skupiska ludzkie leżące nad rzeką to m.in. miasto Karasuk oraz Krasnozierskoje.

</doc>
<doc id="2741630" url="https://pl.wikipedia.org/wiki?curid=2741630" title="Mistrzostwa Afryki w Piłce Ręcznej Mężczyzn 2000">
Mistrzostwa Afryki w Piłce Ręcznej Mężczyzn 2000

Mistrzostwa Afryki w piłce ręcznej mężczyzn 2000 – czternaste mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce. Odbył się w dniach 24 kwietnia–1 maja 2000 roku w Algierii. Tytułu zdobytego w 1998 roku broniła reprezentacja Tunezji.
Drużyny rywalizowały systemem kołowym, cztery najlepsze awansowały na MŚ 2001 na czele z nowymi mistrzami kontynentu – reprezentacją Egiptu.

</doc>
<doc id="2741631" url="https://pl.wikipedia.org/wiki?curid=2741631" title="Irbit (rzeka)">
Irbit (rzeka)

Irbit (ros. "Ирбит") – rzeka w azjatyckiej części Rosji, znajdująca się na terenie obwodu swierdłowskiego, w dorzeczu rzeki Tury.
Charakterystyka.
Rzeka przepływa przez terytorium obwodu swierdłowskiego, a łączna jej długość wynosi 171 kilometrów. Powierzchnia jej dorzecza wynosi 5640 kilometrów kwadratowych, a sam Irbit uchodzi do rzeki Nica. Źródła Irbitu znajdują się w okolicy wsi Suchoj Łog, a następnie płynie w kierunku północno-wschodnim pomiędzy dwoma rzekami Pyszmą i wspomnianą Nicą, do której ostatecznie uchodzi. W swym górnym biegu przepływa głównie przez tereny zalesione. 
Najważniejszą miejscowością leżącą nad rzeką jest miasto Irbit, które nosi tę samą nazwę. W hydrologicznym rejestrze Federacji Rosyjskiej otrzymała numer 111200697.

</doc>
<doc id="2741632" url="https://pl.wikipedia.org/wiki?curid=2741632" title="Mistrzostwa Afryki w Piłce Ręcznej Mężczyzn 2002">
Mistrzostwa Afryki w Piłce Ręcznej Mężczyzn 2002

Mistrzostwa Afryki w piłce ręcznej mężczyzn 2002 – piętnaste mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce. Odbył się wraz z turniejem żeńskim w dniach 19–28 kwietnia 2002 roku w marokańskich miastach Rabat i Casablanca. Tytułu zdobytego w 2000 roku broniła reprezentacja Egiptu.
W zawodach wzięło udział dwanaście reprezentacji podzielonych w pierwszej fazie na cztery trzyzespołowe grupy, po czym czołowe dwójki z każdej z grup awansowały do ćwierćfinałów. Szósty tytuł w historii zdobyli Tunezyjczycy, wraz z pozostałymi półfinalistami kwalifikując się na MŚ 2003.

</doc>
<doc id="2741633" url="https://pl.wikipedia.org/wiki?curid=2741633" title="Rież (rzeka)">
Rież (rzeka)

Rież (ros. "Реж") – rzeka w azjatyckiej części Rosji, znajdująca się na terenie obwodu swierdłowskiego.
Charakterystyka.
Rzeka przepływa przez terytorium obwodu swierdłowskiego, a łączna jej długość wynosi 219 kilometrów. Powierzchnia jej dorzecza wynosi 4400 kilometrów kwadratowych, a sam Rież łącząc się z Nejwą tworzy rzekę Nicę. Pod względem długości Rież plasuje się na piętnastym miejscu wśród wszystkich rzek obwodu swierdłowskiego. W górnym biegu przepływa głównie przez tereny zalesione, a w środkowym skaliste, co razem tworzy brzeg klifowy. Z uwagi właśnie na ten brzeg rzeka słynie ze swej urody i malowniczości, co sprawia, że jest popularną atrakcją aktywnej turystyki i kajakarstwa. 
Odległość do stolicy regionu, miasta Jekaterynburg, wynosi około 90 kilometrów, w zależności od miejsca. Według naukowców i specjalistów sama nazwa ma mieć pochodzenie ugrofińskie i ma być związana ze stepami i miejscowym krajobrazem. W 1993 roku rzeka została umieszczona w katalogu stu najlepszych rzek Federacji Rosyjskiej pod względem piękna i turystyki. Rzeka jest używana także by zapewnić zasoby wodne okolicznemu przemysłowi. W hydrologicznym rejestrze Federacji Rosyjskiej otrzymała numer 111200664.

</doc>
<doc id="2741634" url="https://pl.wikipedia.org/wiki?curid=2741634" title="Mistrzostwa Afryki w Piłce Ręcznej Mężczyzn 2004">
Mistrzostwa Afryki w Piłce Ręcznej Mężczyzn 2004

Mistrzostwa Afryki w piłce ręcznej mężczyzn 2004 – szesnaste mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce. Odbył się w dniach 8–17 kwietnia 2004 roku w Egipcie. Tytułu zdobytego w 2002 roku broniła reprezentacja Tunezji.
Tytuł mistrzowski odzyskała reprezentacja Egiptu i wraz z trzema najlepszymi drużynami, prócz Tunezji, która jako gospodarz miała już zapewniony awans, zakwalifikowała się na MŚ 2005.
System rozgrywek.
W pierwszej fazie jedenaście zespołów walczyło systemem kołowym w trzech grupach, w których dwie najlepsze drużyny awansowały do drugiej rundy. W drugiej fazie podobnie rywalizacja "każdy z każdym" wyłaniała z obu trzyzespołowych grup po dwie drużyny, które przechodziły do fazy play-off. Mistrzem Afryki został zwycięzca meczu finałowego, w którym zmierzyli się zwycięzcy półfinałów. Dodatkową stawką turnieju był awans na Mistrzostwa Świata w Piłce Ręcznej Mężczyzn 2005.
Dwunasta drużyna – Wybrzeże Kości Słoniowej – wycofała się z turnieju już po losowaniu grup.

</doc>
<doc id="2741635" url="https://pl.wikipedia.org/wiki?curid=2741635" title="Tagił (rzeka)">
Tagił (rzeka)

Tagił (ros. "Тагил") – rzeka w azjatyckiej części Rosji, znajdująca się na terenie obwodu swierdłowskiego. Prawy dopływ Tury
Charakterystyka.
Rzeka przepływa przez terytorium obwodu swierdłowskiego, a łączna jej długość wynosi 414 kilometrów. Powierzchnia jego dorzecza wynosi 10 100 kilometrów kwadratowych. Przepływa głównie przez tereny zalesione, aż w końcu uchodzi do rzeki Tury. Średni przepływ wynosi 40 m³/s, a szerokość rzeki waha się w zależności od obszaru od 40 do 70 metrów. Tagił jest jedną z najbardziej zanieczyszczonych rzek na terenie obwodu swierdłowskiego. Nad jej brzegami w czasach Związku Radzieckiego ulokowano wiele zakładów przemysłowych, które doprowadziły do skażenia rzeki. 
Sama nazwa rzeki ma natomiast pochodzenie tatarskie, a pierwsza o niej wzmianka w źródłach rosyjskich pochodzi z 1605 roku. Pierwszy raz została naniesiona na mapy państwa rosyjskiego w 1627 roku. Mimo zanieczyszczenia rzeka jest wykorzystywana przez wędkarzy. Jest to jednocześnie jeden z najstarszych szlaków wodnych na tym obszarze Rosji. W hydrologicznym rejestrze Federacji Rosyjskiej otrzymała numer 111200509. Najważniejsze miejsca leżące nad Tagilem to przede wszystkim Niżny Tagił i Wierchnyj Tagił.

</doc>
<doc id="2741636" url="https://pl.wikipedia.org/wiki?curid=2741636" title="Mistrzostwa Afryki w Piłce Ręcznej Mężczyzn 2006">
Mistrzostwa Afryki w Piłce Ręcznej Mężczyzn 2006

Mistrzostwa Afryki w piłce ręcznej mężczyzn 2006 – siedemnaste mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce. Odbył się w dniach 10–20 stycznia 2006 roku w Tunezji. Tytułu zdobytego w 2004 roku broniła reprezentacja Egiptu.
Spotkania zostały rozegrane w trzech halach w trzech tunezyjskich miastach. Losowanie grup odbyło się 18 grudnia 2005 roku. Z powodu wycofania się zespołu z Senegalu, organizatorzy byli zmuszeni do zmiany systemu rozgrywek.
Siódmy tytuł w historii zdobyli Tunezyjczycy, wraz z pozostałymi półfinalistami kwalifikując się na MŚ 2007.
Nagrody indywidualne.
Nagrody indywidualne zdobyli:

</doc>
<doc id="2741637" url="https://pl.wikipedia.org/wiki?curid=2741637" title="Mistrzostwa Afryki w Piłce Ręcznej Mężczyzn 2008">
Mistrzostwa Afryki w Piłce Ręcznej Mężczyzn 2008

Mistrzostwa Afryki w piłce ręcznej mężczyzn 2008 – osiemnaste mistrzostwa Afryki w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej męskiej reprezentacji narodowej w Afryce. Odbył się w dniach 8–17 stycznia 2008 roku w Angoli. Tytułu zdobytego w 2006 roku broniła reprezentacja Tunezji.
Mistrzostwa były jednocześnie kwalifikacją do turnieju olimpijskiego w Pekinie.
W zawodach zwyciężyła reprezentacja Egiptu zyskując bezpośredni awans do turnieju olimpijskiego oraz MŚ 2009. Pozostali dwaj medaliści prócz awansu do MŚ uzyskali prawo występu w kwalifikacjach do igrzysk olimpijskich.

</doc>
<doc id="2741638" url="https://pl.wikipedia.org/wiki?curid=2741638" title="Erembert z Fryzyngi">
Erembert z Fryzyngi

Erembert z Fryzyngi (niem. "Erembert von Freising"), znany także jako "Erenbert", "Erchinpreht", "Erchanpert", "Erchinbert" lub "Erchembert" (miejsce i data urodzenia nieznane, zm. ok. 748/749 we Fryzyndze) – benedyktyn, drugi biskup Fryzyngi.
Życie i działalność.
Szczegóły jego życia nie są dokładnie znane. Według przekazów miał być bratem swojego poprzednika na urzędzie biskupim, św. Korbiniana. Współpracownik św. Bonifacego, zwanego Apostołem Niemców. Wiadomo, że pełnił funkcje opata założonego przez Korbiniana klasztoru Weihenstephen na wzgórzu nieopodal Fryzyngi. Po śmierci Korbiniana miasto nie posiadało biskupa, ale od wielu już lat trwały starania władców bawarskich do stworzenia organizacji kościelnej z prawdziwego zdarzenia. Do kanonicznego erygowania biskupstwa we Fryzyndze doszło w 739 roku za sprawą wspomnianego już Bonifacego.
Na swoją świątynię katedralną wybrał Erembert kościół Najświętszej Maryi Panny – poprzednika dzisiejszej katedry. Erembert miał być też wychowawcą swoich dwóch kolejnych następców na stolicy biskupiej, Józefa z Werony i Arbeo z Fryzyngi. Według tradycji umrzeć miał 1 stycznia 749 roku, a następnie miał zostać pochowany we fryzyngijskiej katedrze, obok ołtarza św. Mateusza Ewangelisty.

</doc>
<doc id="2741639" url="https://pl.wikipedia.org/wiki?curid=2741639" title="Józef z Werony">
Józef z Werony

Józef z Werony (niem. "Joseph von Verona"), znany także jako "Józef ze Fryzyngi" (miejsce i data urodzenia nieznane, najprawdopodobniej w Weronie, zm. 17 stycznia 764 we Fryzyndze) – trzeci biskup Fryzyngi.
Życie i działalność.
O jego życiu niewiele wiadomo. Tradycja podaje, że miejscem jego urodzenia (stąd przydomek, pod którym został zapisany w późniejszych kronikach kościelnych) miała być Werona. Według innej wersji miał pochodzić z Breonen, na terenie obecnego Tyrolu. To podobieństwo nazw mogło w kolejnych wiekach doprowadzić do zagubienia oryginalnego miejsca pochodzenia biskupa. To właśnie na tamtym obszarze spotkać miał św. Korbiniana, pierwszego fryzyngijskiego biskupa i udać się za nim do Bawarii. Tu najprawdopodobniej wstąpił do założonego przez Korbiniana benedyktyńskiego klasztoru Weihenstephen. Miał także pobierać nauki w swego rodzaju szkole funkcjonującej przy katedrze pod okiem biskupa Eremberta, a towarzyszem tych nauk miał być jego następca, Arbeo z Fryzyngi.
W 749 roku został wybrany na następcę swojego nauczyciela i został trzecim biskupem w historii młodej diecezji. Jako biskup miał się poświęcić umacnianiem porządku i dyscypliny kościelnej, a także zakładaniem nowych ośrodków życia religijnego: zarówno kościołów, jak i klasztorów.
Józef z Werony za cel stawiał sobie głównie powiększanie majątku diecezji i stworzenie odpowiedniego zaplecza finansowego (w ziemi), aby skuteczniej realizować misję ewangelizacyjną Kościoła wśród wiernych. Następnie klasztory odpowiednio: w tyrolskim Scharnitz i w bawarskim Schäftlarn. Fundacje te podlegały bezpośredniemu zwierzchnictwu fryzyngijskiego biskupa. Ten pierwszy miał dostarczać do Fryzyngi rok w rocznie buty. W 752 roku założył benedyktyński klasztor w Isen z kościołem św. Zenona z Werony. Biskup Józef miał także doprowadzić do powstania klasztoru w Perlach (na terenie dzisiejszego Monachium). Józef z Werony polecił ufundować kościoły w Pohn, Bachern, Kranzbergu i w Abens.
Według tradycji Józef z Werony zmarł 17 stycznia 763 roku we Fryzyndze. Zgodnie ze swoją wolą został pochowany w kościele św. Zenona z Werony, który sam polecił ufundować. W 1473 roku jego grób został odnowiony. Klasztor skasowano w czasie masowej sekularyzacji w latach 1802-1803. Szczęśliwie kościół (wraz z grobem biskupa) przetrwał, stając się świątynią parafialną. W lokalnej tradycji czczony niekiedy jako błogosławiony.

</doc>
<doc id="2741640" url="https://pl.wikipedia.org/wiki?curid=2741640" title="Erytrea na Letnich Igrzyskach Olimpijskich 2012">
Erytrea na Letnich Igrzyskach Olimpijskich 2012

Erytreę na Letnich Igrzyskach Olimpijskich 2012, które odbyły się w Londynie, reprezentowało 12 zawodników.
Był to czwarty start reprezentacji Erytrei na letnich igrzyskach olimpijskich.

</doc>
<doc id="2741642" url="https://pl.wikipedia.org/wiki?curid=2741642" title="Agnolotti">
Agnolotti

Agnolotti alla piemontese (także: "agnolotti piemontesi") – odmiana włoskich pierożków ravioli, danie typowe dla Piemontu.
Agnolotti wypełnia się farszem mięsnym z pieczonej wołowiny i warzyw (ewentualnie sera). Tradycyjnie są wykonywane z makaronu jajecznego i mają kształt kwadratu o boku około jednego cala. Prostokątne noszą natomiast nazwę Agnolotti al plin i są najpopularniejsze w rejonie Langhe i Monferrato. Gotuje się je we wrzącej wodzie i podaje z roztopionym masłem i szałwią oraz posypuje startym parmezanem. Możliwe jest także zaserwowanie agnolotti w rosole.
Danie wspomina Umberto Eco w powieści "Cmentarz w Pradze", kiedy to główny bohater, Simonini, spożywa je w najlepszych turyńskich restauracjach.

</doc>
<doc id="2741643" url="https://pl.wikipedia.org/wiki?curid=2741643" title="N-II">
N-II

N-II – amerykańsko-japońska rakieta nośna, bazująca na rakietach Delta (tzw. "druga japońska Delta"), powstała w celu zastąpienia rakiety "N-I". W przeciwieństwie do poprzedniczki, "N-II" nie posiadała komponentów produkcji japońskiej, wszystkie elementy projektowano w USA. Wykonała 8 udanych startów w latach 1981–1987. Została zastąpiona przez rakietę "H-I".

</doc>
<doc id="2741644" url="https://pl.wikipedia.org/wiki?curid=2741644" title="Lot Konopiska">
Lot Konopiska



</doc>
<doc id="2741647" url="https://pl.wikipedia.org/wiki?curid=2741647" title="Kaplica zdrojowa w Szczawnicy">
Kaplica zdrojowa w Szczawnicy

Kaplica zdrojowa w Szczawnicy – zabytkowa, neogotycka kaplica znajdująca się na skraju Parku Górnego w Szczawnicy, tuż nad willą „Szwajcarka Górna”, na wschód od placu Józefa Dietla. W rejestrze zabytków Narodowego Instytutu Dziedzictwa kaplica figuruje pod wezwaniem Najświętszej Marii Panny.
Historia.
Kaplica została ufundowana i zaprojektowana przez Józefa Szalaya. Zbudowano ją Parku Górnym, aby ułatwić dostęp do kościoła tutejszym kuracjuszom. 29 lipca 1847 roku dziekan łącki ks. Maciej Szafrański uroczyście poświęcił kaplicę pod wezwaniem Królowej Niebios. 
Pierwotne wyposażenie kaplicy stanowiły dary rodziny i przyjaciół Józefa Szalaya oraz kuracjuszy. Relikwię drzewa z Krzyża Świętego podarował świątyni niejaki Kostkowski (albo Kossowski).
W 1848 roku kaplica otrzymała ołtarz Zbawiciela Świata. Autorem obrazu w ołtarzu jest Józef Szalay albo Konrad Coghen (Kogen).
Architektura i wyposażenie.
Neogotycka kapliczka na planie prostokąta, zwieńczona trójboczną apsydą, zbudowana jest z białego kamienia i posiada dwie wieżyczki wspierające przednią ścianę oraz sygnaturkę na zwieńczeniu dachu. W bocznych ścianach znajdują się duże, gotyckie okna, a nad ołtarzem i drzwiami – okrągłe okienka.
Nad wejściem do kaplicy znajduje się napis „BOGU”. Wewnątrz umieszczono 3 marmurowe tablice: na bocznych ścianach dwie tablice, ufundowane przez Józefa Szalaya, poświęcone są jego rodzicom – Stefanowi i Józefinie Szalayom; trzecia, na lewo od ołtarza, jest poświęcona Józefowi Szalayowi i została ufundowana przez Onufrego Trembeckiego.

</doc>
<doc id="2741649" url="https://pl.wikipedia.org/wiki?curid=2741649" title="IX Liceum Ogólnokształcące im. Zygmunta Wróblewskiego w Krakowie">
IX Liceum Ogólnokształcące im. Zygmunta Wróblewskiego w Krakowie

IX Liceum Ogólnokształcące im. Zygmunta Wróblewskiego – liceum ogólnokształcące w Krakowie, przy ul. Kazimierza Czapińskiego 5.
Historia.
Szkoła powstała w roku 1958 jako szkoła podstawowa. Wkrótce dołączono do niej liceum i działała jako placówka 11-letnia. W kilka lat później została przekształcona w liceum. Na patrona szkoły wybrano Zygmunta Wróblewskiego.
Sztandar szkoły został ufundowany w 1968 r. Był dwukrotnie odznaczony:
W ciągu ponad 50 lat działalności szkoły jej mury opuściło ponad 8 tys. absolwentów.
Działalność.
Uczniowie korzystają w szkole z wyposażonej pracowni biologicznej, chemicznej, komputerowej, fizycznej oraz biblioteki, czytelni, sali gimnastycznej, siłowni, sali tenisa stołowego, kiosku spożywczego.
Teatr szkolny „Scena”.
Teatr istnieje od 1994 roku. Uczniowie piszą scenariusze i tworzą sztuki pełnospektaklowe. Teatr współuczestniczy w tworzeniu sesji naukowych, uświetnia uroczystości i imprezy szkolne.
Biblioteka.
Biblioteka posiada 18000 książek i zbiorów multimedialnych, czasopisma, teczki tematyczne, scenariusze uroczystości szkolnych.
Udostępnia:
Wymiana młodzieży.
W ramach wymiany młodzieży uczniowie z klas z poszerzonym programem nauczania języka niemieckiego mają możliwość wyjazdów do Stuttgartu i Ludwigsburga (Niemcy). Są również organizowane wycieczki „językowe” do innych krajów (Francja) oraz tygodniowe „obozy naukowe”.
Koła zainteresowań.
Szkoła prowadzi koła zainteresowań: humanistyczne, języka niemieckiego, biologiczne, chemiczne, fizyczne, historyczne, informatyczne, matematyczne, teatralne, turystyczne, miłośników Krakowa, sztuki antycznej oraz zajęcia w Szkolnym Klubie Sportowym z tenisa stołowego, piłki siatkowej i koszykowej.

</doc>
<doc id="2741653" url="https://pl.wikipedia.org/wiki?curid=2741653" title="Dazzle Vision">
Dazzle Vision

Dazzle Vision – japoński zespół rockowy, który istnieje od 2003 roku. Ich muzyka dzięki zróżnicowanym brzmieniom i wokalowi Maiko otrzymała przydomek „screamo pop”. Popularność zyskali dzięki występowi na amerykańskim spotkaniu popkultury Japońskiej (konwent) „Sakura-con” w kwietniu 2010 roku.
Członkowie.
Obecni.
Źródło:.
Albumy.
Źródło:.

</doc>
<doc id="2741655" url="https://pl.wikipedia.org/wiki?curid=2741655" title="Taekwondo na Letnich Igrzyskach Olimpijskich 2012 – 68 kg mężczyzn">
Taekwondo na Letnich Igrzyskach Olimpijskich 2012 – 68 kg mężczyzn

Zmagania mężczyzn do 68 kg to jedna z czterech męskich konkurencji w taekwondo rozgrywanych podczas Letnich Igrzysk Olimpijskich 2012. Pojedynki w tej kategorii wagowej odbyły się 9 sierpnia w hali ExCeL.

</doc>
<doc id="2741656" url="https://pl.wikipedia.org/wiki?curid=2741656" title="Taekwondo na Letnich Igrzyskach Olimpijskich 2012 – 80 kg mężczyzn">
Taekwondo na Letnich Igrzyskach Olimpijskich 2012 – 80 kg mężczyzn

Zmagania mężczyzn do 80 kg to jedna z czterech męskich konkurencji w taekwondo rozgrywanych podczas Letnich Igrzysk Olimpijskich 2012. Pojedynki w tej kategorii wagowej zostały stoczone 10 sierpnia w hali ExCeL.

</doc>
<doc id="2741659" url="https://pl.wikipedia.org/wiki?curid=2741659" title="Taekwondo na Letnich Igrzyskach Olimpijskich 2012 – 57 kg kobiet">
Taekwondo na Letnich Igrzyskach Olimpijskich 2012 – 57 kg kobiet

Zmagania kobiet do 57 kg to jedna z czterech kobiecych konkurencji w taekwondo rozgrywanych podczas Letnich Igrzysk Olimpijskich 2012. Pojedynki w tej kategorii wagowej odbyły się 9 sierpnia w hali ExCeL.

</doc>
<doc id="2741660" url="https://pl.wikipedia.org/wiki?curid=2741660" title="Greiner">
Greiner

Greiner:

</doc>
<doc id="2741661" url="https://pl.wikipedia.org/wiki?curid=2741661" title="HMIS Bengal (1942)">
HMIS Bengal (1942)

HMIS „Bengal” − indyjska korweta typu "Bathurst" z okresu II wojny światowej, jedna z czterech korwet tego typu zbudowanych w Australii dla Royal Indian Navy. „Bengal” był wodowany w 1942 i służył do 1960, w czasie wojny brał między innymi udział w potyczce z japońskimi rajderami.
Historia.
Korweta zbudowana została w stoczni Cockatoo Docks and Engineering Co. Ltd. w Sydney. Był to jeden z czterech okrętów tego typu zbudowanych dla Royal Indian Navy w Australii. Stępkę pod okręt położono 3 grudnia 1941, został on wodowany 28 maja 1942 i ukończony 8 sierpnia 1942. Matką chrzestną okrętu była Elsie Curtin, żona ówczesnego premiera Australii Johna Curtina. 
Pierwszym dowódcą okrętu był William Joseph Wilson, DSO.
W czasie pierwszego rejsu okręt wziął udział w zwycięskiej potyczce z japońskimi rajderami „Aikoku Maru” i „Hokoku Maru”.
Od 15 maja 1943 należał do Arabian Bengal Ceylon Escort Force (ABCEF).
Brał udział w wielu konwojach, między innymi; BP.66 (z udziałem między innymi SS „Kościuszko”), PB.23, BP.67, PB.26, BP.31, JC, BP.85, PA.44, BP.90, PA.49, AP.41, PB.54, PB.95, PA.54, PB.45, AP.47, PB.59, BP.100, PB.59, BP.52, AP.52, PB.64, BP.105, PA.64, AB.25.
„Bengal” został złomowany w 1960.

</doc>
<doc id="2741663" url="https://pl.wikipedia.org/wiki?curid=2741663" title="Further Conversations with Myself">
Further Conversations with Myself

Further Conversations with Myself – album Billa Evansa wydany przez wytwórnię Verve Records w 1967.
Płyta, podobnie jak wcześniejsza "Conversations with Myself", została nagrana metodą overdubbingu, przez nałożenie na siebie dwóch osobno nagranych ścieżek fortepianowych. Nagrania zostały dokonane w Webster Hall w Nowym Jorku 9 sierpnia 1967.
Evans nagrał później jeszcze jedną płytę przy zastosowaniu overdubbingu – "New Conversations" w 1978.
W 1999 wytwórnia Verve wydała "Further Conversations with Myself" na CD.

</doc>
<doc id="2741665" url="https://pl.wikipedia.org/wiki?curid=2741665" title="Pelomedusa subrufa">
Pelomedusa subrufa



</doc>
<doc id="2741666" url="https://pl.wikipedia.org/wiki?curid=2741666" title="Hawrylczyce">
Hawrylczyce

Hawrylczyce (Hawryłczyce, Gawrylczyce; biał. Гаўрыльчыцы, "Haurylczycy"; ros. Гаврильчицы, "Gawrilczicy") – wieś na Białorusi, w obwodzie mińskim, w rejonie soligorskim. 
Do 2013 ośrodek administracyjny sielsowietu Hawrylczyce.
Geografia.
Miejscowość położona nad rzeką Łań, ok. 36 km na południowy zachód od Soligorska, ok. 6 km na północny zachód od Dubicy i 2 km od Piaszczanki (Пясчанка), a ok. 12 km na północ od Hocka.
Historia.
Wieś magnacka położona była w końcu XVIII wieku w Księstwie Słuckim w powiecie nowogródzkim województwa nowogródzkiego. 
W XIX w. wieś i majątek ziemski Hawryłczyce znajdowały się w gminie (włości) Wyzna w powiecie słuckim guberni mińskiej. 
W okresie międzywojennym miejscowość należała do gminy Czuczewicze w powiecie łuninieckim województwa poleskiego. Według spisu powszechnego z 1921 r. była to wieś licząca 132 domy. Mieszkało tu 787 osób: 377 mężczyzn, 410 kobiet. Pod względem wyznania 780 osób było prawosławnymi, a 7 – żydami. Narodowość białoruską deklarowało 780 mieszkańców, zaś polską – 7. W Hawrylczycach stacjonowała kompania graniczna KOP.

</doc>
<doc id="2741667" url="https://pl.wikipedia.org/wiki?curid=2741667" title="BMW 501/502">
BMW 501/502

BMW 501 – luksusowy samochód osobowy produkowany pod marką BMW w latach 1952–1958. Po raz pierwszy został zaprezentowany podczas Frankfurt Motor Show w roku 1951. Był to pierwszy pojazd produkowany przez BMW po II wojnie światowej. Do napędu początkowo używano benzynowych silników R6, od 1954 roku dostępna była także jednostka V8. Napęd przenoszony był na oś tylną poprzez 4-biegową manualną skrzynię biegów. Produkcji 501 i 502 zaprzestano w roku 1958, pochodne produkowano do roku 1963. W Niemczech BMW 501 i 502 otrzymały od kształtu karoserii przydomek "Barockengel" (z jęz. niem. "barokowy anioł").
Geneza.
Po II wojnie światowej produkcja w byłej fabryce BMW w Eisenach ruszyła ponownie już w 1945 roku; zakład opuszczały przedwojenne modele. Eisenach znajdowało się jednak w sowieckiej strefie okupacyjnej, toteż pojazdy produkowane były nie przez BMW AG, a radziecki zakład Autovelo. Mimo to samochody te charakteryzowały się oznaczeniami BMW, jako takie też były sprzedawane.
W międzyczasie byłe BMW AG uruchomiło produkcję na dużo mniejszą skalę, rozpoczęła się ona od wytwarzania donic i mis, w późniejszym czasie przeszła do sprzętu domowego i rowerów. Ostatecznie za zgodą amerykańskich władz okupacyjnych i przy finansowaniu ze strony banków, które za sprawą przejęcia sądowego stały się właścicielami BMW, w 1948 roku rozpoczęto montaż motocykli. Pod koniec lat 40. Autovelo zmieniło nazwę na EMW (Eisenacher Motoren Werke).
Kurt Donath, dyrektor techniczny BMW oraz dyrektor generalny fabryki Milbertshofen, nakłaniał różnych producentów (m.in.: Forda oraz Simcę) do produkcji pojazdu na licencji. Szukano samochodu dostępnego na rynku od kilku lat, by razem z licencją otrzymać oprzyrządowanie.
W tym samym czasie główny inżynier BMW, Alfred Böning, stworzył prototyp małego samochodu osobowego. Pojazd otrzymał nazwę BMW 331, jako źródło napędu użyto motocyklowego silnika o pojemności 0,6 l, moc przenoszona była przez 4-biegową manualną skrzynię biegów na oś tylną. Nadwozie zaprojektował Peter Szymanowski, przypominało ono model 327 w mniejszej skali.
BMW 331 zostało zaprezentowane zarządowi, rozpoczęciu produkcji sprzeciwił się jednak dyrektor sprzedaży, Hanns Grewenig. Uważał on, że do BMW bardziej pasują duże luksusowe pojazdy, których produkcją firma zajmowała się przed wybuchem wojny. Ostatecznie zlecił on Böningowi i jego ludziom zaprojektowanie samochodu, który stał się później BMW 501.
Rozwój.
BMW 501 było w pełni nową konstrukcją opartą na ramowym podwoziu, w przednim zawieszeniu użyto dwóch ramion w kształcie litery A z drążkami skrętnymi, w tyle zastosowano ruchomy most napędowy z drążkami skrętnymi. Kierowanie odbywało się poprzez zębatkowy układ kierowniczy.
Podstawowym źródłem napędu był silnik R6 OHV M337 o pojemności 2,0 l i mocy maksymalnej 65 KM (48 kW), rozwinięcie przedwojennego M78 używanego w modelu 326.
Mechaniczna skrzynia biegów o czterech przełożeniach nie była zblokowana z silnikiem, umieszczono ją pomiędzy drugą a trzecią poprzecznicą ramy podwozia. Takie rozwiązanie wymuszało bardziej skomplikowane połączenie skrzyni z lewarkiem zmiany biegów zamontowanym w kolumnie kierownicy, skutkowało to mało precyzyjną pracą przekładni, osiągnięto jednak większą przestrzeń na nogi dla pasażerów przedniej kanapy.
Nadwozie zaprojektował Peter Szymanowski. Po przedstawieniu prototypu, zarząd BMW zlecił Pininfarinie budowę alternatywnej wersji. Wariant Pininfariny był jednak zbyt podobny do Alfy Romeo 1900 sedan, toteż BMW pozostało przy wizji Szymanowskiego. Stalowe nadwozie było o wiele cięższe niż zakładał Szymanowski, masa własna wynosiła 1430 kg, ucierpiały na tym osiągi i dynamika pojazdu. Prędkość maksymalna wynosiła 135 km/h, przyspieszenie 0-100 km/h zaś około 27 s, były to wartości porównywalne do mniejszego Mercedesa W187 220.
Początek produkcji.
BMW 501 zostało zaprezentowane w kwietniu 1951 roku podczas Frankfurt Motor Show 1951. Pojazd wywarł wówczas pozytywne wrażenie na publiczności, głównie za sprawą solidnego wykonania i ekstrawaganckiego wyglądu nadwozia. Cena katalogowa wynosząca 15 000 marek niemieckich była czterokrotnie wyższa niż przeciętna wartość ówczesnego nowego samochodu. BMW 501 za sprawą zaokrąglonych kształtów karoserii otrzymało przydomek "Barockengel" (barokowy anioł).
Problemy rozwojowe spowodowały przesunięcie początku produkcji na koniec 1952 roku, jednak nawet wtedy BMW wciąż nie miało własnych tłoczarni do wytwarzania karoserii. Pierwsze 2045 4-drzwiowych nadwozi typu sedan wyprodukowała firma Karosserie Baur, zostały one dostarczone z zakładów Baura w Stuttgarcie do fabryki BMW w Monachium do dalszego montażu. Tysięczny egzemplarz 501 opuścił zakład BMW we wrześniu 1953 roku.
BMW 501 oraz pochodne modele produkowane w fabryce BMW wyposażone były wyłącznie w 4-drzwiowe nadwozia. Wersje coupé i kabriolet dostępne były na zamówienie, wykonywaniem karoserii zajmowała się firma Baur oraz Autenrieth.
W teście drogowym BMW 501 przeprowadzonym w marcu 1953 roku przez niemieckie czasopismo motoryzacyjne "Auto- und Motorrad-Welt" stwierdzono, że współczynnik oporu aerodynamicznego nadwozia ma wartość lepszą niż przeciętna, dobrze oceniono także komfort podróży oraz skuteczność układu ogrzewania kabiny pasażerskiej. Zmierzone średnie zużycie paliwa wynosiło 10,3 l/100 km.
Dalszy rozwój BMW 501.
Wersja 501A została wprowadzona w 1954 roku jako następstwo dla bazowej 501, cechowała się podobnym poziomem wyposażenia, cena katalogowa wynosiła jednak 14 180 marek niemieckich, 820 mniej niż w przypadku poprzednika. Wariant 501B był w zasadzie zubożonym BMW 501A, cena katalogowa była o 500 marek niemieckich niższa niż dla 501A. Obie nowe wersje używały lekko zmodernizowanego silnika M337, generował on teraz moc maksymalną 72 KM (53 kW).
Wiosną 1955 roku ponownie zmieniono oznaczenie modelu. 501A i 501B został zastąpione przez wersję 501/3 wyposażoną w ulepszony silnik M337 o objętości skokowej 2077 cm³. Równocześnie wprowadzono wariant 501 V8 ze słabszą wersją jednostki V8 2.6 z modelu 502. Produkcji 501/3 i 501 V8 zaprzestano w roku 1958, zmieniono wówczas oznaczenia modelu.
BMW 502.
Jeszcze przed wybudowaniem pierwszego prototypu 501, Böning wyliczył, że sześciocylindrowy silnik będzie zbyt słabym źródłem napędu jak na tak duży samochód. Zaproponował zarządowi opracowanie nowych, większych i mocniejszych silników, które mogłyby napędzać przyszłe wersje pojazdu. Po otrzymaniu zgody, Böning rozpoczął prace nad jednostką V8 podobną do motoru Oldsmobile Rocket V8. Projektowany silnik cechował się rozrządem typu OHV. Jednostka BMW V8 charakteryzowała się blokiem wykonanym ze stopów aluminium z żeliwnymi tulejami cylindrowymi. Przy średnicy cylindra 74 mm i skoku tłoka 75 mm osiągnięto pojemność skokową 2580 cm³. Prace nad silnikiem zakończył Fritz Fiedler, który zastąpił Böninga na stanowisku głównego inżyniera w roku 1952.
Debiut silnika V8 miał miejsce podczas Międzynarodowego Salonu Samochodowego w Genewie 1954, jednostka ta była bazowym źródłem napędu dla nowego BMW 502. Pojazd używał tego samego podwozia co 501, plasował się jednak wyżej w gamie modeli BMW. Z mocnym i lekkim silnikiem V8 o mocy 100 KM (74 kW) zasilanym przez dwugardzielowy gaźnik był jednak o wiele szybszy. Prędkość maksymalna na poziomie 160 km/h była wyższa niż w przypadku debiutującego także w tym samym czasie Mercedesa W180 220a. W momencie uruchomienia produkcji BMW 502 był najszybszym sedanem produkowanym seryjnie na rynku niemieckim.
502 był pierwszym niemieckim powojennym samochodem osobowym napędzanym silnikiem V8, wysoka cena katalogowa 17 800 skutkowała niskim poziomem sprzedaży, w pierwszym roku produkcji sprzedano tylko 190 egzemplarzy.
502 od 501 można odróżnić przez więcej chromowanych akcentów nadwozia oraz bogatsze wyposażenie wnętrza. W wyposażeniu standardowym 502 znajdowały się także światła przeciwmgłowe oraz oddzielne przednie fotele. W roku 1955 zmieniono kształt tylnego okna.
W latach 1954-55 BMW oferowało także przerobione przez firmę Baur 502 z 2-drzwiowym nadwoziem typu kabriolet oraz coupé. Wersja sedan przerabiana bywała także na ambulans lub karawan.
BMW 2.6 i 2.6 Luxus / 2600 i 2600L.
Nazw 501 i 502 zaprzestano używać w roku 1958, 501 V8 przemianowano na BMW 2.6, 502 zaś na 2.6 Luxus. Pod tymi oznaczeniami pojazdy produkowano do 1961 roku, do tego czasu wprowadzono dwie istotne zmiany, wspomaganie kierownicy jako opcja od 1959 oraz hamulce tarczowe od 1960 roku.
W 1961 roku ponownie zmieniono oznaczenia modelu, 2.6 na 2600, 2.6 Luxus zaś na 2600L. Moc maksymalną silnika dla 2600L podniesiono do 110 KM (81 kW).
BMW 3.2 i 3.2 Super / 3200L i 3200S.
Udoskonaloną wersję silnika V8 zaprezentowano na Frankfurt Motor Show w roku 1955. Do 82 mm powiększono średnicę cylindra, poskutkowało to wzrostem pojemności skokowej do 3168 cm³. Podczas targów we Frankfurcie znalazł się on pod maską czterech samochodów BMW: kabrioletu 507, coupé 503, prototypowej limuzyny 505 oraz 3.2, była to zmodernizowana wersja 502. Silnik cechował się stopniem kompresji równym 7,2:1, była to wartość wyższa niż w przypadku bazowej jednostki V8 2.6 (7:1). W tej specyfikacji nowy motor generował moc maksymalną 120 KM (88 kW). Przełożenie główne zmieniono z 4,225:1 stosowanego z mniejszymi silnikami do 3,89:1, miało to zmniejszyć zużycie paliwa dla większych jednostek. Średnie zużycie paliwa dla silnika 3.2 w BMW 3200 wynosiło 15 l / 100 km.
W roku 1957 zaprezentowano wersję 3.2 Super z silnikiem wzmocnionym do 140 KM (100 kW). Produkcja wersji 3.2 i 3.2 Super trwała do roku 1961, od 1959 jako opcja dostępne było wspomaganie kierownicy, hamulce tarczowe na przedniej osi dostępne były dla wariantu 3.2 Super od października 1959, dla 3.2 zaś od 1960 roku.
W 1961 roku zmieniono oznaczenia z 3.2 i 3.2 Super na odpowiednio 3200L i 3200S. 3200L wyposażone było w silnik z pojedynczym gaźnikiem generujący moc maksymalną 140 KM (100 kW), 3200S cechowało się jednostką z podwójnym gaźnikiem, moc wynosiła 160 KM (120 kW) przy 5800 obr./min.
Produkcję zakończono w 1963 roku.

</doc>
<doc id="2741668" url="https://pl.wikipedia.org/wiki?curid=2741668" title="BMW 502">
BMW 502



</doc>
<doc id="2741669" url="https://pl.wikipedia.org/wiki?curid=2741669" title="Hadżi-Murat (opowiadanie)">
Hadżi-Murat (opowiadanie)

Hadżi-Murat (ros. "Хаджи-Мурат ") – nowela Lwa Tołstoja pisana w latach 1896-1904, a opublikowana po raz pierwszy w 1912 roku w wersji ocenzurowanej i w 1917 w całości. Treść nawiązuje do autentycznych wydarzeń z czasów walk na Kaukazie w XIX wieku. Wypadki stanowiące treść niniejszej opowieści rozegrały się w latach 1851-52.
Głównym bohaterem jest kaukaski partyzant Hadżi-Murat (postać autentyczna), bohater walk z carskimi wojskami, który jednak ze względu na krzywdy, jakie doznał ze strony przywódcy kaukaskiego Szamila, postanawia podjąć współpracę z carskim najeźdźcą. Zdrada wywołuje w nim jednak poczucie winy.

</doc>
<doc id="2741671" url="https://pl.wikipedia.org/wiki?curid=2741671" title="Hadżi-Murat">
Hadżi-Murat

Hadżi-Murat (ros. Хаджи-Мурат, awar. XӀажи Мурад; ur. ok. 1790, zm. 23 kwietnia 1852) – jeden z ważniejszych awarskich przywódców oporu górali w Dagestanie i Czeczenii w latach 1811-1864 przeciwko włączeniu ich ziemi do Imperium Rosyjskiego. 
W 1834 Hadżi-Murat był zamieszany w morderstwo imama Gamzat-Beka podczas piątkowej modlitwy. Początkowo w służbie rosyjskiej, potem aresztowany wskutek intrygi konkurenta, Achmet Khana uciekł z konwoju, rzucając się z półki skalnej. Jego wyczyny w służbie Szamila i czerwony strój przyniosły mu wśród Rosjan przydomek "czerwonego diabła". Po jego ataku na dowództwo rosyjskie w Temir-Khan-Szura rozeszła się pogłoska, że zabił tam w szpitalu wszystkich Rosjan, których ciała pokroił na szaszłyki, następnie pozostawił wojskom rosyjskim do spożycia. Choć nie było to prawdą, plotka dodatkowo wyrobiła złą reputację Hadżiego-Murata.
W 1851, gdy Szamil ogłosił sukcesję na rzecz syna, urażony Hadżi przeszedł na stronę Rosjan, lecz wkrótce uciekł do miasteczka Noukkha (obecnie Şəki) w dzisiejszym Azerbejdżanie. Rosjanie wytropili go, zabijając w walce. Syn Achmet Khana uciął głowę Hadżiego, którą po zabalsamowaniu przesłał carowi. 

</doc>
<doc id="2741672" url="https://pl.wikipedia.org/wiki?curid=2741672" title="Adelaide River (miejscowość)">
Adelaide River (miejscowość)

Adelaide River – miejscowość w Terytorium Północnym w Australii w odległości 114 km na południe od Darwin, nad rzeką Adelaide.
Adelaide River położona jest przy skrzyżowaniu drogi Stuart Highway z drogą Dorat.

</doc>
<doc id="2741676" url="https://pl.wikipedia.org/wiki?curid=2741676" title="Agnolotti al plin">
Agnolotti al plin



</doc>
<doc id="2741678" url="https://pl.wikipedia.org/wiki?curid=2741678" title="Adam Harris">
Adam Harris

Adam Harris (ur. 21 lipca 1987 w Wheaton, Illinois) – gujański lekkoatleta, sprinter. Uczestniczył w Letnich Igrzyskach Olimpijskich 2008. Do końca 2007 roku reprezentował Stany Zjednoczone.
Najlepsze wyniki w sezonie.
Bieg na 60 metrów
Bieg na 100 metrów
Bieg na 200 metrów

</doc>
<doc id="2741679" url="https://pl.wikipedia.org/wiki?curid=2741679" title="Angurugu">
Angurugu

Angurugu - miejscowość na wyspie Groote Eylandt w Terytorium Północnym, w Australii.

</doc>
<doc id="2741684" url="https://pl.wikipedia.org/wiki?curid=2741684" title="Pasta z czerwonej fasoli">
Pasta z czerwonej fasoli



</doc>
<doc id="2741685" url="https://pl.wikipedia.org/wiki?curid=2741685" title="Gapuwiyak">
Gapuwiyak

Gapuwiyak - miejscowość wspólnoty aborygeńskiej, położona przy jeziorze Evella "(Lake Evella)", na obszarze Terytorium Północnego w Australii.

</doc>
<doc id="2741686" url="https://pl.wikipedia.org/wiki?curid=2741686" title="Cool Spot">
Cool Spot

Cool Spot – platformowa gra komputerowa, której bohaterem jest maskotka serii napojów 7 Up. Od końca lat 80., kiedy pojawiła się jako zwykła czerwona kropka wpisana w logo, została rozbudowana o ręce, nogi, usta oraz okulary przeciwsłoneczne i stała się bohaterką kilku gier komputerowych.
W 1993 roku gra została wydana na platformy Mega Drive/Genesis i Super NES, a rok później na Sega Master System, Sega Game Gear, Game Boya, Amigę i DOS-a
Spot.
Pierwszą grą, w której pojawiła się maskotka napojów 7 Up była wydana w 1990 r. gra logiczna "". Wydano ją na ośmiobitową platformę Nintendo Entertainment System, Game Boya, system MS-DOS, komputery Amiga, Commodore 64 i Atari ST.
Rozgrywka.
W "Cool Spot" gracz kontroluje Cool Spota. Może nim skakać, wspinać się i atakować wrogów strzelając bańkami sody, a na każdym poziomie gracz musi uratować innego Cool Spota z klatki. Musi on również zebrać określoną liczbę „kropek” aby kontynuować rozgrywkę. Zdrowie postaci wskazuje twarz Cool Spota, która wraz z utratą energii coraz bardziej się wygina. Uszkodzenia możne doznać dotykając wrogów, ich pocisków lub niektórych przeszkód. Ponieważ gra odbywa się na czas, gracz musi jak najszybciej wykonać zadanie, gdyż po skończeniu czasu traci życie. Jeśli stracił je wszystkie następuje koniec rozgrywki. Możliwość zapisu gry w dowolnym momencie została zastąpiona checkpointami w formie masztów, które muszą zostać dotknięte przez postać, aby podnieść flagę.
W tym samym roku ukazała się też druga część "".
Kontynuacja.
W 1995 roku wydano grę "Spot Goes To Hollywood", która przeniosła przygody Cool Spota w 3D. Początkowo ukazała się na platformie Mega Drive/Genesis, w 1996 roku na konsolę Sega Saturn, a w 1997 roku na PlayStation, gdzie zyskała odnowioną oprawę graficzną i nowe poziomy.

</doc>
<doc id="2741687" url="https://pl.wikipedia.org/wiki?curid=2741687" title="Doug Henning">
Doug Henning

Douglas James Henning (ur. 3 maja 1947 w Winnipeg, zm. 7 lutego 2000 w Los Angeles) – kanadyjski magik, iluzjonista i polityk.
Życiorys.
Dzieciństwo i młodość.
Urodził się w Winnipeg w stanie Manitoba. Magią zainteresował się jako młody chłopak pod wpływem programu Eda Sullivana, w którym ujrzał jak iluzjonista unosi w górę kobietę. Ta fascynacja lewitacją nigdy go nie opuściła. Z czasem stała się ona nawet stałym punktem jego programu. Swój pierwszy pokaz dał w wieku czternastu lat na przyjęciu urodzinowym przyjaciela. Wcześniej pojedyncze sztuczki pokazywał kolegom w szkole. W międzyczasie czytał wszystko co mógł na temat magii. Inspirowała go również reakcja oczarowanej publiczności. Kilka miesięcy po tym, jak dał swoje ogłoszenie do lokalnej gazety, otrzymał zaproszenie do telewizji, gdzie dał serię pokazów.
Podczas studiów na Uniwersytecie McMastera w Hamilton spotkał reżysera Ivana Reitmana, a ich współpraca zaowocowała pierwszym broadwayowskim show Henninga pt. "Spellbound". Pierwszy pokaz odbył się 26 grudnia 1973 roku. "Spellbound" przez blisko rok nie schodził ze sceny. W czasie dwugodzinnego występu magik dawał serię iluzji, które łączył ze swobodnie snującą się opowieścią. Choć sam pokaz nie był zbyt dopracowany, to ujmująca osobowość i styl Henninga sprawiały, że publiczność ulegała jego czarowi. 
Kariera.
Wkrótce po skończeniu szkoły został pierwszym i jedynym iluzjonistą, któremu rząd kanadyjski przyznał stypendium na studiowanie sztuk magicznych; był to zresztą jeden z warunków jego otrzymania. Dzięki finansowemu wsparciu podróżował po świecie i uczył się od najlepszych iluzjonistów tamtych czasów, m.in. Dai Vernona i Slydiniego, którego uważał za swojego najważniejszego nauczyciela magii.
Chcąc przywrócić sztukom magicznym minione „dni sławy”, Henning ciągle doskonalił swój kunszt. Dzięki zebranym funduszom rozwinął swój spektakl "Spellbound". Wspólnie z reżyserem Ivanem Reitmanem, kompozytorem Howardem Shore i aktorką Jennifer Dale, stworzył musical, który łączył w sobie dramatyczną historię i magiczne sztuczki. Początkowo wystawiano go w Toronto, gdzie bardzo szybko zdobył ogromną popularność. Następnie przeniesiono go do broadwayowskiego Cort Theatre w Nowego Jorku i wystawiano pod nazwą "The Magic Show". Tam spektakl również odniósł ogromny sukces i doczekał się ponad tysiąca dziewięciuset przedstawień. Został też piątym najdłużej granym musicalem na Broadwayu lat siedemdziesiątych, a Henningowi dał nominację do nagrody Tony Award.
Po sukcesie na Broadwayu, Henning zaproponował telewizji NBC nagranie specjalnego programu. Jednak kierownictwo stacji podpisało z nim kontrakt dopiero po tym, jak zasugerował, że przebije Harry’ego Houdiniego i wykona jego bardziej niebezpieczną wersję ucieczki z wodnej celi tortur.
Przez następne osiem miesięcy przerabiał swój sceniczny spektakl dla telewizji i ćwiczył ucieczkę. W grudniu 1975 roku ponad pięćdziesiąt milionów widzów zasiadło przed telewizorami, żeby zobaczyć program "Doug Henning's World of Magic", który poprowadził Bill Cosby. Henning szczęśliwie wykonał niebezpieczny numer, chociaż rekordu Houdiniego w uwolnieniu się nie pobił. Sukces programu sprawił, że powstało ich jeszcze sześć, a iluzjoniście przyniósł siedem nominacji do Nagrody Emmy.
W 1977 napisał biografię Houdiniego – "Houdini: His Legend and His Magic".
Na początku lat 80. XX wieku zaprzestał dalszych występów i poświęcił się medytacji transcendentalnej.
W 1981 rozwiódł się z Barbarą De Angelis, a w grudniu tego samego roku poślubił Debby Douillard.
W roku 1983 został producentem i odtwórcą głównej roli w broadwayowskim musicalu, Merlin. Rok później rozpoczął solowe występy w spektaklu "Doug Henning and His World of Magic".
Maharishi Veda Land.
W 1992 Henning wspólnie z twórcą medytacji transcendentalnej, Maharishim Maheshem Yogim sporządził plany budowy ogromnego parku Veda Land w pobliżu wodospadu Niagara. Wyceniany na blisko półtora miliarda dolarów projekt był „połączeniem zdumiewających wizualnie i czuciowo efektów z najnowocześniejszym trójwymiarowym obrazowaniem i ultra wysoką technologiczną rozrywką połączoną z najlepszymi iluzjami”. Zachwycać miały również budynki zawieszone nad wodą i sceniczne prezentacje starożytnych historii. Obecnie status projektu jest niepewny.
Śmierć.
Iluzjonista zmarł 7 lutego 2000 roku w Cedars Sinai Medical Center w Los Angeles w wieku 52 lat. Pięć miesięcy wcześniej zdiagnozowano u niego raka wątroby. Jego ciało skremowano, a prochy rozrzucono nad Oceanem Spokojnym.
W 2008 jego przyjaciel, James Randi krytycznie nastawiony do medytacji transcendentalnej, oskarżył na swoim blogu jej założyciela o przyczynienie się do śmierci magika. Twierdził, że Henning tak bardzo pogrążył się w medytacji transcendentalnej, że „zaprzestał regularnego leczenia raka na rzecz swojej diety z orzechów i jagód, przez co zmarł”.
W dniu 8 czerwca 2010 roku ogłoszono, że iluzjonista otrzyma gwiazdę w Kanadyjskiej Alei Sław. 
Z kolei jego skrzynia ze słynnej iluzji Zig Zag znalazła się w Amerykańskim Muzeum Magii.

</doc>
<doc id="2741688" url="https://pl.wikipedia.org/wiki?curid=2741688" title="Doktor Oz radzi">
Doktor Oz radzi

Doktor Oz radzi (ang. "The Dr. Oz Show") – amerykański program telewizyjny typu talk-show prowadzony przez kardiochirurga dr. Mehmata Oza.
W Polsce program był nadawany na Polsacie od 7 grudnia 2011 r. do 22 czerwca 2012 r. Wyemitowano w tym czasie 133 odcinki.
Historia.
Początkowo dr Oz pojawiał się w programie "The Oprah Winfrey Show" jako ekspert od spraw zdrowotnych. Ponieważ przez pięć sezonów zyskał sobie ogromną sympatię wśród widzów, postanowiono, że otrzyma on własny program. 14 września 2009 r. wyemitowano w USA pierwszy odcinek programu, który wraz z Sony Pictures Entertainment produkuje firma Winfrey, Harpo Productions. Show cieszy się dużą popularnością także poza granicami Stanów i jest wyświetlany m.in. w Singapurze, na Słowacji, w Holandii czy krajach arabskich.
Produkcja.
Program nagrywany jest w Studiu 6A w NBC Studios w Nowym Jorku, gdzie powstawały też takie programy jak: "Late Night with David Letterman" (1982 – 1993) i "Late Night with Conan O’Brien" (1993 – 2009). Pierwsza seria została nominowana do Nagrody Emmy za najlepszy informacyjny talk-show, a doktor Oz otrzymał statuetkę dla najlepszego gospodarza programu. 12 września 2011 r. ruszyła w USA emisja trzeciej serii, w której odnowiono wygląd studia.
Program ma własną pełnoetatową jednostkę medyczną złożoną z badaczy, producentów leków i lekarzy. Codziennie cały zespół wspólnie z dr Ozem i producentami programu pracuje nad scenariuszem i poszczególnymi elementami całego show. Medycy dodatkowo oceniają i zatwierdzają wszystkie produkty, które pojawiają się w programie, a każdego miesiąca otrzymują ponad dwieście niezamówionych wyrobów.

</doc>
<doc id="2741689" url="https://pl.wikipedia.org/wiki?curid=2741689" title="Lekkoatletyka na Letnich Igrzyskach Olimpijskich 2012 – bieg na 200 m mężczyzn">
Lekkoatletyka na Letnich Igrzyskach Olimpijskich 2012 – bieg na 200 m mężczyzn

Bieg na 200 metrów mężczyzn był jedną z konkurencji lekkoatletycznych rozgrywanych podczas XXX Igrzysk Olimpijskich w Londynie.
Wyznaczone przez IAAF minima kwalifikacyjne wynosiły 20,55 (minimum A) oraz 20,65 (minimum B).
Tytuł mistrza olimpijskiego z Pekinu obronił główny faworyt do zwycięstwa w Londynie Usain Bolt. Przed rozpoczęciem olimpijskich zmagań obok niego wymieniani byli aktualny mistrz świata Yohan Blake oraz Francuz Christophe Lemaitre.
Rywalizacja rozpoczęła się 7 sierpnia o 11:50 czasu londyńskiego, a finał odbył się dwa dni później o 20:55.
Rekordy.
Tabela przedstawia rekordy olimpijski, świata oraz poszczególnych kontynentów w tej konkurencji.
Przebieg zawodów.
Finał.
Wiatr:

</doc>
<doc id="2741691" url="https://pl.wikipedia.org/wiki?curid=2741691" title="Sos słodko-kwaśny">
Sos słodko-kwaśny

Sos słodko-kwaśny ("sweet &amp; sour sauce") – charakterystyczny w smaku sos do potraw, oryginalnie używany przede wszystkim w wielu kuchniach orientalnych, ale popularny na całym świecie.
Sos słodko-kwaśny to marynata przyprawowa sporządzana z wody, cukru, octu ryżowego i drobno siekanych owoców, którą stosuje się do dań o słodko-kwaśnym charakterze, przede wszystkim mięs i ryb. Sprzedawany masowo w sklepach na całym świecie jako produkt gotowy.

</doc>
<doc id="2741692" url="https://pl.wikipedia.org/wiki?curid=2741692" title="Milingimbi">
Milingimbi

Milingimbi – miejscowość wspólnoty aborygeńskiej, położona na wyspie Milingimbi, na obszarze Terytorium Północnego w Australii.

</doc>
<doc id="2741700" url="https://pl.wikipedia.org/wiki?curid=2741700" title="Caryospora regentensis">
Caryospora regentensis

Caryospora regentensis – gatunek pasożytniczych pierwotniaków należący do rodziny Eimeriidae z podtypu Apicomplexa, które kiedyś były klasyfikowane jako protista. Występuje jako pasożyt węży. "C. regentensis" cechuje się oocystą zawierającą jedną sporocystę. Z kolei każda sporocysta zawiera 8 sporozoitów.
Obecność tego pasożyta stwierdzono u mamby zielonej "(Dendroaspis viridis)" należącego do rodziny zdradnicowatych (Elapidae).
Występuje na terenie Afryki.
Sporulowana oocysta.
Jest kształtu sferoidalnego lub lekko owoidalnego, posiada 2 bezbarwne ściany o łącznej grubości 0,5 μm. Oocysta posiada następujące rozmiary: długość 16 – 17,6 μm, szerokość 15 – 17,2 μm. Brak mikropyli oraz wieczka biegunowego. Występuje ciałko biegunowe jako pojedyncza ziarnistość.
Sporulowana sporocysta i sporozoity.
Sporocysty kształtu owoidalnego o długości 10,2 – 14,1 μm, szerokości 9,3 – 11,1 μm. Występuje ciałko Stieda oraz substieda body (SBB). Brak parastieda body (PSB). Występuje ciałko resztkowe sporocysty w postaci centralnie umieszczonej, skupionej masy 15 - 20 ziarnistości. Sporozoity w kształcie kiełbasek, ułożonych wokół ciałka resztkowego sporocysty.

</doc>
<doc id="2741704" url="https://pl.wikipedia.org/wiki?curid=2741704" title="NIH">
NIH



</doc>
<doc id="2741707" url="https://pl.wikipedia.org/wiki?curid=2741707" title="Order Infanta Henryka">
Order Infanta Henryka

Order Infanta Henryka (port. "Ordem do Infante Dom Henrique") – portugalskie odznaczenie państwowe ustanowione w 1960, nadawane za wybitne zasługi dla Portugalii i jej kultury.
Historia i zasady nadawania.
Order został ustanowiony 2 czerwca 1960 dla upamiętnienia 500. rocznicy śmierci Henryka Żeglarza – księcia Viseu. Jest przyznawany Portugalczykom oraz cudzoziemcom, a także instytucjom „za wybitne zasługi dla Portugalii – oddane w kraju lub za granicą – oraz dokonania w zakresie promocji portugalskiej kultury i wiedzy o kraju, jego historii i znaczeniu”. Statut orderu był nieznacznie modyfikowany w 1962 i 1980. Nadającym odznaczenie jest urzędujący prezydent państwa, będący "ex officio" (z urzędu) Wielkim Mistrzem Orderu i przewodniczącym jego Kapituły. Z wnioskami o przyznanie orderu może także wystąpić do prezydenta Kapituła lub – za jej pośrednictwem – urzędujący ministrowie rządu.
Według oficjalnej klasyfikacji portugalskich odznaczeń państwowych Order Infanta Henryka wraz z Orderem Wolności należy do kategorii „Orderów narodowych” ("Ordens Nacionais").
Podział orderu.
"Ordem do Infante Dom Henrique" dzieli się na sześć klas:
Dodatkową klasę stanowi stopień: „Członek honorowy” ("Membro Honorário"), który występuje w wypadku przyznania orderu instytucji.
Najniższym stopniem odznaczenia jest dwuklasowy (złoty i srebrny) Medal Infanta Henryka ("Medalha do Infante Dom Henrique").
Wygląd.
Odznakę orderu stanowi krzyż "pattée" z pozłacanego srebra o czterech emaliowanych na czerwono ramionach. Krzyż jest zawieszony na złoconych liściach dębu z żołędziem. Rewers odznaki jest gładki.
Gwiazdę orderu – przynależną do czterech najwyższych stopni odznaczenia – tworzy dziewięć wiązek promieni o różnej długości, pozłacanych w klasach: Wielki Łańcuch, Krzyż Wielki i Wielki Oficer, oraz srebrnych w wypadku Komandorii. Na środku awersu gwiazdy umieszczony jest okrągły, pokryty czarną emalią medalion z czerwonym krzyżem "pattée" na białym tle. Krzyż jest otoczony złotym napisem: „Talant de biē faire”, który okala ornament złożony ze złotych liści.
Na wstążkach orderu znajdują się trzy równej szerokości, pionowe pasy o barwach (od lewej): granatowy, biały, czarny. Wstążka stopnia oficerskiego odznaczenia jest uzupełniona rozetką oraz klamrą, która zdobi również wstążkę stopnia kawalerskiego orderu. Wstążki orderu przeznaczonego dla kobiet – z wyjątkiem dwóch najwyższych klas – są uformowane w podwójną kokardę i ozdobione rozetką. Kokarda stopnia Damy jest pozbawiona rozetki.

</doc>
<doc id="2741715" url="https://pl.wikipedia.org/wiki?curid=2741715" title="Mariusz Stępiński">
Mariusz Stępiński

Mariusz Stępiński (ur. 12 maja 1995 w Sieradzu) – polski piłkarz występujący na pozycji napastnika we włoskim klubie Hellas Werona, reprezentant Polski, brązowy medalista Mistrzostw Europy U-17 2012, uczestnik Mistrzostw Europy 2016.
Kariera klubowa.
Mariusz Stępiński jest wychowankiem Piasta Błaszki. Podczas kariery juniorskiej występował również w Pogoni-Ekolog Zduńskiej Woli, a następnie występował w pierwszej drużynie tego klubu, w IV lidze, gdzie został zauważony przez ówczesnego trenera Widzewa Łódź, Radosława Mroczkowskiego. W łódzkim klubie zadebiutował w wieku 16 lat, zmieniając w 90 minucie wygranego meczu z Lechem Poznań, Piotra Grzelczaka. Mariusz stał się wówczas najmłodszym zawodnikiem jaki kiedykolwiek zagrał w meczu Widzewa w Ekstraklasie. Młody napastnik stał się też najmłodszym debiutantem spośród wszystkich ligowców w sezonie 2011/2012. W barwach łódzkiego zespołu, Stępiński, rozegrał 34 oficjalne spotkania, zdobywając w nich 5 goli i notując 4 asysty.
W czerwcu 2013, na zasadzie wolnego transferu, przeniósł się do niemieckiego klubu 1. FC Nürnberg i podpisał z nim 3-letni kontrakt. Piłkarz nie doczekał się jednak debiutu w pierwszej drużynie, a występował jedynie w trzecioligowych rezerwach klubu z Bundesligi. W Regionallidze rozegrał 26 meczów, w których zdobył 6 bramek.
W sierpniu 2014 został wypożyczony na rok do Wisły Kraków. Zadebiutował 29 sierpnia 2014 w wygranym 1:0 meczu 7. kolejki Ekstraklasy z GKS-em Bełchatów, zmieniając w 90. minucie Pawła Brożka. 12 września 2014 w wygranym 4:2 spotkaniu z Zawiszą Bydgoszcz strzelił swoją pierwszą bramkę dla Wisły, a także wywalczył rzut karny, którego na gola zamienił Semir Stilić.
28 lipca 2015 podpisał trzyletni kontrakt z Ruchem Chorzów. W klubie zadebiutował 3 sierpnia 2015 strzelając bramkę w wygranym 2:1 meczu z Koroną Kielce. Łącznie, w sezonie 2015/16 wystąpił w 36 meczach strzelając 15 bramek. Kolejny sezon rozpoczął jeszcze w barwach Ruchu, strzelając 3 bramki w 6 pierwszym meczach.
29 sierpnia 2016 podpisał czteroletni kontrakt z francuskim klubem FC Nantes. W Ligue 1, zadebiutował 11 września 2016 w meczu z FC Metz, natomiast w następnej kolejce, w spotkaniu z AS Nancy zdobył swojego pierwszego gola w tej lidze. Sezon 2016/17 zakończył z dorobkiem 7 goli w 25 występach.
30 sierpnia 2017, na zasadzie rocznego wypożyczenia, trafił do włoskiego Chievo Verona. 24 września 2017 zmieniając w 83. minucie meczu z Cagliari Calcio, Manuela Pucciarelliego, zadebiutował w Serie A, a 10 minut później podwyższając wynik na 2:0, zdobył swoją pierwszą bramkę w tych rozgrywkach. W sezonie 2017/18 wystąpił w 23 meczach włoskiej drużyny strzelając 5 goli. 28 maja 2018, został wykupiony przez Chievo i podpisał nowy, trzyletni kontrakt z tym klubem.
Kariera reprezentacyjna.
W 2012 wraz z reprezentacją Polski do lat 17 zajął 3. miejsce na, rozgrywanych w Słowenii, Mistrzostwach Europy U-17 w 2012. W reprezentacji Polski zadebiutował 2 lutego 2013 podczas meczu towarzyskiego z Rumunią. Jednak z uwagi na fakt, że zespół rumuński przeprowadził większą liczbę zmian niż dopuszczają to przepisy FIFA, spotkanie zostało przez światową federację uznane za nieoficjalne. 6 listopada 2015 został powołany na mecze towarzyskie z Islandią i Czechami.
W 2016 Adam Nawałka powołał go do reprezentacji Polski na Mistrzostwa Europy we Francji, jednak na turnieju nie wystąpił on w żadnym spotkaniu.

</doc>
<doc id="2741717" url="https://pl.wikipedia.org/wiki?curid=2741717" title="Milingimbi (wyspa)">
Milingimbi (wyspa)

Milingimbi – wyspa w Australii, administracyjnie należąca do Terytorium Północnego, położona w archipelagu "Crocodile Islands", na morzu Arafura. Jedyną osadą na wyspie jest miejscowość wspólnoty aborygeńskiej, Milingimbi.

</doc>
<doc id="2741720" url="https://pl.wikipedia.org/wiki?curid=2741720" title="Schlosspark Nymphenburg">
Schlosspark Nymphenburg

Schlosspark Nymphenburg – park w Monachium przylegający do pałacu Nymphenburg, obejmujący obszar 180 ha.
Historia.
W roku 1663 Ferdynand Maria Wittelsbach, z okazji narodzin swojego długo oczekiwanego syna i następcy tronu, Maksymiliana Emanuela, podarował swojej żonie, Henrietcie Adelajdzie, "Schwaige Kemnat". Nazwą tą określano obszar położony podówczas na zachód od Monachium.
Henrietta Adelajda postanowiła wznieść tam pałac letni; "Nymphenburg -" „zamek nimf”. Po roku 1771 jej syn, Maksymilian, zdecydował o powiększeniu pałacu oraz przebudowie okalającego go ogrodu. Ponadto postanowił przekopać kanał z rzeki Würm doprowadzając z niej wodę do parku. Zainicjowane prace przerwano w 1704, gdy Maksymilian musiał opuścić Bawarię ze względu na swę klęskę w wojnie o sukcesję hiszpańską.
Do przekształcenia pałacu i ogrodu na założenie barokowe powrócono dopiero w latach 1715–1726. Zadania tego podjął się Dominique Girard z pomocą Josepha Effnera. W efekcie ich prac po zachodniej stronie pałacu powstał osiowo-symetryczny ogród z wystawnym parterem i żywopłotem po obu stronach. Do tak zaprojektowanego ogrodu krajobrazowego dołączono rozległy park leśny z centralnie przebiegającym kanałem wodnym oraz z licznymi alejkami i osiami widokowymi. Z biegiem czasu znalazły się w nim też symetrycznie usytuowane pawilony: Badenburg, Pagodenburg, Madgalenenklause czy Amalienburg.
W roku 1800 Maksymilian IV Józef zlecił przekształcenie ogrodu Nymphenburg w park krajobrazowy. Przekształceniem tym zajął się w latach 1804–1823 architekt krajobrazu, Friedrich Ludwig Sckell. Zmienił on dotychczas istniejący, regularny system osi i alejek, kanałów, stawów i klombów, na założenie wyglądające naturalnie. Zachował przy tym poszczególne elementy parku: drzewa i krzewy, łąki, jeziora, wysepki i dróżki w ich dotychczasowej, przyrodniczej formie. Stworzył on w efekcie zróżnicowane, klasyczne założenie krajobrazowe, wypełnione zarówno barokowymi pawilonami (dotychczas istniejącymi), jak i budowlami późniejszymi, takimi jak klasycyzujący monopteros, zbudowany w 1865 nad Wielkim Stawem. To właśnie ten, Sckellowski Schlosspark Nymphenburg, niemal niezmieniony, ostał się do dziś.
Obecnie.
Park pałacowy Nymphenburg stanowi przykład ogrodu barokowego, który został przekształcony w park krajobrazowy. Z uwagi na przekszałcenie to, oraz w celu zapewnienia parkowi odpowiedniego poziomu prac konserwacyjnych, znalazł się on pod opieką Bayerisches Landesamt für Denkmalpflege ("Bawarskiego Urzędu Krajowego ds. Ochrony Zabytków").
Część parku w obrębie murów zajmuje powierzchnię około 180 ha. Natomiast cały kompleks Nymphenburg; wraz z półkolistym terenem przed pałacem, kanałem od strony miasta oraz terenami zielonymi na zachód od muru parkowego, opiewa na około 229 ha. Z czego:
Do tego dochodzi 4,5 ha żywopłotów o różnych wysokościach, roślin w donicach, rabat z bylinami przed szklarniami oraz w parterze ogrodowym i w cour d’honneur.
Park pałacowy Nymphenburg otrzymał status obszaru chronionego i w oparciu o dyrektywę siedliskową został rozporządzeniem z 19 sierpnia 2005 zgłoszony do unijnego programu Natura 2000.
Budynki na terenie parku.
Amalienburg.
W 1734 Karol Albrecht zlecił rozpoczęcie budowy Amalienburga, pałacyku pomyślanego jako domek myśliwski dla jego małżonki Marii Amalii, córki cesarza Józefa I. Usytuowany naprzeciwko Magdalenenklause, budynek został ukończony w 1739.
Amalienburg, zaprojektowany jako mały, samodzielny kompleks pałacowy, stanowi jedną z najwspanialszych kreacji europejskiego rokoka, zarówno jeśli chodzi o rozplanowanie, jak i wygląd zewnętrzny oraz sekwencję pokoi. Projekt budowli oraz wystroju wnętrz wykonał François de Cuvilliés; on też nadzorował pracę rzemieślników. Stiuki w dużej mierze wykonał Johann Baptist Zimmermann, rzeźby Johann Joachim Dietrich, a malowidła Joseph Pasqualin Moretti. Budynek z zewnątrz ma prosty, choć dostojny wygląd. Jego część środkowa jest lekko podkreślona przez płaską kopułę z platformą. Choć pomieszczenia wewnątrz uderzają jednością, są jednocześnie zróżnicowane w zależności od wskazań sztuki dworu francuskiego i w każdym przypadku zostały zaprojektowane indywidualnie i z dużym wyrafinowaniem.
Centrum pałacu stanowi Wielki Salon, czyli Sala Lustrzana. Od południa sąsiadują z nią Niebieski Gabinet oraz sypialnia, czyli Żółty Pokój, natomiast od północy Salon Myśliwski i Pokój Bażanci. W krótkich skrzydłach mieszczą się: szatnia, psiarnia, pomieszczenie do przechowywania broni i kuchnia. Bogactwo wystroju znajduje swą kulminację w Sali Lustrzanej, okrągłym pokoju z płaską kopułą. Dominujące w nim kolory to srebro wpadające w biel oraz delikatny niebieski. Naprzemienna sekwencja okien, luster i drzwi oraz współgranie światła rzeczywistego i odbitego dają złudzenie otwartości pomieszczenia.
Podobnie jak Sala Lustrzana, również sypialnia jest bogato zdobiona. Srebrna snycerka ścienna na cytrynowym tle połączona jest z delikatną niebieską sztukaterią, która rozciąga się na biały sufit. Panele ścienne, wykonane przez Johanna Joachima Dietricha stanowią jeden z najwspanialszych przykładów rzeźby dworskiej tamtego okresu. Nisza z łożem jest flankowana przez dwa portrety: elektora Karola Albrechta (po lewej) i Marii Amalii (po prawej). Oboje małżonkowie są w strojach myśliwskich.
Pokój myśliwski, pendant do sypialni, został urządzony jako niewielki salonik z obrazami, w którym obrazy, zgodnie z rokokową modą, zostały włączone do dekoracji ścian i zawieszone w dwóch rzędach, jeden nad drugim. Uwagę przyciągają sceny polowań i uroczystości dworskich pędzla Petera Jakoba Horemansa.
Pokój Bażanci, zwany inaczej Gabinetem Indyjskim ewokuje egzotyczną atmosferę. Jego ściany zdobią płótna pomalowane i nawoskowane na wzór chińskiej tapety. Motyw bażanta stanowi nawiązanie do Ogrodu Bażanciego, założonego w 1734 w pobliżu Amalienburga. Psiarnia i pomieszczenie z bronią udekorowane są obrazami o tematyce myśliwskiej i myśliwskimi trofeami w stylu indiańskim.
Posmak egzotyki nosi także kuchnia; jej niebiesko-biały sufit przedstawia sceny o motywach chińskich, ściany natomiast ozdobione są kolorowymi, holenderskimi płytkami.
Badenburg.
Badenburg (Łazienka) został zbudowany w latach 1719–1721 według planów Josepha Effnera dla elektora Maksymiliana Emanuela. Znajduje się w południowej części parku, na zachód od Amalienburga, nad stawem zwanym Wielkim (Großer See). Pałacyk w I poł. XIX w. przerabiał Leo von Klenze nie naruszając jego stylu, ani układu. Głównym elementem Badenburga jest prostokątny basen kąpielowy, ozdobiony sztukateriami, tapiseriami i malowidłami. Wejście z parku prowadzi do owalnej, piętrowej Sali zwanej Bankietową (Festsaal). Sala odznacza się bogatym wystrojem, na który składają się stiukowe muszle i owoce (na ścianach i wokół okien) i ciężki, barokowy gzyms. Dekoracje te wykonał Charles Claude Dubut. Na suficie sali znajduje się fresk pędzla Jacopa Amigoniego przedstawiający Apolla na rydwanie. Fresk ten uległ zniszczeniu w 1944, w okresie późniejszym został odtworzony. Sala umieszczona jest w ryzalicie, a dopiero za nią znajduje się właściwe, trzytraktowe wnętrze na planie prostokąta. Trakt środkowy zajmuje duży przedpokój, zwany Pokojem Gry (Spielezimmer). Z jego lewej strony znajdują się cztery apartamenty elektora: (przedpokój, sypialnia, gabinet i garderoba). Ściany apartamentów pokryte są tapetami z modnymi w XVIII w. motywami chińskimi (kwiaty, ptaki, motyle), oraz panelami ściennymi i ozdobami z luster. Stropy zdobią stiuki Zimmermanna oraz malowidła ze scenami przedstawiającymi małpy.
W trakcie wschodnim znajduje się basen kąpielowy. Jego dwupoziomowe wnętrze obejmuje całą wysokość piętrowego budynku sięgając do piwnic, w których oprócz niego mieści się kotłownia i kuchnia oraz i dodatkowe pokoje kąpielowe. Basen wyłożony jest holenderskimi kafelkami z Delftu. Na wysokości piętra biegnie wokół galeria z kutą kratą, a z sufitu zwisa kryształowy żyrandol. Choć Badenburg leży nad zbiornikiem wodnym, basen napełniany był wodą z osobnego ujęcia. Był on pierwszym basenem z podgrzewaną wodą.
Pawilon kąpielowy Badenburg nawiązuje do długiej tradycji, sięgającej bogatych łaźni cesarzy rzymskich, zawiera jednocześnie elementy kultury islamu jeśli chodzi o zażywanie kąpieli. Choć wyrasta z barokowego dziedzictwa, stanowi nowe dzieło, które było zarówno podziwiane, jak i naśladowane (Bonn, Kassel, Schwetzingen).
Świątynia Apollina.
Po przeciwnej niż Badenburg stronie Wielkiego Stawu stoi niewielki monopteros – świątynia Apollina. Budynek wzniesiono w 1865 według projektu Leo von Klenzego. Wewnątrz znajduje się kamień z datami założenia i przebudowy parku. W pobliżu przebiega południowa oś widokowa, na końcu której widać pałac Nymphenburg.
Pagodenburg.
Pagodenburg znajduje się po północnej stronie kanału, nad Małym Stawem (Pagodenburger See). Jest to pawilon w stylu chińskim, zbudowany w latach 1717–1719 przez Josepha Effnera na zlecenie elektora Maksymiliana Emanuela. Przeznaczony był dla zmęczonych spacerowiczów jako miejsce picia popołudniowej herbaty oraz jako miejsce odpoczynku po grze w kręgle; podkowiasty tor do gry w nich zachował się na północ od pałacyku.
Elewacje zewnętrzne budynku są rozczłonkowane pilastrami o wydatnych kompozytowych kapitelach. Duże okna, ujęte w obramienia, są zamknięte półkoliście (na parterze) lub łukiem odcinkowym (na piętrze). Okna na piętrze zostały dodatkowo udekorowane balkonowymi kratami. Budynek jest dwukondygnacyjny, zbudowany na planie kwadratu, do którego ściętych narożników dobudowano kwadratowe pawiloniki, co wewnątrz dało ośmioboczną część centralną.
Na parterze znajduje się niewielka sala i dwa gabinety, natomiast na piętrze trzy gabinety: Pokój Wypoczynkowy (Ruhezimmer) o dekoracji nawiązującej do stylu regencji, ale zawierającej również elementy egzotyczne, Salon Chiński (Chinesische Salon) o ścianach pokrytych chińskimi tapetami i malowidłami z czarnej laki oraz Gabinet Chiński (Chinesische Kabinett) z malowidłami z czerwonej laki. Na parterze dominują kolory niebieski i biały, które wraz z egzotycznymi, częściowo ornamentalnymi, częściowo figuralnymi malowidłami na suficie i płytkami holenderskimi na ścianach nawiązują do Chin i produkowanej tam porcelany.
Pagodenburg jest pierwszorzędnym przykładem XVIII-wiecznej chinoiserie, bardzo popularnej w ówczesnej Europie. Do jego wnętrza Józef Effner zaprojektował także meble. Choć generalnie nawiązywał on do stylu regencji, to w indywidualnych przypadkach starał się rozwijać nowe pomysły wprowadzając do dekoracji elementy egzotyczne, jak głowy smoków na świecznikach. Przykładami niepowtarzalnego kunsztu meblarskiego w Pagodenburg są: stolik do gier (Paryż, ok. 1720/25) i dwie małe, lakierowane japońskie szafki dekorowane laką, przerobione na komody (Paryż, ok. 1715/20).
Magdalenenklause.
Trzeci pawilon pałacowy na terenie parku to Magdalenenklause (Pustelnia św. Marii Magdaleny). Położona jest ona na północ od ogrodu francuskiego – Wielkiego Parteru (Grand Parterre). Została zbudowana przez Josepha Effnera w latach 1725–1728. Zleceniodawca, elektor Maksymilian Emanuel, zmarł jednak dwa lata przed ukończeniem budowy. Pustelnia, ukończona za panowania jego syna, elektora Karola Albrechta, była pomyślana jako miejsce odprawiania pokuty przez Maksymiliana Emanuela. Jest to czworoboczny, parterowy budynek skomponowany na kształt ruiny, częściowo otynkowany. Pęknięcia w murze i kruszący się tynk służyć miały jako przypomnienie o kruchości wszystkich rzeczy ziemskich. Na wschodnich narożnikach pustelni umieszczono okrągłe wieżyczki. Południową połowę wnętrza zajmuje kaplica pod wezwaniem św. Marii Magdaleny, mająca formę groty z tufu o ścianach wyłożonych muszlami. Wnętrze jest utrzymane w szarej tonacji, a ożywia je jedynie kolorowy fresk pędzla Nikolausa Gottfrieda Stubera, przedstawiający św. Marię Magdalenę jako pokutnicę. Ozdobą kaplicy jest krucyfiks i dwa świeczniki wyrzeźbione z zęba narwala. W refektarzu znajduje się bizantyjski krucyfiks stołowy, który Maksymilian Emanuel przywiózł jako łup z wojen tureckich na Węgrzech. Obok kaplicy znajdują się cztery pokoje wyłożone dębową boazerią, mające służyć elektorowi jako cele pokutne.
Fontanny i pompy.
Duże fontanny w parku pałacowym stanowią atrakcję dla zwiedzających, ale są także kamieniem milowym w historii techniki na terenie Bawarii. Żeliwne pompy, tłoczące od ponad 200 lat wodę do fontann, uważane były za arcydzieła już w czasach, kiedy je wyprodukowano.
W 1803 roku jeden z najwybitniejszych konstruktorów przełomu XVIII i XIX w. inżynier Joseph von Baader dostał od elektora Maksymiliana IV Józefa zlecenie wymiany pochodzącego z 1767 systemu pomp, funkcjonującego w tzw. Zielonym Domu Zdrojowym (Grünes Brunnhaus). Zlecenie nie było dziełem przypadku; uwagę księcia-elektora przyciągnęła rozprawa von Baadera z 1797 „Theorie der Saug- und Hebepumpen” („Teoria pomp ssących i podnośnikowych”). Von Baader po przyjęciu zlecenia zamontował wówczas dwie bardziej wydajne pompy, które sam opracował. Stanowią one obecnie najstarsze tego typu urządzenie w Europie, które pracuje nieprzerwanie od momentu, kiedy zostało zbudowane i są uważane za kamień milowy w historii inżynierii. W 1808 Baader zainstalował również większą pompę w Domu Zdrojowym św. Jana (Johannisbrunnhaus), służącą do zasilania fontanny przed pałacem. Wcześniej, w 1806 otrzymał z Paryża, od Napoleona Bonaparte zamówienie na modernizację fontann w Wersalu, ale przedsięwzięcie to nie zostało zrealizowane.

</doc>
<doc id="2741721" url="https://pl.wikipedia.org/wiki?curid=2741721" title="Szkoła przy ul. Słowackiego 54/60 w Poznaniu">
Szkoła przy ul. Słowackiego 54/60 w Poznaniu

Szkoła przy ul. Słowackiego 54/60 (Szkoła Podstawowa nr 36 im. Henryka Sucharskiego) – zespół zabudowań szkolnych dawnej VIII szkoły ludowej (niem"."Volksschule), zlokalizowanych w Poznaniu, na Jeżycach, przy ul. Juliusza Słowackiego, dawniej ul. Karola (niem". KarIstrasse") 54/56 i 58/60. Był odpowiedzią na gwałtowny rozwój Jeżyc w początkach XX wieku i znaczący wzrost potrzeb edukacyjnych tej dzielnicy. Zespół wpisany jest do rejestru zabytków pod numerem rej.: A-261 z 20.10.1984
Architektura.
Na zespół składają się następujące budynki:
Część założenia nawiązuje do form gotyku (z wyjątkiem pawilonu czerpiącego z dziedzictwa baroku), ale stara się odchodzić od tradycyjnego w tamtych czasach koszarowego potraktowania projektu dużej szkoły (jak np. w placówce przy ul. Bydgoskiej). Budynek od ulicy natomiast sięga do architektury klasycznej i palladiańskiej oraz zgeometryzowanej secesji. Symbolem założenia jest wysoka wieża zegarowa, widoczna z wielu miejsc na Jeżycach, a także z innych części miasta. W niszy zachodniej elewacji stoi figura św. Michała z 1855 autorstwa Wilhelma Stürmera, wyrzeźbiona według szkicu, który narysował król Fryderyk Wilhelm IV Pruski. Rzeźba stała pierwotnie w Bramie Dębińskiej, którą następnie rozebrano (1908) wraz z całym pierścieniem obwarowań miejskich.
Tablice.
Wewnątrz i na elewacji znajdują się następujące tablice pamiątkowe:
Otoczenie.
W pobliżu szkoły położone są następujące obiekty: wieżowiec Omega, Weststadt, Rynek Jeżycki, stara szkoła przy ul. Dąbrowskiego 73, Dom Tramwajarza i kościół św. Floriana.

</doc>
<doc id="2741722" url="https://pl.wikipedia.org/wiki?curid=2741722" title="Qiantang Jiang">
Qiantang Jiang

Qiantang Jiang (); w górnym biegu nosi nazwę Xin’an Jiang () – rzeka w południowo-wschodnich Chinach. Jej długość wynosi 688 km, dorzecze zajmuje powierzchnię ok. 55 600 km². 
Źródła znajdują się w powiecie Xiuning w prowincji Anhui. Rzeka przepływa m.in. przez Huangshan, Jiande i Hangzhou; uchodzi do zatoki Hangzhou Morza Wschodniochinskiego tworząc estuarium. Na rzece znajduje się sztuczne jezioro Qiandao Hu.

</doc>
<doc id="2741725" url="https://pl.wikipedia.org/wiki?curid=2741725" title="Philip Jaisohn">
Philip Jaisohn

Philip Jaisohn (kor. Seo Jae-pil 서재필; hancha: 徐載弼, ur. 7 stycznia 1864, zm. 5 stycznia 1951) – koreański działacz niepodległościowy, polityk i dziennikarz, lekarz patomorfolog.

</doc>
<doc id="2741730" url="https://pl.wikipedia.org/wiki?curid=2741730" title="Imperium Wizygockie">
Imperium Wizygockie



</doc>
<doc id="2741733" url="https://pl.wikipedia.org/wiki?curid=2741733" title="Ekspres śmierci">
Ekspres śmierci

Ekspres śmierci (ang. "Con Express") – amerykański film sensacyjny z 2002 roku w reżyserii Terry’ego Cunninghama.
Fabuła.
Rosyjscy zbiegowie, którym przewodzi generał Simeonov, chcą przemycić przez Alaskę groźny gaz paraliżujący. Na ich ślad wpada agent Alex Brooks, odpowiedzialny za bezpieczeństwo na granicy. W drogę wchodzi mu jednak pracująca dla Kremla piękna tajna agentka Natalya Batalova, która chce wyrównać swoje prywatne rachunki ze Simeonovem. Agenci łączą siły i ruszają w pościg za przestępcą.

</doc>
<doc id="2741734" url="https://pl.wikipedia.org/wiki?curid=2741734" title="Cientang-ciang">
Cientang-ciang



</doc>
<doc id="2741735" url="https://pl.wikipedia.org/wiki?curid=2741735" title="Xin'an Jiang">
Xin'an Jiang



</doc>
<doc id="2741736" url="https://pl.wikipedia.org/wiki?curid=2741736" title="Muhammad Ali Salim">
Muhammad Ali Salim

Muhammad Ali Salim, (ur. 1935), libijski polityk, od 8 sierpnia 2012 deputowany do Zgromadzenia Narodowego. Tego też dnia Narodowa Rada Tymczasowa przekazała na jego ręce - jako najstarszego członka Kongresu - kierownictwo nad państwem, które pełnił do wyboru następcy następnego dnia, którym został Muhammad Jusuf al-Makarjaf.

</doc>
<doc id="2741738" url="https://pl.wikipedia.org/wiki?curid=2741738" title="Szkoła przy ul. Jarochowskiego 1 w Poznaniu">
Szkoła przy ul. Jarochowskiego 1 w Poznaniu

Szkoła przy ul. Jarochowskiego 1 (Szkoła Podstawowa nr 33, Młodzieżowy Dom Kultury nr 3, Przedszkole nr 136, dawniej żeńska XIII Volksschule) - zespół zabudowań szkolnych, zlokalizowanych w Poznaniu, na Łazarzu, przy ul. Jarochowskiego 1. Zespół wpisany jest do rejestru zabytków pod nr. 258 z 20.10.1984. 
Charakterystyka.
Na zespół składają się następujące budynki:
Fritz Teubner był także autorem całości koncepcji zespołu. Szkoła ta była pierwszym w Poznaniu obiektem zrealizowanym w systemie pawilonowym. Budynki zlokalizowano na obrzeżach kwartału ulic, w środku zaś urządzono rozległy dziedziniec. Wszystko silnie obsadzono zielenią. Główna brama wejściowa umieszczona jest między pawilonami B1 i B2. Nigdy natomiast nie doszło do wybudowania według pierwotnego projektu sali gimnastycznej i dodatkowych dwóch pawilonów czteroklasowych. Sala gimnastyczna (obecny pawilon B) powstała na PeWuKę w 1929, jako Pawilon Ceramiki Budowlanej, według projektu Stanisława Mieczkowskiego.
Szkoła, podczas okupacji hitlerowskiej, została zamieniona na szpital wojskowy. W 1945, przed wejściem Rosjan, całe wyposażenie szpitalne wywieziono do Willi Flora. 12 lutego 1945 (jeszcze podczas walk o Cytadelę) otwarto tu pierwszą po II wojnie szkołę powszechną w Poznaniu (zapisano wtedy około 400 dzieci). Organizatorem i pierwszym kierownikiem placówki był Józef Nawrocki. Otwarcie miało uroczystą oprawę - brali w nim udział przedstawiciele rodzącej się administracji rządowej i wojska radzieckiego. W związku z potrzebami Armii Czerwonej, 19 kwietnia 1945, szkołę ponownie zamieniono na szpital polowy - w pobliskim Parku Kasprowicza urządzono natomiast lądowisko dla samolotów sanitarnych. Sala gimnastyczna stała się kostnicą. Naukę kontynuowano w szkole przy ul. Berwińskiego.
Założenie (o kompozycji osiowej) jest niezwykle starannie wykończone z użyciem białej i czerwonej cegły licowej oraz betonowych gzymsów wieńczących. Budynki są urozmaicone, zwieńczone wysokimi dachami. W interesujący sposób rozplanowano klatki schodowe. Większość budynków stylowo nawiązuje do architektury klasycznej, a budynek D (obecnie A) do baroku południowoniemieckiego.
Od strony wejścia umieszczono płaskorzeźby przedstawiające dzieci grzeczne i niegrzeczne. Przed bramą stoi betonowy pomnik w formie niewysokiego obelisku z napisem o treści: "W tej szkole w dniu 12 II 1945 r. rozpoczęto naukę gdy trwały jeszcze walki o wyzwolenie Poznania spod okupacji hitlerowskiej. Szkoła im. Zdobywców Cytadeli Poznańskiej w 25 rocznicę P.R.L." Na obelisku widnieje herb szkoły (rewers) oraz wizerunek księgi i płomienia (awers). Na środku dziedzińca zasadzono 30 października 2008 dąb o imieniu "Ignacy Jan" dla upamiętnienia 90. rocznicy powstania wielkopolskiego (nazwa nawiązuje do imion Ignacego Jana Paderewskiego). Fundatorami byli uczniowie i nauczyciele.
W pobliżu szkoły położone są następujące obiekty: łazarskie domy urzędnicze, tereny Johow-Gelände, City Park, dawny zespół klasztorny Karmelitanek Bosych, park Kasprowicza, park Wilsona i hala Arena.

</doc>
<doc id="2741740" url="https://pl.wikipedia.org/wiki?curid=2741740" title="The Temper Trap (album)">
The Temper Trap (album)

The Temper Trap – album australijskiego kwartetu The Temper Trap, który został wydany 5 czerwca 2012 roku.

</doc>
<doc id="2741741" url="https://pl.wikipedia.org/wiki?curid=2741741" title="Sokoły (gromada)">
Sokoły (gromada)

Sokoły – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sokoły z siedzibą GRN w Sokołach utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Sokoły, Idźki Wykno, Idźki Młynowskie, Idźki Średnie, Kruszewo Wypychy, Kruszewo Brodowo, Kruszewo Głąby, Perki Bujenki, Perki Franki, Roszki Leśne, Roszki Chszczony i Roszki Sączki ze zniesionej gminy Sokoły w tymże powiecie. Dla gromady ustalono 23 członków gromadzkiej rady narodowej.
13 listopada 1954 roku gromada weszła w skład nowo utworzonego powiatu łapskiego.
1 stycznia 1969 do gromady Sokoły przyłączono obszar zniesionej gromady Truskolasy-Lachy.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Sokoły.

</doc>
<doc id="2741742" url="https://pl.wikipedia.org/wiki?curid=2741742" title="Hitomi Sakamoto">
Hitomi Sakamoto



</doc>
<doc id="2741745" url="https://pl.wikipedia.org/wiki?curid=2741745" title="Dworaki-Staśki (gromada)">
Dworaki-Staśki (gromada)

Dworaki-Staśki (początkowo "Dworaki Staśki", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dworaki Staśki (pisownia bez łącznika) z siedzibą GRN w Dworakach Staśkach utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Dworaki Staśki, Brzozowo Solniki, Dworaki Pikaty, Zdrody Nowe, Zdrody Stare i Porośl Kije ze zniesionej gminy Poświętne, Penzy, Perki Wypychy, Perki Lachy, Perki Mazowsze, Drągi Wypychy i Perki Karpie ze zniesionej gminy Sokoły oraz obszar dotychczasowej gromady Racibory Nowe ze zniesionej gminy Piekuty w tymże powiecie. Dla gromady ustalono 23 członków gromadzkiej rady narodowej.
13 listopada 1954 roku gromada weszła w skład nowo utworzonego powiatu łapskiego.
1 stycznia 1969 do gromady Dworaki-Staśki przyłączono wieś Porośl-Wojsławy ze zniesionej gromady Stokowisko.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2741746" url="https://pl.wikipedia.org/wiki?curid=2741746" title="Magical Girl Lyrical Nanoha ViVid">
Magical Girl Lyrical Nanoha ViVid

 – manga autorstwa Masaki Tsuzuki, z ilustracjami Takuyi Fujimy. Jest czwartą częścią serii "Nanoha" wraz z "Force". Manga publikowana jest przez wydawnictwo Kadokawa Shoten w magazynie "Comp Ace" od 26 maja 2009 roku. 3 kwietnia 2015 roku będzie miała swoją premierę adaptacja anime. Spin-off serialu, pt. "ViVid Strike!", został wyprodukowany przez studio Seven Arcs, był emitowany od 1 października do 17 grudnia 2016 roku.
Historia rozgrywa się cztery lata po wydarzeniach z "Magical Girl Lyrical Nanoha StrikerS" i skupia się na jednej z jej bohaterek – Vivio Takamachi.
Fabuła.
Akcja dzieje się cztery lata po serii "StrikerS", Sixth Mobile Division został rozwiązany. Nanoha Takamachi wzięła urlop, aby móc wychować swoją przybraną córkę Vivio Takamachi. Vivio, po rozpoczęciu czwartej klasy szkoły podstawowej, otrzymuje ostatecznie własne urządzenie, . Spotyka ona później dziewczynkę o imieniu Einhard Stratos, która podobnie jak Vivio, jest potomkiem władcy z epoki Sankt Kaiser. Wspólnie Vivio, Einhart i ich przyjaciele rozpoczynają turniej sztuk walki, aby udowodnić, który z ich stylów walki jest najsilniejszy.
Obsada.
Lista dubbingowanych postaci:

</doc>
<doc id="2741747" url="https://pl.wikipedia.org/wiki?curid=2741747" title="Dworaki Staśki (gromada)">
Dworaki Staśki (gromada)



</doc>
<doc id="2741748" url="https://pl.wikipedia.org/wiki?curid=2741748" title="Giro di Toscana">
Giro di Toscana

Giro di Toscana − jednodniowy wyścig kolarski, organizowany co roku w Toskanii, we Włoszech. Od 2005 roku zaliczany jest do cyklu UCI Europe Tour, w którym posiada kategorię 1.1.
Wyścig startuje regularnie od 1923 roku. Nie był rozgrywany w 1931, 1996 i 2015 roku oraz w latach 1944-45, co spowodowane było działaniami wojennymi. W 1933 był zarezerwowany tylko dla amatorów.
Najwięcej triumfów na swoim koncie ma Gino Bartali - aż 5 zwycięstw.
Lista zwycięzców.
Opracowano na podstawie:

</doc>
<doc id="2741749" url="https://pl.wikipedia.org/wiki?curid=2741749" title="Rowszan Bajramow">
Rowszan Bajramow



</doc>
<doc id="2741750" url="https://pl.wikipedia.org/wiki?curid=2741750" title="Dave Smith (kajakarz)">
Dave Smith (kajakarz)

David „Dave” Smith (ur. 13 lutego 1987 w Shellharbour) – australijski kajakarz. Złoty medalista olimpijski z Londynu.
Zawody w 2012 były jego drugimi igrzyskami olimpijskimi, debiutował w 2008 w Pekinie. W 2012 triumfował w czwórce na dystansie 1000 metrów. Osadę tworzyli także Tate Smith (niespokrewniony), Murray Stewart i Jacob Clear. W K-4 był srebrnym medalistą mistrzostw świata w 2011, w K-2 był drugi w 2009.

</doc>
<doc id="2741751" url="https://pl.wikipedia.org/wiki?curid=2741751" title="Truskolasy-Lachy (gromada)">
Truskolasy-Lachy (gromada)

Truskolasy-Lachy (początkowo "Truskolasy Lachy", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Truskolasy Lachy (pisownia bez łącznika) z siedzibą GRN w Truskolasach Lachach utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Truskolasy Lachy, Truskolasy Olszyna, Truskolasy Niewisko, Truskolasy Wola i Truskolasy Stare ze zniesionej gminy Sokoły, Jabłonowo Wypychy, Jabłonowo Kąty i Krzyżewo ze zniesionej gminy Kowalewszczyzna oraz obszar dotychczasowej gromady Czajki ze zniesionej gminy Kobylin w tymże powiecie. Dla gromady ustalono 11 członków gromadzkiej rady narodowej.
13 listopada 1954 roku gromada weszła w skład nowo utworzonego powiatu łapskiego.
1 stycznia 1969 gromadę Truskolasy-Lachy zniesiono, włączając jej obszar do gromady Sokoły.

</doc>
<doc id="2741752" url="https://pl.wikipedia.org/wiki?curid=2741752" title="Truskolasy Lachy (gromada)">
Truskolasy Lachy (gromada)



</doc>
<doc id="2741754" url="https://pl.wikipedia.org/wiki?curid=2741754" title="Gąsówka-Oleksin (gromada)">
Gąsówka-Oleksin (gromada)

Gąsówka-Oleksin (początkowo "Gąsówka Oleksin", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gąsówka Oleksin (pisownia bez łącznika) z siedzibą GRN w Gąsówce Oleksinie utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Łapy Dębowizna, Łapy Szołajdy, Łapy Pluśniaki, Łapy Kołpaki, Łapy Korczaki, Łapy Łynki, Gąsówka Oleksin, Gąsówka Stara, Daniłowo Małe i Daniłowo Duże ze zniesionej gminy Poświętne w tymże powiecie. Dla gromady ustalono 15 członków gromadzkiej rady narodowej.
13 listopada 1954 roku gromada weszła w skład nowo utworzonego powiatu łapskiego.
1 stycznia 1969 gromadę Gąsówka-Oleksin zniesiono, włączając jej obszar do nowo utworzonej gromady Łapy.

</doc>
<doc id="2741756" url="https://pl.wikipedia.org/wiki?curid=2741756" title="Gąsówka Oleksin (gromada)">
Gąsówka Oleksin (gromada)



</doc>
<doc id="2741757" url="https://pl.wikipedia.org/wiki?curid=2741757" title="Budynek przy ul. Adama Mickiewicza 24 w Sanoku">
Budynek przy ul. Adama Mickiewicza 24 w Sanoku

Budynek przy ul. Adama Mickiewicza 24 w Sanoku – gmach położony przy ulicy Adama Mickiewicza w Sanoku. Obecnie w budynku mieści się Sanocki Dom Kultury.
Historia.
Pierwotnie prace nad budową Domu Żołnierza Polskiego w ramach Wojska Polskiego RP rozpoczęto za kadencji burmistrza Pawła Biedki (1914-1919). Inicjatorem powstania budynku był kapelan 2 pułku Strzelców Podhalańskich w Sanoku, ks. Bronisław Nowyk. Spotkanie w tej sprawie inicjatorów z władzami lokalnymi i przedstawicielami miejscowych osobistości odbyło się 23 kwietnia 1923. W wyniku tego został powołany Społeczny Komitet Budowy Domu Żołnierza, którego prezesem został dowódca 2 PSP płk Franciszek Stutzmann. Uchwałą z 4 września 1924 Rada Miejska w darowiźnie przekazała Towarzystwu Domu Żołnierza Polskiego w Sanoku grunt pod budowę położony przy ulicy Mickiewicza naprzeciw koszar wojskowych pułk, z jedynym zastrzeżeniem, aby zrealizować budowę w ciągu trzech lat. Projekt architektoniczny budynku wykonał nieodpłatnie miejscowy budowniczy Władysław Chomiak. 3 maja 1924 nastąpiło symboliczne rozpoczęcie budowy, a 11 maja 1924 został poświęcony kamień węgielny (w uroczystości uczestniczył dowódca Okręgu Korpusu nr X w Przemyślu gen. Franciszek Latinik). Budowę wsparło finansowa miejscowa społeczność, kadra zawodowa oficerska i podoficerska sanockiego garnizonu, Grabownickie Towarzystwo Wiertnicze (przekazało 10 tys. litrów ropy), jednak konieczne było także zaciągnięcie pożyczki w PKO w kwocie 50 tys. zł). Budowa została ukończona w marcu 1927 (w ostatnim okresie nadzorował ją kpt. Franciszek Löwy). Prace wykończeniowe trwały przez kolejny rok.
Był to jeden z pierwszych tego typu budynków w całej Polsce. Pozytywna opinia wystawiona została przez czasopismo Polska Zbrojna. Gmach został nazwany jako Dom Żołnierza Polskiego. Znajdował się wówczas pomiędzy koszarami wojskowymi przy ulicy Adama Mickiewicza (obecnie siedziba Państwowej Wyższej Szkoły Zawodowej im. Jana Grodka i Placówka Bieszczadzkiego Oddziału Straży Granicznej) oraz przy ulicy Jana III Sobieskiego (teraz Zespół Szkół nr 1 im. Karola Adamieckiego w Sanoku, dawny „Ekonomik”).
Pierwotnie budynek należący do Towarzystwa Domu Żołnierza Polskiego figurował pod numerem konskrypcyjnym 968, a w 1931 pod adresem ul. Adama Mickiewicza 14. Oficjalne otwarcie gmachu odbyło się podczas uroczystości w dniach 23-24 września 1928 (wziął w nich udział gen. Stanisław Wieroński, dowódca 22 Dywizji Piechoty Górskiej). Poświęcenia budynku dokonał ks. Franciszek Salezy Matwijkiewicz, proboszcz sanockiej parafii pw. Przemienienia Pańskiego.
Sala teatralna w gmachu mieściła 1200 z 24 lożami i balkonem. W jego pomieszczeniach kadra oficerska urządziła kasyno, zaś wojskowi niższego szczebla stworzyli ognisko podoficerskie. Każdy z trzech batalionów 2 pułku miał w Domu swoją świetlicę i osobne wejście. Szeregowcy prowadzili teatr amatorski, zaś później w uznaniu ich entuzjazmu gen. Andrzej Galica ofiarował do gmachu projektor filmowy. W budynku działały także biblioteka (5 tys. dzieł), sklep spółdzielczy (z własną monetą zdawkową), przedszkole, kinoteatr „Podhalanin” (otwarty 16 lipca 1927) oraz kluby sportowe (piłkarski, siatkarski, narciarski). Do 1939 budynek stanowił drugi, po Gmachu Towarzystwa Gimnastycznego Sokół położony nieopodal przy ulicy Mickiewicza 13, ośrodek życia kulturalnego i oświatowego w mieście. Przy tym z użyteczności gmachu korzystała społeczność miasta, przedstawiciele miejscowej Straży Pożarnej, Związku Strzeleckiego, sanockiego oddziału Towarzystwa Gimnastycznego „Sokół”. W gmachu odbywały się uroczystości o różnym charakterze. W 2. poł. lat 30. XX wieku prezesem Domu Żołnierza Polskiego był płk Kazimierz Tumidajski, dowódca 3 batalionu w 2 Pułku Strzelców Podhalańskich. W 1926 Towarzystwo Domu Żołnierza otrzymało koncesję na prowadzenie kinoteatru. W latach 30. na frontowej ścianie Domu umieszczona była odznaka 2 pułku Strzelców Podhalańskich. W sali Domu Żołnierza odbywały się przedstawienia, w tym teatralne i pokazy cyrkowe. Po śmierci dowódcy 2 PSP ppłk. Karola Lenczowskiego w lipcu 1936 w Domu Żołnierza były zostały wystawione jego zwłoki. W okresie II RP budynek mieścił się pod numerem 14.
Podczas II wojny światowej w okresie okupacji niemieckiej budynek pod przemianowanym adresem "Hindenburg Strasse" działał "Stadtkino" (kino miejskie), w którym projektowano kulturfilmy oraz odbywały się uroczystości (m.in. 18 kwietnia 1944 obchodzono 55. urodziny Adolfa Hitlera).
Pierwotnie budynek posiadał okazałą kopułę pośrodku dachu. W latach 30. z wieżyczki na szczycie budynku podoficer pułku odgrywał melodie wojskowe Władysław Wiśniowski. Nad wejściem do budynku, na szerokości schodów, oraz we wewnątrz nad sceną umieszczono płaskorzeźby przedstawiające bitwę pod Kuźnicą z 21-23 września 1920 podczas wojny polsko-bolszewickiej, w której uczestniczyli w niej żołnierze 2 PSP – dzieło wykonał artysta rzeźbiarz i porucznik pułku, Józef Sitarz (zostały zniszczone w 1945). Ponadto istniały rzeźby alegoryczne, których autorem był Władysław Gościński.
Po nadejściu frontu wschodniego podczas II wojny światowej, w czasie stacjonowania wojsk radzieckich, 2 grudnia 1944 w budynku wybuchł pożar, wskutek którego gmach uległ dewastacji. W wyniku tego zawaleniu uległ dach wraz z kopułą, z budynku pozostały mury.
Powstał komitetu odbudowy Domu Żołnierza. Ponadto postanowieniem Rzeszowskiego Urzędu Wojewódzkiego z 12 marca 1946 w tym dniu zostało wpisane do rejestru Stowarzyszeń i Związków UW pod numerem 58 stowarzyszenie „Towarzystwo Domu Żołnierza Polskiego w Sanoku”. 23 czerwca 1946 w „Domu Żołnierza” odbył się wiec manifestacyjny, zorganizowany przez Powiatową Radą Związków Zawodowych przed referendum z 30 czerwca 1946, podczas którego agitowali przedstawiciele SD (Bolesław Gorączko), PPS (Michał Hipner), PPS (Józef Rygliszyn), SL (Klamut), PRZZ (Sienkiewicz) oraz w imieniu ludowego Wojska Polskiego mjr Śliwiński. W październiku 1946 zarząd Towarzystwa Domu Żołnierza Polskiego w Sanoku ogłosił przetarg na wykonanie robót w budynku. Pomimo powołania powyższych gremiów celem odbudowy budynku, początkowo nie przynosiło to skutku i w 1947 zniszczony budynek był dodatkowo niszczony przez warunki atmosferyczne. Prace odbudowy zostały ukończone w 2. połowie lat 40. W przeddzień rocznicy powstania PKWN, 21 lipca 1950 w nowo odbudowanej sali Domu Żołnierza odbyło się uroczyste posiedzenie Powiatowej Rady Narodowej w Sanoku, w którym wzięło udział około tysiąc osób. Pomysł odtworzenia Domu Żołnierza Polskiego zrodził się w 1951 roku, kiedy Rada Społeczna Powiatowego Domu Kultury (na jego czele stanął Jan Bezucha) rozpoczęła starania w kierunku stworzenia miejskiego centrum kultury. Istotna była inicjatywa Towarzystwa Przyjaciół Żołnierza – budynek został odbudowany, jednakże już bez kopuły. Wsparcie zapewniło państwo i wojsko, dzięki czemu sfinalizowano odbudowę i w 1955 roku powstał Powiatowy Dom Kultury im. Adama Mickiewicza, działający do 1973. Od 1973 do 1989 funkcjonował Sanocki Dom Kultury. Placówka pełniła rolę koordynacji działań kulturalnych i oświatowych w mieście i rejonie. W budynku odbywały się uroczystości, koncerty, działania edukacyjno-wychowawcze, przeglądy, wystawy, imprezy, przedstawienia i inne.
W SDK działał Zespół Teatru Małych Form, który na początku stycznia 1977 w międzywojewódzkim turnieju w Tarnowie zdobył „Laur Pogórza”. 10 lutego 1977 została otwarta wystawa pt. "Życie i walka generała Karola Świerczewskiego", zorganizowana w 80. rocznicę jego urodzin. Przy PDK działał m.in. zespół wokalny Czwórka Rewelersów, w składzie którego byli Adam Bieniasz, Zbigniew Dańczyszyn, Aleksander Druszkiewicz, Stanisław Świeżowiec, Tomasz Ziombrowski). 
W sali SDK odbywały się mecze drużynowe w boksie sekcji pięściarskiej Stali Sanok, zawody w podnoszeniu ciężarów klubu Sanoczanka Sanok, w dniach 24-25 marca 1974 w sali SDK zorganizowano zawody mistrzostw okręgu w tej dyscyplinie. W dniach 27-29 marca 1987 w sali SDK odbyły się Mistrzostwa Polski w Podnoszeniu Ciężarów 1987. W październiku 1994 działacze Sanoczanki zorganizowali w sali SDK mistrzostwa świata i Europy w wyciskaniu sztangi w leżeniu na ławce poziomej
W okresie PRL w budynku działały także wypożyczalnia książek dla dzieci oraz czytelni, później przeniesione do budynku przy ul. Teofila Lenartowicza 2.
12 stycznia 1968 w Powiatowym Domu Kultury został zorganizowany wiec przez zarząd oddziału powiatowego ZBOWiD, Powiatowy Komitet FJN i TRZZ, w którym mieszkańcy Sanoka protestowali przeciw odradzaniu się faszyzmu w NRF, w tym działalności partii NPD (na licznym spotkaniu przemawiał Jan Bezucha). W gmachu odbywali spotkania członkowie koła w Sanoku Polskiego Towarzystwa Numizmatycznego, założonego w 1972, od 14 maja 2000 Oddział PTN w Sanoku im. Rudolfa Mękickiego). W SDK organizowano finały konkursu-plebiscytu na najpopularniejszego sportowca Sanoka . W 1979 w gmachu budynku były wystawione trumny ze zwłokami działaczy komunistycznych: Mieczysława Golenia, Kazimierza Granata. We wrześniu 1980 dyrektor SDK (1976-1982) Marian Witalis przekazał lokal w budynku do użytkowania działaczom Miejskiego Komitetu Zakładowemu NSZZ „Solidarność”. W 1980 w Domu Kultury grupą artystyczną miłośników poezji i teatru opiekował się aktor Teatru im. Wandy Siemaszkowej w Rzeszowie Piotr Grabowski. W latach 80. w SDK Tomasz Beksiński prowadził cykliczne imprezy dyskotekowe pod nazwą „Super-Video Disco” wzgl. „Wideo Disco”.
W okresie PRL kierownictwo Powiatowego Domu Kultury sprawował Wydział Kultury Powiatowej Rady Narodowej w Sanoku; kierownikami PDK, później SDK byli: Tadeusz Zmarz (1954), Tadeusz Leśniak (1954-1955), Józef Piskorski (1955-1956), Leopold Hrywniak (1956-1957), Tadeusz Zmarz (1958-1959), Czesław Czajka (1960-1962), Maria Salamon (1962-1970), Kazimierz Surman (1970-1972, Jan Łuczyński (1973-1975), Janina Lewandowska (1975-1976), Marian Witalis (1976-1981), Janina Lewandowska (1982), Franciszek Hamerski (1982-1990).
Od 1990 działalność SDK podlega Gminie Sanok. Stanowisko dyrektora SDK podjął 1 lipca 1990 Waldemar Szybiak. 30 listopada 1996 zostało otwarte kino w SDK wraz z systemem Dolby Stereo SR, sfinansowanym przez szwajcarską Fundację Pro Helvetia. Od 1997 do 1998 budynek był gruntownie remontowany, a od 2010 do 2011 została dobudowana sala do baletu. W połowie 2006 elewacji budynku nadano nową kolorystykę w barach beżowej i błękitnej (autorką koncepcji plastycznej była Anna Meląg).
Obiekty upamiętniające.
W foyer i holu budynku pierwotnie zostały umieszczone tablice pamiątkowe:
Poniżej budynku znajduje się obelisk zwieńczony rzeźbą orła upamiętniający 125 oficerów i żołnierzy Wojsk Ochrony Pogranicza, poległych w latach 1945-1947 w walkach z UPA. Na postumencie kolorowe wykonanie z napisami "„XV. W ochronie granic PRL. WOP.”" Powyżej na pionowej tablicy inskrypcja: "„Bohaterskim żołnierzom WOP poległym w walce z bandami UPA”" i poniżej wypisane są nazwiska poległych kolejno z lat 1945, 1946 i 1947 oraz u dołu podpis: "„Społeczeństwo Podkarpacia rok 1945-1960”". Pomnik został odsłonięty 11 czerwca 1960, w piętnastą rocznicę walk i z okazji 15-lecia WOP. Projekt wykonał Edmund Królicki.
Wydarzenia i podmioty.
13 czerwca 1965 w budynku Powiatowego Domu Kultury został powołany Bieszczadzki Klub Krótkofalowców PZK, a jego założycielami byli m.in. Zbigniew Kaszycki, Stanisław Lewek, Jan Świtalski. Od grudnia 1989 w budynku corocznie odbywa się Festiwal im. Adama Didura, festiwal wykonawców muzyki poważnej i operowej. Od 1993 roku w budynku działa m.in. Zespół Tańca Ludowego „Sanok”. Od początku lat 90. do 2004 w SDK funkcjonował zespół muzyki folkowej Orkiestra Jednej Góry Matragona
W pomieszczeniach budynku został założony klubowiarnia „Hades”.

</doc>
<doc id="2741766" url="https://pl.wikipedia.org/wiki?curid=2741766" title="Piękna Helena (deser)">
Piękna Helena (deser)

Piękna Helena (fr. "Poire belle Hélène") – klasyczny deser z użyciem gruszek, wymyślony przez Auguste'a Escoffiera i podany po raz pierwszy w 1865 roku. Nazwa wywodzi się od popularnej wówczas operetki Jacques'a Offenbacha pod tym samym tytułem.
Operetka Offenbacha po premierze w 1864 r. cieszyła się wielkim powodzeniem wśród paryżan, co zaowocowało wysypem w stołecznych restauracjach dań nawiązujących do imienia Heleny Trojańskiej (np. befsztyki Pięknej Heleny z jabłkami i karczochami lub mus Pięknej Heleny z kurczęcia w szparagach, obłożony truflami). Wiele z nich obecnie zostało już zapomnianych, jednak największą sławę zdobył deser, chętnie spożywany po spektaklach teatralnych. 
Gruszki na "poire belle Hélène" obgotowuje się w syropie i schładza, a następnie umieszcza w salaterce lub pucharku, polewa gorącym sosem czekoladowym, okłada kulkami waniliowych lodów i garniruje migdałami obranymi ze skórki (w całości). Możliwe jest dodanie kandyzowanych kwiatów fiołka.

</doc>
<doc id="2741771" url="https://pl.wikipedia.org/wiki?curid=2741771" title="Pistolet maszynowy Star S 135">
Pistolet maszynowy Star S 135

Pistolet maszynowy Star S 135 – hiszpański pistolet maszynowy w okresie międzywojennym.
W konstrukcji S 135 zastosowano kilka nietypowych rozwiązań. Np. po opróżnieniu magazynka zamek pozostawał w zablokowany w położeniu otwartym. Ciekawą cechą była też możliwość wybrania szybkostrzelności: 300 lub 700 strz./min.
Pistolet maszynowy S 135 zasilany był z magazynków o pojemności 10, 20, 30 lub 40 nab. Zastosowano amunicję 9 x 23 mm.
Pistolet nie przyjął się z uwagi na skomplikowaną produkcję.

</doc>
<doc id="2741772" url="https://pl.wikipedia.org/wiki?curid=2741772" title="Antonio Buoncristiani">
Antonio Buoncristiani

Antonio Buoncristiani (ur. 20 grudnia 1943 w Cerreto di Spoleto) – włoski duchowny katolicki, arcybiskup Sieny w latach 2001-2019.
Życiorys.
Święcenia kapłańskie otrzymał 13 lipca 1968 i został inkardynowany do diecezji Spoleto-Norcia. W 1972 rozpoczął przygotowanie do służby dyplomatycznej na Papieskiej Akademii Kościelnej. W latach 1976-1992 pracował w dyplomacji watykańskiej. Od 1993 wikariusz generalny diecezji Foligno.
21 lipca 1994 papież Jan Paweł II mianował go biskupem diecezji Porto-Santa Rufina. Sakry biskupiej udzielił mu 1 października 1994 ówczesny Sekretarz Stanu - kard. Agostino Casaroli.
23 maja 2001 papież minował go arcybiskupem Sieny. 6 maja 2019 przeszedł na emeryturę.

</doc>
<doc id="2741773" url="https://pl.wikipedia.org/wiki?curid=2741773" title="STAR S135">
STAR S135



</doc>
<doc id="2741774" url="https://pl.wikipedia.org/wiki?curid=2741774" title="Monaster Wniebowstąpienia Pańskiego w Barkułabowie">
Monaster Wniebowstąpienia Pańskiego w Barkułabowie

Monaster Wniebowstąpienia Pańskiego – prawosławny żeński klasztor w Barkułabowie, w obwodzie mohylewskim Białorusi, w jurysdykcji eparchii bobrujskiej i bychowskiej Egzarchatu Białoruskiego.
Historia.
Monaster ufundował w 1641 Bogdan Stetkiewicz i jego żona Helena Sołomerecka. Fundatorzy nadali żeńskiemu klasztorowi ziemię (wyspę Barok na Dnieprze, pole i łąkę), młyn wodny oraz udzielili zezwolenia na połów ryb w wydzielonej części Dniepru. Stetkiewicz opiekował się wspólnotą także po przedwczesnej śmierci żony, głównej inicjatorki przedsięwzięcia. W kompleksie klasztornym został wzniesiony sobór, dzwonnica oraz mury obronne z bramą wjazdową. W 1648 książę Pożarski przekazał monasterowi ikonę Matki Bożej, która stała się następnie obiektem kultu pod nazwą Barkołabowskiej Ikony Matki Bożej. W I Rzeczypospolitej wspólnota podlegała monasterowi Trójcy Świętej w Słucku. Od 1833 była to filia monasteru Świętego Ducha w Bujniczach.
Monaster funkcjonował nieprzerwanie do 1924, kiedy został zamknięty, a w kolejnych dziesięcioleciach całkowicie zniszczony. Cudotwórcza ikona od 1951 znajdowała się w cerkwi Trójcy Świętej w Bychowie. W końcu XX wieku na miejscu po klasztorze wzniesiony został pamiątkowy krzyż. Decyzję o odbudowie monasteru i ponownej organizacji wspólnoty podjął Synod Egzarchatu Białoruskiego w 2008, kierując do Barkułabowa grupę ośmiu mniszek z monasteru Zaśnięcia Matki Bożej w Orszy na czele ze schiihumenią Antoniną (Połujanową). W 2010 z monasteru św. Mikołaja w Mohylewie do reaktywowanej wspólnoty ponownie przeniesiono Barkułabowską Ikonę Matki Bożej. W tym samym roku biskup bobrujski i bychowski Serafin poświęcił odbudowany monasterski sobór św. Jana Chrzciciela.

</doc>
<doc id="2741775" url="https://pl.wikipedia.org/wiki?curid=2741775" title="Otton Edward Borzemski">
Otton Edward Borzemski

Otton Edward Borzemski (zm. 2 czerwca 1978) – polski malarz czynny w latach 1926–1938, pejzażysta.
Legitymował się herbem Jelita. Debiut artysty miał miejsce na warszawskiej wystawie Towarzystwa Zachęty Sztuk Pięknych, która miała miejsce 30 października 1926. Obrazy zaprezentowane na tej wystawie zostały 30 grudnia 1927 zakupione przez Towarzystwo i rozlosowane pomiędzy członków. Pierwsza indywidualna wystawa Ottona Edwarda Borzemskiego miała miejsce w Zachęcie w marcu 1929, wiadomo, że artysta w tym czasie mieszkał w Warszawie. W 1931 przeprowadził się do Lwowa i mieszkał tam do 1937, następnie przeniósł się do Włoch, a w 1938 do Warszawy.
Dane biograficzne artysty nie zachowały się, informacji takich nie zawierają również bazy biograficzne. Aktywnie uczestniczył w życiu artystycznym Warszawy i Lwowa, tworzył pejzaże charakteryzujące się żywą gamą barw. Jest autorem stosowanych w leśnictwie tablic sortymentowych, powstały we Lwowie w 1936.
Zmarł 2 czerwca 1978.

</doc>
<doc id="2741777" url="https://pl.wikipedia.org/wiki?curid=2741777" title="Reprezentacja Wielkiej Brytanii w rugby union mężczyzn">
Reprezentacja Wielkiej Brytanii w rugby union mężczyzn

Reprezentacja Wielkiej Brytanii w rugby union mężczyzn – zespół rugby union, biorący udział w imieniu Wielkiej Brytanii w olimpijskich turniejach w tej dyscyplinie sportu.
Zespół ten zebrał się jedynie dwukrotnie z okazji rozgrywanych igrzysk olimpijskich, od 1888 roku bowiem rolę reprezentanta Wysp Brytyjskich podczas zagranicznych "tournée" pełni drużyna British and Irish Lions.
Letnie Igrzyska Olimpijskie 1900.
Rolę reprezentanta Wielkiej Brytanii w 1900 roku pełniła drużyna Moseley Wanderers RFC. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8–27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.
Letnie Igrzyska Olimpijskie 1908.
W 1908 roku cztery związki rugby z Wysp Brytyjskich nie potrafiły się porozumieć w sprawie składu tego zespołu, tak więc angielski Związek Rugby jednostronnie wytypował reprezentację Kornwalii – ówczesnego mistrza angielskich hrabstw – na przedstawiciela Wielkiej Brytanii. W rozegranym 26 października 1908 roku na White City Stadium spotkaniu Brytyjczycy ulegli Australijczykom reprezentującym barwy Australazji 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.

</doc>
<doc id="2741778" url="https://pl.wikipedia.org/wiki?curid=2741778" title="Riccardo Fontana">
Riccardo Fontana

Riccardo Fontana (ur. 20 stycznia 1947 w Forte dei Marmi) – włoski duchowny katolicki, biskup Arezzo-Cortona-Sansepolcro w latach 2009–2022, arcybiskup "ad personam".
Życiorys.
Prezbiterat.
Święcenia kapłańskie otrzymał 2 lipca 1972. W 1975 rozpoczął przygotowanie do służby dyplomatycznej na Papieskiej Akademii Kościelnej, uzyskał także tytuł doktora prawa kanonicznego na Papieskim Uniwersytecie Laterańskim. W latach 1978-1995 pracował w dyplomacji watykańskiej.
Episkopat.
16 grudnia 1995 papież Jan Paweł II mianował go arcybiskupem Spoleto-Norcia. Sakry biskupiej udzielił mu 6 stycznia 1996 osobiście papież.
16 lipca 2009 papież Benedykt XVI minował go biskupem diecezji Arezzo-Cortona-Sansepolcro zachowując mu tytuł arcybiskupa "ad personam". 15 września 2022 papież Franciszek przyjął jego rezygnację z funkcji biskupa diecezjalnego.

</doc>
<doc id="2741791" url="https://pl.wikipedia.org/wiki?curid=2741791" title="ERIF Biuro Informacji Gospodarczej">
ERIF Biuro Informacji Gospodarczej

ERIF Biuro Informacji Gospodarczej S.A. – polskie biuro informacji gospodarczej. Rozpoczęło działalność w 2003 r. Początkowo funkcjonowało pod firmą KSV BIG, od 2009 r. jako Rejestr Dłużników ERIF Biuro Informacji Gospodarczej, a od września 2016 r. zmieniło nazwę na ERIF Biuro Informacji Gospodarczej S.A. Od 2007 r. do stycznia 2023 r. biuro należało do Grupy Kapitałowej KRUK. Na początku roku 2023 r. 100 % udziałów w podmiocie przejęła międzynarodowa Grupa CRIF. Jest pierwszym tego typu biurem, które od 2010 roku co kwartał za pośrednictwem niezależnego biegłego rewidenta weryfikuje stan swojej bazy danych i publikuje aktualne statystyki.
Działalność.
W zakresie swojej działalności ERIF BIG S.A. przyjmuje informacje gospodarcze, gromadzi je i udostępnia współpracującym podmiotom. Biuro przetwarza archiwalne informacje gospodarcze dla celów statystycznych, dotyczących dłużników niebędących konsumentami, a także prowadzi działania edukacyjne i szkoleniowe na temat działalności biur informacji gospodarczej.
ERIF prowadzi system wymiany informacji finansowej zawierający dane o zobowiązaniach konsumentów i podmiotów gospodarczych. Znajdują się w nim wpisy dotyczące zarówno nieterminowo regulowanych płatności, jak i informacje o rzetelnych podmiotach i konsumentach regulujących swoje zobowiązania na czas.
W bazie danych biura znajdują się:
Zgodnie z ustawą (), do bazy ERIF BIG S.A. może zostać dopisany każdy konsument, który nie spłacił na czas zobowiązania o wartości min. 200 zł, a opóźnienie w spłacie wynosi min. 30 dni. Dodatkowo, co najmniej miesiąc przed planowanym wpisem, dłużnik powinien otrzymać wezwanie do zapłaty wraz z informacją o zamiarze umieszczenia jego danych w ERIF BIG S.A. Każda osoba dokonująca wpisu w tym rejestrze ponosi za przekazane informacje pełną odpowiedzialność, a jej obowiązkiem jest dokonanie stosownych aktualizacji w przypadku częściowej lub całkowitej spłaty zobowiązania, a także w przypadku jego wygaśnięcia. Na takie działanie osoba dokonująca wpisu ma 14 dni. 
Z usług biura korzystają konsumenci, przedsiębiorcy, banki, fundusze sekurytyzacyjne, jednostki samorządu terytorialnego, spółki prawa handlowego działające na rzecz gmin i inne podmioty poszukujące kompleksowych informacji o klientach i kontrahentach. Osoby fizyczne są najczęściej sprawdzane przez firmy pożyczkowe (np. w sytuacji złożenia wniosku o pożyczę pozabankową), operatorów telekomunikacyjnych (w sytuacji podpisywania umów długoterminowych), firmy leasingowe, czy towarzystwa ubezpieczeniowe. 
Każda osoba fizyczna może sprawdzić jakie dane na jej temat przechowywane są w bazach ERIF. W tym celu należy założyć specjalne konto w serwisie Infokonsument. Ustawa z dnia 9 kwietnia 2010 r. o udostępnianiu informacji gospodarczych i wymianie danych gospodarczych (Dz. U. z 2010 r., Nr 81, poz. 530) każdej osobie gwarantuje nieodpłatny dostęp do takich informacji raz na sześć miesięcy. 
Historia.
ERIF BIG S.A. powstał w 2004 roku. Początkowo działał jako spółka KSV BIG S.A., należąca do austriackiego przedsiębiorstwa KreditSchutzVerband von 1870. W 2007 roku 100% udziałów w spółce KSV BIG zakupiła Grupa Kapitałowa KRUK. Spółka zmieniła firmę – początkowo na Europejski Rejestr Informacji Finansowej Biuro Informacji Gospodarczej (ERIF BIG). Od 2009 roku przedsiębiorstwo działało pod nazwą Rejestr Dłużników ERIF Biuro Informacji Gospodarczej. Z kolei w 2016 r. jego nazwę zmieniono na ERIF Biuro Informacji Gospodarczej S.A. i ta nazwa obowiązuje obecnie. Na początku stycznia 100 % udziałów w podmiocie przejęła międzynarodowa Grupa CRIF.
Od 2004 roku spółka pozostaje członkiem Konferencji Przedsiębiorstw Finansowych. Działa na rzecz edukacji i poprawy znajomości zasad funkcjonowania rynku, informacji kredytowej i gospodarczej w Polsce.
W 2010 roku ERIF, jako pierwsze w Polsce biuro informacji gospodarczej, wprowadził cykliczny system weryfikacji bazy dłużników i rzetelnych kontrahentów. Dzięki temu poprawiła się wiarygodność danych umieszczonych w bazie.
W 2011 roku liczba długów dopisanych do bazy ERIF BIG S.A. przekroczyła 1 mln. Ich łączna wartość (stan na 11.01.2012) to ponad 5 361 mln zł. W bazie znalazło się także 1400 wpisów pozytywnych (stan na 11.01.2012). 
Aktualne statystyki bazy ERIF można zobaczyć na stronie biura.

</doc>
<doc id="2741793" url="https://pl.wikipedia.org/wiki?curid=2741793" title="Hamantasze">
Hamantasze

Hamantasze (jid. המן־טאַשן – "hamentaszn", "hamantaszn", "humentaszn" = woreczki, sakiewki, kieszenie Hamana), zw. też uszami Hamana (hebr. אוזני המן "oznej Haman") – tradycyjne dla kuchni żydowskiej nadziewane ciasteczka w kształcie trójkąta, wypiekane w przeddzień święta Purim i spożywane w czasie tego święta.
Historia hamantaszy.
Historia tych słodyczy wywodzi się z Niemiec, gdzie wytwarzano je pierwotnie bez związku ze świętem. Były to ciasteczka z makiem – mak zawijany był w „kieszeń” z ciasta – dlatego nazywano je „makowymi kieszeniami” (niem. "mohn-taschen"). Z czasem przygotowywane były na święto Purim, więc zyskały nazwę "Haman-taschen". Stanowiło to nawiązanie do imienia Hamana, pierwszego ministra na dworze króla perskiego Kserksesa I (Ahaswerusa). Haman był negatywnym bohaterem biblijnej historii, z której to święto się wywodziło. 
Nowe nazwy i kształt hamantaszy zyskiwały nowe interpretacje, które miały symbolicznie wiązać te słodycze z Purim. W kształcie ciastek upatrywano nawiązania do rzekomo trójkątnego kapelusza, jaki miał nosić Haman, lub widziano w nim symbolikę trzech patriarchów, którzy w historii biblijnej mieli się wstawiać za Esterą. Nazwa bywała z kolei wiązana z sakiewką znienawidzonego, skorumpowanego Hamana. Ciastka były także nazywane „uszami Hamana”, co stanowiło nawiązanie do średniowiecznych dodatkowych poniżających kar wymierzanych skazanym złoczyńcom. Przed egzekucjami okaleczano ich, między innymi obcinając uszy.
Przygotowanie hamantaszy.
Hamantasze przygotowuje się z mąki, jajek, proszku do pieczenia, margaryny, cukru, wanilii, soku pomarańczowego i soli kuchennej. Tradycyjny farsz jest makowy z dodatkiem miodu i bakalii: rodzynek, figi, daktyli i orzechów. Hamantasze nadziewać można także przetworami owocowymi lub serem. Ciastkom nadaje się trójkątny kształt. Są przygotowywane przez kobiety w przeddzień Purim.

</doc>
<doc id="2741794" url="https://pl.wikipedia.org/wiki?curid=2741794" title="Poire belle Hélène">
Poire belle Hélène



</doc>
<doc id="2741795" url="https://pl.wikipedia.org/wiki?curid=2741795" title="Kieszeń Hamana">
Kieszeń Hamana



</doc>
<doc id="2741797" url="https://pl.wikipedia.org/wiki?curid=2741797" title="Uszy Hamana">
Uszy Hamana



</doc>
<doc id="2741798" url="https://pl.wikipedia.org/wiki?curid=2741798" title="Sakiewka Hamana">
Sakiewka Hamana



</doc>
<doc id="2741799" url="https://pl.wikipedia.org/wiki?curid=2741799" title="Tajemna Wyprawa">
Tajemna Wyprawa

Księga Czwarta: Tajemna Wyprawa (ang. "Queste") – czwarta książka z cyklu powieści fantasy o młodym czarodzieju Septimusie Heapie, autorstwa angielskiej powieściopisarki Angie Sage. Seria opowiada o Septimusie Heapie, siódmym synu siódmego syna, obdarzonym nadzwyczaj magicznymi zdolnościami. Okładka książki jest wzorowana na odzyskanych notatkach Nicka oprawionych przez Ephaniaha Grebe, z Kamieniem Wyprawy leżącym na wierzchu.
Opis fabuły.
Jest problem na Zamku, a to wszystko dlatego, że Merrin Meredith powrócił z Mrocznymi planami co do Septimusa.
Choć nie ukończył swoich nauk, Septimus zostaje wysłany na śmiertelną wyprawę. Musi znaleźć sposób na przetrwanie, co nie udało się żadnemu innemu uczniowi: musi odnaleźć Dom Foryksów – Miejsce Połączenia Wszystkich Czasów – aby uratować Nicka i Snorri. Z pomocą Jenny, Beetle'a oraz tajemniczego skryby o imieniu Ephaniaha Grebe, Septimus wyrusza w podróż pełną przygód, niebezpieczeństw i Magii.

</doc>
<doc id="2741802" url="https://pl.wikipedia.org/wiki?curid=2741802" title="Vasiľ Hopko">
Vasiľ Hopko



</doc>
<doc id="2741805" url="https://pl.wikipedia.org/wiki?curid=2741805" title="Polski Komitet Energii Elektrycznej">
Polski Komitet Energii Elektrycznej

Polski Komitet Energii Elektrycznej (PKEE) – polskie stowarzyszenie sektora elektroenergetycznego, którego działalność skupiona jest na zagadnieniach związanych z funkcjonowaniem branży elektroenergetycznej w nowoczesnej gospodarce rynkowej. Członkami wspierającymi PKEE są zarówno największe polskie firmy energetyczne, jak i wiodące organizacje działające w branży.
Członkowie.
Polski Komitet Energii Elektrycznej liczy około 100 członków zwyczajnych i 7 członków wspierających, wśród nich są m.in.:

</doc>
<doc id="2741809" url="https://pl.wikipedia.org/wiki?curid=2741809" title="Tate Smith">
Tate Smith

Tate Smith (ur. 19 listopada 1981) – australijski kajakarz. Złoty medalista olimpijski z Londynu.
Zawody w 2012 były jego drugimi igrzyskami olimpijskimi, debiutował w 2008 w Pekinie. W 2012 triumfował w czwórce na dystansie 1000 metrów. Osadę tworzyli także Dave Smith (nie spokrewniony), Murray Stewart i Jacob Clear. W K-4 był srebrnym medalistą mistrzostw świata w 2011.

</doc>
<doc id="2741810" url="https://pl.wikipedia.org/wiki?curid=2741810" title="Linia kolejowa Mrozy – Wierzbno">
Linia kolejowa Mrozy – Wierzbno

Linia kolejowa Mrozy – Wierzbno – wąskotorowa linia kolejowa łącząca stację kolejową w Mrozach z Wierzbnem.
Linia została zbudowana w połowie lat dwudziestych XX wieku jako kolej dojazdowa z inicjatywy przedsiębiorców żydowskich z Kałuszyna. Połączyła stację kolei normalnotorowej w Mrozach z Kałuszynem i Wierzbnem. Docelowo miała zostać przedłużona do Węgrowa. Zamierzeń tych do 1939 roku jednak nie zrealizowano.
Linia została otwarta w 1928 roku. Była jednotorowa, obsługiwana trakcją parową. Została zlikwidowana podczas II wojny światowej.

</doc>
<doc id="2741816" url="https://pl.wikipedia.org/wiki?curid=2741816" title="Jacob Clear">
Jacob Clear

Jacob Clear (ur. 18 stycznia 1985) – australijski kajakarz. Złoty medalista olimpijski z Londynu.
Zawody w 2012 były jego drugimi igrzyskami olimpijskimi, debiutował w 2008 w Pekinie. W 2012 triumfował w czwórce na dystansie 1000 metrów. Osadę tworzyli także Dave Smith, Murray Stewart i Tate Smith. W K-4 był srebrnym medalistą mistrzostw świata w 2011.

</doc>
<doc id="2741850" url="https://pl.wikipedia.org/wiki?curid=2741850" title="Al-Shoalah Club Stadium">
Al-Shoalah Club Stadium

Al-Shoalah Club Stadium – wielofunkcyjny stadion w mieście Al-Chardż, w Arabii Saudyjskiej. Obiekt został oddany do użytku w 1985 roku i może pomieścić 8000 widzów. Swoje spotkania rozgrywają na nim piłkarze klubu Al-Shoalah.

</doc>
<doc id="2741871" url="https://pl.wikipedia.org/wiki?curid=2741871" title="Taekwondo na Letnich Igrzyskach Olimpijskich 2012 – 67 kg kobiet">
Taekwondo na Letnich Igrzyskach Olimpijskich 2012 – 67 kg kobiet

Zmagania kobiet do 67 kg to jedna z czterech kobiecych konkurencji w taekwondo rozgrywanych podczas Letnich Igrzysk Olimpijskich 2012. Pojedynki w tej kategorii wagowej zostały stoczone 10 sierpnia w hali ExCeL.

</doc>
<doc id="2741876" url="https://pl.wikipedia.org/wiki?curid=2741876" title="Krisztina Fazekas-Zur">
Krisztina Fazekas-Zur

Krisztina Fazekas-Zur (ur. 1 sierpnia 1980 w Budapeszcie) – węgierska kajakarka, dwukrotna mistrzyni olimpijska.
Igrzyska Olimpijskie.
W 2012 na igrzyskach olimpijskich w Londynie zdobyła złoty medal w konkurencji K-4 na dystansie 500 m. Cztery lata później w Rio de Janeiro obroniła mistrzostwo olimpijskie w tej samej konkurencji.

</doc>
<doc id="2741904" url="https://pl.wikipedia.org/wiki?curid=2741904" title="Święty Mungo">
Święty Mungo



</doc>
<doc id="2741917" url="https://pl.wikipedia.org/wiki?curid=2741917" title="Ramón Castro Castro">
Ramón Castro Castro

Ramón Castro Castro (ur. 27 stycznia 1956 w Teocuitatlán de Corona) – meksykański duchowny katolicki, biskup Cuernavaca od 2013.
Życiorys.
Święcenia kapłańskie otrzymał 13 maja 1982. W 1985 rozpoczął przygotowanie do służby dyplomatycznej na Papieskiej Akademii Kościelnej. W latach 1989–2004 pracował w dyplomacji watykańskiej.
Episkopat.
2 kwietnia 2004 papież Jan Paweł II mianował go biskupem pomocniczym archidiecezji jukatańskiej, ze stolicą tytularną "Suelli". Sakry biskupiej udzielił mu 3 czerwca 2004 arcybiskup jukatański – Emilio Carlos Berlie Belaunzarán.
8 kwietnia 2006 został biskupem diecezji Campeche.
15 maja 2013 papież Franciszek mianował go biskupem diecezji Cuernavaca. Ingres odbył się 10 lipca 2013.

</doc>
<doc id="2741922" url="https://pl.wikipedia.org/wiki?curid=2741922" title="Břetislav Kovařík">
Břetislav Kovařík

Břetislav Kovařík (ur. 26 lutego 1950 w Pardubicach) – czeski artysta satyryczny, rysownik, karykaturzysta, malarz, laureat wielu konkursów rysunku satyrycznego krajowych i międzynarodowych.
Jest absolwentem Wydziału Pedagogicznego Uniwersytetu w Hradcu Králové (1972). Pracę zawodową rozpoczął jako nauczyciel szkoły podstawowej – uczył biologii oraz chemii, później był instruktorem nauki jazdy, kierowcą ciężarówki, wychowawcą w szkolnym internacie, kierownikiem działu programowego domu kultury, a także nocnym stróżem. Od 1991 roku wykonuje wolny zawód.
Pierwszy rysunek opublikował w 1977 roku w dzienniku Rovnost (Brno). Współpracował z wieloma czechosłowackim (potem czeskimi) periodykami oraz zagranicznymi agencjami. Swoje umiejętności wykorzystuje również w reklamie, współpracuje z prywatnymi firmami i organizacjami pozarządowymi. Stale współpracuje z czeskimi dziennikami: Sport i E15. Od 1996 roku jest współorganizatorem biennale międzynarodowego konkursu satyrycznego Humorest w Hradcu Králové. Od 1999 do 2014 roku był przewodniczącym Czeskiej Unii Karykaturzystów. Mieszka i pracuje w Trutnovie.

</doc>
<doc id="2741924" url="https://pl.wikipedia.org/wiki?curid=2741924" title="Hedvig Karakas">
Hedvig Karakas

Hedvig Karakas (ur. 21 lutego 1990 w Szolnoku) – węgierska judoczka.
Zdobyła brązowy medal mistrzostw świata (2009) oraz dwa brązowe medale mistrzostw Europy (2009, 2010). Rywalizowała na letnich igrzyskach olimpijskich w Londynie, w konkurencji 57 kg.

</doc>
<doc id="2741927" url="https://pl.wikipedia.org/wiki?curid=2741927" title="Frank Golczewski">
Frank Golczewski

Frank Golczewski (ur. 8 października 1948 w Katowicach) – niemiecki historyk polskiego pochodzenia, specjalizujący się w zagadnieniach Europy Środkowej i Wschodniej. Profesor emerytowany Uniwersytetu w Hamburgu.
Życiorys.
Frank Golczewski urodził się jako syn urzędnika handlowego i farmaceutki. W 1957 r. wraz z rodzicami wyemigrował do Republiki Federalnej Niemiec. W 1967 roku uzyskał egzamin dojrzałości w Helmholtz-Gymnasium w Hilden. Studiował i doskonalił się w latach 1969–1973 na Uniwersytecie w Kolonii, przedmioty które pozostawały w kręgu jego nauki uniwersyteckiej to: historia, slawistyka, filozofia języka angielskiego i pedagogika.
Otrzymał tytuł doktora w 1973 roku z pracę dotyczącą wizerunku Niemiec w Polsce w 1918-1939.
Golczewski był pracownikiem naukowym w Ostkolleg w ramach Bundeszentrale für politische Bildung oraz asystentem w Pädagogische Hochschule Rheinland.
W 1979 roku uzyskał habilitację na podstawie pracy dotyczącej polsko-żydowskich stosunków od 1881 do 1922 roku. Objął profesurę na Uniwersytecie w Osnabrück, a od 1983 r. wykładał jako profesor historii nowożytnej, ze szczególnym naciskiem na historię Europy XIX/XX wieku na Uniwersytecie Bundeswehry w Hamburgu.
Od 1994 r. Golczewski jest profesorem Historii Europy Wschodniej na Uniwersytecie w Hamburgu, obecnie jako profesor emeritus.

</doc>
<doc id="2741930" url="https://pl.wikipedia.org/wiki?curid=2741930" title="Leonardo Sapienza">
Leonardo Sapienza

Leonardo Sapienza RCI (ur. 18 listopada 1952 w Cassano delle Murge) – włoski duchowny katolicki, regent Prefektury Domu Papieskiego od 2012.
1 lipca 1978 w Grottaferrata otrzymał święcenia kapłańskie. 4 sierpnia 2012 został regentem Prefektury Domu Papieskiego, zastępując odchodzącego na emeryturę biskupa Paolo De Nicolò.
9 lutego 2013 został mianowany przez Benedykta XVI protonotariuszem apostolskim de numero.

</doc>
<doc id="2741936" url="https://pl.wikipedia.org/wiki?curid=2741936" title="USS S-2 (SS-106)">
USS S-2 (SS-106)

USS S-2 (SS-106) – amerykański okręt podwodny z okresu międzywojennego zaprojektowany przez Simona Lake'a i wybudowany w należącej do niego stoczni Lake Torpedo Boat w ramach konkursu amerykańskiej marynarki wojennej na projekt okrętów typu "S". Jednostka Lake'a w rywalizacji z projektami Johna Hollanda i stoczni Electric Boat oraz własnym projektem marynarki była konstrukcją najmniej udaną i mimo tego, że ostatecznie US Navy zakupiła okręty kilku serii typu S, prototyp Lake Torpedo Boat pozostał jednostką unikatową, a jego projekt nie stał się bazą produkcji seryjnej. Okręt był jednostka dwukadłubową, której testowa wytrzymałość kadłuba sztywnego obliczona była na zanurzenie na głębokość 60 metrów. Wprowadzony do służby w US Navy 25 maja 1920 roku, służył do 25 listopada 1929 roku.

</doc>
<doc id="2741939" url="https://pl.wikipedia.org/wiki?curid=2741939" title="Oskar Pogorzelec">
Oskar Pogorzelec

Oskar Pogorzelec (ur. 9 maja 1995 w Pile) – polski piłkarz występujący obecnie na pozycji bramkarza w polskim klubie Kotwica Kołobrzeg. Były reprezentant Polski do lat 20. W swojej karierze grał także w takich zespołach jak Siarka Tarnobrzeg, MKS Kluczbork, Concordia Elbląg, KKS 1925 Kalisz oraz Bałtyk Koszalin. W 2012 roku wraz z kadrą do lat 17 zajął miejsca 3-4. na młodzieżowych Mistrzostwach Europy.

</doc>
<doc id="2741940" url="https://pl.wikipedia.org/wiki?curid=2741940" title="Patryk Stępiński">
Patryk Stępiński

Patryk Stępiński (ur. 16 stycznia 1995 w Łodzi) – polski piłkarz grający na pozycji prawego lub lewego obrońcy, zawodnik Widzewa Łódź. Były młodzieżowy reprezentant Polski.
Życiorys.
Kariera klubowa.
W latach 2011–2014 występował w polskim klubie Widzew Łódź. Swój pierwszy mecz w Ekstraklasie rozegrał 16 marca 2013 na stadionie Widzewa Łódź z Zagłębiem Lubin (0:0). Następnie był zawodnikiem Wisły Płock i Warty Poznań. Co ciekawe, z oboma tymi zespołami awansował do Ekstraklasy.
1 września 2020 podpisał kontrakt z Widzewem Łódź, umowa do 30 czerwca 2022; bez odstępnego.
Kariera reprezentacyjna.
Stępiński ma za sobą występy w wielu juniorskich reprezentacjach kraju. Największy sukces odniósł w kadrze U–17, gdzie zajął 3–4. miejsce na mistrzostwach Europy U–17 2012. Obrońca był podstawowym zawodnikiem drużyny i rozegrał wszystkie (4) turniejowe mecze.

</doc>
<doc id="2741941" url="https://pl.wikipedia.org/wiki?curid=2741941" title="Igor Łasicki">
Igor Łasicki

Igor Michał Łasicki (ur. 26 czerwca 1995 w Wałbrzychu) – polski piłkarz występujący na pozycji obrońcy w polskim klubie Wisła Kraków. W barwach Napoli zadebiutował 18 maja 2014 roku, zastępując Jorginho w 79. minucie meczu z Hellas Verona. W swojej karierze grał także w takich zespołach jak Gubbio, Maceratese, Rimini oraz Carpi. W 2012 roku z reprezentacją Polski do lat 17 zajął miejsca 3-4. na młodzieżowych Mistrzostwach Europy.

</doc>
<doc id="2741942" url="https://pl.wikipedia.org/wiki?curid=2741942" title="Karol Linetty">
Karol Linetty

 (ur. 2 lutego 1995 w Żninie) – polski piłkarz, występujący na pozycji pomocnika we włoskim klubie Torino FC oraz w reprezentacji Polski.
Uczestnik Mistrzostw Świata 2018, Mistrzostw Europy 2016 i Mistrzostw Europy 2020.
Kariera klubowa.
Linetty jest wychowankiem Lecha Poznań. Swoją karierę piłkarską rozpoczynał w Sokole Damasławek, z którego w 2006 trafił właśnie do akademii Lecha. W Ekstraklasie zadebiutował 2 listopada 2012 podczas wygranego 1:0, wyjazdowego meczu z Wisłą Kraków, zaś pierwszego gola zdobył 1 marca 2014 w wygranym 4:0 spotkaniu z Piastem Gliwice. W sezonie 2014/2015 zdobył z Lechem Poznań mistrzostwo Polski, zaś 10 lipca 2015 sięgnął z poznańskim zespołem po Superpuchar Polski. W meczu o to trofeum jego zespół pokonał na własnym stadionie 3:1 Legię Warszawa, a Linetty w 87. minucie spotkania strzelił bramkę na 3:0. W 2015 młody pomocnik został wybrany "Odkryciem roku" w Plebiscycie Tygodnika Piłka Nożna. Łącznie w barwach Lecha Poznań rozegrał 112 meczów, w których strzelił 11 bramek.
29 lipca 2016 podpisał pięcioletni kontrakt z włoskim klubem UC Sampdoria. W nowym zespole oficjalnie zadebiutował 14 sierpnia 2016, w wygranym 3:0, meczu Pucharu Włoch przeciwko Bassano, notując asystę przy bramce Ante Budimira. 21 sierpnia 2016 w meczu z Empoli FC (1:0) zadebiutował w Serie A, natomiast 7 maja 2017, w meczu przeciwko S.S. Lazio (3:7), strzelił swoją pierwszą bramkę w tej lidze. W barwach Sampdorii rozegrał łącznie 132 mecze zdobywając 11 bramek i notując 13 asyst.
26 sierpnia 2020 za ok. 10 mln euro przeszedł do Torino, podpisując czteroletni kontrakt. W zespole „Granata Toro” zadebiutował 19 sierpnia 2020 roku w spotkaniu ligowym z AC Fiorentiną. Pierwszą bramkę w nowych barwach zdobył 23 października 2020 w zremisowanym 3:3 meczu z Sassuolo.
Kariera reprezentacyjna.
Z reprezentacją Polski do lat 17 awansował do półfinału na Mistrzostwach Europy U-17 2012.
18 stycznia 2014 zadebiutował w seniorskiej reprezentacji Polski zdobywając bramkę w 56. minucie towarzyskiego meczu przeciwko Norwegii.
30 maja 2016 został powołany przez selekcjonera Adama Nawałkę do 23-osobowej kadry Polski na Euro 2016, jednak na turnieju nie wystąpił w żadnym spotkaniu.
W 2017 wystąpił na rozgrywanych w Polsce, Mistrzostwach Europy do lat 21.
W 2018 został powołany do reprezentacji Polski na Mistrzostwa Świata w Rosji, jednak (podobnie jak dwa lata wcześniej) nie wystąpił w żadnym spotkaniu.

</doc>
<doc id="2741943" url="https://pl.wikipedia.org/wiki?curid=2741943" title="Piotr Azikiewicz">
Piotr Azikiewicz

Piotr Azikiewicz (ur. 21 kwietnia 1995 w Legnicy) – polski piłkarz występujący na pozycji pomocnika. Wychowanek Zagłębia Lubin, w swojej karierze grał także w takich zespołach jak Rozwój Katowice oraz Kotwicy Kołobrzeg. Z reprezentacją Polski do lat 17 zajął miejsca 3-4. na młodzieżowych Mistrzostwach Europy 2012.

</doc>
<doc id="2741945" url="https://pl.wikipedia.org/wiki?curid=2741945" title="Sebastian Rudol">
Sebastian Rudol

Sebastian Rudol (ur. 21 lutego 1995 w Koszalinie) – polski piłkarz występujący na pozycji obrońcy w polskim klubie Motor Lublin.
Kariera klubowa.
Rudol od początku seniorskiej kariery związany był z Pogonią Szczecin. Swój pierwszy mecz w Ekstraklasie zagrał 6 kwietnia 2013 przeciwko Jagiellonii Białystok. W dniu swoich urodzin, 21 lutego 2014 przeciw Lechowi Poznań po raz pierwszy zagrał cały mecz, zaliczając przy tym jedną asystę. Premierowego gola zdobył 6 kwietnia 2014 w meczu przeciw Piastowi Gliwice.
Ma na koncie 130 występów i 2 gole Ekstraklasie – wszystkie dla Pogoni Szczecin.
12 stycznia 2019 podpisał dwu i półroczny kontrakt z rumuńskim klubem Sepsi Sfântu Gheorghe. Po zakończeniu sezonu zdecydował się na powrót do Polski i podpisanie kontraktu z Widzewem Łódź. 1 lipca 2021 został zawodnikiem Sandecji Nowy Sącz, zaś rok później Motoru Lublin.
Statystyki kariery klubowej.
"Aktualne na 12 stycznia 2019 r."

</doc>
<doc id="2741947" url="https://pl.wikipedia.org/wiki?curid=2741947" title="Adrian Cierpka">
Adrian Cierpka

Adrian Cierpka (ur. 6 stycznia 1995 w Ostrowie Wielkopolskim) – polski piłkarz grający na pozycji pomocnika w Concordii Chiajna. Wychowanek KUKS-u Zębców Ostrów Wielkopolski. Z reprezentacją Polski zajął 3-4. miejsce na mistrzostwach Europy U-17 2012.

</doc>
<doc id="2741948" url="https://pl.wikipedia.org/wiki?curid=2741948" title="Vincent Rabiega">
Vincent Rabiega

Vincent Rabiega (ur. 14 czerwca 1995 w Berlinie) – polski piłkarz niemieckiego pochodzenia występujący na pozycji napastnika w niemieckim klubie BFC Dynamo. Wychowanek Herthy BSC, w swojej karierze reprezentował także barwy takich zespołów, jak RB Leipzig oraz Bradford City. Były młodzieżowy reprezentant Polski. W 2012 roku wraz z kadrą do lat 17 zajął miejsca 3-4. na młodzieżowych Mistrzostw Europy.

</doc>
<doc id="2741949" url="https://pl.wikipedia.org/wiki?curid=2741949" title="Aleksander Wandzel">
Aleksander Wandzel

Aleksander Wandzel (ur. 12 stycznia 1995 w Poznaniu) – polski piłkarz występujący na pozycji bramkarza. Były zawodnik takich klubów jak Kosa Konstancin, Legia Warszawa MSP Szamotuły oraz Lech Poznań. W 2012 roku wraz z reprezentacją Polski zajął 3-4. miejsce na Mistrzostwach Europy do lat 17. W 2014 roku zakończył karierę z powodu przedłużających się problemów zdrowotnych.
Życiorys.
Wnuk Jerzego Wandzla, prezydenta Słupska oraz działacza Czarnych Słupsk. Syn Macieja, przedsiębiorcy zarządzającego m.in. funduszem TFI Progres, który przeprowadził także fuzję Vistuli i Wólczanki, a w 2014–2017 współwłaściciela Legii Warszawa oraz Prezesa Rady Nadzorczej piłkarskiej Ekstraklasy.
Po zakończeniu kariery sportowej współwłaściciel drużyny e-sportowej AGO Gaming, prowadzący podcast sportowy „Olek Wandzel Podcast”; w latach 2015–2016 asystent wykonawczy oraz New Project Manager w piłkarskiej Legii Warszawa, a także członek zarządu koszykarskiej Legii. W 2017 roku wraz z Maciejem Wandzlem i Bogusławem Leśnodorskim wykupił część udziałów w spółce Abstrachuje, gdzie stał się menadżerem ds. rozwoju oraz członkiem zarządu.

</doc>
<doc id="2741951" url="https://pl.wikipedia.org/wiki?curid=2741951" title="Łukasz Żegleń">
Łukasz Żegleń

Łukasz Żegleń (ur. 9 czerwca 1995) – polski piłkarz grający na pozycji pomocnika. Z reprezentacją Polski zajął 3-4. miejsce na mistrzostwach Europy U-17 2012. 
Pochodzi ze sportowej rodziny. Ojciec piłkarz, a matka piłkarka ręczna.

</doc>
<doc id="2741952" url="https://pl.wikipedia.org/wiki?curid=2741952" title="Sebastian Zieleniecki">
Sebastian Zieleniecki

Sebastian Zieleniecki (ur. 16 lutego 1995 w Łodzi) – polski piłkarz występujący na pozycji obrońcy w występującym na poziomie niemieckiej Regionalligi klubie Kickers Offenbach. Wychowanek UKS SMS Łódź. W swojej karierze grał także w Cremonese i Widzewie Łódź. Z reprezentacją Polski do lat 17 zajął miejsca 3-4. na młodzieżowych Mistrzostwach Europy 2012.
Kariera klubowa.
Zieleniecki jest wychowankiem UKS SMS Łódź, z którego w 2012 trafił do włoskiego Cremonese. Początkowo występował w drużynie Primavery, aby z czasem trafić do pierwszego zespołu. Już po pierwszych siedmiu miesiącach pobytu we Włoszech doznał kontuzji zerwania więzadła krzyżowego w lewym kolanie. W Serie C1 zadebiutował 23 lutego 2014 w meczu z Lumezzane (1:0). W kolejnym sezonie zagrał w 5 ligowych meczach swojej drużyny oraz w jednym spotkaniu Pucharu Włoch. W 2015 zerwał więzadła krzyżowe w prawym kolanie a niedługo potem, za porozumieniem stron rozwiązał swój kontrakt z włoskim klubem i powrócił do Polski. 27 lutego 2016 podpisał kontrakt z czwartoligowym wówczas Widzewem Łódź, stając się zawodnikiem klubu z dzielnicy i miasta, w którym się wychował, i na którego mecze uczęszczał w dzieciństwie ze swoim ojcem. Przez pierwsze pół roku Zieleniecki przechodził rehabilitacje po kontuzji zerwania więzadeł krzyżowych w kolanie, w związku z czym nie zagrał w żadnym meczu sezonu 2015/16, który Widzew zakończył awansem do III ligi. W zespole zadebiutował 17 sierpnia 2016 w wygranym 10:0, meczu okręgowego Pucharu Polski z LKS Gałkówek, rozgrywając 90 minut. Ligowy debiut w barwach Widzewa, zanotował 24 sierpnia 2016 w wygranym 2:1 meczu 4. kolejki łódzkiej grupy III ligi z Concordią Elbląg, rozgrywanym na nowym stadionie przy al. Piłsudskiego. 14 października 2016 w meczu 14. kolejki III ligi z MKS Ełk, strzelił swoją pierwszą bramkę dla Widzewa. W sezonie 2016/17 był podstawowym stoperem, występując łącznie w 31 meczach i zajmując z drużyną 3. miejsce w ligowej tabeli. W sezonie 2017/18 został kapitanem Widzewa i występując łącznie w 34 meczach, był jednym z filarów drużyny, która zajmując I miejsce w tabeli awansowała do II ligi. W sezonie 2018/19 był jedynym, oprócz Patryka Wolańskiego, zawodnikiem Widzewa, który rozegrał wszystkie mecze w pełnym wymiarze czasowym. Sezon 2019/20 rozpoczął na ławce rezerwowych, jednak po kilku słabszych występach Sebastiana Rudola wszedł do pierwszej jedenastki. Pozycję stracił po kuriozalnym błędzie w meczu przeciwko GKS Katowice, zremisowanym 1:1. Na początku roku 2020 rozwiązał kontrakt z Widzewem, a kilka dni później został zaprezentowany w niemieckim klubie Kickers Offenbach, grającym na czwartym poziomie rozgrywkowym. Sebastian Zieleniecki był ostatnim zawodnikiem Widzewa, który grał w klubie jeszcze w IV lidze w sezonie 2015/16. 
Kariera reprezentacyjna.
Sebastian Zieleniecki od najmłodszych lat zapraszany był na konsultacje i zgrupowania młodzieżowych reprezentacji Polski. 8 czerwca 2010, w meczu towarzyskim ze Szwajcarią, debiutował w reprezentacji Polski do lat 15, prowadzonej przez Marcina Dornę. W 2012, wraz z reprezentacją Polski do lat 17, zdobył brązowy medal Mistrzostw Europy. 

</doc>
<doc id="2741958" url="https://pl.wikipedia.org/wiki?curid=2741958" title="Walerija Sorokina">
Walerija Sorokina

Walerija Michajłowna Sorokina (ros. Валерия Михайловна Сорокина; ur. 29 marca 1984) – rosyjska badmintonistka, brązowa medalistka olimpijska w grze podwójnej.
Kariera.
W grze podwójnej występuje w parze z Niną Wisłową, a w mikście z Aleksandrem Nikołajenką (od 2009 roku).
Największym jej sukcesem jest brązowy medal igrzysk olimpijskich w Londynie w grze podwójnej.
Mistrzyni Europy z Manchesteru oraz 2-krotna brązowa medalistka z Herning i Karlskrony w grze podwójnej.

</doc>
<doc id="2741960" url="https://pl.wikipedia.org/wiki?curid=2741960" title="Dariusz Formella">
Dariusz Formella

Dariusz Formella (ur. 21 października 1995 w Gdyni) – polski piłkarz występujący na pozycji skrzydłowego w amerykańskim klubie Oakland Roots SC.
Kariera klubowa.
Dariusz Formella zaczynał swoją karierę w redzkim klubie UKS Jedynka Reda, skąd przeniósł się do Arki Gdynia. Po występach w drużynach juniorskich, w lipcu 2012 został włączony do kadry pierwszego zespołu gdyńskiego klubu. Zadebiutował 4 sierpnia 2012 w meczu I ligi z Wartą Poznań (2:0).
W lutym 2013 podpisał obowiązujący od 1 lipca, 3-letni kontrakt z Lechem Poznań, a do końca czerwca został wypożyczony do poznańskiego klubu. W Lechu zadebiutował 18 sierpnia 2013 w wygranym 4:0 meczu Pucharu Polski z Termalicą. W październiku 2013, po ukończeniu 18. roku życia, podpisał profesjonalny kontrakt z Lechem, który obowiązywał do końca czerwca 2016. 3 listopada 2013 w meczu z Górnikiem Zabrze (3:1), zadebiutował w Ekstraklasie, natomiast 27 września 2014, w meczu z Legią Warszawa (2:2), strzelił w niej swojego pierwszego gola. Łącznie w sezonie 2014/15 wystąpił w 33 meczach Lecha, strzelając 6 bramek i zdobył z drużyną Mistrzostwo Polski, a także dotarł do finału Pucharu Polski. 5 czerwca 2015 przedłużył kontrakt z Lechem do 30 czerwca 2019. W sezonie 2015/16 zagrał z Lechem w fazie grupowej Ligi Europy.
1 lutego 2016 został wypożyczony do końca sezonu, do występującego w I lidze, swojego poprzedniego klubu - Arki Gdynia. Przez pół roku wystąpił w 13 ligowych meczach zespołu z Gdyni zdobywając 6 bramek i notując 4 asysty, czym przyczynił się do późniejszego awansu Arki do najwyższej klasy rozgrywkowej.
30 czerwca 2016 powrócił do Lecha. Pierwszym meczem jaki zagrał po powrocie do klubu, był rozgrywany w Warszawie, mecz o Superpuchar Polski z Legią Warszawa. Skrzydłowy pojawił się na boisku w 68. minucie spotkania, a następnie zdobył dwie bramki, czym przesądził o zwycięstwie swojej drużyny 4:1. W pierwszej części sezonu 2016/17 wystąpił w 11 ligowych meczach Lecha i strzelił jedną bramkę.
1 stycznia 2017 ponownie został wypożyczony na pół roku, do występującej już w Ekstraklasie, Arki Gdynia. W rundzie wiosennej sezonu 2016/17, rozegrał w barwach Arki. 19 meczów, w których strzelił 4 gole i zdobył z klubem Puchar Polski.
20 lipca 2017 został wypożyczony na rok do Pogoni Szczecin. Zadebiutował w tym klubie dwa dni później w wygranym 2:1 meczu z Piastem Gliwice, w którym strzelił gola.

</doc>
<doc id="2741961" url="https://pl.wikipedia.org/wiki?curid=2741961" title="Damian Kugiel">
Damian Kugiel

Damian Kugiel (ur. 30 maja 1995 w Gdańsku) – polski piłkarz występujący na pozycji napastnika w polskim klubie AP Sopot. Wychowanek Lechii Gdańsk, w swojej karierze grał także m.in. w Kotwicy Kołobrzeg, KS Chwaszczyno oraz w Bałtyku Gdynia. Z reprezentacją Polski do lat 17 zajął miejsca 3-4. na młodzieżowych Mistrzostwach Europy 2012.
Syn Roberta Kugiela, zawodnika m.in. ekstraklasowego Rakowa Częstochowa i Polonii Gdańsk.

</doc>
<doc id="2741962" url="https://pl.wikipedia.org/wiki?curid=2741962" title="Taekwondo na Letnich Igrzyskach Olimpijskich 2012 – +67 kg kobiet">
Taekwondo na Letnich Igrzyskach Olimpijskich 2012 – +67 kg kobiet

Zmagania kobiet powyżej 67 kg to jedna z czterech kobiecych konkurencji w taekwondo rozgrywanych podczas Letnich Igrzysk Olimpijskich 2012. Pojedynki w tej kategorii wagowej zostały stoczone 11 sierpnia w hali ExCeL.

</doc>
<doc id="2741965" url="https://pl.wikipedia.org/wiki?curid=2741965" title="Rafał Włodarczyk">
Rafał Włodarczyk

Rafał Włodarczyk (ur. 26 stycznia 1995 w Pruszkowie) – polski piłkarz występujący na pozycji pomocnika w Błoniance Błonie. W 2012 wraz z reprezentacją Polski do lat 17 zajął 3-4. miejsce na młodzieżowych Mistrzostwach Europy.

</doc>
<doc id="2741966" url="https://pl.wikipedia.org/wiki?curid=2741966" title="Konrad Budek">
Konrad Budek

Konrad Budek (ur. 8 listopada 1995 w Warszawie) – polski piłkarz występujący na pozycji obrońcy. 
Wychowanek Legii Warszawa. Z reprezentacją Polski do lat 17 zajął miejsca 3-4. na młodzieżowych Mistrzostwach Europy 2012. 

</doc>
<doc id="2741968" url="https://pl.wikipedia.org/wiki?curid=2741968" title="Osiągnięcie (gry komputerowe)">
Osiągnięcie (gry komputerowe)

Osiągnięcie ( lub ) – cel gry stworzony poza światem jej rozgrywki. W przeciwieństwie do zadań lub poziomów, będących celami gier i mającymi bezpośredni wpływ na przebieg ich rozgrywki, system osiągnięć zwykle odbywa się poza środowiskiem i architekturą gry.
Historia.
W historii gier można dostrzec podobny system już w 1982 roku, w niektórych grach Activision na Atari 2600 (np. w grze Chopper Command). Pomimo iż indywidualne gry na różne platformy zaimplementowały własne systemy osiągnięć, oryginalny system został dopiero spopularyzowany szeroko w 2005 przez gry na konsolę Xbox 360. Później Microsoft rozszerzył ją także na gry w systemie Windows. W 2008 Sony wprowadziło trofea na konsolę PlayStation 3 natomiast Valve osiągnięcia na platformę Steam na PC. Wiele gier przeglądarkowych, ale również i innych niezależnych gier zaimplementowały tutaj swoje własne systemy.
Cele i implementacja.
Osiągnięcia zawarte w grach rozszerzają żywotność tytułów i nadają graczom impet do zakończenia gry nie tylko w prosty sposób ale powodując wyszukiwanie ich sekretów. Osiągnięcia mogą pokrywać się z celami gry, np. ukończenie poziomu może pozwolić odkryć jakiś sekret czy otrzymać powerup. Można je również otrzymać w takich sytuacjach jak granie przez określony czas, obejrzenie filmu w grze, pokonanie odpowiedniej ilości przeciwników w rozgrywce wieloosobowej lub też ukończenie poziomu w określonym czasie. Istnieją też osiągnięcia powiązane z innymi, gdzie aby jakieś uzyskać, należy wcześniej otrzymać inne.
Osiągnięcia mogą być widoczne poza środowiskiem gry np. w Internecie na profilu gracza (np. w Xbox Live czy PlayStation Network). Gry posiadające własne systemy osiągnięć mają także własne strony profili graczy (np. World of Warcraft). Motywacją gracza do otrzymania danego osiągnięcia, co jest wykonywane poprzez zmaksymalizowanie jego wyników, jest fakt, iż zarówno jego rozgrywka w sieci oraz profil na stronie internetowej stają się rozpoznawalne. Niektóre systemy osiągnięć dają graczowi bezpośrednią nagrodę, która nie musi być bezpośrednio powiązana z danym osiągnięciem. Przykładem takim mogą być wyzwania, które można znaleźć w późniejszych tytułach serii Call of Duty lub w grze Team Fortress 2. Wyzwaniami tymi mogą być np. wykonanie danej liczby strzałów w głowę (tzw. "headshot") lub zabicie konkretnej liczby przeciwników, po których gracz otrzymuje dodatkowo bonusowy przedmiot.

</doc>
<doc id="2741973" url="https://pl.wikipedia.org/wiki?curid=2741973" title="Dorisa">
Dorisa

Dorisa - rodzaj pasożytniczych pierwotniaków powodujących zachorowania zwierząt należący do protista. Rodzaj ten cechuje się występowaniem oocyst z 2 sporocystami. Z kolei każda sporocysta zawiera 8 sporozoity.
Należą tutaj następujące gatunki:

</doc>
<doc id="2741976" url="https://pl.wikipedia.org/wiki?curid=2741976" title="Kółko (Wólka Kunińska)">
Kółko (Wólka Kunińska)

Kółko – część wsi Wólka Kunińska w Polsce, położona w województwie mazowieckim, w powiecie ostrołęckim, w gminie Goworowo.
Wierni kościoła rzymskokatolickiego należą do parafii św. Jana Chrzciciela w Kuninie.
Historia.
W latach 1921–1936 wieś leżała w województwie białostockim, w powiecie ostrołęckim, w gminie Szczawin (od 1936 w gminie Goworowo).
Według Powszechnego Spisu Ludności z 1921 roku wieś zamieszkiwały 24 osoby w 4 budynkach mieszkalnych. Miejscowość należała do parafii rzymskokatolickiej w Goworowie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Kuninie Szlacheckim.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Generalnego Gubernatorstwa.
W latach 1975–1998 miejscowość administracyjnie należała do województwa ostrołęckiego.

</doc>
<doc id="2741991" url="https://pl.wikipedia.org/wiki?curid=2741991" title="Lietuvos Krepšinio Lyga">
Lietuvos Krepšinio Lyga



</doc>
<doc id="2741992" url="https://pl.wikipedia.org/wiki?curid=2741992" title="Henryk Hajduk (piłkarz)">
Henryk Hajduk (piłkarz)

Henryk Józef Hajduk (ur. 30 kwietnia 1932 w Hajdukach Wielkich, zm. 14 grudnia 2000 w Zabrzu) – polski piłkarz występujący na pozycji obrońcy. Do 1947 nosił imię Walter. 
Kariera.
Był piłkarzem Kresów Chorzów (1945–1947), Ruchu Chorzów (1947–1952), Wawelu Kraków (1953), Legii Warszawa (1953–1954), Polonii Gdańsk (1955), Górnika Zabrze (1956–1961) oraz Sośnicy Gliwice (1962–1968).

</doc>
<doc id="2741995" url="https://pl.wikipedia.org/wiki?curid=2741995" title="Akcja „Kamień”">
Akcja „Kamień”

Akcja „Kamień” (czes. "Akce Kameny") – działania realizowane przez czechosłowacką straż graniczną ("Pohraniční stráž") i służbę specjalną ("Státní bezpečnost") w celu zapobiegania ucieczkom do krajów zachodnich.
Akcję rozpoczęto po przejęciu władzy przez komunistów w 1948 roku. Zaprojektowano wówczas fałszywe instalacje graniczne, które ustawiono na przedpolach rzeczywistej granicy z Niemcami Zachodnimi, m.in. w okolicach Mariańskich Łaźni, Domažlic i Všerub.
Po przejściu fikcyjnej granicy na uciekinierów oczekiwali funkcjonariusze czechosłowackich służb bezpieczeństwa przebrani w mundury zachodnioniemieckich pograniczników. Uciekinier był przewożony do osoby podającej się za przedstawiciela CIA, który podawał w whisky środki chemiczne ułatwiające przesłuchanie. W toku przesłuchania uzyskiwano informacje o antykomunistycznej działalności schwytanego i zaangażowaniu w nią innych osób. Dzięki temu systemowi czechosłowackie służby miały możliwość aresztowania kolejnych przeciwników politycznych. Całkowita liczba osób aresztowanych w ramach akcji „Kamień” nie jest znana ze względu na skąpość zachowanych źródeł oraz niechęć świadków do dzielenia się wspomnieniami.
Pomimo utajnienia operacji informacje o utworzeniu fałszywych instalacji granicznych przedostały się do opinii publicznej i w 1951 roku całe przedsięwzięcie zawieszono.

</doc>
<doc id="2741998" url="https://pl.wikipedia.org/wiki?curid=2741998" title="Reguły gry w koszykówkę">
Reguły gry w koszykówkę

W koszykówkę grają dwie drużyny, po pięciu zawodników każda. Celem każdej z drużyn jest zdobywanie punktów za celne rzuty do kosza przeciwnika i zapobieganie zdobywaniu punktów przez drużynę przeciwną. Nad właściwym przebiegiem gry czuwają sędziowie, sędziowie stolikowi i komisarz. Zwycięzcą meczu zostaje drużyna, która na koniec czasu gry uzyska większą liczbę punktów.
Kosze umieszczone są na wysokości 3,05 metra. Punkty otrzymuje się za umieszczenie piłki w koszu:
Boisko do gry to płaska, twarda powierzchnia wolna od przeszkód, o wymiarach 28 m długości i 15 m szerokości, mierzonych od wewnętrznych krawędzi linii ograniczających boisko. Linia musi mieć 5 cm szerokości.

</doc>
<doc id="2741999" url="https://pl.wikipedia.org/wiki?curid=2741999" title="Boisko (koszykówka)">
Boisko (koszykówka)

Boisko – w koszykówce według zasad FIBA twarda, płaska powierzchnia o długości 28 metrów i szerokości 15 metrów, bez przeszkód. Boisko to przestrzeń na której grają zawodnicy, ograniczona liniami autu. Do boiska zalicza się także kosz. Linie boiska powinny mieć biały kolor i posiadać szerokość 5 cm.
Podział boiska koszykarskiego.
Boisko koszykarskie można podzielić z różnych względów. Podstawowe z nich to:
Podział ze względu na pasy działań.
Boisko można podzielić ze względu na pasy działań. Wyróżnia się trzy pasy działań: "lewy boczny", "środkowy" i "prawy boczny". Podział ten wykorzystują niektórzy trenerzy koszykówki, by nauczyć młodych koszykarzy, że aby podanie było bezpieczne, nie należy podawać przez wszystkie pasy, ale tylko w obrębie dwóch, z jednego do drugiego, dlatego np. chcąc bezpiecznie przerzucić piłkę z pasa lewego bocznego do prawego bocznego, należy skorzystać z pomocy zawodnika znajdującego się w pasie środkowym. Podział ten jest też wykorzystywany dla zobrazowania rozmieszczenia zawodników na boisku. W większości taktyk po dwóch koszykarzy znajduje się na pasach bocznych, a jeden w środku.
Podział ze względu na „wysokość”.
Boisko można podzielić ze względu na tzw. „wysokość”. Wyznacza się „górę” i „dół” boiska, a konkretnie jego jednej połowy, na której toczy się gra. Granicą podziału jest wyimaginowana linia powstająca po przedłużeniu linii rzutów wolnych.
Podział jest wykorzystywany zazwyczaj przez zawodników grających na boisku, podczas informowania się wzajemnie o położeniu, np. "biegnij na „górę”", albo "podaj na „dół”". Czasem podział wykorzystywany jest do wyznaczenia granicy między obrońcami na górze i na dole, podczas obrony strefowej.
Podział ze względu na położenie piłki.
Boisko (a konkretnie jego połowę) można podzielić ze względu na położenie piłki. Połowa na której znajduje się piłka to tzw. strona mocna (inaczej strona piłki), natomiast strona bez piłki to strona słaba (inaczej strona pomocy). Podział jest wykorzystywany powszechnie w celu skutecznej pomocy w obronie, w podejmowaniu decyzji przez zawodnika, czy zmienić styl krycia z „otwartego” na „zamknięty” (lub na odwrót) lub w stałych fragmentach gry.
Ze względu na liczbę punktów za 1 rzut „z gry”.
„Z gry” można uzyskać 2, lub 3 punkty za 1 celny rzut. Rzut za trzy punkty można wykonać z dowolnej pozycji za linią 6,75.
Kosz.
Kosz do koszykówki umiejscowiony jest na wysokości 3,05 m. od parkietu. Tablica ma wysokość 1,05 metra i szerokość 1,80 metra. Kosz może być umocowany na stałe, lub ruchomy. Kosz może stać na ziemi, być przymocowany do ściany, lub zwisać z sufitu. Obecnie zazwyczaj stosuje się kosze ruchome. Tablica kosza dawniej była wykonywana z drewna, lub innych materiałów nieprzezroczystych. Obecnie do wytwarzania tablicy zazwyczaj stosuje się przezroczyste i wytrzymałe szkło akrylowe ("pleksi").
Kosz własny drużyny – kosz, którego dana drużyna broni podczas meczu.
Kosz przeciwników – kosz, który dana drużyna atakuje podczas meczu.

</doc>
<doc id="2742007" url="https://pl.wikipedia.org/wiki?curid=2742007" title="Trakt Poznański">
Trakt Poznański

Trakt Poznański (także: "Trakt Mariański") - dawny, historyczny szlak komunikacyjny, łączący Dąbrówkę Kościelną z Kicinem (i dalej Poznaniem), zlokalizowany na terenie Puszczy Zielonka (gminy Kiszkowo, Murowana Goślina i Czerwonak). Przebiega przez ważne skrzyżowanie dróg leśnych - Dużą Gwiazdę, gdzie krzyżuje się z Traktem Bednarskim i Linią Bucka.
Trakt jest popularnym ciągiem turystycznym (szlaki rowerowe i piesze, m.in. Pierścień Rowerowy Dookoła Poznania). Przecina go konny Wilczy szlak. Przy drodze, lub w jej pobliżu położone są następujące obiekty (od północy):
Przy drodze, w rejonie skrzyżowania z Traktem Bednarskim (Duża Gwiazda) ustawiony jest kamień pamiątkowy ku czci prof. Bogusława Fruzińskiego - współtwórcy Ośrodka Hodowli Zwierzyny "Zielonka". Głaz posadowiono w "ulubionym rewirze łowieckim" profesora w dniu 3 listopada 2009, z inicjatywy współpracowników. Na kamieniu wyryty jest wizerunek głuszca z łacińską sentencją "Facultas Silvae Culturae".

</doc>
<doc id="2742008" url="https://pl.wikipedia.org/wiki?curid=2742008" title="Trakt Mariański">
Trakt Mariański



</doc>
<doc id="2742009" url="https://pl.wikipedia.org/wiki?curid=2742009" title="Studia III stopnia">
Studia III stopnia



</doc>
<doc id="2742012" url="https://pl.wikipedia.org/wiki?curid=2742012" title="Marsz Głodnych w Sanoku">
Marsz Głodnych w Sanoku

Marsz Głodnych w Sanoku – zbiorowe wystąpienie bezrobotnych w Sanoku 6 marca 1930 r., w czasie wielkiego kryzysu.
Przebieg.
Przyczynami demonstracji było masowe bezrobocie, unikanie rozmów władz z bezrobotnymi, brak spełnienia ich żądań oraz zwolnienie części załogi Fabryki Wagonów. Z niegdyś zatrudnionych w fabryce 2000 robotników, w 1930 r. liczba pracowników zmalała do 600. Redukcja zatrudnienia przyczyniła się do niepokojów w fabryce. Z inicjatywy aktywistów Komunistycznej Partii Zachodniej Ukrainy prowadzono działania protestacyjne do 18 lutego 1930 r. Na początku marca 1930 r. powstał komitet bezrobotnych, w skład którego weszli sekretarz miejscowej komórki KPZU Kazimierz Wnękowski, Jan Huczko, Kazimierz Dziuban, Józef Lisowski, Józef Hydzik, Józef Sieradzki, a wśród organizatorów był m.in. Michał Bochorski. 5 marca delegacja komitetu bezrobotnych przekazała staroście Romualdowi Klimowowi listę żądań (zapomogi, żywność, opał), który początkowo odmówił wsparcia, a wobec gwałtownego zachowania protestujących obiecał wsparcie (funkcję burmistrza miasta pełnił wówczas Tadeusz Malawski). Demonstranci, początkowo przebywający na wiecu na sanockim rynku przed starostwem w liczbie 400 osób, zostali z niego wyparci przez policję. Następnie manifestanci udali się do dyrekcji fabryki z żądaniami zatrudnienia bezrobotnych, a wobec odrzucenia tych oczekiwań przy agitacji działaczy komunistycznych (przemawiał m.in. Kazimierz Wnękowski, zamierzali powrócić do miasta. Tłum robotniczy już w liczbie ok. 1000 uczestników ponownie ruszył w kierunku sanockiego rynku w gwałtownym marszu ulicą Kazimierza Lipińskiego, w przebiegu której na rampie kolejowej został wstrzymany przez funkcjonariuszy Policji Państwowej. Tam próbę powstrzymania pochodu podjęli wicestarosta Józef Trznadel oraz komisarz policji Frankiewicz, jednak robotnicy przerwali kordon policjantów i zmierzali do centrum miasta. Na rynku urządzono wiec, a przy tamtejszej studni zaimprowizowano trybunę, skąd przemawiali Huczko i Dziuban. Pod gmach położonego przy rynku gmachu starostwa została odkomenderowana kompania miejscowego 2 Pułku Strzelców Podhalańskich. Po zakończonej manifestacji bezrobotni ponownie udali się do fabryki, a wobec niewpuszczenia ich na teren zakładu, siłą włamali się na teren produkcyjny. Wówczas na wezwanie Huczki zakładowi robotnicy w liczbie ok. 2500 ruszyli do śródmieścia. Kroczyli ulicą ulicą Jagiellońską i ulicą 3 Maja, gdzie u zbiegu z ulicą Franciszkańską i ówczesną ulicą Józefa Piłsudskiego zostali zatrzymani. Według doniesień medialnych z tłumu miały paść strzały z rewolweru. Padły strzały ze strony jednostek skierowanych do zatrzymania protestujących. Doszło do starć z policją i wojskiem 2 Pułku Strzelców Podhalańskich, które rozpędziły demonstrację. Policja oddała strzały, w wyniku których kilka osób zostało rannych. Rozproszenia demonstracji dokonali żołnierze 2 PSP, zaś walki trwały ok. 8 godzin w obrębie kilku sąsiednich ulic.
Według różnych szacunków rannych zostało od 4 do ponad 20 protestujących (wzgl. 18), a także kilku policjantów. Po pacyfikacji policja dokonywała aresztowań protestujących (w liczbie 150 robotników), zaś w późniejszym czasie przywódcy demonstracji byli skazywani na wyroki więzienia (Jan Huczko otrzymał karę 2,5 roku, inni od 2 tygodni do 6 miesięcy). Według różnych źródeł w manifestacji brało udział ok. 1500, a inne szacunki wskazały nawet 3000 uczestników. Wśród uczestników marszu byli m.in. Jakub Kolano, Jan Żołnierczyk.
O wydarzeniu informowały tytuły prasowe w Polsce i za granicą. „Ilustrowany Kurier Codzienny” napisał: "W dniu 6 marca 1930 r. polała się krew w trzech miastach, tj. w Nowym Jorku, Berlinie i Sanoku".
Winą za strzały oddane w kierunku protestujących, w opinii nie tylko środowiska robotniczo-komunistycznego, ale również ze strony ruchu narodowego, był obarczany starosta sanocki Romuald Klimów.
Upamiętnienie.
W okresie PRL organizowano w Sanoku uroczystości rocznicowe Marszu Głodnych. 6 marca 1950 – w 20. rocznicę wydarzeń – decyzją Powiatowej Rady Narodowej w Sanoku przemianowano ulicę Józefa Piłsudskiego na ulicę 6 Marca. W późniejszych latach została przywrócona nazwa ulicy Józefa Piłsudskiego.
Wydarzenie zostało upamiętnione na dwóch tablicach pamiątkowych umieszczonych na fasadach kamienic, położonych naprzeciw siebie, przy których marsz miał miejsce:
Pisarz Kalman Segal w swojej powieści pt. "Nad dziwną rzeką Sambation", napisanej w 1955 i wydanej w 1957, zawarł odniesienia do Marszu Głodnych w Sanoku.
Od lat 90. w Święto Pracy 1 maja pod tablicą z 1979 działacze lewicowi (początkowo SdRP, następnie SLD) corocznie składają kwiaty i oddają cześć protestującym.

</doc>
<doc id="2742013" url="https://pl.wikipedia.org/wiki?curid=2742013" title="Yes">
Yes

Zobacz też:

</doc>
<doc id="2742014" url="https://pl.wikipedia.org/wiki?curid=2742014" title="Podnoszenie ciężarów na Letnich Igrzyskach Olimpijskich 2012 – waga ponad 105 kg mężczyzn">
Podnoszenie ciężarów na Letnich Igrzyskach Olimpijskich 2012 – waga ponad 105 kg mężczyzn

Rywalizacja mężczyzn w podnoszeniu ciężarów w kategorii powyżej 105 kilogramów była jedną z konkurencji rozgrywanych podczas XXX Igrzysk Olimpijskich w Londynie. 
Zawody odbywały się 7 sierpnia w hali ExCeL.
Rekordy.
Tabela przedstawia rekordy olimpijski oraz świata w tej konkurencji.

</doc>
<doc id="2742017" url="https://pl.wikipedia.org/wiki?curid=2742017" title="Historia Charlotte Bobcats w drafcie NBA">
Historia Charlotte Bobcats w drafcie NBA



</doc>
<doc id="2742021" url="https://pl.wikipedia.org/wiki?curid=2742021" title="YES">
YES



</doc>
<doc id="2742022" url="https://pl.wikipedia.org/wiki?curid=2742022" title="Burundi na Letnich Igrzyskach Olimpijskich 2012">
Burundi na Letnich Igrzyskach Olimpijskich 2012

Burundi na Letnich Igrzyskach Olimpijskich 2012, które odbyły się w Londynie, reprezentowało 6 zawodników.
Był to piąty start reprezentacji Burundi na letnich igrzyskach olimpijskich.

</doc>
<doc id="2742025" url="https://pl.wikipedia.org/wiki?curid=2742025" title="Jean Paul Marat">
Jean Paul Marat



</doc>
<doc id="2742027" url="https://pl.wikipedia.org/wiki?curid=2742027" title="Ella Kovacs">
Ella Kovacs

Ella Kovacs (ur. 11 grudnia 1964 w Luduș) – rumuńska lekkoatletka specjalizująca się w biegach średniodystansowych, uczestniczka letnich igrzysk olimpijskich w Barcelonie (1992).

</doc>
<doc id="2742031" url="https://pl.wikipedia.org/wiki?curid=2742031" title="Taekwondo na Letnich Igrzyskach Olimpijskich 2012 – +80 kg mężczyzn">
Taekwondo na Letnich Igrzyskach Olimpijskich 2012 – +80 kg mężczyzn

Zmagania mężczyzn powyżej 80 kg to jedna z czterech męskich konkurencji w taekwondo rozgrywanych podczas 
Letnich Igrzysk Olimpijskich 2012. Pojedynki w tej kategorii wagowej zostały stoczone 11 sierpnia w hali ExCeL.

</doc>
<doc id="2742032" url="https://pl.wikipedia.org/wiki?curid=2742032" title="Delta-F">
Delta-F

Delta-F − człon amerykańskich rakiet nośnych serii Delta 0100 i Delta 1000 oraz japońskich N-II. Wykorzystywał hipergolową toksyczną mieszaninę UDMH i kwasu azotowego jako materiał pędny.

</doc>
<doc id="2742036" url="https://pl.wikipedia.org/wiki?curid=2742036" title="USS Darter (SS-576)">
USS Darter (SS-576)

USS Darter (SS-576) – amerykański unikatowy okręt podwodny stanowiący ulepszoną odmianę okrętów typu "Tang", wyposażony m.in. w system kontroli używający konsoli operatorskiej.

</doc>
<doc id="2742037" url="https://pl.wikipedia.org/wiki?curid=2742037" title="Tramwaje w San Juan">
Tramwaje w San Juan

Tramwaje w San Juan − zlikwidowany system komunikacji tramwajowej w stolicy Portoryko, San Juan, działający w latach 1880−1946. 
Historia.
Pierwszą linię tramwajową w San Juan otwarto w 1880, była to linia tramwaju parowego, która zaczynała się w starej części miasta, a kończyła się w Río Piedras. Linia o długości 12 km i rozstawie szyn wynoszący 750 mm została w całości poprowadzona wzdłuż Av. Ponce de León. W 1900 spółka "San Juan Light &amp; Transit Co." wykupiła linię tramwaju parowego i zakupiła 17 tramwajów elektrycznych u dwóch producentów ze Stanów Zjednoczonych:
Wraz z elektryfikacją linii zmieniono także rozstaw szyn na 1435 mm. Otwarcie 13 km linii tramwaju elektrycznego nastąpiło 1 stycznia 1901. Łącznie na trasie było 40 przystanków, które zostały ponumerowane. Numeracja zaczynała się od centrum San Juan. Około 1903 zbudowano odgałęzienie na wysokości 23 przystanku do Parku nad brzegiem oceanu Atlantyckiego. W 1906 dotychczasowy operator został przejęty przez "Porto Rico Railways Co." Przedsiębiorstwo to utworzyło spółkę zależną "Porto Rico Railway, Light &amp; Power Co.", która zajmowała się między innymi eksploatacją tramwajów. W 1907 powstała kolejna spółka zależna "Caguas Tramway", której zadaniem była eksploatacja budowanej 28 km linii z Río Piedras do Caguas. Linia tramwaju elektrycznego miała mieć rozstaw szyn wynoszący 1435 mm. Jeszcze w czasie budowy zmieniono rozstaw szyn na 1000 mm i zrezygnowano z elektryfikacji. Zamówione tramwaje w "John Stephenson Co." do obsługi linii przekazano do eksploatacji w San Juan, gdzie nadano im nr 18−25. Linię otwarto w 1908 i była obsługiwana przez parowozy. W 1910 "Porto Rico Railway, Light &amp; Power Co." zamówiło 10 czteroosiowych tramwajów w "John Stephenson Co." W San Juan nadano im nr od 26 do 35. W 1911 zbudowano linię tramwajową przez Condado do istniejącej końcówki Park. Była to ostatnia wybudowana linia tramwajowa w San Juan, podobnie jak cała sieć tramwajowa była to linia jednotorowa. W 1924 w mieście było 35 tramwajów i 23,3 km tras tramwajowych. W 1926 spółka zamówiła 6 tramwajów w firmie "Perley A. Thomas Car Works" w High Point. Zamówione tramwaje mierzyły 14 m długości w środku było 65 miejsc siedzących. Tramwajom nadano nr od 37 do 42. 13 września 1928 nad miastem przeszedł huragan Okeechobee, który zniszczył zajezdnię tramwajową w Río Piedras oraz linię tramwajową także do Río Piedras. Zajezdni oraz linii nigdy nie odbudowano. Od 1928 tramwaje nocowały w pobliżu końcówki Park. Po przejściu huraganu w mieście nie zostało zniszczonych 11 tramwajów w tym wszystkie tramwaje wyprodukowane w 1926. Od 20 lipca 1942 operator stał się spółką zależną od "Water Resources Authority/Autoridad de Fuentes Fluviales". Tramwajom w tym czasie nadano nowe numery: od 1 do 6 otrzymały wagony z 1926, natomiast nr od 7 do 11 otrzymały wagony, które zostały przebudowane. Sieć tramwajową zamknięto 1 października 1946. 

</doc>
<doc id="2742040" url="https://pl.wikipedia.org/wiki?curid=2742040" title="Formacja Tendaguru">
Formacja Tendaguru

Formacja Tendaguru – bogata w skamieniałości formacja geologiczna w Tanzanii. Uznaje się ją za najbogatszą z górnojurajskich warstw Afryki. Rekonstrukcje kontynentalne wskazują, że w epoce jury późnej tereny te leżały na półkuli południowej. Tendaguru przypomina formację Morrisona, jeśli nie brać pod uwagę morskich osadów tej ostatniej. Fauna dinozaurów obu formacji jest podobna. Występują odpowiadające sobie rodzaje: tendagurskiemu "Giraffatitan" odpowiada morrisoński brachiozaur, tendagurskiemu kentrozaurowi – stegozaur.
Wykopaliska.
Osady Tendagury odkryto jako źródło skamieniałości w 1906, gdy niemiecki aptekarz, chemik analityk i inżynier górnictwa Bernhard Wilhelm Sattler, podróżując w kierunku kopalni na południe od rzeki Mbemkure płynącej w Niemieckiej Afryce Wschodniej (obecnie tereny te leżą w Tanzanii), zauważył olbrzymie kości w wietrzejącej skale przy ścieżce nieopodal podnóży wzgórza. Z powodu swego ukształtowania wzgórze to nosiło lokalną nazwę stromego wzgórza, czyli "tendaguru" w języku miejscowej ludności Wamwera. Sattler zaraportował odkrycie, co doszło do niemieckiego paleontologa Eberharda Fraasa. Podróżując przez Afrykę, odwiedził on rzeczone miejsce w 1907 i dzięki pomocy Sattlera odkrył dwa niekompletne szkielety ogromnej wielkości. Materiał przetransportowano do Stuttgartu, gdzie pracował Fraas. Naukowiec opisał dwa nowe gatunki, które umieścił w słabo poznanym rodzaju gigantozaur, nazwywając je "Gigantosaurus robustus" i "G. africanus". Żaden z nich nie zachował pierwotnej nazwy, określa się je dzisiaj jako "Janenschia robusta" i "Barosaurus africanus".
Ekspedycje niemieckie.
Muzeum Historii Naturalnej w Berlinie prowadziło wykopaliska na wzgórzu Tendaguru i w okolicy przez cztery lata. Od 1909 do 1911 Werner Janensch, kierujący wyprawą, i Edwin Hennig, asystent, natomiast Hans Reck i jego małżonka Ina Reck w 1912 dowodzili ekspedycją. Spośród Europejczyków udział brał także Hans von Staff. Podczas pór deszczowych naukowcy badali geologię Niemieckiej Afryki Wschodniej podczas długich safari.
Fauna kręgowców.
W formacji odkryto prawdopodobnie jaja dinozaurów.

</doc>
<doc id="2742045" url="https://pl.wikipedia.org/wiki?curid=2742045" title="Antoni Kierpal">
Antoni Kierpal

Antoni Kierpal (ur. 1898 w Łodzi, zm. 3 lutego 1960 tamże) – polski malarz.
Pierwsze lekcje rysunku i malarstwa pobierał w Szkole Rysunku i Anatomii Szczepana Andrzejewskiego, od 1920 przez dwa lata studiował malarstwo ścienne w Państwowej Szkole Sztuk Zdobniczych i Przemysłu Artystycznego pod kierunkiem prof. Jarczewskiego. W 1922 po raz pierwszy pojechał na Hel aby malować w plenerze. Od 1926 do 1930 pobierał prywatne lekcje u Maurycego Trębacza, który skierował go na kontynuację nauki do Monachium, w 1934 założył na Helu Salon Sztuki, który istniał do wybuchu II wojny światowej. Część twórczości Antoniego Kierpala znajduje się w Muzeum Narodowym w Szczecinie, pojedyncze egzemplarze w kolekcjach prywatnych. Artysta w swoich obrazach ukazywał życie i pracę rybaków oraz pejzaże nadmorskie. 
Spoczywa na Cmentarzu św. Franciszka w Łodzi.

</doc>
<doc id="2742047" url="https://pl.wikipedia.org/wiki?curid=2742047" title="Kamera IP">
Kamera IP

Kamera IP – połączenie kamery i komputera w całość. Urządzenie to rejestruje i przesyła obraz na żywo bezpośrednio przez sieć IP, umożliwiając uprawnionym użytkownikom obserwację na miejscu lub z oddalonego stanowiska. Podgląd, zapisywanie i zarządzenie materiałem wizyjnym z takiej kamery odbywa się za pośrednictwem infrastruktury sieci opartej na standardowym protokole IP.
Kamera taka posiada własny adres IP. Jest podłączona do sieci i zazwyczaj zawiera między innymi wbudowany serwer WWW, serwer FTP, klienta FTP, klienta poczty elektronicznej, system zarządzania alarmami, możliwość programowania i inne opcje. Kamery sieciowe nie muszą być podłączane do komputera, działają niezależnie dzięki czemu mogą być rozmieszczane w różnych miejscach, w których znajduje się podłączenie do sieci IP.
Kamera sieciowa ma niewiele wspólnego z kamerą internetową, która aby działała musi być podłączona do komputera poprzez port USB lub IEEE1394.

</doc>
<doc id="2742048" url="https://pl.wikipedia.org/wiki?curid=2742048" title="Senat szkoły wyższej">
Senat szkoły wyższej



</doc>
<doc id="2742051" url="https://pl.wikipedia.org/wiki?curid=2742051" title="Clarissa Chun">
Clarissa Chun

Clarissa Kyoko Mei Ling Chun (; ur. 27 sierpnia 1981 w Honolulu) – amerykańska zapaśniczka chińskiego pochodzenia. Brązowa medalistka olimpijska z Londynu 2012 (kategoria 48 kg); piąta w Pekinie 2008. Walczyła w kategorii 48 kg.
Mistrzyni świata w 2008. Srebro na igrzyskach panamerykańskich w 2011. Siedmiokrotna medalistka mistrzostw panamerykańskich, złoto w 2008-10 i 2016.
Czwarta w Pucharze Świata w 2001 i 2004; piąta w 2009 i 2012 i siódma w 2011 roku.

</doc>
<doc id="2742065" url="https://pl.wikipedia.org/wiki?curid=2742065" title="Arsen Dżulfalakian">
Arsen Dżulfalakian

Arsen Dżulfalakian (orm. Արսեն Ջուլֆալակյան; ur. 8 maja 1987 w Giumri) – ormiański zapaśnik, brązowy medalista olimpijski, trzykrotny medalista mistrzostw świata, mistrz Europy.
Największym jego sukcesem jest srebrny medal igrzysk olimpijskich w Londynie w kategorii 74 kg. W Pekinie zajął dziesiąte miejsce, również w wadze 74 kg. Trzynasty w Rio de Janeiro 2016 w kategorii 75 kg.
Zdobył cztery medale na mistrzostwach świata w latach 2010 - 2014.
Trzeci na uniwersjadzie w 2013. Pierwszy w Pucharze Świata w 2010; trzeci w 2009. Mistrz świata juniorów w 2007 roku.

</doc>
<doc id="2742068" url="https://pl.wikipedia.org/wiki?curid=2742068" title="Arsen Dżulfalakjan">
Arsen Dżulfalakjan



</doc>
<doc id="2742069" url="https://pl.wikipedia.org/wiki?curid=2742069" title="Rustam Totrow">
Rustam Totrow

Rustam Stanisławowicz Totrow (ros. Рустам Станиславович Тотров ; ur. 15 lipca 1984 we Władykaukazie) – rosyjski zapaśnik, wicemistrz olimpijski, brązowy medalista mistrzostw świata.
Największym jego sukcesem jest srebrny medal igrzysk olimpijskich w Londynie w kategorii 96 kg. W tej kategorii zdobył również brązowy medal mistrzostw świata w 2011. Siódmy na mistrzostwach Europy w 2012.
Drugi w Pucharze Świata w 2014; czwarty w 2011 i piąty w 2010. Mistrz Rosji w 2008 i 2012, drugi w 2011 i 2013 i trzeci w 2015 roku.

</doc>
<doc id="2742080" url="https://pl.wikipedia.org/wiki?curid=2742080" title="Circle of the Oath">
Circle of the Oath

Circle of the Oath – piętnasty album zespołu Axela Rudiego Pella, wydany w roku 2012.

</doc>
<doc id="2742087" url="https://pl.wikipedia.org/wiki?curid=2742087" title="Fore River Shipyard">
Fore River Shipyard

Fore River Shipyard (1964-1986: General Dynamics Quincy Shipbuilding Division) – dawna amerykańska stocznia okrętowa powstała na początku XX wieku, przez kolejne dziesięciolecia jeden z głównych dostawców okrętów dla United States Navy. Koniec II wojny światowej wyznaczył początek schyłku stoczni, która swój ostatni okręt zwodowała w 1982 roku.
Pierwotnie powstała w 1883 roku na terenie Braintree w stanie Massachusetts, w 1901 roku została przeniesiona do sąsiedniego Quincy Point. W swojej historii należała do trzech właścicieli - kolejno Thomas Watson's Fore River Ship &amp; Engine Company która kontrolowała stocznię od 1883 do 1913 roku, następnie do roku 1964 była częścią Bethlehem Shipbuilding Corporation, gdy stała się własnością koncernu General Dynamics. W 1986 roku stocznia została zamknięta.

</doc>
<doc id="2742089" url="https://pl.wikipedia.org/wiki?curid=2742089" title="Kim Hyeon-woo">
Kim Hyeon-woo

Kim Hyeon-woo (; ur. 6 listopada 1988 w Wŏnju) – południowokoreański zapaśnik walczący w stylu klasycznym, mistrz olimpijski, mistrz świata.
Największym jego sukcesem jest złoty medal igrzysk olimpijskich w Londynie w kategorii 66 kg i brązowy medal w Rio de Janeiro 2016 w kategorii 75 kg.
Zdobył złoty medal mistrzostw świata w 2013. Mistrz igrzysk azjatyckich w 2014 i trzeci w 2018. Złoty medal na mistrzostwach Azji w 2010, 2013, 2014, 2015 i 2019. Drugi w Pucharze Świata w 2011, trzeci w 2012 i szósty w 2014 roku.
Chorąży ekipy podczas ceremonii zamknięcia igrzysk w 2016. Absolwent Kyungnam University w Masan.

</doc>
<doc id="2742090" url="https://pl.wikipedia.org/wiki?curid=2742090" title="Rodri (1934–2022)">
Rodri (1934–2022)

Rodri, właśc. Francisco Rodríguez García (ur. 8 marca 1934 w Barcelonie, zm. 17 maja 2022) – hiszpański piłkarz, obrońca i trener piłkarski.
Kariera klubowa.
Rodri piłkarską karierę rozpoczął w drugoligowym klubie España Industrial w 1955. Rok później awansował do Primera División. España Industrial w 1956 zmieniła nazwę CD Condal. W lidze hiszpańskiej Primera División zadebiutował 9 września 1956 w przegranym 0-6 meczu z Realem Madryt. Condal zajęło 16., ostatnie miejsce i opuściło hiszpańską ekstraklasę. W 1958 powrócił do Barcelony, której jest wychowankiem. W Barcelonie występował do 1966, z krótką przerwą na wypożyczenie do trzecioligowego Gimnàsticu Tarragona. Ostatni raz zarówno w Barcelonie, jak i Primera División wystąpił 3 marca 1963 w wygranym 2-1 meczu z Realem Oviedo. Z Barceloną dwukrotnie zdobył mistrzostwo Hiszpanii w 1959 i 1960, Puchar Króla w 1959 i 1962 oraz Puchar Miast Targowych w 1960.
Kariera reprezentacyjna.
W 1962 uczestniczył w Mistrzostwach Świata. Na turnieju w Chile wystąpił w dwóch spotkaniach z Meksykiem (jego debiut w reprezentacji) oraz Brazylią. Ostatni raz w reprezentacji Rodri wystąpił 25 listopada 1962 w przegranym 1-3 meczu eliminacji Mistrzostw Europy z Rumunią. W 1962 wystąpił w reprezentacji w 4 spotkaniach.
Kariera trenerska.
Po zakończeniu kariery piłkarskiej Rodri został trenerem. Pracę trenerską rozpoczął szkoląc juniorów Barcelony. W latach 1969–1970 prowadził trzecioligowy CD Condal, który był wówczas rezerwami Barcelony. Po likwidacji Condal Rodri powrócił do Barcelony, gdzie przez 6 lat pełnił funkcję asystenta kolejnych trenerów. W latach 80. był trenerem juniorskiej reprezentacji Katalonii.

</doc>
<doc id="2742093" url="https://pl.wikipedia.org/wiki?curid=2742093" title="Austen">
Austen



</doc>
<doc id="2742094" url="https://pl.wikipedia.org/wiki?curid=2742094" title="Artur Aleksanian">
Artur Aleksanian

Artur Aleksanian (arm. Արթուր Ալեքսանյան; 21 października 1991 w Giumri) – ormiański zapaśnik w stylu klasycznym, złoty i brązowy medalista olimpijski, mistrz świata i Europy.
Największym jego sukcesem jest złoty medal olimpijski z Rio de Janeiro 2016 w kategorii 98 kg; srebrny w Tokio 2020 w kategorii 97 kg i brązowy medal z Londynu 2012 w wadze 96 kg.
Zdobył również złoty medal mistrzostw Europy w 2012, 2013, 2014, 2018 i 2020 roku. Został mistrzem świata w 2014 w Taszkencie, 2015 w Las Vegas, 2017 w Paryżu i 2022 w Belgradzie. Siódmy w indywidualnym Pucharze Świata w 2020. Wicemistrz uniwersjady w 2013. Triumfator igrzysk europejskich w 2019 roku.

</doc>
<doc id="2742095" url="https://pl.wikipedia.org/wiki?curid=2742095" title="Diecezja Beaumont">
Diecezja Beaumont

Diecezja Beaumont (łac. "Dioecesis Bellomontensis", ang. "Diocese of Beaumont") jest diecezją Kościoła rzymskokatolickiego w metropolii Galveston-Houston w Stanach Zjednoczonych we wschodniej części stanu Teksas. 
Historia.
Diecezja została kanonicznie erygowana 25 czerwca 1966 roku przez papieża Pawła VI. Wyodrębniono ją z ówczesnej diecezji diecezji Galveston-Houston. Pierwszym ordynariuszem został dotychczasowy kapłan Galveston-Houston Vincent Madeley Harris (1913-1988). 12 grudnia 1986 diecezja utraciła część terytoriów na rzecz nowo powstałej diecezji Tyler.

</doc>
<doc id="2742096" url="https://pl.wikipedia.org/wiki?curid=2742096" title="Biskupi Beaumont">
Biskupi Beaumont



</doc>
<doc id="2742104" url="https://pl.wikipedia.org/wiki?curid=2742104" title="Quincy Shipbuilding Division of General Dynamics Corporation">
Quincy Shipbuilding Division of General Dynamics Corporation



</doc>
<doc id="2742105" url="https://pl.wikipedia.org/wiki?curid=2742105" title="Bahri Tanrikulu">
Bahri Tanrikulu



</doc>
<doc id="2742108" url="https://pl.wikipedia.org/wiki?curid=2742108" title="II wojna o Szlezwik">
II wojna o Szlezwik



</doc>
<doc id="2742110" url="https://pl.wikipedia.org/wiki?curid=2742110" title="Dorisiella">
Dorisiella

 #PATRZ Dorisa

</doc>
<doc id="2742112" url="https://pl.wikipedia.org/wiki?curid=2742112" title="Murray Stewart">
Murray Stewart

Murray Stewart (ur. 2 lipca 1986) – australijski kajakarz. Złoty medalista olimpijski z Londynu.
Zawody w 2012 były jego pierwszymi igrzyskami olimpijskimi. W 2012 triumfował w czwórce na dystansie 1000 metrów. Osadę tworzyli także Dave Smith, Jacob Clear i Tate Smith. W K-4 był srebrnym medalistą mistrzostw świata w 2011.

</doc>
<doc id="2742113" url="https://pl.wikipedia.org/wiki?curid=2742113" title="Fore River">
Fore River



</doc>
<doc id="2742122" url="https://pl.wikipedia.org/wiki?curid=2742122" title="Kleczyński">
Kleczyński



</doc>
<doc id="2742123" url="https://pl.wikipedia.org/wiki?curid=2742123" title="Bitwa morska u wybrzeży prowincji Awa">
Bitwa morska u wybrzeży prowincji Awa

 – morskie starcie zbrojne, które miało miejsce 28 stycznia 1868 roku podczas wojny boshin w Japonii, na wodach przybrzeżnych prowincji Awa (ob. prefektura Tokushima).
Opis.
Zaangażowanymi stronami były: siogunat Tokugawów i domena Satsuma, lojalna wobec cesarskiego dworu w Kioto. Była to pierwsza bitwa w historii Japonii przy użyciu nowoczesnych okrętów wojennych wyposażonych w silniki parowe. Dla dowódcy ze strony siogunatu ("bakufu"), wiceadmirała Takeakiego Enomoto (1836–1908), było to jedno z niewielu zwycięstw podczas wojny. Nastąpiło to jeden dzień po przegranej przez siogunat bitwie pod Toba-Fushimi. 
Przebieg.
Satsuma starała się przetransportować swoje oddziały do Kagoshimy na pokładzie dwóch transportowców: "Shōō Maru" i "Heiun Maru", osłanianych przez okręt wojenny "Kasuga Maru", zakotwiczony w porcie Hyōgo (ob. port Kobe). Marynarka siogunatu, dowodzona przez Takeakiego Enomoto posiadała w pobliżu okręt "Kaiyō Maru", wspierający ogniem wcześniejszą bitwę pod Toba-Fushimi.
Rankiem 28 stycznia okręty procesarskiej Satsumy opuściły port. "Heiun" popłynął przez cieśninę Akashi, zaś "Kasuga" eskortując transportowiec "Shōō", skierował się do cieśniny Kitan. Okręt siogunatu "Kaiyō" ruszył za "Kasugą" w pościg. W pobliżu wyspy I-shima nastąpiła wymiana ognia zakończona bez znaczących zniszczeń dla obu stron. "Kasuga" jednak wycofał się i dzięki swojej szybkości uciekł do Satsumy. Niezdolny do takiego posunięcia "Shōō" został wprowadzony na przybrzeżną mieliznę i zniszczony przez załogę.
Na pokładzie "Kasugi" znajdował się przyszły admirał marynarki cesarskiej, Heihachirō Tōgō (1848-1934).
W porcie rybackim Yuki w miasteczku Minami znajduje się niewielki park upamiętniający bitwę tablicami objaśniającymi i repliką armaty.

</doc>
<doc id="2742124" url="https://pl.wikipedia.org/wiki?curid=2742124" title="Diecezja Austin">
Diecezja Austin

Diecezja Austin (łac. "Dioecesis Austiniensis", ang. "Diocese of Austin") jest diecezją Kościoła rzymskokatolickiego w metropolii Galveston-Houston w Stanach Zjednoczonych w środkowej części stanu Teksas.
Historia.
Diecezja została kanonicznie erygowana 15 listopada 1947 roku przez papieża Piusa XII. Wyodrębniono ją z terenów ówczesnych diecezji Galveston, Dallas i San Antonio. Pierwszym ordynariuszem został dotychczasowy kanclerz diecezji Galveston Louis Joseph Reicher (1890-1984). 16 października 1947 diecezja utraciła część terytoriów na rzecz nowo powstałej diecezji San Angelo.

</doc>
<doc id="2742127" url="https://pl.wikipedia.org/wiki?curid=2742127" title="Biskupi Austin">
Biskupi Austin



</doc>
<doc id="2742128" url="https://pl.wikipedia.org/wiki?curid=2742128" title="The Ex (singel)">
The Ex (singel)

The Ex – drugi singel kanadyjskiego zespołu Billy Talent pochodzący z albumu "Billy Talent".
Teledysk.
Teledysk do "The Ex" był wyreżyserowany przez Shawna Maher i Billy talent, przedstawia zespół grający w małym pomieszczeniu z tłumem wiwatującym przy słabym oświetleniu. Niektóre z ujęć z "The Ex" zostały nagrane w The Capital Music Hall w Ottawie i w Ontario w różnych miejscach.
Lista Utworów.
UK 7" Single

</doc>
<doc id="2742131" url="https://pl.wikipedia.org/wiki?curid=2742131" title="Artur Aleksanjan">
Artur Aleksanjan



</doc>
<doc id="2742132" url="https://pl.wikipedia.org/wiki?curid=2742132" title="Christopher Mfuyi">
Christopher Mfuyi

Christopher Nzay Mfuyi (ur. 3 lipca 1989 w Genewie) – piłkarz z Demokratycznej Republiki Konga grający na pozycji obrońcy. Od 2012 roku jest zawodnikiem klubu Servette FC.
W reprezentacji Demokratycznej Republiki Konga wystąpił jeden raz, 17 listopada 2010 w przegranym 1:3 towarzyskim meczu z Mali.

</doc>
<doc id="2742134" url="https://pl.wikipedia.org/wiki?curid=2742134" title="Jan Jasiński">
Jan Jasiński

Jan Jasiński (ur. 27 maja 1887 w Krakowie zm. 22 stycznia 1927 w Krakowie) – polski działacz polityczny.
Życiorys.
Jan wychowywał się w krakowskim Zakładzie św. Józefa dla osieroconych chłopców. Wiadomo tylko, że jego ojciec miał na imię Andrzej. W Zakładzie nauczył się krawiectwa. Po zakończeniu praktyk krawieckich, wyjechał do Warszawy.
W Warszawie został członkiem Polskiej Partii Socjalistycznej (PPS), rozpoczął także prace partyjną polegającą na agitowaniu i organizowaniu spotkań. Wkrótce został aresztowany przez władze carskie i kilka miesięcy przesiedział w więzieniu. W 1910 r. powrócił do rodzinnego Krakowa i został członkiem Polskiej Partii Socjalno-Demokratycznej (PPSD). Władze partyjne skierowały Jasińskiego do pracy w związkach zawodowych.
19 V 1912 r. wziął udział w konferencji partii Zachodniej Galicji.
W lutym 1913 r. został zastępcą sekretarza komitetu PPSD w Krakowie.
Brał udział w XIII Kongresie PPSD (XII 1913) i XIV Kongresie (18 – 20 V 1918), gdzie został wybrany do Komitetu Wykonawczego.
W październiku 1918 r. został sekretarzem Krakowskiej Rady Robotniczej, a po utworzeniu PPS, został sekretarzem Rady Robotniczej PPS.
Jasiński włączył się także do działalności na rzecz miasta Krakowa, będąc radnym Rady Miejskiej Krakowa z ramienia socjalistów.
Brał udział w Kongerach PPS: XVII (21 – 25 V 1919), XVIII (23 – 27 VII 1921) i XIX (30 XII 1923 – 2 I 1924).
W latach 1924–1926 był członkiem Rady Naczelnej PPS.
Współpracował z redakcją „Naprzodu” a jego nowele o życiu robotników, były publikowane w „Gazecie Krakowskiej” oraz „Przyjacielu Ludu”.
Jan Jasiński zmarł na gruźlicę 22 I 1927 r. w Krakowie.

</doc>
<doc id="2742136" url="https://pl.wikipedia.org/wiki?curid=2742136" title="Franziska Weber">
Franziska Weber

Franziska Weber (ur. 24 maja 1989 r. w Poczdamie) – niemiecka kajakarka, czterokrotna medalistka igrzysk olimpijskich, czterokrotna mistrzyni świata, pięciokrotna mistrzyni Europy, dwukrotna srebrna medalistka igrzysk europejskich.
Historia.
Przygodę ze sportem zaczęła w 1999 roku w Poczdamie. Międzynarodowy debiut zaliczyła w 2009 roku. W tym roku wystąpiła po raz pierwszy na mistrzostwach Europy w Brandenburgu, zdobywając dwa medale: srebrny w jedynce na 1000 metrów oraz brązowy w dwójce na 500 metrów z Fanny Fischer. Na sierpniowych mistrzostwach świata w Dartmouth wywalczyła srebrny medal w jedynce na 1000 metrów. Przegrała z Węgierką Katalin Kovács o ponad pół sekundy.
Następnego roku powtórzyła sukces z Brandenburgu i ponownie sięgnęła po srebrny medal mistrzostw Europy w Trasonie w jedynce na 1000 metrów. Tym razem lepsza okazała się tylko Brytyjka Rachel Cawthorn. Na pięciokrotnie dłuższym dystansie zajęła dziewiąte miejsce. Ponad miesiąc później wystartowała na mistrzostwach świata w Poznaniu w tych samych konkurencjach. Na długości jednego kilometra zdobyła swój pierwszy złoty medal na seniorskim poziomie. W drugim występie podczas tych zawodów na dystansie 5000 metrów zajęła ósmą pozycją.
W czerwcu 2011 roku wystąpiła na mistrzostwach Europy w Belgradzie. W trzech finałach zdobyła trzy medale. Wraz z Tiną Dietze stanęła na drugim stopniu podium w dwójce na dystansie 200 i 1000 metrów. Dorobek medalowy uzupełniła w czwórce na 500 metrów, w której wystąpiły również Tina Dietze, Carolin Leonhardt i Silke Hörmann. Na kolejnych zawodach podczas mistrzostw świata rozegranych w Segedynie zdobyła srebrny medal w dwójce na 500 metrów. W dwukrotnie większej osadzie, czwórce na tym samym dystansie, ponownie sięgnęła po srebro.
W 2012 roku podczas przygotowań do głównej imprezy sezonu na mistrzostwach Europy w Zagrzebiu wywalczyła pierwsze złoto w europejskich mistrzostwach. Najlepsza okazała się w dwójce na 200 metrów razem z Tiną oraz w czwórce na 500 metrów. 8 sierpnia zdobyła swój pierwszy medal olimpijski podczas igrzysk w Londynie. W swoim debiucie zdobyła srebro w czwórce na 500 metrów. W składzie osady zasiadły także Carolin Leonhardt, Katrin Wagner-Augustin oraz Tina Dietze. Dzień później została mistrzynią olimpijską w dwójce na tym samym dystansie.
Rok po igrzyskach na mistrzostwach Europy w Montemor-o-Velho zdobyła srebrne medale w dwójce i czwórce na 500 metrów. Podczas rozegranych w Duisburgu mistrzostw świata wywalczyła dwa złote medale w dwójce na 200 i 500 metrów. Srebrny medal wywalczyła natomiast w czwórce na 500 metrów, przegrywając z osadą węgierską. Wzięła również udział w sztafecie jedynek 4 x 200 metrów, zajmując miejsce tuż za podium.
Podczas mistrzostw Europy w Brandenburgu w 2014 roku zdobyła srebrny medal, tym razem w rywalizacji jedynek na 500 metrów. Lepsza okazała się tylko Węgierka Danuta Kozák. W dwójce na 200 metrów piąte miejsce, a w czwórce na 200 metrów – czwarte. Miesiąc później na mistrzostwach świata w Moskwie zajęła drugą pozycję w dwójce na 200 metrów. Czwarte miejsca zajęła w jedynce oraz czwórce na 500 metrów.
W 2015 roku na mistrzostwach Europy w czeskich Račicach wystartowała tylko w jedynkach. Na dystansie 1000 metrów zdobyła złoto, a na połowie krótszym odcinku – srebro, ustępując miejsca Ewelinie Wojnarowskiej. Podczas sierpniowych mistrzostw świata w Mediolanie wywalczyła brązowe medale w dwójce w czwórce na dystansach 500 metrów.
Na mistrzostwach Europy w Moskwie przygotowujących do imprezy czterolecia wzięła udział w trzech konkurencjach, zdobywając trzy medale. Wygrała rywalizację w dwójce na 200 metrów. Srebrny medal wywalczyła w jedynce na 500 metrów, a brązowy medal zdobyła w czwórce na dystansie 500 metrów. Niecałe dwa miesiące później ruszyły igrzyska olimpijskie w Rio de Janeiro. 16 sierpnia w zawodach dwójek zdobyła srebrny medal razem z Tiną, przegrywając z Węgierkami Gabrielą Szabó i Danutą Kozák. Dwa dni później w rywalizacji jedynek zajęła piątą pozycję, tracąc do podium niecałe 0,2 sekundy. Występ na brazylijskich wodach zakończyła 20 sierpnia w czwórce. Zdobyła srebrny medal, ponownie ustępując jedynie Węgierkom.
W 2017 roku w Płowdiwie na mistrzostwach Europy zdobyła złoty medal w dwójce na 500 metrów. Podczas mistrzostw świata wywalczyła srebrny medal w dwójce i czwórce na 500 metrów.
Rok później na mistrzostwach świata w Montemor-o-Velho zdobyła złoty medal w dwójce na olimpijskim dystansie. Natomiast w czwórce na tym samym dystansie zajęła piątą pozycję.
Podczas czerwcowych igrzysk europejskich w Mińsku w 2019 roku zdobyła srebrny medal w zawodach dwójek na dystansie 200 metrów. Razem z Tiną Dietze przegrała jedynie z Marią Powch i Ludmyłą Kuklinowską z Ukrainy.

</doc>
<doc id="2742137" url="https://pl.wikipedia.org/wiki?curid=2742137" title="Liza">
Liza



</doc>
<doc id="2742141" url="https://pl.wikipedia.org/wiki?curid=2742141" title="Daniel Andersson (ur. 1972)">
Daniel Andersson (ur. 1972)

Daniel Andersson (ur. 18 grudnia 1972 w Bjuv) – szwedzki piłkarz grający na pozycji bramkarza.
Kariera klubowa.
Andersson profesjonalną karierę zaczynał w mało znanej drużynie Bjuvs IF. Kolejnymi zespołami, w których występował były Ramlösa BoIS, Ängelholms FF, Kalmar FF i Hogaborgs BK. W 1998 roku trafił do Trelleborgs FF, a dwa lata później do AIK Fotboll. W latach 2003–2004 przebywał w szkockim Hibernian F.C., jedynym klubie zagranicznym, w którym miał okazję grać. Zaliczył w nim 41 występów i wrócił do Szwecji. Podpisał umowę z Helsingborgs IF, w którym, z roczną przerwą (2010 rok) na grę w Ängelholms FF, występuje do tej pory.
Kariera reprezentacyjna.
W reprezentacji Szwecji zadebiutował 1 lutego 2001 roku w towarzyskim meczu przeciwko Finlandii. Na boisku przebywał przez pełne 90 minut. Był to jego jedyny występ w reprezentacji.

</doc>
<doc id="2742142" url="https://pl.wikipedia.org/wiki?curid=2742142" title="Stanisław Czajkowski">
Stanisław Czajkowski



</doc>
<doc id="2742143" url="https://pl.wikipedia.org/wiki?curid=2742143" title="Pistolet maszynowy Star Z-84">
Pistolet maszynowy Star Z-84

Star Z-84 – hiszpański pistolet maszynowy. Następca Star Z-62.
Konstrukcja pistoletu maszynowego Star Z-84 podobna jest do konstrukcji UZI, mimo że powstał niezależnie od niego. W konstrukcji zastosowano elementy tłoczone. Ponadto Z-84 nie posiada zewnętrznych części ruchomych. Jest także bardzo odporny na wodę. Broń działająca na zasadzie odrzutu zamka swobodnego. Magazynek pudełkowy umieszczony jest w chwycie. Celne strzelanie z jednej ręki umożliwia chwyt umieszczony w środku masy broni. Z lewej strony komory zamkowej umieszczono przełącznik rodzaju ognia, a bezpiecznik za językiem spustowym. Kolba metalowa składana. Dodatkowo wyposażona w bezpiecznik bezwładnikowy uniemożliwiający odpalenie broni przy upadku.

</doc>
<doc id="2742146" url="https://pl.wikipedia.org/wiki?curid=2742146" title="Uniwersytet Oklahomy">
Uniwersytet Oklahomy

Uniwersytet Oklahomy (ang. University of Oklahoma) – amerykański uniwersytet publiczny założony w 1890 roku w mieście Norman w stanie Oklahoma.

</doc>
<doc id="2742148" url="https://pl.wikipedia.org/wiki?curid=2742148" title="Janusz Makuch">
Janusz Makuch

Janusz Makuch (ur. 1960 w Puławach) – polski działacz społeczny, założyciel Festiwalu Kultury Żydowskiej w Krakowie.
Życiorys.
Absolwent polonistyki Uniwersytetu Jagiellońskiego.
Jest jednym z założycieli Festiwalu Kultury Żydowskiej w Krakowie.
Postanowieniem prezydenta z dnia 14 kwietnia 2008 r. "za wybitne osiągnięcia w odkrywaniu, gromadzeniu i upowszechnianiu prawdy o Holokauście, za zasługi w działalności na rzecz upamiętniania historii Powstania w Getcie Warszawskim" został odznaczony Krzyżem Oficerskim Orderu Odrodzenia Polski. W 2010 odznaczony został Medalem „Niezłomnym w słowie”. Jest laureatem Nagrody im. Ireny Sendlerowej (2008), fundowanej przez Taube Foundation for Jewish Life and Culture w San Francisco, a także Statuetki Felka (2004) za dokonania na rzecz zachowania dziedzictwa polskich Żydów. Został też uhonorowany nagrodą „Kowadło” Krakowskiego Stowarzyszenia Kuźnica (2003). W 2018 roku jako jedyny Polak otrzymał z rąk ambasador Izraela Anny Azari tytuł „Przyjaciela Izraela”.

</doc>
<doc id="2742151" url="https://pl.wikipedia.org/wiki?curid=2742151" title="Kopalnia Piasku Kuźnica Warężyńska">
Kopalnia Piasku Kuźnica Warężyńska

Kopalnia Piasku Kuźnica Warężyńska S.A. (KP Kuźnica Warężyńska) – polskie przedsiębiorstwo wydobywcze i transportowe istniejące w latach 1991–2007.
Firma powstała w 1991 roku w wyniku restrukturyzacji, a następnie likwidacji Przedsiębiorstwa Materiałów Podsadzkowych Przemysłu Węglowego. W 1994 roku stała się jednoosobową spółką Skarbu Państwa, a następnie weszła w skład majątku NFI Piast.
KP Kuźnica Warężyńska zajmowała się przede wszystkim wydobyciem piasku i transportem podsadzki dla kopalń Górnośląskiego Okręgu Przemysłowego. Należało do niej pole piaskowe Kuźnica Warężyńska położone w okolicach Dąbrowy Górniczej i Będzina. Firma poza działalnością górniczą zajmowała się również transportem kolejowym dla zakładów przemysłowych. Prowadziła towarowe przewozy kolejowe taborem własnym oraz zarządzała infrastrukturą kolejową, którą udostępniała licencjonowanym przewoźnikom kolejowym. Jednym z ważniejszych klientów spółki były Grupa Atlas i Elektrownia Łagisza.
Od początku XXI wieku postępował proces prywatyzacji firmy. W 2007 roku spółka połączyła się z PTKiGK Zabrze i stała się częścią przedsiębiorstwa PTK Holding.
W związku z ograniczeniami w wydobyciu piasku, w ostatnich latach działalności, przedsiębiorstwo wycofywało się z pracy górniczej. W 2005 roku wyrobiska zostały zamienione w sztuczny zbiornik wodny Kuźnica Warężyńska. Prace wydobywcze prowadzone były jedynie metodą podwodną. Infrastruktura kolei piaskowych została natomiast przekwalifikowana z linii kolejowych na bocznice kolejowe oraz w znacznej części rozebrana.

</doc>
<doc id="2742152" url="https://pl.wikipedia.org/wiki?curid=2742152" title="Kotlina Górnoangarska">
Kotlina Górnoangarska

Kotlina Górnoangarska (ros.: Верхнеангарская котловина, "Wierchnieangarskaja kotłowina") – kotlina w azjatyckiej części Rosji, w Buriacji, na północny wschód od Bajkału, między Górami Górnoangarskimi a Górami Północnomujskimi. Rozciąga się z południowego zachodu na północny wschód na długości ponad 100 km i wznosi się do wysokości 800 m n.p.m. Przez płaskie i zabagnione dno kotliny przepływa Górna Angara i jej dopływy. Obszar aktywny sejsmicznie; występuje wieczna marzłoć. Kotlina porośnięta jest głównie rzadką tajgą modrzewiową i sosnową z domieszką brzozy. Przez kotlinę przebiega linia Kolei Bajkalsko-Amurskiej.

</doc>
<doc id="2742155" url="https://pl.wikipedia.org/wiki?curid=2742155" title="Mega przygody Bucketa i Skinnera">
Mega przygody Bucketa i Skinnera

Mega przygody Bucketa i Skinnera (ang. "Bucket &amp; Skinner's Epic Adventures", 2011-2013) – amerykański serial komediowy Nickelodeon, wyprodukowany przez Tom Lynch Company Studios, Bugliari/McLaughlin Productions i Nickelodeon Productions.
Światowa premiera serialu miała miejsce 1 lipca 2011 roku na amerykańskim Nickelodeon, natomiast w Polsce odbyła się 30 września 2012 roku na kanale Nickelodeon Polska.
Opis fabuły.
Serial opowiada o przygodach dwóch przyjaciół – Bucketa (Taylor Gray) i Skinnera (Dillon Lane), którzy mieszkają w fikcyjnym mieście Kalifornia.
Wersja polska.
Wersja polska: na zlecenie Nickelodeon Polska – Master Film
Reżyseria:
Dialogi polskie:
Dźwięk:
Montaż:
Kierownictwo produkcji: Agnieszka Kołodziejczyk
Nadzór merytoryczny:
Wystąpili:
W pozostałych rolach:
oraz:
i inni
Lektor: Paweł Bukrewicz

</doc>
<doc id="2742160" url="https://pl.wikipedia.org/wiki?curid=2742160" title="Kuanda">
Kuanda

Kuanda (ros.: Куанда) – rzeka w azjatyckiej części Rosji, w Kraju Zabajkalskim, prawy dopływ Witimu. Wypływa z Gór Kałarskich. Jej długość wynosi 196 km; dorzecze zajmuje powierzchnię 6530 km².

</doc>
<doc id="2742161" url="https://pl.wikipedia.org/wiki?curid=2742161" title="Zamek Matsue">
Zamek Matsue

 – feudalny zamek położony w Matsue, w prefekturze Shimane, w Japonii. Nazywany "czarnym zamkiem" lub jest jednym z niewielu zachowanych średniowiecznych zamków w Japonii pozostałych w pierwotnej formie drewnianej, a nie będącym nowoczesną betonową rekonstrukcją. Jest jednym ze stu zamków Japonii.
Budowa zamku Matsue zaczęła się w 1607 roku i zakończyła w 1611, za rządów lokalnego daimyō Tadauji Horio. W 1638 roku lenno i zamek przeszły w posiadanie klanu Matsudaira, młodszej gałęzi rodu Tokugawa.
Większość japońskich zamków została uszkodzona lub zniszczona przez wojny, trzęsienia ziemi lub z innych przyczyn. Ponieważ duża część ich konstrukcji była drewniana, ogień był jednym z poważniejszych zagrożeń. Zamek Matsue został zbudowany po ostatniej wielkiej wojnie feudalnej Japonii, więc nie został uszkodzony przez działania wojenne. Do dziś pozostały jednak tylko niektóre ściany i donżon.
Historia.
Zamek Matsue jest drugim co do wielkości, trzecim pod względem wysokości, a szóstym pod względem wieku wśród japońskich zamków. Został zbudowany w ciągu 5 lat przez daimyō regionu Izumo, Tadauji Horio, został ukończony w 1611 roku.
Po panowaniu Tadaharu Horio i Tadataka Kyōgoku, Naomasa Matsudaira – wnuk Ieyasu Tokugawy – stał się panem zamku, po tym jak został przeniesiony z Matsumoto w prowincji Shinshū. Nowy właściciel rozpoczął trwające przez 230 lat (10 pokoleń) rządy klanu Matsudaira.
W 1875 roku wszystkie budynki w obrębie zamku zostały zniszczone, z wyjątkiem wieży zamkowej, którą pozostawiono ze względu na naciski zainteresowanych grup. Zamek przeszedł gruntowny remont w latach 1950–1955.
Zamek ma skomplikowaną formę strażnicy. Z zewnątrz wydaje się mieć 5 kondygnacji, ale w rzeczywistości w środku znajduje się sześć poziomów. Większość murów zamku jest pomalowana na czarno. Jest to wytrzymała konstrukcja, wybudowana by sprostać oblężeniom, lecz jednocześnie wygląda majestatycznie i uroczyście, przypominając styl Momoyama.

</doc>
<doc id="2742164" url="https://pl.wikipedia.org/wiki?curid=2742164" title="Wyrszec">
Wyrszec

Wyrszec (bułg. "Вършец") – miasto w północno-zachodniej Bułgarii, w obwodzie Montana, siedziba administracyjna gminy Wyrszec.
Geografia.
Wyrszec położone jest blisko Berkowicy, ok. 30 km od Montany. Leży u podnóża pasma górskiego Todorini kukli na północnych stokach Starej Płaniny. Miasto otaczają tereny leśne. W miejscowości znajdują się gorące źródła, przy których mieści się uzdrowisko i sanatorium dla ludzi z nerwicami i reumatyzmem. Na terenach miasta odkryto ruiny fortyfikacji rzymskich z monetami rzymskimi i płytami ceramicznymi.
Sport.
W mieście działa klub piłkarski FK „Wyrszec”`99.

</doc>
<doc id="2742172" url="https://pl.wikipedia.org/wiki?curid=2742172" title="Matej Ferian">
Matej Ferian



</doc>
<doc id="2742175" url="https://pl.wikipedia.org/wiki?curid=2742175" title="Heteromyridae">
Heteromyridae



</doc>
<doc id="2742179" url="https://pl.wikipedia.org/wiki?curid=2742179" title="Zamek we Freÿr">
Zamek we Freÿr

Zamek we Freÿr – zamek, który wraz z ogrodami w stylu Le Nôtre usytuowany jest na lewym brzegu Mozy pomiędzy Waulsort i Dinant (Prowincja Namur, Belgia). Uznawany jest za jeden z głównych zabytków dziedzictwa Walonii.
Zamek.
Wzniesiony w Średniowieczu, Freÿr był początkowo twierdzą obronną przekazaną w 1378 przez hrabiego Namur jako lenno Janowi de Rochefort Orjol. Jego wnuczka Maria poślubiła Jacques'a de Beauforta w 1410. Ich potomkowie zachowali posiadłość do dnia dzisiejszego.
Otoczenie.
Twierdza została zburzona w 1554 przez Francuzów podczas wojen przeciwko cesarzowi Karolowi V. Najstarsza część obecnego zamku, skrzydło wschodnie zbudowane zostało w 1571 i jest jednym z wczesnych przykładów Renesansu Mozańskiego.
W XVII wieku, budowla została wzmocniona poprzez dodanie trzech skrzydeł, które wraz z najstarszym skrzydłem tworzyły czworobok.
Około 1760, południowe skrzydło zostało zburzone i zastąpione bramą z kutego żelaza wzorowaną na zaprojektowanej przez Jeana Lamoura bramie Placu Stanisława w Nancy. W ten sposób nadano zamkowi jego dzisiejszy kształt.
Wnętrza.
Umeblowanie i dekoracje wnętrz są typowe dla letnich rezydencji arystokracji XVIII wieku. W zamku pozostało wiele elementów oryginalnych, jak okazały hall z malowidłami ściennymi Fransa Snydersa i sufitem pokrytym freskami w stylu Ludwika XV czy kaplica z boazerią w stylu regencji i barokowym ołtarzem.
W pokojach znajdują się zabytkowe meble książąt Beaufort-Spontin jak również ślady historii pozostawione przez królewskich gości (Ludwika XIV, króla Polski Stanisława Leszczyńskiego, czy arcyksiężną Marię Krystynę, najstarszą córkę cesarzowej Marii Teresy) i pamiątki zgromadzone przez 20 pokoleń, wśród nich kareta dla dzieci z XVIII wieku, która zdobyła pierwszą nagrodę na wystawie światowej w Paryżu w 1889.
W 1675 roku w zamku podpisano traktat z Freÿr pomiędzy Francją a Hiszpanią, a także negocjowano traktat o granicach pomiędzy Francją a Biskupstwem Liège. Traktat z Freÿr nazywany jest też traktatem kawowym, ponieważ przy jego podpisywaniu po raz pierwszy w kraju pito kawę.
Ogrody.
Zaprojektowane w 1760 w stylu André Le Nôtre przez kanonika Guillaume'a de Beaufort-Spontin i powiększone przez jego brata Filipa w 1770. Ogrody usytuowane są na tarasach na lewym brzegu Mozy. Oferują widok na las w kierunku północnym i na rzekę Mozę w kierunku południowym. Spokój ogrodów kontrastuje z nagimi skałami na przeciwnym brzegu rzeki.
Sadzawki i fontanny ożywiają dolny poziom ogrodów, gdzie drzewka pomarańczowe roztaczają swój delikatny zapach. Większość drzewek ma nawet 350 lat. Zostały one sprowadzone do Freÿr na początku XVIII wieku z rezydencji książąt Lotaryngii w Lunéville we Francji. Są one najstarszymi drzewkami doniczkowymi w Europie. Drewniane donice są do dziś budowane według oryginalnego projektu.
Na górnym poziomie znajdują się labirynty z żywopłotu o łącznej długości 6 km. Skrywają one zbiór wzorów inspirowanych figurami z gier karcianych a także rzeźby z terakoty autorstwa Paula-Louisa Cyfflé.
W najwyżej położonym punkcie ogrodów wznosi się pawilon w stylu rokoko zdobiony delikatnymi wzorami ze stiuku. Z pawilonu roztacza się widok na dolinę Mozy.
Na przeciwległym (prawym) brzegu Mozy znajdują się klify o ponad 100-metrowej wysokości z których widać zamek wraz z całym kompleksem ogrodowym.

</doc>
<doc id="2742181" url="https://pl.wikipedia.org/wiki?curid=2742181" title="Zamek w Freyr">
Zamek w Freyr



</doc>
<doc id="2742186" url="https://pl.wikipedia.org/wiki?curid=2742186" title="Tworzywo – Gazeta Studencka">
Tworzywo – Gazeta Studencka

Tworzywo – Gazeta Studencka – internetowy blog społeczno-kulturalny tworzony przez studentów dziennikarstwa UWM w Olsztynie, zrzeszonych w kole naukowym „PRO MEDIA”.
Pierwszą inicjatywą członków koła naukowego, było uruchomienie dwutygodnika internetowego „Tworzywo”. W 2010 roku „Tworzywo” stało się tygodnikiem internetowym, ponadto został uruchomiony fanpage na portalu Facebook. W 2012 roku wydano papierową wersję pisma. Pierwszy numer kwartalnika „Tworzywo – Gazeta Studencka” ukazał się w nakładzie tysiąca egzemplarzy. Pod koniec grudnia 2012 roku uruchomiony został dodatek internetowy. Koło naukowe „PRO MEDIA” współpracuje z Galą „Mediatory” oraz organizuje wyjazdy na warsztaty „OSPA” w Krakowie.
Pismo skierowane jest do środowiska akademickiego. „Tworzywo” unika opisywania funkcjonowania uczelni, skupia się na samych studentach, ich zainteresowaniach i ogólnie pojętej kulturze i rozrywce. „Tworzywo – Gazeta Studencka” w całości przygotowywana jest przez studentów dziennikarstwa Uniwersytetu Warmińsko-Mazurskiego w Olsztynie.

</doc>
<doc id="2742187" url="https://pl.wikipedia.org/wiki?curid=2742187" title="Rock the Night">
Rock the Night

Rock the Night – singel zespołu Europe wydany w 1985 roku. Oprócz tytułowego utworu, na singlu znalazł się utwór "Seven Doors Hotel" w nowej aranżacji (z wykorzystaniem dwóch keyboardów).

</doc>
<doc id="2742194" url="https://pl.wikipedia.org/wiki?curid=2742194" title="Open Your Heart">
Open Your Heart



</doc>
<doc id="2742197" url="https://pl.wikipedia.org/wiki?curid=2742197" title="Nationaldivisioun (2012/2013)">
Nationaldivisioun (2012/2013)

W sezonie 2012/2013 rozgrywana była 99. edycja najwyższej klasy rozgrywkowej piłki nożnej w Luksemburgu – Nationaldivisioun (fr. "Division Nationale", niem. "Nationaldivision"). Tytułu mistrzowskiego bronił zespół . Rozgrywki rozpoczęły się 5 sierpnia 2012, a zakończyły 12 maja 2013.
Zasady rozgrywek.
W rozgrywkach bierze udział 14 drużyn, walczących o tytuł mistrza Luksemburga w piłce nożnej. Każda z drużyn rozegra po 2 mecze ze wszystkimi przeciwnikami (razem 26 spotkań). 13. i 14. drużyna tabeli spadnie do Éierepromotioun, a 12. weźmie udział w barażach o utrzymanie się w Nationaldivisioun. Mistrz kraju otrzyma prawo gry w I rundzie kwalifikacyjnej Ligi Mistrzów UEFA. Zdobywca Pucharu Luksemburga, wicemistrz oraz 3. drużyna ligi wystąpi w I rundzie kwalifikacyjnej Ligi Europy UEFA.
Tabela.
&lt;onlyinclude&gt;&lt;/onlyinclude&gt;
Baraże o Nationaldivisioun.
Po zakończeniu rozgrywek odbędzie się mecz barażowy o miejsce w najwyższej klasie rozgrywkowej Luksemburga między 12. drużyną Nationaldivisioun a 3. zespołem Éierepromotioun.

</doc>
<doc id="2742207" url="https://pl.wikipedia.org/wiki?curid=2742207" title="Gadożer">
Gadożer



</doc>
<doc id="2742208" url="https://pl.wikipedia.org/wiki?curid=2742208" title="Dan Frost">
Dan Frost

Dan Frost (ur. 22 maja 1961 we Frederiksbergu) – duński kolarz torowy i szosowy, mistrz olimpijski oraz dwukrotny medalista torowych mistrzostw świata.
Kariera.
Pierwsze sukcesy w karierze Dan Frost osiągnął w 1980 roku, kiedy został mistrzem kraju w drużynowej jeździe na czas, a w drużynowym wyścigu na dochodzenie wywalczył brązowy medal. W 1984 roku wystartował na igrzyskach olimpijskich w Los Angeles, gdzie wraz z kolegami z reprezentacji zajął piąte miejsce w drużynowym wyścigu na dochodzenie. Rok później, podczas mistrzostw świata w Bassano zdobył brązowy medal w wyścigu punktowym amatorów, ulegając jedynie Martinowi Pencowi z Czechosłowacji i Szwajcarowi Philippe'owi Grivelowi. W tej samej konkurencji Frost był najlepszy na mistrzostwach świata w Colorado Springs w 1986 roku, bezpośrednio wyprzedzając Olafa Ludwiga z NRD i Amerykanina Leonarda Nitza. Ponadto Duńczyk zwyciężył w wyścigu punktowym również na igrzyskach w Seulu – pozostałe miejsca na podium zajęli Holender Leo Peelen i Marat Ganiejew z ZSRR. Na tych samych igrzyskach był ponadto ósmy w drużynowym wyścigu na dochodzenie, a na rozgrywanych cztery lata później igrzyskach olimpijskich w Barcelonie w swojej koronnej konkurencji zajął piętnastą pozycję. Frost wielokrotnie zdobywał medale mistrzostw Danii, zarówno w kolarstwie torowym jak i szosowym.
Jego młodszy brat - Ken Frost również był kolarzem.

</doc>
<doc id="2742210" url="https://pl.wikipedia.org/wiki?curid=2742210" title="Statut uczelni">
Statut uczelni

Statut uczelni – dokument określający sprawy związane z funkcjonowaniem uczelni nieuregulowane w Prawie o szkolnictwie wyższym i nauce.
Statut określa zasady organizacji i funkcjonowania uczelni, w szczególności:
Pierwszy statut uczelni publicznej nadaje minister właściwy do spraw szkolnictwa wyższego, przy czym statut obowiązuje do czasu uchwalenia przez senat uczelni lub zatwierdzenia przez odpowiedniego ministra nowego statutu.
Statut uczelni publicznej uchwala senat bezwzględną większością głosów w obecności co najmniej połowy statutowej liczby członków po zasięgnięciu opinii rady uczelni wyrażonej większością głosów statutowej liczby członków oraz po zasięgnięciu opinii związków zawodowych działających w uczelni.
Statut publicznej uczelni teologicznej uchwalany jest przez właściwy organ uczelni w porozumieniu z właściwymi władzami kościołów i związków wyznaniowych.
Pierwszy statut uczelni niepublicznej nadaje jej założyciel. Założyciel uczelni niepublicznej może podejmować decyzje dotyczące uczelni tylko w przypadkach określonych przez jej statut.

</doc>
<doc id="2742211" url="https://pl.wikipedia.org/wiki?curid=2742211" title="Ghasem Rezaji">
Ghasem Rezaji

Ghasem Rezaji (pers. قاسم رضایی; ur. 18 sierpnia 1985) – irański zapaśnik w stylu klasycznym. Trzykrotny olimpijczyk. Złoty medalista z Londynu 2012 w wadze 96 kg, a brązowy w Rio de Janeiro 2016 w kategorii 98 kg i szesnasty w Pekinie 2008.
Zdobył srebrny medal na mistrzostwach świata w 2015 i brązowy w 2007 i 2014 roku. Pierwszy na mistrzostwach Azji w 2007 i 2008, trzeci w 2006. Pierwszy w Pucharze Świata w 2016 i drugi w 2007 roku.

</doc>
<doc id="2742214" url="https://pl.wikipedia.org/wiki?curid=2742214" title="Sandor Tihanyi">
Sandor Tihanyi



</doc>
<doc id="2742215" url="https://pl.wikipedia.org/wiki?curid=2742215" title="Ryūtarō Matsumoto">
Ryūtarō Matsumoto

 – japoński zapaśnik, brązowy medalista olimpijski, wicemistrz świata.
Największym jego sukcesem jest brązowy medal igrzysk olimpijskich w Londynie w kategorii 60 kg. W tej kategorii został również wicemistrzem świata w 2010. Zdobył dwa medale na igrzyskach azjatyckich.

</doc>
<doc id="2742216" url="https://pl.wikipedia.org/wiki?curid=2742216" title="Kaliskie Towarzystwo Wioślarskie">
Kaliskie Towarzystwo Wioślarskie

Kaliskie Towarzystwo Wioślarskie (KTW) – stowarzyszenie kultury fizycznej, klub sportowy założony w 1894 w Kaliszu, najstarszy klub sportowy w Kaliszu i jeden z najstarszych takich klubów w Polsce; członek założyciel Polskiego Związku Towarzystw Wioślarskich (1919).
Historia.
Nieoficjalnie kółko żeglarskie istniało w Kaliszu od 1887, potem, dzięki gubernatorowi Michaiłowi Daraganowi klub został zarejestrowany w 1894 i działał jako oddział warszawskiej filii Cesarskiego Towarzystwa Ratowania Tonących, a pod obecną nazwą działa od 1907. Pierwszym prezesem towarzystwa był Józef Radwan, który funkcję tę pełnił do 1906 i w latach 1918–1923, zostając po odzyskaniu niepodległości również pierwszym prezesem Polskiego Związku Towarzystw Wioślarskich. W latach 1896–1897 wiceprezesem KTW był znany kaliski społecznik Ludomir Chojnowski, weteran powstania styczniowego. Kolejnym prezesem został Jan Motylewski (zm. 1941).
Druga przystań KTW, którą zbudowano na lewym brzegu Prosny, została uroczyście otwarta 4 maja 1913. W 1934 osady wioślarskie KTW w zawodach ogólnokrajowych zdobyły 12 pucharów, dzięki czemu klub zajął I miejsce w punktacji Polskiego Związku Towarzystw Wioślarskich na najlepszy klub w Polsce.
Po II wojnie światowej, w sierpniu 1945 roku wioślarze KTW wzięli udział w regatach o Mistrzostwo Polski, które odbywały się w Bydgoszczy, gdzie ósemka ze sternikiem wywalczyła pierwsze po wojnie Mistrzostwo Polski. Największe sukcesy w postaci mistrzostw i wicemistrzostw Polski zawodnicy KTW Kalisz zdobywali w latach 50. i 60., kiedy trenerem wioślarzy był Władysław Żyto. Wówczas karierę w KTW rozpoczynali m.in. Kazimierz Naskręcki (dwunastokrotny mistrz Polski i późniejszy olimpijczyk z Tokio w 1964) oraz Ryszard Rasztar (mistrz Polski z 1960), którzy w 1958 jako zawodnicy KTW Kalisz reprezentowali Polskę na Mistrzostwach Europy w Poznaniu, zdobywając 5 miejsce w czwórce ze sternikiem.
Od 1 września 1961 przy KTW działa sekcja kajakowa, jej zawodnicy pierwszy sukces w Mistrzostwach Polski odnieśli w 1965, kiedy to osada K-2 juniorów zdobyła złoty medal, a osada dziewcząt w K-4 medal srebrny. 
Zawodniczką sekcji kajakarskiej jest m.in. Marta Walczykiewicz, mistrzyni świata w sztafecie K-1 4x200 m na mistrzostwach w 2014, siedmiokrotna wicemistrzyni świata, olimpijka z Londynu (2012) i z Rio de Janeiro (2016), gdzie zdobyła srebrny medal w zawodach K-1 na 200 m, a także Katarzyna Kołodziejczyk, wielokrotna medalistka Mistrzostw Świata i Mistrzostw Europy.

</doc>
<doc id="2742217" url="https://pl.wikipedia.org/wiki?curid=2742217" title="Sęp arabski">
Sęp arabski



</doc>
<doc id="2742218" url="https://pl.wikipedia.org/wiki?curid=2742218" title="Marmozeta">
Marmozeta

Marmozeta ("Leontopithecus") – rodzaj ssaka naczelnego z rodziny pazurkowcowatych (Callithrichidae).
Zasięg występowania.
Rodzaj obejmuje gatunki występujące na południowo–wschodnich obszarach Brazylii.
Morfologia.
Długość ciała 22–34 cm, ogona 32–41 cm; masa ciała samic 480–795 g, samców 540–710 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2742219" url="https://pl.wikipedia.org/wiki?curid=2742219" title="KTW Kalisz">
KTW Kalisz



</doc>
<doc id="2742220" url="https://pl.wikipedia.org/wiki?curid=2742220" title="Urszula Płowiec">
Urszula Płowiec

Urszula Płowiec (ur. 2 stycznia 1933 w Chełmie, zm. 7 grudnia 2011 w Warszawie) – polska ekonomistka, profesor zwyczajny, pracownik naukowy Instytutu Koniunktur i Cen Handlu Zagranicznego, wykładowca Akademii Finansów w Warszawie, przewodnicząca Komitetu Nauk Ekonomicznych Polskiej Akademii Nauk, w latach 1995–2005 członek Rady Strategii Społeczno-Gospodarczej przy Radzie Ministrów.
Życiorys.
W latach 1952–1962 Urszula Płowiec pracowała w Ministerstwie Handlu Zagranicznego, pomiędzy 1956 a 1958 rokiem w Zakładzie Badań Statystycznych Głównego Urzędu Statystycznego. W 1962 roku została pracownikiem naukowym Zakładu Koniunktur i Cen, przekształconego później w Instytut Koniunktur i Cen Handlu Zagranicznego (IKCHZ). Dwa lata później otrzymała od rządu francuskiego stypendium i odbyła staż naukowy w paryskim Institut de sciences mathématiques et économiques appliquées. W 1968 roku uzyskała stopień doktora, w roku następnym wyjechała na kolejny staż do Szwajcarii, na stypendium GATT. Habilitację uzyskała w 1976 roku, po czym objęła stanowisko kierownika Zakładu Metod Planowania i Organizacji IKCHZ.
W 1982 roku została profesorem nadzwyczajnym i uzyskała stypendium fundacji Fulbrighta w George Washington University i Brookings Institution w Waszyngtonie. Do Instytutu Koniunktur i Cen Handlu Zagranicznego powróciła w 1984 roku. W 1989 roku otrzymała tytuł profesora zwyczajnego, w 1990 członkostwo Komitetu Nauk Ekonomicznych Polskiej Akademii Nauk. Od 1999 do 2006 roku pełniła funkcję jego przewodniczącej. W tych samych latach przewodniczyła ze strony polskiej Stałej Komisji Ekonomistów PAN i Rosyjskiej Akademii Nauk. W 2004 roku otrzymała doktorat honorowy Instytutu Ekonomiki Rosyjskiej Akademii Nauk. Od 1999 roku wykładała też w Wyższej Szkole Bankowości i Ubezpieczeń w Warszawie, późniejszej Akademii Finansów. W 2009 roku została uhonorowana tytułem Honorowej Przewodniczącej Komitetu Nauk Ekonomicznych PAN. Była aktywnym członkiem Polskiego Towarzystwa Ekonomicznego.
W latach 1995–2005 była członkiem Rady Strategii Społeczno-Gospodarczej przy Radzie Ministrów. W obszar jej głównych zainteresowań naukowych wchodziły między innymi: metody sterowania wymianą zagraniczną, zagadnienia podnoszenia innowacyjności polskiej gospodarki oraz jej konkurencyjności zewnętrznej. Promowała politykę proeksportową, przy zachowaniu kontroli państwa nad strategicznymi branżami i przedsiębiorstwami. Kładła nacisk na zwiększenie wydatków na kształcenie, badania naukowe i wynalazczość.
Zmarła w Warszawie 7 grudnia 2011 roku.
Odznaczenia.
Została odznaczona Krzyżami Oficerskim (1988) i Komandorskim (2001) Orderu Odrodzenia Polski oraz Złotą Odznaką Honorową „Za zasługi dla Warszawy” (1986).

</doc>
<doc id="2742222" url="https://pl.wikipedia.org/wiki?curid=2742222" title="Italia Caracas">
Italia Caracas



</doc>
<doc id="2742224" url="https://pl.wikipedia.org/wiki?curid=2742224" title="Leonard Nitz">
Leonard Nitz

Leonard Harvey Nitz (ur. 30 września 1956 w Hamilton) – amerykański kolarz torowy i szosowy, dwukrotny medalista igrzysk olimpijskich oraz torowych mistrzostw świata.
Kariera.
Pierwsze sukcesy w karierze Leonard Nitz osiągnął w 1975 roku, kiedy zdobył brązowy medal mistrzostw kraju w indywidualnym wyścigu na dochodzenie. Już rok później wystartował na igrzyskach olimpijskich w Montrealu, gdzie w tej konkurencji zajął dziewiętnaste miejsce, a wraz z kolegami zajął dziesiątą pozycję. Na mistrzostwach świata w Brnie w 1981 roku Nitz zdobył srebrny medal w wyścigu punktowym amatorów, ulegając jedynie Lutzowi Haueisenowi z NRD. Najbardziej udaną impreza w jego karierze były jednak igrzyska olimpijskie w Los Angeles w 1984 roku, gdzie Amerykanie w składzie: Dave Grylls, Steve Hegg, Pat McDonough, Leonard Nitz i Brent Emery zdobyli srebrny medal w drużynie, a indywidualnie Leonard był trzeci za Heggiem i Rolfem Gölzem z RFN. Dwa lata później, podczas mistrzostw świata w Colorado Springs zdobył brązowy medal w wyścigu punktowym, ulegając jedynie Duńczykowi Danowi Frostowi i Olafowi Ludwigowi z NRD. Ponadto zdobył złoty medal w drużynowym wyścigu na dochodzenie i brązowy indywidualnie na rozgrywanych w 1987 roku igrzyskach panamerykańskich w Indianapolis. Startował również w wyścigach szosowych, ale bez większych sukcesów.

</doc>
<doc id="2742226" url="https://pl.wikipedia.org/wiki?curid=2742226" title="Nikolai Klindt">
Nikolai Klindt



</doc>
<doc id="2742227" url="https://pl.wikipedia.org/wiki?curid=2742227" title="Evi Van Acker">
Evi Van Acker

Evi Van Acker (ur. 23 września 1985 w Gandawie) – belgijska żeglarka, brązowa medalistka XXX letnich Igrzysk Olimpijskich w Londynie, wicemistrzyni świata w klasie Laser Radial.
Uzyskała bakalaureat z chemii.

</doc>
<doc id="2742228" url="https://pl.wikipedia.org/wiki?curid=2742228" title="Studia I stopnia">
Studia I stopnia



</doc>
<doc id="2742232" url="https://pl.wikipedia.org/wiki?curid=2742232" title="Hełm skórzany (Wojsko Polskie)">
Hełm skórzany (Wojsko Polskie)

Hełm skórzany – skórzany hełm polskiej konstrukcji, przeznaczony dla jednostek pancernych.
Polskie jednostki pancerne w okresie międzywojennymi używały trzech typów hełmów: hełmu francuskiego wz.15 typu czołgowego (zarówno oryginałów jak i przeróbek polskiej konstrukcji), hełmofonu lotniczego (w wersji dla broni pancernych) i niemieckiej hauby lotniczej z okresu I wojny światowej lub hełmów na niej wzorowanych (nazywanych w Polsce hełmami skórzanymi). Nie jest znana dokładna liczba posiadanych tzw. hełmów skórzanych w Wojsku Polskim, jednak pewne jest, że Centrum Wyszkolenia Broni Pancernych posiadało ich 49 sztuk.
Konstrukcja.
Hełm w całości (nie licząc amortyzujących uderzenia wałków) wykonany był ze skóry. Czerep zaopatrzony w daszki: przedni i tylny. Posiadał ponadto zewnętrzne amortyzator, chroniące głowę żołnierzy w postaci korkowych wałków obciągniętych skórą. Jeden wałek opasywał poziomo czerep hełmu, dwa pozostałe krzyżujące się na szczycie umieszczone były prostopadle względem siebie, gdzie jeden umieszczony był na linii uszu, drugi natomiast na linii nosa.

</doc>
<doc id="2742233" url="https://pl.wikipedia.org/wiki?curid=2742233" title="Breath of Life">
Breath of Life

Breath of Life – utwór indie rockowej brytyjskiej grupy Florence and the Machine. Utwór promował film pt. "Królewna Śnieżka i Łowca" w reżyserii Ruperta Sandersa. Wydany został 27 kwietnia 2012 roku przez wytwórnię Island Records. Utwór napisany został przez Florence Welch i Isabellę Summers, która także zajęła się jego produkcją. Utwór został także wykorzystany podczas zwiastuna serii „Harry Potter” w TVN.

</doc>
<doc id="2742234" url="https://pl.wikipedia.org/wiki?curid=2742234" title="Hełmofon polski czołgowy">
Hełmofon polski czołgowy



</doc>
<doc id="2742236" url="https://pl.wikipedia.org/wiki?curid=2742236" title="Tomasz Gryglewicz">
Tomasz Gryglewicz

Tomasz Wincenty Gryglewicz (ur. 1949 w Krakowie, zm. 9 grudnia 2022) – polski historyk sztuki i krytyk sztuki.
Życiorys.
Absolwent Państwowego Liceum Plastycznego im. Józefa Kluzy w Krakowie i Wydziału Filozoficznego Uniwersytetu Jagiellońskiego, gdzie w latach 1968-73 studiował historię sztuki.
W 1997 habilitował się na podstawie książki "Malarstwo Europy Środkowej 1900-1914". W 2007 otrzymał tytuł profesora. Zajmował się sztuką początku i pierwszej połowy XX wieku w Europie Środkowej, awangardą XX wieku oraz sztuką polską po II wojnie światowej i sztuką bieżącą.
W latach 1996-1999 był dyrektorem Instytutu Historii Sztuki Uniwersytetu Jagiellońskiego. Od 1995 kierował Zakładem Sztuki Nowoczesnej w tym Instytucie.
Był członkiem Stowarzyszenia Historyków Sztuki, Komisji Historii Sztuki PAU i członkiem Międzynarodowego Stowarzyszenia Krytyków Sztuki (AICA). Wśród licznych wyróżnień i nagród, których był laureatem znalazły się Nagroda im. Ks. Szczęsnego Dettloffa, Medal Komisji Edukacji Narodowej (2001) i Srebrny Krzyż Zasługi (2003). 20 grudnia 2022 został pochowany na Cmentarzu Rakowickim

</doc>
<doc id="2742238" url="https://pl.wikipedia.org/wiki?curid=2742238" title="Wanda Jarmołowicz-Podniesińska">
Wanda Jarmołowicz-Podniesińska

Wanda Jarmołowicz-Podniesińska (ur. 22 marca 1919 w Krzywoszach, zm. 8 grudnia 1997) – działaczka komunistyczna, posłanka na Sejm PRL 1952–1956.
W drugiej połowie lat 30. należała do KZMP. Od 1942 w PPR/PZPR. 1950–1952 sekretarz ds. rolnych Komitetu Warszawskiego PZPR, 1952–1954 sekretarz ds. rolnych Komitetu Wojewódzkiego (KW) PZPR w Łodzi i członek Egzekutywy tego Komitetu. 1954–1956 sekretarz ds. rolnych KW PZPR w Opolu. W wyborach jesienią 1952 została posłanką na Sejm PRL.
Pochowana na Cmentarzu Wojskowym na Powązkach (kwatera B33-6-3).

</doc>
<doc id="2742239" url="https://pl.wikipedia.org/wiki?curid=2742239" title="Hełm motocyklowy (Wojsko Polskie)">
Hełm motocyklowy (Wojsko Polskie)

Hełm motocyklowy (próbny) – hełm lekki o stalowej konstrukcji. Opracowany i wyprodukowany w Polsce, przed II wojną światową. 
Hełm przeznaczony był dla motocyklistów oraz załóg wozów bojowych. Pochodzenie tego hełmu nie zostało do końca ustalone. J. Kijak, powołując się na relacje ustne i rozpowszechnione opinie uznał, że zachowany egzemplarz hełmu pochodzi z krótkiej, prototypowej serii, testowanej przez motocyklistów Warszawskiej Brygady Pancerno-Motorowej.
Konstrukcja.
Hełm zaliczany do hełmów lekkich. Konstrukcja stalowa. Masa hełmu, wraz z niezbędnym oporządzeniem wynosiła około 900 gramów. Czerep jednoczęściowy z zawalcowanym obrzeżem. Hełm nie posiadał daszków. Po bokach czerepu umieszczono po trzy otwory wentylacyjne umieszczone symetrycznie po obu stronach hełmu. Hełm wyposażono w motocyklowego typu pilotkę z czarnej skóry. Podpinka oraz wyposażenie wewnętrzne są identyczne do tych zastosowanych w hełmie wz.31, ale w odróżnieniu od tego ostatniego, metalową obręcz przymocowano do czerepu przy użyciu poziomo ułożonych uchwytów. W hełmie motocyklowym postanowiono zastosować także amortyzator wykonany ze skórzanego pasa. Podpinkę łączono z czerepem przy użyciu przynitowanych do czerepu uchwytów. Wewnętrzna strona hełmu malowana była na kolor khaki. Hełm nie posiadał żadnych napisów czy stempli.

</doc>
<doc id="2742240" url="https://pl.wikipedia.org/wiki?curid=2742240" title="Maya Moore">
Maya Moore

Maya April Moore (ur. 11 czerwca 1989 w Jefferson City) – amerykańska koszykarka, reprezentantka kraju, grająca na pozycji niski skrzydłowej, Minnesoty Lynx, w WNBA.
W 2011 zaczęła karierę zawodową w WNBA, w drużynie Minnesota Lynx. 
W sezonie 2011/12 występowała również w Hiszpanii, w drużynie Ros Casares Walencja. Z drużyną z Walencji w 2012 zdobyła mistrzostwo Euroligi.
W 2011, jako debiutantka, wystąpiła w WNBA All-Star Game.
W 2013 roku wystąpiła w trzecim odcinku mini produkcji „Pepsi Max – Uncle Drew: Chapter 3”, u boku Kyrie'go Irvinga i Nate'a Robinsona.
22 lipca 2014, w wygranym po dwóch dogrywkach meczu z Atlanta Dream, Moore ustanowiła swój rekord zdobywając 48 punktów.
21 sierpnia 2014 została wybrana najlepszą zawodniczką sezonu 2014.
31 grudnia 2017 została zawodniczką UMMC Jekaterynburg.

</doc>
<doc id="2742244" url="https://pl.wikipedia.org/wiki?curid=2742244" title="Gazy gaśnicze">
Gazy gaśnicze

Gazy gaśnicze – terminem tym określamy te gazy, które przy normalnym ciśnieniu powietrza i w przedziale temperatur, które występują przy pożarze są nie palne, nie podtrzymują spalania ani nie wchodzą w reakcje chemiczne z gaszonymi materiałami w sposób podtrzymujący proces spalania. Gazy gaśnicze wykorzystuje się do gaszenia pożarów sklasyfikowanych w grupach A, B oraz C, czyli odpowiednio: ciał stałych, cieczy, gazów palnych i zawiesin pyłów palnych w powietrzu z kilkoma wyjątkami, jakie stanowią charakterystyczne substancje chemiczne: nadtlenki organiczne i hydrazyny, wodorki metali, reaktywne metale, proch strzelniczy oraz azotan celulozy. Gazy gaśnicze nadają szczególnie do gaszenia materiałów o dużej wartości materialnej, gdzie użycie innych środków gaśniczych mogłoby spowodować ich zniszczenie lub uszkodzenie.
Podział.
Gazy gaśnicze obecnie stosowane w urządzeniach gaśniczych można podzielić na trzy grupy:
Podział ten uwzględni całą paletę właściwości gazów gaśniczych: począwszy od sposobu w jaki gaszą pożar, poprzez wynikające z tego stężenie gaśnicze, a kończąc na sposobie magazynowania gazu.
Wykorzystanie.
Gazy gaśnicze w głównej mierze wykorzystywane są w Stałych Urządzeniach Gaśniczych (SUG), ze względu na stale rosnącą wartość chronionych informacji kluczowych dla prowadzenia działalności biznesowej czy konieczności ciągłości pracy urządzeń. Właściwościami, które wpływają na wszechstronność użycia tego typu środków gaśniczych jest ich:
Cechy te sprawiają, że gazy gaśnicze są idealne do stosowania wszędzie tam, gdzie chronione przedmioty lub obiekty wymagają szczególnej ochrony. Przeznaczenie takich pomieszczeń jak "clean rooms" (pomieszczenia UPS, rozdzielnie NN, data center czy serwerownie), hale z maszynami produkcyjnymi lub archiwa wyklucza możliwość zastosowania takich środków gaśniczych jak woda, piana gaśnicza czy proszek gaśniczy, gdyż zastosowanie ich może doprowadzić do powstania szkód wtórnych po pożarze i zniszczeń, których z kolei można uniknąć w przypadku użycia środków gaśniczych gazowych. Poza brakiem szkód wtórnych użycie gazów gaśniczych znacząco skraca czas potrzebny do wznowienia eksploatacji chronionych urządzeń po wyładowaniu gazu i nie przewodzenie przez niego prądu elektrycznego (innymi słowy gazy gaśnicze nie wywierają negatywnego wpływu na urządzenia elektryczne i elektroniczne).
Charakterystyka.
Dwutlenek węgla (CO2).
Mimo tego, że dwutlenek węgla tak jak w przypadku gazów obojętnych i chlorowcopochodnych węglowodorów nie jest przewodnikiem prądu elektrycznego i pozostawia żadnych zanieczyszczeń po odparowaniu nie jest uważany za "czysty środek gaśniczy". Można to poprzeć tym, że jego wpływ na zdrowie i życie człowieka jest wysoce szkodliwy, a nawet zabójczy. CO2 działa na zasadzie obniżenia stężenia tlenu w powietrzu (wyłączając w ten sposób utleniacz z procesu spalania i uniemożliwiając rozwijanie się pożaru) oraz w niewielkim stopniu poprzez chłodzenie. Stężenia projektowe CO2 w poszczególnych instalacjach przeciwpożarowych mieszczą się w granicach 34-66% i są to obecnie jedyne stosowane stężenia gazów gaśniczych stanowiące bezpośrednie zagrożenie dla ludzi. Już stężenia rzędu 2-6% mogą mieć niekorzystny wpływ na zdrowie człowieka, natomiast stężenie powyżej 17% powoduje śmierć w przeciągu minuty inhalacji. Z uwagi na to stałe urządzenia gaśnicze gazowe, wykorzystujące dwutlenek węgla jako środek gaśniczy, stosowane są przede wszystkim do ochrony pomieszczeń, w których nie przebywają ludzie, czy też do ochrony maszyn produkcyjnych lub urządzeń kluczowych dla procesów technologicznych. Zastosowanie dwutlenku węgla w miejscu gdzie przebywają, lub mogą przebywać ludzie wiąże się z koniecznością zapewnienia wydajnej wentylacji pomieszczenia po wyładowaniu środka, przeprowadzaniu cyklicznych szkoleń pracowników i zastosowaniu dodatkowych nie wymagających do swojej pracy prądu elektrycznego urządzeń ostrzegających o nadchodzącym zagrożeniu i odpowiednio opóźniających wyrzut gazu. Nie należy stosować CO2 do gaszenia urządzeń precyzyjnych wykonanych ze stali aluminium i ołowiu z uwagi na to, że CO2 pod ciśnieniem jest agresywny korozyjnie w stosunku do tych metali. W tym przypadku może być zastosowane działanie miejscowe - pozwalają na to dwie właściwości tego gazu: z dyszy wypływa częściowo ciekła postać gazu (pozwala to na skierowanie strumienia środka tylko na dany punkt i pozwolenie na odparowanie dwutlenku węgla tylko w tym konkretnym miejscu) oraz fakt, że dwutlenek węgla w postaci gazu jest o około 1,5 razy cięższy od powietrza.
Butle z CO2 należy ponadto chronić przed działaniem źródeł ciepła, których temperatura otoczenia przekraczająca 31 °C, gdyż jest to temperatura krytyczna, powyżej której dwutlenek węgla przechodzi ze stanu ciekłego w stan gazowy powodując gwałtowny przyrost ciśnienia w butli, co może doprowadzić do rozszczelnienia zaworu butli lub nawet do eksplozji pojemnika.
Chlorowcopochodne węglowodorów i gazy obojętne (także: "czyste środki gaśnicze").
NFPA w najnowszym ze swoich standardów wymienia cztery gazy obojętne oraz dziewięć chlorowcopochodnych węglowodorów stosowanych do gaszenia pożarów w pomieszczeniach poprzez ich całkowite wypełnienie. Chlorowcopochodne węglowodorów i gazy obojętne są stosowane przede wszystkim do ochrony pomieszczeń, takich jak serwerownie i archiwa, w których gaszenie odbywa się poprzez całkowite wypełnienie przestrzeni gazem gaśniczym o określonym stężeniu projektowym.
Chlorowcopochodne węglowodorów (zamienniki halonów, gazy chemiczne).
Właściwości gaśnicze chlorowcopochodnych węglowodorów polegają na blokowaniu reakcji łańcuchowych (transportu ciepła) zachodzących w obszarze spalania i chłodzeniu (wynika to z faktu, że powietrze zmieszane z zamiennikiem halonów ma dużo większą pojemność cieplną niźli samo powietrze). Zbudowane są najczęściej na bazie metanu lub etanu, w których jeden lub wszystkie atomy wodoru zastąpione zostały przez atomy chloru, fluoru lub jodu. 
Cechą charakterystyczną chlorowcopochodnych węglowodorów jest to, że skraplają się przy stosunkowo niskich ciśnieniach, a w stanie cieczy zajmują o wiele mniejszą objętość niż w stanie gazowym. W połączeniu z niskim stężeniem projektowym zajmują najmniej miejsca spośród wszystkich gazów gaśniczych. Kolejną cechą charakterystyczną gazów chemicznych jest ich niska wartość prężności par, przez co konieczne jest doprężenie ich gazem obojętnym (najczęściej azotem), który pełni także funkcję czynnika wyrzucającego. Po wyrzucie gazu chemicznego do zagrożonego pomieszczenia następuje jego gwałtowne odparowanie, co skutkuje wytrąceniem się pary wodnej do otoczenia, co z kolei objawia się chwilowym zamgleniem w pomieszczeniu. Największą wadą gazów chemicznych jest ich rozkład pod wpływem wysokiej temperatury, przy którym do otoczenia wyzwalany jest fluorowodór, który jest szkodliwy dla człowieka oraz dla sprzętów elektronicznych. Zminimalizowanie wytrącenia się fluorowodoru polega na zastosowaniu krótkiego czasu wyładowania, który nie trwa dłużej niż 10 sekund. Ich stężenia projektowe nie przekraczają 10%, przez co są całkowicie bezpieczne dla ludzi. Najczęściej stosowane w Polsce gazy chemiczne to HFC-236fa, HFC-227ca i FK-5-1-12.
Gazy obojętne (gazy inertyzujące).
Gazy obojętne (nazywanych też gazami inertyzującymi) działają poprzez częściowe lub całkowite zastąpienie utleniacza, czyli tlenu, przez gaz obojętny. Do uzyskania efektu gaśniczego potrzebne są znacznie większe stężenia, rzędu 40-50%, co sprawia, że stężenia projektowe gazów obojętnych mają najwyższe wartości spośród wszystkich gazów gaśniczych. W praktyce gazy należące do tej grupy redukują zawartość tlenu w atmosferze do poziomu około 12%, gdyż przyjmuje się, że do podtrzymania procesu spalania zawartość tlenu w powietrzu nie może być niższa niż 15% (jednak dokładna wartość zależy tylko i wyłącznie od materiału palącego się). W tej grupie znajdują się: IG-100 (azot), IG-01 (argon) i ich mieszaniny – IG-541 (zawierająca 52% azotu, 40% argonu i 8% dwutlenku węgla) oraz IG-55 (zawierający 50% azotu i 50% argonu). Dodanie kilku procent dwutlenku węgla do IG-541 stymuluje proces oddychania organizmów w środowisku o obniżonej zawartości tlenu). Gazy obojętne przechowywane są w butlach pod wysokim ciśnieniem rzędu 150-300 barów (15-30 MPa), pozostając przy tym w stanie gazowym. Fakt ten w połączeniu z wysokimi stężeniami projektowymi sprawia, że bateria butli wchodząca w skład SUG zajmuje o wiele więcej miejsca niż w przypadku chlorowcopochodnych węglowodorów. Wszystkie gazy obojętne są całkowicie pochodzenia naturalnego (są naturalnymi składnikami atmosfery ziemskiej), a co za tym idzie – cechuje je brak ujemnego wpływu na środowisko.

</doc>
<doc id="2742246" url="https://pl.wikipedia.org/wiki?curid=2742246" title="Karaulbazar">
Karaulbazar



</doc>
<doc id="2742247" url="https://pl.wikipedia.org/wiki?curid=2742247" title="Karaułbazar">
Karaułbazar



</doc>
<doc id="2742248" url="https://pl.wikipedia.org/wiki?curid=2742248" title="Ros Casares Valencia">
Ros Casares Valencia

Ros Casares Valencia – hiszpański klub koszykarski kobiet, powstały w 1996 z siedzibą w Walencji, a rozwiązany w 2012 z powodu problemów finansowych.
Klub występował w rozgrywkach Liga Femenina de Baloncesto, a także w Eurolidze.

</doc>
<doc id="2742249" url="https://pl.wikipedia.org/wiki?curid=2742249" title="Gazalkent">
Gazalkent



</doc>
<doc id="2742251" url="https://pl.wikipedia.org/wiki?curid=2742251" title="Reprezentacja Portugalii w futsalu mężczyzn">
Reprezentacja Portugalii w futsalu mężczyzn

Reprezentacja Portugalii w futsalu – reprezentacja Portugalii reprezentująca kraj w międzynarodowych turniejach futsalowych, sterowana przez Portugalską Federację Piłki Nożnej. Jest uważana za jedną z najlepszych drużyn w Europie.

</doc>
<doc id="2742252" url="https://pl.wikipedia.org/wiki?curid=2742252" title="Monaster Zaśnięcia Matki Bożej w Orszy">
Monaster Zaśnięcia Matki Bożej w Orszy

Monaster Zaśnięcia Matki Bożej – żeński klasztor prawosławny w Orszy, w jurysdykcji eparchii witebskiej i orszańskiej Egzarchatu Białoruskiego.
Historia.
Klasztor powstał w 1631. Należał do grupy prawosławnych wspólnot monastycznych podlegających monasterowi Trójcy Świętej w Słucku. Początkowo klasztor był drewniany, w 1655 na jego terenie został wzniesiony sobór Zaśnięcia Matki Bożej, a w 1691 – cerkiew Narodzenia Matki Bożej. Monaster funkcjonował nieprzerwanie do lat 20. XX wieku, gdy został zamknięty i zaadaptowany na magazyn. Jeszcze w czasie II wojny światowej dla wiernych otwarty został sobór Zaśnięcia Matki Bożej, jednak w latach 50. XX wieku cały kompleks zabudowań został zniszczony. Na jego miejscu znajduje się od tego momentu osiedle mieszkaniowe.
W 1996 w Orszy ponownie powstała żeńska wspólnota mnisza pod wezwaniem Zaśnięcia Matki Bożej. Jej siedzibą jest budynek przy dziewiętnastowiecznej cerkwi św. Eliasza. W 2006 w monasterze otwarto drugą cerkiew pod tym samym wezwaniem, co klasztor. 

</doc>
<doc id="2742254" url="https://pl.wikipedia.org/wiki?curid=2742254" title="Jan Baptysta Kleczyński">
Jan Baptysta Kleczyński

Jan Baptysta Kleczyński (; ur. 14 czerwca 1756 w Karwinie, zm. 6 sierpnia 1828 w Wiedniu) – polsko-austriacki skrzypek, dyrygent i kompozytor.
Życiorys.
Kształcił się we Lwowie lub w Krakowie.
W latach 1786–1792 grał w prywatnej orkiestrze hrabiny Marii Józefy Breuner w Wenecji, potem przez dwa lata występował w orkiestrze księcia Grassalkovics von Gyarack w Bratysławie.
W roku 1795 zamieszkał w Wiedniu. Od roku 1801 był członkiem orkiestry wiedeńskiej opery dworskiej, od roku 1804 był dyrygentem teatru am Kärntnertor.
Od roku 1803 był członkiem Wiedeńskiego Towarzystwa Muzycznego (Tonkünstler-Sozietät), a od roku 1811 dyrygował jego koncertami. Komponował utwory symfoniczne i kameralne. Obok Feliksa Janiewicza uważany jest za twórcę gatunku koncertu instrumentalnego w muzyce polskiej.
Jego brat Franciszek był również skrzypkiem i kompozytorem, czynnym w Wiedniu.

</doc>
<doc id="2742267" url="https://pl.wikipedia.org/wiki?curid=2742267" title="Cerkiew św.św. Borysa i Gleba w Grodnie">
Cerkiew św.św. Borysa i Gleba w Grodnie



</doc>
<doc id="2742268" url="https://pl.wikipedia.org/wiki?curid=2742268" title="John Starks">
John Starks

John Levell Starks (ur. 10 sierpnia 1965 roku w Tulsie w stanie Oklahoma) – amerykański zawodowy koszykarz, występujący w National Basketball Association na przełomie lat 80. i 90. XX wieku oraz w pierwszych latach XXI wieku.
Po ukończeniu ostatniego roku studiów na uniwersytecie stanowym Oklahomy, wziął udział w drafcie NBA 1988 roku, gdzie jednak nie został wybrany. W sierpniu tego samego roku podpisał kontrakt z Golden State Warriors. Do 1990 roku występował jeszcze w ligach Continental Basketball Association i World Basketball League, kiedy to został zawodnikiem New York Knicks. W pierwszym sezonie pełnił rolę zmiennika Geralda Wilkinsa. Rok później trenerem zespołu mianowany został Pat Riley, a Starks zaczął odgrywać ważniejsze role.
Najlepszym sezonem pod względem statystycznym był dla niego 1993-1994, kiedy to zdobywał średnio 19 punktów na mecz, przy prawie sześciu asystach. Podczas rozgrywek 1994/1995 został pierwszym zawodnikiem w historii NBA, który przekroczył liczbę 200 celnych rzutów za 3 punkty (217), uzyskanych w trakcie jednego sezonu.
Po odejściu z Knicks w 1998 występował jeszcze w Golden State Warriors, Chicago Bulls i Utah Jazz. Karierę ostatecznie zakończył w 2002 roku.
Podczas czternastoletnich występów w NBA, Starks zdobył łącznie 10,829 punktów, 3,085 asyst oraz 2,129 zbiórek. W 1994 jedyny raz w karierze uczestniczył w meczu gwiazd NBA. Rok wcześniej został także wybrany do drugiego składu najlepszych obrońców rozgrywek. W 1992 roku wziął udział w konkursie wsadów NBA, a w 1997 roku, zdobył nagrodę dla najlepszego rezerwowego ligi. Jest liderem wszech czasów New York Knicks w liczbie trafionych rzutów za trzy punkty, z wynikiem 982 trafień. Był także pierwszym graczem NBA, który przekroczył liczbę 200 trafionych rzutów za trzy w jednym sezonie.
W 1996 wystąpił w filmie Eddie.
Życie prywatne.
Matka Starksa była po części z pochodzenia Kriką. 13 grudnia 1986 roku, Starks wziął ślub ze swoją żoną Jackie. W 1987 roku urodził się im syn John Jr. Ma także dwie córki Chelsea i Tiarę. W 2004 roku wydał autobiografie John Starks – My Life.

</doc>
<doc id="2742273" url="https://pl.wikipedia.org/wiki?curid=2742273" title="Miejsce pamięci na ulicy Górczewskiej w Warszawie">
Miejsce pamięci na ulicy Górczewskiej w Warszawie

Miejsce pamięci na ulicy Górczewskiej w Warszawie – miejsce pamięci narodowej zlokalizowane przy ul. Górczewskiej 32 na warszawskiej Woli, w pobliżu skrzyżowania z al. Prymasa Tysiąclecia. Znajdujące się tam krzyż i tablice pamiątkowe upamiętniają miejsce największych egzekucji dokonanych przez Niemców w trakcie rzezi Woli. W pierwszych dniach sierpnia 1944 roku w miejscu tym mogło zostać zamordowanych nawet do 12 tys. polskich mężczyzn, kobiet i dzieci.
Egzekucje w rejonie ul. Górczewskiej i Moczydła.
W pierwszych dniach sierpnia 1944 roku niemieckie oddziały skierowane do stłumienia powstania warszawskiego dokonały masowej eksterminacji mieszkańców dzielnicy Wola. W myśl wyraźnych rozkazów Hitlera funkcjonariusze SS i policji niemieckiej mordowali bez względu na wiek i płeć każdego schwytanego Polaka. Ofiarą masakry, której kulminacja nastąpiła 5 sierpnia 1944 („czarna sobota”), padło prawdopodobnie od 30 tys. do 65 tys. polskich mężczyzn, kobiet i dzieci.
Miejscem największych zbrodni stał się rejon ul. Górczewskiej i Moczydła. Masowe egzekucje prawdopodobnie rozpoczęły się tam już 4 sierpnia i trwały do 8 sierpnia – przy czym ich największe natężenie przypadło na sobotę 5 sierpnia. Tego dnia do hal warsztatów kolejowych przy ul. Moczydło spędzono tysiące mieszkańców Woli. Przez wiele godzin – w ścisku i dotkliwym upale, bez wody i żywności – musieli oni oczekiwać na decyzję o swoim losie. Po południu Niemcy zaczęli wyciągać z tłumu mężczyzn i chłopców, a następnie pozostałe osoby cywilne – rzekomo do pracy przy rozbieraniu barykad i uprzątaniu ulic. W rzeczywistości przetrzymywanych w halach Polaków doprowadzano małymi grupkami na pobliskie miejsca kaźni i tam rozstrzeliwano ogniem broni maszynowej. Miejscem masowych egzekucji stały się m.in. bezpośrednie okolice warsztatów, podwórze domu przy ul. Górczewskiej 51, fabryka kotłów „Simplex” przy ul. Górczewskiej 53, a przede wszystkim – podwórko kamienicy położonej przy zbiegu ul. Górczewskiej z nieistniejącą obecnie ul. Zagłoby (nieopodal torów kolejowych). Dopiero wieczorem SS-Obergrupenführer Erich von dem Bach-Zelewski zakazał mordowania kobiet i dzieci, co spowodowało ograniczenie rozmiarów masakry. 6 sierpnia przetrzymywanych jeszcze w warsztatach Polaków pognano przez Jelonki do obozu przejściowego w Pruszkowie.
Historycy oceniają, że w pobliżu obecnego miejsca pamięci zostało rozstrzelanych od 4,5 tys. do 10 tys. Polaków – mężczyzn, kobiet i dzieci. Według niektórych źródeł liczba ofiar mogła sięgnąć nawet 12 tys. Ze względu na spalenie większości zwłok przez Niemców nie jest możliwe precyzyjne ustalenie liczby zamordowanych. Wiadomo jednak, że w gronie ofiar znaleźli się m.in. mieszkańcy domów przy ulicach: Działdowskiej, Gostyńskiej, Górczewskiej, Moczydło, Płockiej, Rabsztyńskiej, Skierniewickiej, Sokołowskiej, Staszica, Syreny, Szlenkierów, św. Wojciecha, Tyszkiewicza, Wawelberga, Zbożowej i Żytniej. Niemcy zamordowali również w tym miejscu ok. 360 pacjentów i pracowników Szpitala Wolskiego przy ul. Płockiej oraz trzech katolickich księży pełniących posługę w kościele św. Stanisława Biskupa przy ul. Wolskiej.
Miejsce pamięci w latach 1945–2003.
Pierwsza uroczystość ku czci zamordowanych w tym miejscu mieszkańców Woli odbyła się już w pierwszą rocznicę zbrodni, tj. 5 sierpnia 1945 roku. Tego dnia ze Szpitala Wolskiego wyszedł pochód prowadzony przez trzech ocalałych z rzezi pracowników szpitala. Nieśli oni drewniany krzyż, który został wkopany na miejscu straceń nieopodal torów kolejowych. Nabożeństwo żałobne odprawili tam wówczas ks. Bernard Filipiuk i ks. Marian Chwilczyński – obaj ocaleni z egzekucji przeprowadzanych przy ul. Górczewskiej. 
Miejsce pamięci znajduje się od tej pory pod opieką pracowników Instytutu Gruźlicy i Chorób Płuc, mieszczącego się w dawnej siedzibie Szpitala Wolskiego. Corocznie 5 sierpnia w szpitalnej kaplicy odprawiana jest msza w intencji pomordowanych. Następnie odbywa się apel poległych, po czym uczestnicy uroczystości udają się pochodem na miejsce pamięci przy ul. Górczewskiej.
W latach 50. obok krzyża ustawiono dodatkowo wolno stojącą tablicę pamiątkową projektu Karola Tchorka, wykonaną według standardowego wzoru przyjętego dla upamiętnienia wszystkich znajdujących się w Warszawie miejsc walk i męczeństwa.
W 2003 roku zmurszały krzyż został usunięty decyzją władz dzielnicy Wola. Rok później, dzięki staraniom prof. dr. Jana Zielińskiego i innych pracowników Instytutu Gruźlicy i Chorób Płuc, ustawiono w tym miejscu nowy dębowy krzyż.
Kontrowersje.
Przez wiele lat krzyż i tablica pamiątkowa leżały na niezabudowanym i zaniedbanym placu, rozciągającym się między torami kolejowymi a obecną Al. Prymasa Tysiąclecia. W 2003 roku władze dzielnicy Wola wydzierżawiły plac oraz wyraziły zgodę na wybudowanie w tym miejscu salonu samochodowego Nissan. W czasie prac ziemnych zostały odkryte ślady spalenizny. Ostatecznie mimo protestów kombatantów oraz krewnych ofiar, wspieranych przez środowiska prawicowe, budowę salonu zakończono w 2004 roku. Bezpośrednio obok miejsca pamięci powstał także parking, który zajął część gruntu miejskiego.
W 2003 roku dzierżawca zaproponował przeniesienie krzyża i tablicy pod pobliski nasyp kolejowy. Projekt ten spotkał się jednak z gwałtownymi protestami kombatantów i krewnych ofiar, wskazujących, że krzyż bardzo dokładnie wskazuje miejsce egzekucji, a jego przeniesienie stanowić będzie profanację miejsca kaźni i zafałszowywanie historii. Ostatecznie miejsce pamięci pozostało nienaruszone. Rada Ochrony Pamięci Walk i Męczeństwa oraz władze m.st. Warszawy podjęły wkrótce działania mające na celu jego modernizację i rozbudowę.
Rozbudowa miejsca pamięci w latach 2010–2014.
W 2009 roku miejsce pamięci uzupełniono o kolejną tablicę pamiątkową. Była ona wykonana z czarnego kamienia i zawierała szczegółowy opis dokonanej w tym rejonie zbrodni. Inicjatorem postawienia tablicy był Maciej Gryczewski, który w sierpniu 1944 roku stracił w tym miejscu ojca.
Następnie Rada Ochrony Pamięci Walk i Męczeństwa zamówiła i sfinansowała pomnik w postaci stalowego krzyża o wysokości 8 metrów. Został on postawiony na miejscu dawnego drewnianego krzyża. Wizerunek Chrystusa – widoczny na metalowej obudowie krzyża – został skomponowany w formie wypalonego, wyżarzonego śladu. Krzyż jest także czerniony od dołu. Symbolizuje to masowe palenie zwłok zamordowanych Polaków, które Niemcy prowadzili w tym miejscu po zakończeniu egzekucji. Pomnik został oficjalnie odsłonięty w dniu 5 sierpnia 2012 – w 68. rocznicę rzezi Woli. Rada Ochrony Pamięci Walk i Męczeństwa podkreślała, iż odsłonięcie krzyża stanowić będzie wstęp do szerszego upamiętnienia ofiar dokonanej w tym miejscu masakry. 
Rozbudowa rozpoczęła się w lipcu 2014, natomiast uroczyste odsłonięcie odnowionego miejsca pamięci nastąpiło 5 sierpnia 2014 – w 70. rocznicę rzezi Woli. W ramach kolejnej fazy rozbudowy stanęła w tym miejscu ściana z reliefem, która zasłoniła pobliski salon samochodowy. Na jej prawym skrzydle znalazła się inskrypcja poświęcona zmarłemu w lutym 2014 prof. dr. Janowi Zielińskiemu – wieloletniemu pracownikowi Instytutu Gruźlicy i Chorób Płuc, zasłużonemu dla upamiętnienia masowych egzekucji przy ul. Górczewskiej 32. Wymieniono także tablicę z opisem historii miejsca pamięci oraz dodano kilkanaście nowych tablic, na których znalazły się nazwiska zidentyfikowanych ofiar dokonanego w tym miejscu ludobójstwa.

</doc>
<doc id="2742276" url="https://pl.wikipedia.org/wiki?curid=2742276" title="Kasuga (1863)">
Kasuga (1863)

 – japońska fregata o napędzie kołowym z końcowego okresu Edo ("bakumatsu") i wczesnego okresu Meiji, początkowo należąca do marynarki wojennej domeny feudalnej Satsuma, a następnie marynarki cesarskiej. 
Jej budowę rozpoczęto w 1863 roku w stoczni J. Samuela White'a w Cowes. Miała trafić do chińskiej marynarki wojennej jako „Chiangtzu”, jednak rząd cesarski nie zgodził się na ratyfikację zakupu przez co w 1867 roku została sprzedana "daimyō" Satsumy i przemianowana na „Kasugę”. Brała udział w wojnie boshin – w 1868 roku została przechwycona przez rebeliancką flotę Takeakiego Enomoty pod Hakodate. W 1869 roku przejęta przez marynarkę cesarską. Służyła do 1894 roku, kiedy została zdemobilizowana i oddelegowana do stawiania min w pobliżu Cuszimy ("Tsushima"). Rozebrana w 1896 roku.

</doc>
<doc id="2742280" url="https://pl.wikipedia.org/wiki?curid=2742280" title="Wrocławska Jedenastka">
Wrocławska Jedenastka

Wrocławska Jedenastka (niem. "Breslau-Elf") – określenie drużyny piłkarskiej reprezentacji III Rzeszy, która 16 maja 1937 roku na Hermann Göring Stadion (obecnie Stadion Olimpijski) w Breslau (Wrocławiu) rozgromiła Danię 8:0. Trenerem kadry III Rzeszy był wówczas Sepp Herberger, pod którego wodzą drużyna nie przegrała żadnego z 11 meczów w 1937 roku (10 zwycięstw, 1 remis).
Wstęp.
Duet trenerów reprezentacji III Rzeszy – Otto Nerz i Sepp Herberger (asystent Nerza) prowadził reprezentację podczas mistrzostw świata 1934 we Włoszech, która zajęła tam niespodziewanie trzecie miejsce. Po mistrzostwach kadrę uzupełniło wielu zdolnych piłkarzy, m.in.: Albin Kitzinger, Andreas Kupfer (obaj FC Schweinfurt 05), Rudolf Gellesch i Adolf Urban (obaj Schalke Gelsenkirchen).
Sukces podczas mistrzostw świata 1934 spowodował, że Niemcy mieli wobec swojej reprezentacji duże oczekiwania podczas igrzysk olimpijskich 1936 odbywających się w Berlinie. Ale niestety zamiast medalu, reprezentacja III Rzeszy zakończyła swój występ w ćwierćfinale po porażce z reprezentacją Norwegii (0:2). Po nieudanym reprezentacja III Rzeszy turnieju olimpijskim Sepp Herberger zastąpił Otto Nerza na stanowisku trenera reprezentacji III Rzeszy.
Reprezentacja Niemiec.
Jedenastu zawodników, którzy grali w tym meczu, reprezentowało 8 różnych klubów: 
Następstwa.
"Wrocławska Jedenastka" została rozbita po wcieleniu Austrii do III Rzeszy dnia 12 marca 1938 roku. Trener Sepp Herberger z powodu nacisków politycznych zdecydował się powołać na mistrzostwa świata 1938 we Francji większość piłkarzy urodzonych w Austrii, w wyniku czego napastnik Schalke Gelsenkirchen, Adolf Urban jest jedynym piłkarzem z "Wrocławskiej Jedenastki", który nie został powołany na ten turniej. Reprezentacja III Rzeszy zakończyła swój udział na mistrzostwa świata 1938 w pierwszej rundzie po remisie (1:1), a następnie po porażce w powtórzonym meczu (2:4) z reprezentacją Szwajcarii.

</doc>
<doc id="2742290" url="https://pl.wikipedia.org/wiki?curid=2742290" title="Raúl González Guzmán">
Raúl González Guzmán

Raúl Eduardo González Guzmán (ur. 28 czerwca 1985 w Valencii) – wenezuelski piłkarz występujący na pozycji obrońcy w cypryjskim klubie AO Ajia Napa.
Kariera.
González jest wychowankiem Deportivo Petare. Grał jednak także w takich zespołach jak Aragua, Caracas FC, Portuguesa, Doxa Katokopia, Enosis Neon Paralimni, Apollon Limassol, Anagennisi Derinia oraz Carabobo. Ma za sobą jeden występ w reprezentacji Wenezueli. Jest młodszym bratem Héctora Gonzáleza. 9 sierpnia 2012 roku podpisał kontrakt z GKS-em Bełchatów.

</doc>
<doc id="2742291" url="https://pl.wikipedia.org/wiki?curid=2742291" title="Oberbürgermeister">
Oberbürgermeister



</doc>
<doc id="2742292" url="https://pl.wikipedia.org/wiki?curid=2742292" title="Ķasts Poudžuks">
Ķasts Poudžuks



</doc>
<doc id="2742293" url="https://pl.wikipedia.org/wiki?curid=2742293" title="Bojkowo">
Bojkowo

Bojkowo (bułg. "Бойково") – wieś w południowej Bułgarii, w obwodzie Płowdiw, w gminie Rodopi, w Rodopach. We wsi znajduje się zabytkowa cerkiew pw. św. Atanazego.

</doc>
<doc id="2742294" url="https://pl.wikipedia.org/wiki?curid=2742294" title="François Thureau-Dangin">
François Thureau-Dangin

François Thureau-Dangin (ur. 3 stycznia 1872 w Paryżu, zm. 24 stycznia 1944 tamże) – francuski archeolog i asyrolog, jeden z pierwszych badaczy języka sumeryjskiego.
Studiował w Paryżu, pod kierunkiem Jules'a Opperta. W czasie, gdy wiedza o języku sumeryjskim była wciąż w powijakach, zajmował się badaniem początków pisma klinowego ("Recherches sur l'origine de l'écriture cunéiforme", 1898). Był pierwszym, który opublikował wiele ważnych sumeryjskich inskrypcji królewskich ("Les inscriptions de Sumer et d'Akkad", 1905; "Les cylindres de Gudea", 1907). W 1902 roku zaczął pracować w Luwrze w Paryżu, stając się w 1908 roku jednym z jego kustoszy. Z ramienia Luwru prowadził prace wykopaliskowe na stanowiskach Arslan Tash (1928) i Tall al-Ahmar (1929-31), kontynuując jednocześnie opracowywanie i tłumaczenie sumeryjskich i akadyjskich tekstów znajdujących się w zbiorach tego muzeum. Jest autorem ważnej pracy poświęconej matematyce mezopotamskiej ("Textes mathématiques babyloniennes", 1938).

</doc>
<doc id="2742296" url="https://pl.wikipedia.org/wiki?curid=2742296" title="Judo na Letnich Igrzyskach Olimpijskich 2012 – do 60 kg mężczyzn">
Judo na Letnich Igrzyskach Olimpijskich 2012 – do 60 kg mężczyzn

Zmagania mężczyzn do 60 kg to jedna z siedmiu męskich konkurencji w judo rozgrywanych podczas Letnich Igrzysk Olimpijskich 2012. Pojedynki w tej kategorii wagowej odbyły się 28 lipca w hali ExCeL.

</doc>
<doc id="2742301" url="https://pl.wikipedia.org/wiki?curid=2742301" title="Barunga">
Barunga

Barunga – miejscowość wspólnoty aborygeńskiej, położona przy drodze Central Arnhem Road, na obszarze Terytorium Północnego w Australii. W miejscowości odbywa się coroczny festiwal kulturalno-sportowy.

</doc>
<doc id="2742307" url="https://pl.wikipedia.org/wiki?curid=2742307" title="Kotwica Halla">
Kotwica Halla

Kotwica Halla (ang. "Hall anchor") – patentowa konstrukcja kotwicy składająca się z trzonu oraz ruchomych łap.
Wykonywana jest z kutej bądź odlewanej stali. Zamocowane na zawiasie łapy wychylają się o kąt około 45° w obie strony, dzięki temu kotwica ta zajmuje mało miejsca na pokładzie, jest łatwa w obsłudze i zawsze gotowa do użycia. Ruchomy trzon umożliwia również mocowanie kotwicy w kluzie kotwicznej. Ze względu na swoją znaczną masę ale stosunkowo małą siłę trzymania kotwica Halla stosowana jest na mniejszych statkach i dużych jachtach.
W odróżnieniu od kotwicy admiralicji, kotwica Halla po rzuceniu nie wystaje z dna, ponieważ łapy są zagłębione w dno a trzon na długim łańcuchu leży na dnie co uniemożliwia zaplątanie się w nią łańcuchów czy lin.
Dla zwiększenia jej skuteczności (i każdej innej kotwicy) można zastosować tak zwanego „prosiaka”, czyli obciążenia jej liny lub łańcucha, który dobija do dna jej trzon, a tym samym gwarantuje prawidłowy kąt wbijających się w dno łap. Jednak kluczowym momentem dla prawidłowej pracy każdej kotwicy jest odpowiednia długość łańcucha lub liny kotwicznej. Przy łańcuchu – 4 maksymalne głębokości w danym miejscu, jeżeli lina i łańcuch to 6 głębokości w dobrych warunkach pogodowych; przy silnym wietrze i fali należy te długości zwiększyć. 
Współcześnie odmiany kotwicy Halla (między innymi kotwica Bayersa, Union-Becker, Dreadnought, Stokesa, Danfortha, Martina, Taylora, Admirality Standard Stockless) stanowią najpopularniejszą grupę kotwic stosowanych zarówno na śródlądziu, jak i wodach morskich czy oceanicznych.

</doc>
<doc id="2742310" url="https://pl.wikipedia.org/wiki?curid=2742310" title="Rifleman's Assault Weapon">
Rifleman's Assault Weapon

Rifleman's Assault Weapon (RAW) – amerykański granat nasadkowy z napędem rakietowym. Przeznaczony do karabinu M16A2.
Granat opracowano specjalnie do niszczenia bunkrów oraz lekkich pojazdów opancerzonych. Jest to granat w kształcie kuli o średnicy 140 mm. Napędzany jest silnikiem rakietowym, ponadto wiruje w locie co stabilizuje lot. Zastosowano głowicę HESH, podobną do głowic kumulacyjnych. 
Wadą systemu RAW jest duża waga.

</doc>
<doc id="2742315" url="https://pl.wikipedia.org/wiki?curid=2742315" title="I liga polska w piłce siatkowej mężczyzn (2012/2013)">
I liga polska w piłce siatkowej mężczyzn (2012/2013)

Do rozgrywek I ligi polskiej w piłce siatkowej mężczyzn sezonu 2012/2013 przez władze Polskiego Związku Piłki Siatkowej dopuszczonych zostało ostatecznie 12 drużyn.
System rozgrywek.
Zmagania toczą się dwuetapowo:
Etap I (dwurundowa faza zasadnicza).
Przeprowadzona w formule ligowej, systemem kołowym (tj. "każdy z każdym – mecz i rewanż"). Faza zasadnicza, klasyfikacja generalna – uwzględnia wyniki wszystkich rozegranych meczów, łącznie z meczami rozegranymi awansem. Punktacja: 3 pkt za wygraną 3:0 i 3:1, 2 pkt za wygraną 3:2, 1 pkt za porażkę 2:3, 0 pkt za przegraną 1:3 i 0:3.
Kolejność w tabeli po każdej kolejce rozgrywek (tabela) ustalana jest według liczby zdobytych punktów meczowych. W przypadku równej liczby punktów meczowych o wyższym miejscu w tabeli decyduje:
Jeżeli mimo zastosowania powyższych reguł nadal nie można ustalić kolejności, o wyższej pozycji w tabeli decydują wyniki meczów rozegranych pomiędzy zainteresowanymi drużynami w danym sezonie.
Etap II (faza play-off / play-out).
Przeprowadzona w systemem pucharowym. Do rundy play-off przystąpi 8 najlepszych drużyn po fazie zasadniczej. 4 najsłabsze drużyny rywalizować będą o utrzymanie (w rundzie play-out).
Runda play-off
Runda 1
(O miejsca 1-8) - O tytuł mistrza I ligi grają drużyny, które po zakończeniu fazy zasadniczej rozgrywek zajęły w tabeli miejsca od 1 do 8. Drużyny z miejsc 1-8; 2-7; 3-6; 4-5 utworzą pary meczowe, które zagrają o miejsca w 1/2 finału. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
Runda 2
(O miejsca 1-4) - Zwycięzcy rywalizacji z rundy 1 zagrają w 1/2 finału o miejsca 1-4. W pierwszym półfinale zagrają zwycięzca rywalizacji 1-8 ze zwycięzcą rywalizacji 4-5. W drugim półfinale zagrają zwycięzca rywalizacji 2-7 ze zwycięzcą rywalizacji 3-6. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
Runda 3
(O miejsca 3-4) - Przegrany 1 półfinału gra z przegranym 2 półfinału. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
(O miejsca 1-2) - O tytuł mistrza I ligi. Zwycięzca 1. półfinału gra ze zwycięzcą 2. półfinału do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
Runda play-out
Zespoły, które po zakończeniu rundy zasadniczej zajęły miejsca 9-12 zagrają o utrzymanie w I lidze. Drużyny z miejsc 9-12; 10-11 utworzą pary meczowe. Rywalizacja toczyć się będzie do trzech wygranych meczów ze zmianą gospodarza po dwóch rozegranych meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej). Zwycięzcy utrzymują się w lidze, natomiast przegrani spadają do II ligi.
O kolejności końcowej w przypadku odpadnięcia drużyn w tej samej rundzie i nie rozgrywania meczów o poszczególne miejsca decyduje kolejność po rundzie zasadniczej.

</doc>
<doc id="2742320" url="https://pl.wikipedia.org/wiki?curid=2742320" title="Daly River">
Daly River

Daly River - miejscowość położona nad rzeką Daly "(Daly River)", przy drodze Daly River Road, na obszarze Terytorium Północnego w Australii.

</doc>
<doc id="2742321" url="https://pl.wikipedia.org/wiki?curid=2742321" title="Ilgar Muszkijew">
Ilgar Muszkijew



</doc>
<doc id="2742323" url="https://pl.wikipedia.org/wiki?curid=2742323" title="İlqar Muşkiyev">
İlqar Muşkiyev



</doc>
<doc id="2742324" url="https://pl.wikipedia.org/wiki?curid=2742324" title="Ryō Miyake">
Ryō Miyake

 − japoński szermierz specjalizujący się we florecie, srebrny medalista olimpijski.

</doc>
<doc id="2742326" url="https://pl.wikipedia.org/wiki?curid=2742326" title="Close to You">
Close to You

Close to You – drugi album w dyskografii duetu The Carpenters. Ukazał się nakładem wytwórni A&amp;M Records 19 sierpnia 1970 r. pod numerem katalogowym SP 4271. Zawiera m.in. takie utwory jak: „We’ve Only Just Begun”, „(They Long to Be) Close to You”, „I’ll Never Fall In Love Again”. Według magazynu Rolling Stone sklasyfikowany na 175 miejscu Listy 500 najlepszych albumów wszech czasów.
Lista utworów.
Strona A
Strona B
Single.
(They Long to Be) Close to You.
Singiel 7” wydany w USA w 1970 przez A&amp;M Records (A&amp;M 1183) 
We've Only Just Begun.
Singiel 7” wydany w USA w 1970 przez A&amp;M Records (A&amp;M 1217) 

</doc>
<doc id="2742328" url="https://pl.wikipedia.org/wiki?curid=2742328" title="Kenta Chida">
Kenta Chida

 − japoński szermierz specjalizujący się we florecie, srebrny medalista olimpijski.

</doc>
<doc id="2742331" url="https://pl.wikipedia.org/wiki?curid=2742331" title="Hanna Jadacka">
Hanna Jadacka

Hanna Jadacka (ur. 1947) – profesor nauk humanistycznych, doktor habilitowana nauk filologicznych w zakresie językoznawstwa polonistycznego, profesor Instytutu Języka Polskiego Wydziału Polonistyki Uniwersytetu Warszawskiego.
W 1992 habilitowała się na UW na podstawie pracy "Aktywność słowotwórcza polskich rzeczowników niemotywowanych (na materiale gniazdowym)". W 2002 otrzymała tytuł naukowy profesora.
Wśród wypromowanych przez nią doktorów znalazła się Iwona Burkacka.

</doc>
<doc id="2742334" url="https://pl.wikipedia.org/wiki?curid=2742334" title="Monaster Świętych Borysa i Gleba w Grodnie">
Monaster Świętych Borysa i Gleba w Grodnie

Monaster Świętych Borysa i Gleba – prawosławny męski klasztor funkcjonujący w Grodnie między XV a XVII stuleciem i ponownie od 1839 do II wojny światowej. W latach 1697–1839 należał do zakonu bazylianów. 
Prawosławna męska wspólnota monastyczna w Grodnie powstała prawdopodobnie w II połowie XV stulecia przy starszej o czterysta lat cerkwi Świętych Borysa i Gleba na Kołoży. Funkcjonowała do 1635, gdy świątynia ta przeszła w ręce unitów. W 1697 król Polski August II Mocny zezwolił wileńskiemu klasztorowi bazylianów na organizację nowego ośrodka klasztornego w Grodnie. Według innego źródła unicki klasztor istniał już w 1612. Nowe budynki klasztorne wzniesione przez unitów przeszły ponownie w ręce prawosławnych po synodzie połockim w 1839, gdy pod naciskiem władz carskich Kościół unicki na ziemiach litewskich i białoruskich przestał istnieć. W 1854, wobec niebezpieczeństwa zawalenia się cerkwi Świętych Borysa i Gleba mnisi przenieśli się do budynków byłego klasztoru bernardynek, skasowanego wcześniej przez władze carskie. Główny kościół w tymże klasztorze zaadaptowano na monasterską cerkiew. Monaster funkcjonował do 1915, gdy mnisi udali się na bieżeństwo. 
Po I wojnie światowej większa część mnichów wróciła do Grodna i ponownie urządziła swój klasztor w dotychczasowej siedzibie. Na jej terenie funkcjonowały dwie cerkwie, dwa budynki mieszkalne i zespół obiektów gospodarczych. Obszerny ogród klasztorny został wydzierżawiony władzom miejskim. Mnisi nadal dysponowali także starą cerkwią na Kołoży. W dwudziestoleciu międzywojennym majątek klasztoru był mu stopniowo odbierany na rzecz państwa polskiego. W rękach monasteru pozostał jedynie majątek Kołoża, który miał stanowić podstawę utrzymania prawosławnego biskupa grodzieńskiego Aleksego. Oprócz tego mnisi zarabiali na życie poprzez wykonywanie rzemiosła, prowadzenie parafii i prowadząc niewielkie gospodarstwo. W 1938 wspólnota liczyła pięciu mnichów i dwóch posłuszników. W II Rzeczypospolitej o zwrot klasztoru w Grodnie ubiegały się bernardynki. Prawosławni mnisi liczyli się z możliwością rewindykacji obiektów, jednak ostatecznie nie doszło do niej z powodu wybuchu II wojny światowej.

</doc>
<doc id="2742336" url="https://pl.wikipedia.org/wiki?curid=2742336" title="Brzozowo Stare (gromada)">
Brzozowo Stare (gromada)

Brzozowo Stare (pod koniec "Stare Brzozowo")
– dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Brzozowo Stare z siedzibą GRN w Brzozowie Starym utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Brzozowo Stare, Brzozowo Korabie, Brzozowo Panki, Brzozowo Chrzczony, Brzozowo Chrzczonki, Brzozowo Muzyły, Brzozowo Antonie, Brzozowo Chabdy, Wołkuny, Wilkowo II, Wilkowo I i Liza Nowa ze zniesionej gminy Poświętne w tymże powiecie oraz obszar dotychczasowej gromady Liza ze zniesionej gminy Topczewo w powiecie bielskim. Dla gromady ustalono 17 członków gromadzkiej rady narodowej.
13 listopada 1954 roku gromada weszła w skład nowo utworzonego powiatu łapskiego.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2742337" url="https://pl.wikipedia.org/wiki?curid=2742337" title="Mohamed Samandi">
Mohamed Samandi

Mohamed Samandi (ur. 13 sierpnia 1986 w Tunisie) − tunezyjski szermierz specjalizujący się we florecie. Uczestnik igrzysk olimpijskich Londyn 2012.

</doc>
<doc id="2742338" url="https://pl.wikipedia.org/wiki?curid=2742338" title="Stare Brzozowo (gromada)">
Stare Brzozowo (gromada)



</doc>
<doc id="2742343" url="https://pl.wikipedia.org/wiki?curid=2742343" title="Płonka Kościelna (gromada)">
Płonka Kościelna (gromada)

Płonka Kościelna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Płonka Kościelna z siedzibą GRN w Płonce Kościelnej utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Płonka Kościelna, Płonka Strumianka i Roszki Ziemaki ze zniesionej gminy Kowalewszczyzna oraz Płonka Kozły, Płonka Matyski, Gąsówka Somachy, Gąsówka Skwarki, Gąsówka Osse Bagno, Roszki Wodźki i Roszki Włodki ze zniesionej gminy Sokoły w tymże powiecie. Dla gromady ustalono 20 członków gromadzkiej rady narodowej.
13 listopada 1954 roku gromada weszła w skład nowo utworzonego powiatu łapskiego.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2742344" url="https://pl.wikipedia.org/wiki?curid=2742344" title="Poświętne (gromada w powiecie łapskim)">
Poświętne (gromada w powiecie łapskim)

Poświętne – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Poświętne z siedzibą GRN w Poświętnem utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Poświętne, Gołębie, Dzierzki, Grochy Stare, Chomizna, Kamieńskie Pliszki, Kamieńskie Wiktory, Kamieńskie Jaśki i Kamieńskie Ocioski ze zniesionej gminy Poświętne w tymże powiecie. Dla gromady ustalono 11 członków gromadzkiej rady narodowej.
13 listopada 1954 roku gromada weszła w skład nowo utworzonego powiatu łapskiego.
31 grudnia 1959 do gromady Poświętne przyłączono obszar zniesionej gromady Pietkowo.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Poświętne.

</doc>
<doc id="2742345" url="https://pl.wikipedia.org/wiki?curid=2742345" title="Daniel Gómez (szermierz)">
Daniel Gómez (szermierz)

Daniel Gómez (ur. 6 maja 1990 w Meksyku) − meksykański szermierz specjalizujący się we florecie. Uczestnik igrzysk olimpijskich Londyn 2012.

</doc>
<doc id="2742347" url="https://pl.wikipedia.org/wiki?curid=2742347" title="Kowalewszczyzna (gromada)">
Kowalewszczyzna (gromada)

Kowalewszczyzna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kowalewszczyzna z siedzibą GRN w Kowalewszczyźnie utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Kowalewszczyzna, Kowalewszczyzna Folwark, Chomice, Mojsiki, Waniewo i Jeńki ze zniesionej gminy Kowalewszczyzna w tymże powiecie. Dla gromady ustalono 14 członków gromadzkiej rady narodowej.
13 listopada 1954 roku gromada weszła w skład nowo utworzonego powiatu łapskiego.
31 grudnia 1959 gromadę Kowalewszczyzna zniesiono, włączając ją do nowo utworzonej gromady Jeńki.

</doc>
<doc id="2742348" url="https://pl.wikipedia.org/wiki?curid=2742348" title="Tolkien (krater merkuriański)">
Tolkien (krater merkuriański)

Tolkien – krater uderzeniowy na powierzchni Merkurego, o średnicy 50 km. Ma współrzędne planetograficzne: .
Krater nazwano na cześć angielskiego filologa i pisarza J.R.R. Tolkiena, autora m.in. powieści "Władca Pierścieni". Nazwa krateru została zaproponowana przez zespół naukowy misji MESSENGER i zaaprobowana przez Międzynarodową Unię Astronomiczną 6 sierpnia 2012.

</doc>
<doc id="2742349" url="https://pl.wikipedia.org/wiki?curid=2742349" title="Zain Shaito">
Zain Shaito

Zain Shaito (ur. 19 października 1990) − libański szermierz specjalizujący się we florecie. Uczestnik igrzysk olimpijskich Londyn 2012. 

</doc>
<doc id="2742352" url="https://pl.wikipedia.org/wiki?curid=2742352" title="Łupianka Stara (gromada)">
Łupianka Stara (gromada)

Łupianka Stara – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łupianka Stara z siedzibą GRN w Łupiance Starej utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Łupianka Stara, Łupianka Nowa, Bokiny i Wólka ze zniesionej gminy Kowalewszczyzna w tymże powiecie. Dla gromady ustalono 14 członków gromadzkiej rady narodowej.
13 listopada 1954 roku gromada weszła w skład nowo utworzonego powiatu łapskiego.
31 grudnia 1959 gromadę Łupianka Stara zniesiono, włączając ją do nowo utworzonej gromady Jeńki.

</doc>
<doc id="2742354" url="https://pl.wikipedia.org/wiki?curid=2742354" title="Pietkowo (gromada)">
Pietkowo (gromada)

Pietkowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pietkowo z siedzibą GRN w Pietkowie utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Pietkowo, Turek, Gabrysin, Józefin i Marynki ze zniesionej gminy Poświętne w tymże powiecie oraz obszar dotychczasowej gromady Łukawica wraz z miejscowością Pietkowo majątek i kompleksem lasów państwowych z dotychczasowej gromady Osówka i obszarem lasów państwowych N-ctwa Pietkowo o pow. 201 ha z dotychczasowej gromady Wólka Pietkowska ze zniesionej gminy Topczewo w powiecie bielskim. Dla gromady ustalono 13 członków gromadzkiej rady narodowej.
13 listopada 1954 roku gromada weszła w skład nowo utworzonego powiatu łapskiego.
31 grudnia 1959 gromadę Pietkowo zniesiono, włączając ją do gromady Poświętne.

</doc>
<doc id="2742357" url="https://pl.wikipedia.org/wiki?curid=2742357" title="Kotwica Danfortha">
Kotwica Danfortha

Kotwica Danfortha (ang. "Danforth anchor") – patentowa konstrukcja kotwicy składająca się z trzonu oraz ruchomych łap będąca modyfikacją kotwicy Halla. Współcześnie najpopularniejszy typ kotwic stosowany w żeglarstwie.
Skonstruowana została w Stanach Zjednoczonych podczas II wojny światowej (1940) i stanowiła początkowo wyposażenie wodnopłatowców typu Catalina. Jej wynalazcą był Richard Danforth. Po wojnie została rozpowszechniona w jachtingu a następnie adoptowana w Europie. Charakteryzuje się znacznie mniejszym ciężarem niż kotwica Halla oraz trzykrotnie większą siłą trzymania. W skład jej budowy wchodzą: trzon, ostro zakończone łapy mocowane na zawiasie i wychylające się o około 30° w obydwu kierunkach oraz poprzeczka. Kształt trentu (miejsca łączenia trzonu z łapami) sprawia, że oś obrotu łap po rzuceniu kotwicy znajduje się nad dnem, przez co pazury zakopują się pod własnym ciężarem.
Produkcja oryginalnej kotwicy Danfortha odbywa się w Tie Down Engineering w USA i jest chroniona 14 patentami. Europejskie konstrukcje oparte na tym projekcie różnią się kształtem łap oraz brakiem poprzeczki. Brytyjska wersja kotwicy Danfortha nosi nazwę Clyde, natomiast francuska – Britany.

</doc>
<doc id="2742360" url="https://pl.wikipedia.org/wiki?curid=2742360" title="Andrew Nicholson">
Andrew Nicholson



</doc>
<doc id="2742362" url="https://pl.wikipedia.org/wiki?curid=2742362" title="Bogdan Eugène Junod">
Bogdan Eugène Junod



</doc>
<doc id="2742363" url="https://pl.wikipedia.org/wiki?curid=2742363" title="Bogdan Junod">
Bogdan Junod



</doc>
<doc id="2742364" url="https://pl.wikipedia.org/wiki?curid=2742364" title="Hybrydogeneza żab zielonych">
Hybrydogeneza żab zielonych

Hybrydogeneza u żab zielonych – hybrydogeneza zachodząca u żab zielonych, które tworzą sztuczną grupę systematyczną w rodzaju "Pelophylax". U polskich żab zielonych kleptonami (mieszańcami powstałymi na drodze hybrydogenezy) są następujące gatunki "Pelophylax sp.":
Żaba wodna ("Pelophylax" kl. "esculentus") jest płodnym mieszańcem dwóch pozostałych krajowych gatunków żab zielonych – żaby jeziorkowej ("P. lessonae") oraz żaby śmieszki ("P. ridibundus"). Rozmnaża się i powstaje jednak głównie poprzez krzyżówki wsteczne samic z samcami jednego z gatunków rodzicielskich ("P." kl. "esculentus" × "P. lessonae" lub rzadziej × "P. ridibundus").
Cechą charakterystyczną hybrydogenezy jest to, że gamety wytwarzane przez hybrydy nie zawierają mieszaniny genomów rodzicielskich. Normalnie na skutek niezależnej segregacji chromosomów i crossing-over podczas mejozy gamety zawierają mieszaninę genów pochodzących od obojga rodziców osobnika wytwarzającego gamety, w przypadku hybrydogenezy natomiast zawierają one nienaruszony jeden z genomów rodziców (w szczególnych przypadkach obydwa). Dzieje się tak, ponieważ zwykle genom jednego z gatunków rodzicielskich jest usuwany przed mejozą podczas gametogenezy. Brakujący genom jest potem przywracany zwykle w wyniku krzyżówki wstecznej z odpowiednim gatunkiem rodzicielskim.
Hybrydogeneza u żaby wodnej jest więc hemiklonalnym sposobem rozmnażania się – połowa genomu hybrydy jest przekazywana nietknięta klonalnie z pokolenia na pokolenie (genom w tzw. systemie L-E) – niezrekombinowana z genomem gatunku rodzicielskiego (L tutaj), podczas gdy druga połowa (L) jest przekazywana płciowo – otrzymywana w każdym pokoleniu poprzez krzyżowanie się z gatunkiem rodzicielskim ("P. lessonae" w systemie L-E).
W najbardziej rozpowszechnionym systemie populacji L-E ("lessonae"-"esculentus") żaby "P." kl. "esculentus" podczas gametogenezy wykluczają genom "P. lessonae" i wytwarzają wyłącznie gamety "P. ridibunda", co oznacza, że żaba wodna wytwarza gamety żaby śmieszki (ilustracje u góry). Są jednak jeszcze inne systemy, spośród których najbardziej znany jest system R-E ("ridibunda"-"esculentus"). W tym przypadku żaby "P." kl. "esculentus" wytwarzają głównie (ale nie wyłącznie) gamety "P. lessonae".
W systemie L-E "P." kl. "esculentus" muszą krzyżować się z "P. lessonae", żeby powstały nowe hybrydy, w systemie R-E z "P. ridibundus" (ilustracja z lewej strony). "P. lessonae" i "P. ridibundus" mają odmienne wymagania w stosunku do środowiska i zwykle nie występują razem.
Ponadto "P." kl. "esculentus" mogą być nie tylko diploidalnymi hybrydami (LR), ale w niektórych rejonach również triploidalnymi (LLR i LRR), a nawet tetraploidalnymi (LLRR). Triploidalne hybrydy umożliwiają istnienie populacji "P." kl. "esculentus" bez gatunków rodzicielskich "P. lessonae" i "P. ridibundus", jednakże teoria ta zawiera wciąż luki, a pomimo dziesiątek lat badań niewiele jest wiadomo o tych żabach.

</doc>
<doc id="2742366" url="https://pl.wikipedia.org/wiki?curid=2742366" title="Zofia Klepacka-Noceti">
Zofia Klepacka-Noceti



</doc>
<doc id="2742369" url="https://pl.wikipedia.org/wiki?curid=2742369" title="Umana Wenecja">
Umana Wenecja

Umana Wenecja – włoski zawodowy klub koszykarski z siedzibą w Wenecji. Klub powstał w 1925 roku. Ma na koncie dwa mistrzostwa Włoch, w 1942 i 1943 roku.

</doc>
<doc id="2742370" url="https://pl.wikipedia.org/wiki?curid=2742370" title="Stanisław Kubeł">
Stanisław Kubeł

Stanisław Kubeł (ur. 29 stycznia 1963 w Kadzidle) – polski samorządowiec, wicewojewoda ostrołęcki, starosta ostrołęcki nieprzerwanie od 1999.
Życiorys.
Absolwent Uniwersytetu Warszawskiego. W 1998 na Akademii Rolniczo-Technicznej w Olsztynie uzyskał stopień doktora nauk rolniczych w zakresie agronomii (na podstawie rozprawy zatytułowanej "Wpływ przedplonu i nawożenia azotem na plon i jakość ziarna pszenżyta jarego uprawianego na glebie lekkiej"). Został wykładowcą Akademii Humanistycznej im. Aleksandra Gieysztora w Pułtusku.
W latach 1990–1991 był wójtem gminy Kadzidło. Następnie przez sześć lat sprawował urząd wicewojewody ostrołęckiego. Po utworzeniu powiatów i wyborach samorządowych w 1998 został powołany na urząd starosty ostrołęckiego. Reelekcję na to stanowisko uzyskiwał także po kolejnych wyborach w 2002, 2006, 2010, 2014 i 2018. Wybierany także do rady powiatu ostrołęckiego z ramienia lokalnego komitetu wyborczego Bezpartyjny Powiat (w tym w 2018).
Odznaczenia i wyróżnienia.
W 2012, "za wybitne zasługi w działalności na rzecz społeczności lokalnej, za osiągnięcia w pracy samorządowej", został przez Bronisława Komorowskiego odznaczony Krzyżem Oficerskim Orderu Odrodzenia Polski. W 2008 wyróżniony medalem „Pro Masovia”, a w 2015 odznaczony Odznaką Honorową za Zasługi dla Samorządu Terytorialnego. W 2019 otrzymał odznaczenie Bene Meritus Powiatom nadane za osiągnięcia wpływające na rozwój powiatów, w tym powodujące podniesienie poziomu życia mieszkańców, a także w uznaniu zasług na rzecz Związku Powiatów Polskich.

</doc>
<doc id="2742372" url="https://pl.wikipedia.org/wiki?curid=2742372" title="Obwód Błagoewgrad">
Obwód Błagoewgrad



</doc>
<doc id="2742374" url="https://pl.wikipedia.org/wiki?curid=2742374" title="Kane McArthur">
Kane McArthur



</doc>
<doc id="2742375" url="https://pl.wikipedia.org/wiki?curid=2742375" title="Błagoewgrad">
Błagoewgrad



</doc>
<doc id="2742377" url="https://pl.wikipedia.org/wiki?curid=2742377" title="Lista odcinków serialu Mega przygody Bucketa i Skinnera">
Lista odcinków serialu Mega przygody Bucketa i Skinnera

W artykule znajduje się lista odcinków serialu Mega przygody Bucketa i Skinnera, emitowanego w Polsce od 30 września 2012 roku na kanale Nickelodeon.

</doc>
<doc id="2742378" url="https://pl.wikipedia.org/wiki?curid=2742378" title="Viktor Kingissepp">
Viktor Kingissepp

Viktor Kingissepp (ur. , zm. 3 maja 1922) – estoński działacz komunistyczny.
Był zastępcą przewodniczącego utworzonego 22 października 1917 w Rewlu Estońskiego Komitetu Wojskowo-Rewolucyjnego. Jako jego przedstawiciel podpisał, 27 października na Toompea, dokument, na mocy którego komisarz guberialny, Jaan Poska przekazywał bolszewikom władzę wykonawczą na terytorium Estonii. W czasie wojny estońsko-bolszewickiej, przerzucony z Rosji, wspierał estońskich komunistów. Po zakończeniu działań wojennych kierował podziemną KPE. Aresztowany, został skazany przez trybunał wojenny na karę śmierci. Wyrok wykonano.

</doc>
<doc id="2742379" url="https://pl.wikipedia.org/wiki?curid=2742379" title="Stokowisko (gromada)">
Stokowisko (gromada)

Stokowisko – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Stokowisko z siedzibą GRN w Stokowisku utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Stokowisko, Jabłoń Dąbrowa, Jabłoń Śliwowo, Łopienie Szelągi, Łopienie Jeże i Łopienie Zyski ze zniesionej gminy Piekuty oraz obszar dotychczasowej gromady Porośl Wojsławy ze zniesionej gminy Poświętne w tymże powiecie. Dla gromady ustalono 13 członków gromadzkiej rady narodowej.
13 listopada 1954 roku gromada weszła w skład nowo utworzonego powiatu łapskiego.
1 stycznia 1958 z gromady Stokowisko wyłączono wsie Łopienie Jeże i Łopienie Zyski włączając je do gromady Piekuty Nowe w powiecie wysokomazowieckim.
1 stycznia 1969 gromadę Stokowisko zniesiono, a jej obszar włączono do gromad: Dworaki-Staśki w powiecie łapskim (wieś Porośl-Wojsławy), Jabłoń Kościelna w powiecie wysokomazowieckim (wsie Jabłoń-Dąbrowa i Jabłoń-Śliwowo) i Piekuty Nowe w powiecie wysokomazowieckim (wsie Łopienie-Szelągi i Stokowisko).

</doc>
<doc id="2742382" url="https://pl.wikipedia.org/wiki?curid=2742382" title="Jeńki (gromada)">
Jeńki (gromada)

Jeńki – dawna gromada (najmniejsza jednostka podziału terytorialnego Polskiej Rzeczypospolitej Ludowej w latach 1954–72) z siedzibą GRN w Jeńkach.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jeńki z siedzibą GRN w Jeńkach utworzono 31 grudnia 1959 w powiecie łapskim w woj. białostockim z obszaru zniesionych gromad Kowalewszczyzna i Łupianka Stara.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2742384" url="https://pl.wikipedia.org/wiki?curid=2742384" title="Łapy (gromada)">
Łapy (gromada)

Łapy – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łapy z siedzibą GRN w mieście Łapy utworzono 1 stycznia 1969 w powiecie łapskim w woj. białostockim z obszaru zniesionych gromad Uhowo i Gąsówka-Oleksin.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku utworzono gminę Łapy.

</doc>
<doc id="2742387" url="https://pl.wikipedia.org/wiki?curid=2742387" title="Quinton Hosley">
Quinton Hosley

Quinton Robert Hosley (ur. 25 marca 1984 w Nowym Jorku) – amerykański koszykarz, występujący na pozycji niskiego skrzydłowego, posiadający także gruzińskie obywatelstwo.
Hosley grał w NCAA w barwach drużyny Fresno State. Po tym, jak nie dostał się do NBA, spróbował swoich sił w Europie.
Jego pierwszym zespołem był Pinar Karsiyaka. Tam rozegrał 29 spotkań w sezonie 2007/2008. Został królem strzelców ligi tureckiej, zdobywając średnio 22,9 punktu na mecz, do tego dołożył 11,7 zbiórki i 3,6 asysty.
Potem przeniósł się do Realu Madryt, gdzie rozegrał tylko pół sezonu 2008/2009. W lidze hiszpańskiej i Eurolidze rozegrał łącznie 34 mecze. Zdobywał w nich średnio 7,6 punktu i 3,4 zbiórki. W połowie sezonu przeniósł się do Galatasaray SK. W lidze tureckiej zagrał 16 spotkań, zdobywając w nich średnio 15,6 punktu, 5,2 zbiórki i 2,3 asysty na mecz.
Przez kilka lat występował w letniej lidze NBA. Reprezentował Seattle SuperSonics (2007 w Salt Lake City), Minnesotę Timberwolves (2007 w Las Vegas), Dallas Mavericks (2008 w Las Vegas).
Rozgrywki 2009/2010 spędził też w Turcji, w drużynie Aliaga Petkim. W 28 meczach zdobywał średnio 18,1 punktu, 8 zbiórek i 4 asysty.
W 2010 wrócił do Hiszpanii, do Joventutu Badalona. W 33 meczach zdobywał średnio 11,1 punktu, 5,4 zbiórki i 2 asysty na mecz. Sezon 2011/2012 spędził we Włoszech, grając w drużynie Dinamo Sassari. W 37 meczach zdobywał 14,5 punktu, 5,2 zbiórki i 2,4 asysty. 9 sierpnia 2012 podpisał kontrakt ze Stelmetem Zielona Góra. Z klubem tym zdobył mistrzostwo Polski, a także otrzymał nagrodę MVP finałów sezonu 2012/2013. W sezonie 2013/2014 grał we włoskim klubie Virtus Rzym. 16 lipca 2014 ponownie podpisał roczny kontrakt ze Stelmetem Zielona Góra. W sierpniu 2015 związał się z rosyjskim klubem Krasnye Oktyabr Wołgograd.
5 października 2017 został zawodnikiem tureckiego Yesilgiresun Belediye.
31 stycznia 2018 podpisał kontrakt z Anwilem Włocławek.
5 lutego 2019 podpisał po raz trzeci w karierze umowę ze Stelmetem Zielona Góra.
W styczniu 2021 oficjalnie zakończył sportową karierę.

</doc>
<doc id="2742388" url="https://pl.wikipedia.org/wiki?curid=2742388" title="Lista odcinków programu Szansa na sukces">
Lista odcinków programu Szansa na sukces

Artykuł przedstawia listę odcinków programu "Szansa na sukces." Numeracja i kolejność odcinków są zgodne z kolejnością pierwszej emisji na antenie TVP2.
Edycja 2. (1994/1995).
W 8. odcinku w studiu na ekranie poza występami uczestników i teledyskami pokazany był ostatni kadr z czołówki programu (wcześniej był tylko napis tytułowy).
Edycja 3. (1995/1996).
W tej edycji zmieniły się napisy końcowe – odtąd były prezentowane na jednej z niebieskich ścian kostki sześciennej (wcześniej były na obrazie).
Edycja 8. (2000/2001).
W tej edycji pojawiła się nowa czołówka, która zastąpiła tą starą z kostką sześcienną. Zmienił się też przerywnik, który przedstawiał albo ostatni kadr z czołówki, albo całą czołówkę. Wcześniej przerywnik przedstawiał "wrzucanie" 4 kadrów pierwszego odcinka do kostki sześciennej, a towarzyszył mu śpiew kobiety i mężczyzny – śpiew ten był w tonacji obniżonej o półton niż w czołówce programu.
Edycja 12. (2004/2005).
W tej edycji pojawiła się nowa czołówka, która zastąpiła tą używaną od 2000 roku. Zmieniła się scenografia, a odtąd napisy końcowe były puszczane na ekranie w studiu, a nie nakładane na obraz.
Edycja 17. (2009/2010).
W tej edycji zmieniła się zarówno czołówka, jak i scenografia.
Edycja 20. – "Opole 2019" (wiosna 2019).
W tej serii zmieniły się zarówno czołówka i scenografia, jak i prowadzący program.
Edycja 21. – "Eurowizja Junior 2019" (jesień 2019).
W pierwszych czterech odcinkach tej serii wybierano reprezentanta Polski w 17. Konkursie Piosenki Eurowizji dla Dzieci odbywającym się w Gliwicach.
Edycja 22. – "Opole 2020" (jesień 2019).
Odcinek specjalny
Edycja 23. – "Eurowizja 2020" (zima 2020).
W pierwszych czterech odcinkach tej serii wybierano reprezentanta Polski w 65. Konkursie Piosenki Eurowizji, która miała się odbyć w Rotterdamie, ale z powodu rozwijającej się Pandemii COVID-19 został odwołany.
Edycja 26. – "Opole 2021" (jesień 2020).
Odcinek świąteczny
Edycja 29. – "Opole 2022" (jesień 2021).
Odcinek świąteczny

</doc>
<doc id="2742389" url="https://pl.wikipedia.org/wiki?curid=2742389" title="Jan Bernard Kremski">
Jan Bernard Kremski



</doc>
<doc id="2742390" url="https://pl.wikipedia.org/wiki?curid=2742390" title="Hua pi">
Hua pi

Hua pi () – singapursko–chińsko–hongkoński film dramat filmowy fantasy z 2008 roku w reżyserii Gordona Chana.
Film promowała piosenka „Hua xin” (畫心), w wykonaniu Jane Zhang.
Fabuła.
2000 lat temu, na przełomie panowania dynastii Qin i Han, generał Wang Sheng (Kun Chen) w pogoni za bandą złodziei prowadzi swój oddział na pustynię. Ratuje Xiao Wei (Zhou Xun) oraz zabiera ją do swojego zamku. Jej uroda sprawia, że nikt jej nie podejrzewa, jest demonem w ludzkim wcieleniu. By utrzymać swoje piękno musi żywić się ludzkimi sercami, które pozyskiwać pomaga Xiao Yi (Qi Yuwu), zakochany w niej demon, który również potrafi przekształcać się w ludzką postać. W mieście wybucha panika po tym jak ludzie odnaleźli ludzkie zwłoki z wyrwanym sercem. Żonę generała Pei Ronga (Zhao Wei) martwi uczucie między nim a Wei. Pei Rong prosi o pomoc swojego szwagra, Pang Yonga (Donnie Yen) i niedoświadczoną łowczyni demonów, Xia Bing (Betty Sun). Każde z nich będzie musiało wybrać stronę dobra lub zła po której będą walczyć.
Obsada.
Źródło: Filmweb
Odbiór.
Film w 2008 roku zarobił 33 451 656 w Chińskiej Republice Ludowej, 1 339 198 w Hongkongu, 1 025 372 w Singapurze, 727 966 w Korei Południowej 626 440 w Malezji oraz 257 343 dolarów amerykańskich w Republice Chińskiej.
W 2009 roku podczas 2. edycji Asian Film Awards Zhao Wei była nominowana do nagrody Asian Film Award w kategotii Best Actress a Bill Liu był nominowany w kategorii Best Production Designer. Film zdobył nagrodę Jury Award w kategorii Best Visual Effect podczas 17. edycji Beijing College Student Film Festival. Zhao Wei podczas chińskiego Golden Phoenix Awards zdobyła nagrodę Special Jury Award, którą przyznano jej również za rolę w filmach "Yoru no shanghai", "Trzy Królestwa", "" i "Jian guo da ye". Jako film z Chin kontynentalnych, Hongkongu, Singapuru i Malezji zdobył nagrodę Huabiao Film Award w kategorii Outstanding Co-production Film podczas Huabiao Film Awards. Podczas 27. edycji Golden Rooster Awards Zhao Wei, Arthur Wong, Gordon Chan i Betty Sun byli nominowani w kategorii Best Actress, Best Cinematography, Best Director oraz Best Supporting Actress a Bill Lui i Jing-Ping Liu byli nominowani w kategorii Best Art Direction. Wei Tung, Zhou Xun, Po-ling Ng, Ikuro Fujiwara i Betty Sun byli nominowani do nagrody Hong Kong Film Award podczas 27. edycji Hong Kong Film Awards w kategorii Best Action Choreography, Best Actress, Best Costume &amp; Make Up Design, Best Original Film Score i Best Supporting Actress. Wspólne nominacje otrzymali Jing-Ping Liu i Bill Lui w Best Art Direction, Gordon Chan, Ho Leung Lau i Abe Kwong w Best Screenplay, Kinson Tsang i Chi-Hung Lai w Best Sound Design i Yuen Fai Ng, Chas Chi-Shing Chau oraz Kai-Kwan Tam w Best Visual Effects, fil był nominowany w kategorii Best Picture. Arthur Wong zwyciężył w kategorii Best Cinematography, Ikuro Fujiwara, Chen Shaoqi i Jane Zhang byli nominowani w kategorii Best Original Film Song za utwór „Painted Heart”. W 2010 roku Kun Chen zdobył nagrodę Hundred Flowers Award w kategorii Best Actor podczas 30. edycji Hundred Flowers Awards, Zhou Xun i Betty Sun byli nominowani w kategorii Best Actress i Best Supporting Actress.

</doc>
<doc id="2742391" url="https://pl.wikipedia.org/wiki?curid=2742391" title="Zentralinstitut für Krebsforschung">
Zentralinstitut für Krebsforschung

Zentralinstitut für Krebsforschung (także Reichsinstitut an der Reichsuniversität Posen, Reichsinstitut für Krebsforschung, pol. "Centralny Instytut Badań nad Rakiem") – niemiecka placówka badawczo-doświadczalna podległa Reichsuniversität Posen istniejąca w latach 1942-1945.
Siedziby.
Posen.
Instytut działał przy Wydziale Medycznym ("Medizinische Fakultät") Uniwersytetu Rzeszy w Poznaniu ("Reichsuniversität Posen").
Nesselstedt.
W 1939 w Nesselstedt ("Pokrzywno", w czasie II wojny światowej poza granicami Poznania) Niemcy zajęli klasztor Urszulanek Unii Rzymskiej. W 1943 wznieśli tam 4 baraki w których prowadzili doświadczenia. Wyposażone były w gazoszczelne okna i drzwi, cele wyłożone kafelkami i przystosowane do wykonywania zabiegów operacyjnych. W piwnicy jednego z baraków zainstalowany był piec krematoryjny. Wokół zabudowań wybudowane zostały schrony z otworami strzelniczymi. Zimą 1944 obiekty wizytował Heinrich Himmler. W styczniu 1945 klasztor zajęły wojska radzieckie.
Birnbaum.
Siedziba filii w Birnbaum ("Międzychód") znajdowała się przy Adolf Hitler Strasse 8 (obecnie ul. 17 Stycznia). Działała pod nazwą stacji zwierzęcej i roślinnej Instytutu Fizjologiczno-Biologicznego (Physiologisch-Biologische Institut). Została zorganizowana wiosną 1944.
Bielen.
Filia Instytutu mieściła się w budynkach dawnego gospodarstwa rybackiego w Bielen ("Bielsko"). Obejmowała budynki mieszkalne, chlew dla szczurów, laboratoria, budynki gospodarcze, szklarnie. W 1945 teren zajęły wojska radzieckie po czym został on przekazany przedwojennym właścicielom.
Działalność.
24 kwietnia 1942 Towarzystwo Cesarza Fryderyka w Berlinie powołało do istnienia Zentralinstitut für Krebsforschung e. V. wraz z jego dyrektorem Kurtem Blome. Instytut pod przykrywką badań nad rakiem prowadził działalność mającą na celu opracowanie broni biologicznej. Bakterie dżumy miały być przenoszone przez pchły szczurów zarażonych w laboratorium.
Oprócz Kurta Blome w Instytucie pracowali prof. dr Hans Holfelder, prof. dr Friedrich Holtz, dr Gross, dr Lange-Sudermann, dr Karl Hermann Lasch, dr Seel oraz ponad 80 innych pracowników naukowych.

</doc>
<doc id="2742392" url="https://pl.wikipedia.org/wiki?curid=2742392" title="Joanna Nowakowska">
Joanna Nowakowska



</doc>
<doc id="2742393" url="https://pl.wikipedia.org/wiki?curid=2742393" title="Warren Weir">
Warren Weir

Warren Weir (ur. 13 października 1989 w Trelawny) – jamajski lekkoatleta, sprinter, specjalizujący się w biegu na 200 metrów. Brązowy medalista olimpijski z Londynu na tym dystansie. Waży 75kg i mierzy 178cm wzrostu.
Jako junior biegał także na dystansie 110 metrów przez płotki. W 2008 wystąpił podczas mistrzostw świata juniorów w Bydgoszczy - zajął ósme miejsce w swoim biegu półfinałowym, wyrównując swój rekord życiowy. Jest także srebrnym medalistą CARIFTA Games na tym dystansie. W 2012 zajął trzecie miejscu w biegu na 200 metrów podczas mistrzostw Jamajki, dzięki czasu otrzymał szansę wystąpienia na igrzyskach olimpijskich w Londynie. Debiutując na światowej imprezie wśród seniorów, Weir zdobył brązowy medal. Złoty i srebrny medalista mistrzostw świata w Moskwie (2013). Zwycięzca łącznej punktacji Diamentowej Ligi 2013 w biegu na 200 metrów. Srebrny medalista igrzysk Wspólnoty Narodów (2014).
24 maja 2014 wszedł w skład jamajskiej sztafety 4 × 200 metrów, która czasem 1:18,63 ustanowiła aktualny rekord świata.

</doc>
<doc id="2742399" url="https://pl.wikipedia.org/wiki?curid=2742399" title="Carpenters (album)">
Carpenters (album)

Carpenters – trzeci album w dyskografii duetu The Carpenters. Ukazał się nakładem wytwórni A&amp;M Records 14 maja 1971 r. pod numerem katalogowym SP 3502. Zawiera m.in. takie przeboje jak: „For All We Know”, „Rainy Days and Mondays”, „Superstar”. Album dotarł do pozycji #2 zestawienia Billboard 200 oraz otrzymał status platynowej płyty.
Na charakterystycznej okładce stylizowanej na dużą kopertę po raz pierwszy pojawiło się logo firmowe duetu. Na większości utworów wokalistką jest Karen Carpenter.
Lista utworów.
Strona A
Strona B
Single.
For All We Know (Theme from Lovers and Other Strangers).
Singiel 7” wydany w USA w 1971 przez A&amp;M Records (A&amp;M 1243)
Rainy Days and Mondays.
Singiel 7” wydany w USA w 1971 przez A&amp;M Records (A&amp;M 1260)
Superstar.
Singiel 7” wydany w USA w 1971 przez A&amp;M Records (A&amp;M 1289)

</doc>
<doc id="2742401" url="https://pl.wikipedia.org/wiki?curid=2742401" title="Nélio dos Santos Perreira">
Nélio dos Santos Perreira



</doc>
<doc id="2742403" url="https://pl.wikipedia.org/wiki?curid=2742403" title="Parafia św. Wojciecha i Matki Kościoła w Pogorzelicy">
Parafia św. Wojciecha i Matki Kościoła w Pogorzelicy

Parafia św. Wojciecha i Matki Kościoła w Pogorzelicy – parafia rzymskokatolicka, należąca do dekanatu żerkowskiego, diecezji kaliskiej. 
Do parafii należy około 1400 wiernych. Kościół parafialny zbudowano w latach 1886-1887 w stylu neogotyckim. Generalny remont kościoła parafialnego miał miejsce w latach 2007-2012.
Do parafii należą wsie: Pogorzelica, Nowa Wieś Podgórna, Antonin, Przybysław, Szczonów, Gąsiorów, Paruchów, Komorze Przybysławskie
Księża pochodzący z parafii.
Jak do tej pory jedynym wywodzącym się z pogorzelickiej parafii kapłanem jest:

</doc>
<doc id="2742407" url="https://pl.wikipedia.org/wiki?curid=2742407" title="Moumi Sebergue">
Moumi Sebergue



</doc>
<doc id="2742410" url="https://pl.wikipedia.org/wiki?curid=2742410" title="Arsen Cebrzyński">
Arsen Cebrzyński

Arsen Cebrzyński (ur. 8 marca 1912 w Batumi, w Gruzji, zm. 11 września 1940 w Pembury, w Anglii) – porucznik pilot Wojska Polskiego.
Życiorys.
Wraz z rodziną wrócił do Polski w 1918 roku i zamieszkał w Warszawie. W 1932 wstąpił do Szkoły Podchorążych Lotnictwa w Dęblinie (VIII promocja). 4 sierpnia 1934 roku Prezydent RP Ignacy Mościcki mianował go podporucznikiem ze starszeństwem z 15 sierpnia 1934 roku i 17. lokatą w korpusie oficerów aeronautyki, a minister spraw wojskowych wcielił do 1 pułku lotniczego w Warszawie. W 1936 ukończył kurs w Wyższej Szkole Pilotażu w Grudziądzu. Następnie dostał przydział do 111 eskadry myśliwskiej. Na stopień porucznika został mianowany ze starszeństwem z 19 marca 1938 i 46. lokatą w korpusie oficerów lotnictwa, grupa liniowa. Brał udział w walkach podczas kampanii wrześniowej uzyskując pierwsze zestrzelenia. 
Po zakończeniu działań przez Rumunię przedostał się do Francji, gdzie brał udział w walkach w składzie II/6. Grupy Pościgowej - był dowódcą Klucza Frontowego "Ce" wyposażonego w samoloty Bloch MB.152. W kampanii francuskiej zestrzelił na pewno 1 i 5/6 samolotu nieprzyjaciela.
Po upadku Francji 7 lipca 1940 ewakuowany do Anglii przez Oran. Przydzielony do dywizjonu 303, gdzie przybył 21 sierpnia 1940. 11 września 1940 roku, w swoim pierwszym locie bojowym w Dywizjonie 303, został zestrzelony i rozbił się ok. 16:15 na farmie Hitchens w Pembury. Jego ciało znaleziono niedaleko rozbitego samolotu Hurricane V6667/RF-K. Pochowany na cmentarzu Northwood, grób H187.
Zwycięstwa powietrzne.
Na liście Bajana został sklasyfikowany na 124. pozycji. Zaliczono mu zniszczenie 2 i 1/6 samolotu nieprzyjaciela zestrzelonego na pewno.
Zestrzelenia pewne:

</doc>
<doc id="2742413" url="https://pl.wikipedia.org/wiki?curid=2742413" title="Centralny Instytut Badań nad Rakiem">
Centralny Instytut Badań nad Rakiem



</doc>
<doc id="2742414" url="https://pl.wikipedia.org/wiki?curid=2742414" title="Reichsinstitut an der Reichsuniversität Posen">
Reichsinstitut an der Reichsuniversität Posen



</doc>
<doc id="2742415" url="https://pl.wikipedia.org/wiki?curid=2742415" title="Reichsinstitut für Krebsforschung">
Reichsinstitut für Krebsforschung



</doc>
<doc id="2742422" url="https://pl.wikipedia.org/wiki?curid=2742422" title="Hursit Atak">
Hursit Atak



</doc>
<doc id="2742424" url="https://pl.wikipedia.org/wiki?curid=2742424" title="Richard Bryan">
Richard Bryan

Richard H. Bryan (ur. 16 lipca 1937 w Waszyngtonie) – polityk amerykański, działacz Partii Demokratycznej, prawnik.
W latach 1972–1978 zasiadał w Senacie stanu Nevada. Od 1979 do 1983 sprawował urząd prokuratora generalnego tego stanu. W latach 1983–1989 pełnił funkcję gubernatora Nevady.
Od 1989 do 2001 był senatorem 1. klasy z Nevady. W 1993–1995 zajmował stanowisko przewodniczącego Komisji do spraw Etyki Senatu Stanów Zjednoczonych.

</doc>
<doc id="2742425" url="https://pl.wikipedia.org/wiki?curid=2742425" title="Fehaid Al-Deehani">
Fehaid Al-Deehani



</doc>
<doc id="2742426" url="https://pl.wikipedia.org/wiki?curid=2742426" title="Gevorik Pogosjan">
Gevorik Pogosjan



</doc>
<doc id="2742427" url="https://pl.wikipedia.org/wiki?curid=2742427" title="Elen Grigorjan">
Elen Grigorjan



</doc>
<doc id="2742429" url="https://pl.wikipedia.org/wiki?curid=2742429" title="Gargamelle">
Gargamelle

Gargamelle – nazwa dużej komory pęcherzykowej, użytej w latach 70. XX wieku w CERN do badania oddziaływania neutrin z innymi cząstkami elementarnymi. Zbudowana we Francji, o średnicy niemal 2 metrów i długości 4,8 metra, Gargamelle mieściła prawie 12 m3 freonu. Ciężki płyn został użyty zamiast popularniejszego ciekłego wodoru, co zwiększyło szansę na oddziaływanie neutrino z innymi cząstkami, a także ułatwiło odróżnienie mionów od pionów.
Gargamelle działała od 1970 do 1978 roku, bombardowana neutrinami i mionami wytworzonymi w synchrotronie protonowym należącym do CERN. Eksperymenty te doprowadziły do jednego z najważniejszych odkryć w historii CERN: eksperymentalnej obserwacji prądów neutralnych, odpowiedzialnych za niektóre efekty oddziaływania słabego. Odkrycie to zostało oficjalnie potwierdzone i ogłoszone w lipcu 1973, niedługo po teoretycznym ich przewidzeniu.
W eksperymencie przeanalizowano około 83 tys. obserwacji neutrin, wśród których wykryto 102 oddziaływania prądu neutralnego. Naukowcy szukali zderzeń, podczas których produkowane były wyłącznie hadrony.
Nazwa Gargamelle pochodzi z powieści François Rabelais'go "Gargantua i Pantagruel", gdzie Gargamelle była matką Gargantuy.

</doc>
<doc id="2742430" url="https://pl.wikipedia.org/wiki?curid=2742430" title="Alamusi">
Alamusi

Alamusi (; ur. 12 czerwca 1989) – chiński judoka, brązowy medalista Mistrzostw Azji w judo, w kategorii wagowej do 60 kilogramów.
Brał udział w XXX Letnich Igrzyskach Olimpijskich w Londynie w 2012 roku, w kategorii wagowej do 60 kg. Został pokonany w drugiej rundzie przez Wenezuelczyka Javiera Guédeza.

</doc>
<doc id="2742431" url="https://pl.wikipedia.org/wiki?curid=2742431" title="XV Liceum Ogólnokształcące im. Marii Skłodowskiej-Curie w Krakowie">
XV Liceum Ogólnokształcące im. Marii Skłodowskiej-Curie w Krakowie

XV Liceum Ogólnokształcące im. Marii Skłodowskiej-Curie – liceum ogólnokształcące w Krakowie, znajdujące się przy al. Adolfa Dygasińskiego 15 w dzielnicy Bieżanów-Prokocim.
Historia.
Szkoła powstała w 1958 jako Szkoła Podstawowa i Liceum Ogólnokształcące nr XVI. W roku szkolnym 1959/60 przyjmuje nazwę Szkoła Podstawowa i Liceum Ogólnokształcące im. Marii Skłodowskiej-Curie w Krakowie. W 1961 szkoła otrzymuje nową nazwę – Szkoła Podstawowa i Liceum Ogólnokształcące nr V im. Marii Skłodowskiej-Curie. W 1962 roku pierwsi uczniowie otrzymali świadectwa dojrzałości. W październiku 1966 nastąpiło rozdzielenie szkół – powstały: XV Liceum Ogólnokształcące im. Marii Skłodowskiej-Curie i Szkoła Podstawowa nr 116, ale działały w tym samym budynku. W roku szkolnym 1971/72 Szkoła Podstawowa nr 116 przeniosła się do osobnego gmachu. 25 września 1971 nastąpiło przekazanie szkole sztandaru – został odznaczony Złotą Odznaką Miasta Krakowa za pracę społeczną dla szkoły i środowiska. W tym samym roku nastąpiło odsłonięcie popiersia Marii Curie-Skłodowskiej. W roku szkolnym 1972/73 istniało już 20 oddziałów, w których naukę pobierało 728 uczniów. 
25 listopada 1983 XV LO świętowało jubileusz ćwierćwiecza istnienia szkoły. Odsłonięto tablicę pamiątkową, ufundowaną przez Krakowskie Zakłady Armatur, według projektu mgr. Bogusława Koperskiego. 
Uruchomiono klasy autorskie:
W roku szkolnym 1995/96 utworzono w szkole II Uzupełniające Liceum Ogólnokształcące dla Dorosłych – powstał Zespół Szkół Ogólnokształcących nr 10.
W 2018 roku szkoła obchodziła jubileusz 60-lecie swojej działalności. 
Liczba absolwentów XV LO od początku istnienia szkoły – ponad 11 500.
Działalność szkoły.
Obecnie Szkoła prowadzi współpracę z wydziałem Fizyki, Astronomii i Informatyki Stosowanej Uniwersytetu Jagiellońskiego oraz z Lotniskiem w Balicach, dzięki czemu uczniowie klas lotniczych mogą poszerzać swoją wiedzę na temat działania linii lotniczych. 
XV Liceum Ogólnokształcące jest również szkołą ćwiczeń Uniwersytetu Ekonomicznego w Krakowie. 
Liczba uczniów w szkole: 760, liczba klas: 25.
Profile klas, klasy z wiodącymi przedmiotami nauczania: 
Języki obce: język angielski, język francuski, język hiszpański, język niemiecki i język włoski 
Osiągnięcia: Finalista Ogólnopolskiego Konkursu wiedzy i Uniwersytecie Jagiellońskim, Finaliści Wojewódzkiego Konkursu Wiedzy Chemicznej, Międzyszkolnych Zawodów Matematycznych, liczne nagrody i wyróżnienia w mistrzostwach Krakowa w piłce siatkowej, koszykowej i w wojewódzkich zawodach lekkoatletycznych.
Przy XV LO istnieje 45 Podgórska Drużyna Starszoharcerska, która działa w ramach Szczepu Gwieździstego ZHP.
Biblioteka.
Biblioteka posiada ponad 17000 książek, ponad 20 tytułów czasopism, zbiór kaset wideo (m.in.: ekranizacje lektur szkolnych, omówienia epok historycznych, programy edukacyjne do lekcji biologii, geografii, fizyki, matematyki, historii sztuki, lekcji wychowawczych), zbiór taśm magnetofonowych (dotyczy głównie języków obcych), zbiór płyt DVD i CD.
Czytelnia multimedialna posiada 4 stanowiska komputerowe z dostępem do Internetu.
Wymiany młodzieży.
2010/2011 – wymiana młodzieży ze szkołami w Niemczech – Marie-Curie-Gymnasium z Kirchzarten koło Freiburga.
2013/2014 – wymiana młodzieży w ramach projektu Comenius ze szkołami w Turcji, Szwecji, Włoszech, Niemczech oraz Wielkiej Brytanii. 
2015/2016 – Polsko-Niemiecka wymiana młodzieży. 
Projekty edukacyjne 
Projekt Chemiczny Irresistible. 
Edukacja Szkolna przeciwko Wykluczeniu Prawnemu. 
Moje Finanse. 
Projekt Aktywności Fizycznej. 
Projekt „Wybierz ŻYCIE”. 

</doc>
<doc id="2742432" url="https://pl.wikipedia.org/wiki?curid=2742432" title="Ziemstwo (ujednoznacznienie)">
Ziemstwo (ujednoznacznienie)



</doc>
<doc id="2742433" url="https://pl.wikipedia.org/wiki?curid=2742433" title="Przysłop Potócki">
Przysłop Potócki



</doc>
<doc id="2742434" url="https://pl.wikipedia.org/wiki?curid=2742434" title="Fidei depositum">
Fidei depositum



</doc>
<doc id="2742435" url="https://pl.wikipedia.org/wiki?curid=2742435" title="Soft tenis">
Soft tenis

Soft tenis (jap. ソフトテニス , ang. ) – dyscyplina sportowa rozgrywana od 1884 roku, azjatycka odmiana tenisa ziemnego, rozgrywana na korcie tenisowym, polegająca na przebijaniu rakietą tenisową piłki ponad lub obok siatki na pole przeciwnika, w sposób utrudniający jej odbiór.
Soft tenis jest zmodyfikowaną odmianą tenisa ziemnego, przywiezionego do Japonii pod koniec XIX wieku przez misjonarzy z zachodu. Jest to jeden z najpopularniejszych sportów Azji. Uprawia się go w trzydziestu pięciu krajach świata, a w samej Japonii gra w niego sześć milionów osób.
Zasady gry.
Zasady obowiązujące w soft tenisie są w większości takie same jak w tenisie ziemnym. Po raz ostatni zmiany w regulaminie wprowadzono w 1992 roku.
Soft tenis jest grą, którą można uprawiać na wolnej przestrzeni oraz w hali, na wszystkich typach nawierzchni. Może być rozgrywany pojedynczo (tzw. "singel") lub w dwuosobowych zespołach zawodników jednej płci ("debel") lub obu ("mikst").
Sety w grze pojedynczej z reguły rozgrywa się do czterech wygranych gemów, natomiast sety w grze podwójnej i mieszanej do pięciu. W meczu najczęściej gra się do trzech lub pięciu setów. Przy stanie "3:3" w singlu i "4:4" w grach dwuosobowych ma miejsce tie-break nieróżniący się niczym od tie-breaka w tenisie ziemnym. Istnieją również warianty, w których spotkania toczą się do dwóch lub trzech zwyciężonych gemów lub składają się z piętnastu rozegranych piłek. W grze podwójnej i mieszanej zawodnicy podający wykonują po dwa serwisy na przemian, w przeciwieństwie do tenisa, w którym jedna osoba z pary serwuje przez całego gema.
Sprzęt.
Największą różnicą pomiędzy soft tenisem a tenisem ziemnym jest piłeczka, którą w azjatyckiej wersji wykonuje się z gumy i pompuje. Powinna ważyć około 30 gramów, mieć średnicę 6,6 cm i odbijać się na wysokość 70–80 cm podczas upuszczania z wysokości półtora metra. Główka rakiety tenisowej jest szersza i krótsza w porównaniu do sprzętu soft tenisowego. Siatka zawieszona nad kortem ma wysokość 107 cm.
Wymiary kortu.
Poniższa tabela prezentuje odległości zachowane pomiędzy liniami w profesjonalnym korcie do soft tenisa.
Zawody soft tenisowe.
W 1975 roku na Hawajach odbyły się pierwsze mistrzostwa świata w soft tenisie. Kolejne turnieje mistrzowskie odbywały się w cyklu dwuletnim, a od 1991 roku czteroletnim. Łącznie do końca XX wieku rozegrano dziesięć z zaplanowanych jedenastu zawodów o tytuł najlepszego zawodnika na świecie. W 2011 roku w Korei po raz czternasty tenisiści ubiegali się o tytuł. Poza tym regularnie odbywają się zawody o tytuły mistrza Europy czy mistrza kraju. Soft tenis jest lub był obecny na igrzyskach Azji Wschodniej, igrzyskach azjatyckich i igrzyskach południowoazjatyckich.
System rankingowy.
25 sierpnia 2012 Europejska Federacja Soft Tenisa opublikowała rankingi w pięciu konkurencjach: singlu mężczyzn i kobiet, deblu mężczyzn i kobiet, a także mikście. Najwyższe miejsce w grze pojedynczej mężczyzn zajmowali: Roman Fojtik, natomiast wśród kobiet numerem pierwszym była Ewelina Skaza. W grze podwójnej mężczyzn najlepsi byli Aleksander i Tomasz Matuszelańscy, a najlepszymi deblistkami były Katarzyna Sumińska i Ewelina Skaza. W mikście numerem pierwszym oznaczono Leę Szwedovą i Romana Fojtika.

</doc>
<doc id="2742437" url="https://pl.wikipedia.org/wiki?curid=2742437" title="Soft tennis">
Soft tennis



</doc>
<doc id="2742438" url="https://pl.wikipedia.org/wiki?curid=2742438" title="Tetsuya Takahashi">
Tetsuya Takahashi

 – japoński projektant gier komputerowych oraz kierownik Monolith Soft. W przeszłości pracował w Square (obecnie Square Enix) nad takimi grami jak "Final Fantasy V", "Final Fantasy VI" czy "Chrono Trigger". W 1999 roku opuścił Square i został współzałożycielem oraz kierownikiem w Monolith Soft.
W 1995 poślubił swoją koleżankę z pracy Soraya Saga, która pracowała z nim nad "Xenogears", "Xenosaga" oraz "Soma Bringer".

</doc>
<doc id="2742441" url="https://pl.wikipedia.org/wiki?curid=2742441" title="Karol Wielki (serial telewizyjny)">
Karol Wielki (serial telewizyjny)

Karol Wielki (fr. "Charlemagne, le prince à cheval") – trzyodcinkowy miniserial biograficzny z 1994, opowiadający o życiu Karola Wielkiego.

</doc>
<doc id="2742442" url="https://pl.wikipedia.org/wiki?curid=2742442" title="A Lamusi">
A Lamusi



</doc>
<doc id="2742444" url="https://pl.wikipedia.org/wiki?curid=2742444" title="Douglas XFD">
Douglas XFD

Douglas XFD – prototypowy samolot myśliwski z początku lat 30. XX wieku zaprojektowany i zbudowany w zakładach Douglas Aircraft Company na zamówienie United States Navy (USN) na dwumiejscowy, pokładowy samolot myśliwski. Głównymi projektantami XFD byli James H. Kindelberger i Arthur Emmons Raymond, był to pierwszy samolot myśliwski zaprojektowany przez Douglasa. Pomimo dobrych osiągów samolot nie wszedł do produkcji seryjnej ponieważ USN straciła zainteresowanie dwumiejscowymi myśliwcami. Zbudowano tylko jeden prototyp.
Tło historyczne.
Pod koniec lat 20. i na początku lat 30. XX wieku siły powietrzne USN i United States Marine Corps używały kilka wersji powstałego w 1925 F8C jako „uniwersalny” samolot łączący w funkcje myśliwca, bombowca nurkującego i samolotu rozpoznawczego. Powstające już na początku lat 30. dolnopłatowce miały co prawda lepsze osiągi od tradycyjnych dwupłatowców ale Bureau of Aeronautics (dyrektorat USN ds. lotnictwa morskiego) nie było jeszcze wówczas zainteresowane jednopłatowymi samolotami do użycia na lotniskowcach. Na początku 1932 zaprosiło firmy lotnicze do zaprojektowania następcy F8C, według Specification No. 311 miał być to dwumiejscowy dwupłatowiec o klasycznej konstrukcji z podwoziem stałym, napędzany silnikiem Pratt &amp; Whitney R-1535 zdolny do przenoszenia 500-funtowego (242 kg) ładunku bomb. Do konkursu na nowy samolot stanęło siedem firm z czego Bureau of Aeronautics wybrało projekty Voughta (XF3U) i Douglasa (XFD) i zamówiło po jednym prototypie. Douglas oficjalnie otrzymał kontrakt na nowy samolot 30 czerwca 1932.
XFD-1 był pierwszy myśliwcem zaprojektowanym w zakładach Douglasa, a także jedynym dwupłatowym myśliwcem tej firmy.
Opis konstrukcji.
Douglas XFD (numer seryjny Douglasa 1136, number konstrukcyjny Bureau of Aeronautics – 9223) był dwumiejscowym, jednosilnikowym samolotem dwupłatowym o klasycznej konstrukcji, jego głównymi projektantami byli James H. Kindelberger i Arthur Emmons Raymond.
Napęd samolotu stanowił chłodzony powietrzem 14-cylindrowy silnik gwiazdowy Pratt &amp; Whitney R-1535 o mocy 700 KM z drewnianym śmigłem dwupłatowym Hamilton Standard o stałym skoku. Silnik był okapotowany owiewką typu NACA. Samolot miał klasyczne podwozie stałe z płozą ogonową.
Samolot miał konstrukcję metalową, krytą płótnem. Górne skrzydła były wyposażone w niewielkie klapy krokodylowe ("split flaps") pomiędzy kadłubem a lotkami, dolne skrzydło miało znacznie większe klapy rozciągające się pod skrzydłem na całej długości lotek.
Samolot mierzył 7,72 m długości, rozpiętość skrzydeł wynosiła 9,60 m, a wysokość – 3,37 m. Powierzchnia skrzydeł wynosiła 27,40 m2. Masa własna samolotu wynosiła 1464 kg, a maksymalna masa startowa – 2267 kg.
Prędkość maksymalna samoloty wynosiła 445 km/h, a prędkość przelotowa 274 km/h. Zbiornik paliwa mieścił 110 galonów benzyny co dawało dwupłatowcowi zasięg wynosił 927 km. Samolot mógł się wspiąć na pułap 7224 m, prędkość wznoszenia wynosiła 8,48 m/s.
Załogę stanowiły dwie osoby (pilot i obserwator/strzelec) siedzące w zamkniętym kokpicie w układzie tandem. Uzbrojenie stanowiły trzy karabiny maszynowe kalibru 7,62 mm - dwa nieruchome, strzelające do przodu i obsługiwane przez pilota, jeden ruchomy, strzelający do tyłu i obsługiwany przez strzelca, oprócz tego samolot mógł przenosić do 500 funtów bomb na zewnętrznych zaczepach – pojedynczą 500-funtową bombę lub dwie bomby 166-funtowe.
Historia.
Prototyp samolotu został ukończony w styczniu 1933 i został oblatany przez Eddiego Allena. W czasie prób wytrzymałościowych na nurkowanie owiewka silnika obsunęła się w przód, ale na szczęście odłamała się całkowicie od samolotu zanim uderzyła w śmigło i Allenowi udało się wylądować z niewielkimi tylko uszkodzeniami.
Po naprawie uszkodzeń i wzmocnieniu zacisków owiewki samolot został dostarczony bazy Naval Support Facility Anacostia na 18 czerwca 1933. W tym samym czasie do Anacostii dotarł samolot Voughta, obydwa samoloty miały bardzo zbliżoną konstrukcję, różniły się tylko innym podwoziem i szczegółami aerodynamicznymi.
Pomiędzy 18 czerwca 1933 a 14 sierpnia odbył się szereg testów porównujących obydwa samoloty, z których zwycięsko wyszedł dwupłatowiec Douglasa. 
Samolot był chwalony za dobre właściwości pilotażowe, wysoko oceniono także sposób zamontowania tylnego, ruchomego karabinu maszynowego. Pomimo że samolot nie spełniał założeń konkursu co do wymaganej prędkości maksymalnej, osiągał on tylko 208 mil na godzinę zamiast wymaganych 216 mil na godzinę, rekomendowano aby został on przyjęty do służby i został wprowadzony do produkcji seryjnej. Jednakże jeszcze w czasie testowania obydwu samolotów dowództwo USN straciło zainteresowanie dwumiejscowymi myśliwcami i konstrukcja Douglasa nie weszła do produkcji (samolot Voughta także nie wszedł do produkcji seryjnej ale na jego podstawie zaprojektowano serię samolotów SBU Corsair).
Prototyp XFD został zwrócony Douglasowi, gdzie w 1936 zmieniono mu silnik na 9-cylindrowy Wright 1820-F53 o mocy 750 KM. W takiej postaci był on oferowany na eksport jako dwumiejscowy samolot rozpoznawczo-bombowy, ale w tym czasie jako samolot bombowy była to już konstrukcja wyraźnie przestarzała i samolot nie znalazł żadnych nabywców (prędkość maksymalna 339 km/h, przelotowa 282 km/h, zasięg 740 km). W późniejszym czasie został przekazany firmie Pratt &amp; Whitney, gdzie był używany do testowania silników.
Po nieotrzymaniu kontraktu na produkcję seryjną XFD następnym projektem Douglasa na myśliwiec pokładowym był powstały dopiero w 1948 XF3D.

</doc>
<doc id="2742445" url="https://pl.wikipedia.org/wiki?curid=2742445" title="Mars Society Polska">
Mars Society Polska



</doc>
<doc id="2742446" url="https://pl.wikipedia.org/wiki?curid=2742446" title="Khalil Al-Hanahneh">
Khalil Al-Hanahneh

Khalil Al-Hanahneh (ur. 11 maja 1980) – jordański lekkoatleta specjalizujący się w biegu na 200 metrów. Uczestniczył w letnich igrzyskach olimpijskich w 2008 i 2004 roku.
Najlepsze wyniki w sezonie.
Bieg na 60 metrów
Bieg na 100 metrów
Bieg na 200 metrów
Skok w dal

</doc>
<doc id="2742448" url="https://pl.wikipedia.org/wiki?curid=2742448" title="Solomon Bayoh">
Solomon Bayoh

Solomon Bayoh (ur. 18 maja 1990) - lekkoatleta z Sierra Leone specjalizujący się w biegu na 200 metrów. Uczestniczył w Letnich Igrzyskach Olimpijskich 2008.

</doc>
<doc id="2742449" url="https://pl.wikipedia.org/wiki?curid=2742449" title="Naoto Ohshima">
Naoto Ohshima



</doc>
<doc id="2742451" url="https://pl.wikipedia.org/wiki?curid=2742451" title="Branipole">
Branipole

Branipole (bułg. "Браниполе") – wieś w południowej Bułgarii, w obwodzie Płowdiw, w gminie Rodopi.
Wieś położona 8 km od Płowdiwu. Branipole wkrótce ma się połączyć z wsią Bełasztica.
W starożytności wioskę zamieszkiwała osada tracka, do dzisiaj pozostała mogiła i liczne wykopaliska archeologiczne, odkryto między innymi:

</doc>
<doc id="2742453" url="https://pl.wikipedia.org/wiki?curid=2742453" title="Maria Stiepanowa">
Maria Stiepanowa



</doc>
<doc id="2742457" url="https://pl.wikipedia.org/wiki?curid=2742457" title="Juan Pedro Gutiérrez">
Juan Pedro Gutiérrez

Juan Pedro Gutiérrez Lanas (ur. 10 października 1983 w Nueve de Julio) – argentyński koszykarz, reprezentant kraju, grający na pozycji środkowego, posiadający także hiszpańskie obywatelstwo, multimedalista międzynarodowych imprez, olimpijczyk. 
W 2001 zaczął karierę zawodową w Liga Nacional de Básquet, w drużynie Obras Sanitarias. Brązowy medalista olimpijski 2008.

</doc>
<doc id="2742459" url="https://pl.wikipedia.org/wiki?curid=2742459" title="Christopher Williams (sprinter)">
Christopher Williams (sprinter)

Christopher Williams (ur. 15 marca 1972 w Mandeville) – jamajski lekkoatleta specjalizujący się w biegach sprinterskich. Uczestniczył w Letnich Igrzyskach Olimpijskich w 2000, 2004 oraz 2008 roku.
Najlepsze wyniki w sezonie.
Bieg na 100 metrów
Bieg na 200 metrów

</doc>
<doc id="2742460" url="https://pl.wikipedia.org/wiki?curid=2742460" title="Reprezentacja Argentyny w koszykówce mężczyzn">
Reprezentacja Argentyny w koszykówce mężczyzn

Reprezentacja Argentyny w koszykówce mężczyzn; (es. Selección de básquetbol de Argentina) – drużyna, która reprezentuje Argentynę w koszykówce mężczyzn. Za jej funkcjonowanie odpowiedzialny jest Argentyński Związek Koszykówki ("Confederación Argentina de Básquetbol"). Największy sukces tej reprezentacji to mistrzostwo olimpijskie 2004 z Aten.
Trenerem reprezentacji jest Sergio Hernández. Obecnie drużyna zajmuje 3. miejsce w rankingu FIBA.

</doc>
<doc id="2742463" url="https://pl.wikipedia.org/wiki?curid=2742463" title="Pewnej nocy w Mongkoku">
Pewnej nocy w Mongkoku

Pewnej nocy w Mongkoku (tytuł oryginalny 旺角黑夜, Wong gok hak yau) – hongkoński dramat filmowy z 2004 roku w reżyserii Dereka Yee.
Fabuła.
W ulicznych walkach gangów ginie syn przywódcy jednego z nich. Aby pomścić śmierć syna, ojciec wynajmuje zabójcę – Roya (Daniel Wu), młodego mężczyznę z biednej wioski. Roy chce znaleźć w Hongkongu swoją dziewczynę, która wyjechała z wioski do pracy i przestała się z nim kontaktować. Policja nie chce dopuścić do morderstwa szefa gangu, by nie spowodować wojny gangów i wpada na ślad Roya. Roy ratuje przypadkowo napotkaną prostytutkę z niebezpieczeństwa, przez co naraża się na zemstę gangu.
Obsada.
Źródło: Filmweb
Odbiór.
Dochód.
Film zarobił 7 656 250 dolarów hongkońskich w Hongkongu.
Nagrody i nominacje.
Źródło: Internet Movie Database.

</doc>
<doc id="2742465" url="https://pl.wikipedia.org/wiki?curid=2742465" title="Wong gok hak yau">
Wong gok hak yau



</doc>
<doc id="2742474" url="https://pl.wikipedia.org/wiki?curid=2742474" title="Diana Baciu">
Diana Baciu

Diana Baciu (ur. 26 marca 1994) – mołdawska szachistka, mistrzyni FIDE od 2009 roku.
Kariera szachowa.
Wielokrotnie reprezentowała Mołdawię na mistrzostwach świata i Europy juniorek w różnych kategoriach wiekowych, największy sukces odnosząc w 2011 r. w Albenie, gdzie zdobyła tytuł mistrzyni Europy juniorek do 18 lat. Oprócz tego, dwukrotnie zdobyła brązowe medale: Batumi 2006 (MŚ do 12 lat) oraz Vũng Tàu 2008 (MŚ do 14 lat). 
Od 2007 r. odnosi sukcesy w finałach indywidualnych mistrzostw Mołdawii: w 2007 podzieliła II-III m., w 2008 zdobyła medal srebrny, w 2009 – tytuł mistrzyni kraju, natomiast w 2010 – medal brązowy.
W 2010 r. zadebiutowała w narodowej drużynie podczas rozegranej w Chanty-Mansyjsku szachowej olimpiadzie.
Najwyższy ranking w dotychczasowej karierze osiągnęła 1 marca 2012 r., z wynikiem 2211 punktów zajmowała wówczas 2. miejsce (za Swietłaną Pietrenko) wśród mołdawskich szachistek.

</doc>
<doc id="2742475" url="https://pl.wikipedia.org/wiki?curid=2742475" title="Mulligatawny">
Mulligatawny

Mulligatawny (, dosł. „pieprzowa woda”) – wschodnioindyjska zupa, która została zaadaptowana również w kuchni angielskiej.
Bardzo esencjonalny bulion z kury, baraniny lub jagnięciny z duszonymi warzywami. Przyprawia się go curry, kurkumą, liśćmi laurowymi, goździkami, a podaje z ryżem, pokrojonym mięsem kurczaka, siekanymi migdałami i mlekiem kokosowym. W wariancie angielskim jako dodatek stosuje się jabłka, a w Australii – posiekany, wędzony boczek oraz pomidory. Ponadto istnieje wiele lokalnych wariacji tego dania, różniących się szczegółami w zakresie przypraw czy składu.

</doc>
<doc id="2742478" url="https://pl.wikipedia.org/wiki?curid=2742478" title="Ajgül Ömüralijewa">
Ajgül Ömüralijewa

 Ajgül Ömüralijewa (kirg. Айгүл Өмүралиева; ros. Айгуль Умуралиева, "Ajgul Umuralijewa") – kirgiska artystka, wdowa po aktorze A. Ömüralijewie. Pełni obowiązki dyrektorki i kierowniczki artystycznej Biszkeckiego Miejskiego Teatru Dramatycznego imienia Arsena Ömüralijewa; na tej posadzie jest następczynią męża. Za doniosły wkład w rozwój kulturalny kraju uhonorowano ją tytułem Zasłużonego Działacza Kultury Republiki Kirgiskiej.

</doc>
<doc id="2742484" url="https://pl.wikipedia.org/wiki?curid=2742484" title="Leonardo Gutiérrez">
Leonardo Gutiérrez

Leonardo Martín Gutiérrez (ur. 16 maja 1978 w Mar del Plata) – argentyński koszykarz, reprezentant kraju, grający na pozycji rzucającego obrońcy. W 1993 r. zaczął karierę zawodową w Liga Nacional de Básquet, w drużynie Olimpia Venado Tuerto, a obecnie występuje w Peñarol de Mar del Plata. Mistrz olimpijski 2004 oraz brązowy medalista olimpijski 2008.
Osiągnięcia.
Stan na 21 lutego 2016, na podstawie, o ile nie zaznaczono inaczej.

</doc>
<doc id="2742487" url="https://pl.wikipedia.org/wiki?curid=2742487" title="Błyszczący ekran">
Błyszczący ekran

Błyszczący ekran – rodzaj wyświetlacza. W specjalnych warunkach (zupełna ciemność) pozwala na uzyskanie lepszej jakości kolorów i kontrastu niż ekrany matowe. Główną wadą są niepożądane odbicia zewnętrznych źródeł światła. Aktualnie większość sprzedawanych monitorów komputerowych ma błyszczącą powłokę.

</doc>
<doc id="2742489" url="https://pl.wikipedia.org/wiki?curid=2742489" title="Ernst Andersson">
Ernst Andersson

Ernst Andersson (ur. 26 marca 1909, zm. 9 października 1989) – szwedzki piłkarz i trener, reprezentant kraju.
Kariera klubowa.
Swoją karierę piłkarską przypadającą na okres od 1927 do 1943 związał z klubem IFK Göteborg. W barwach tego klubu dwukrotnie zdobywał mistrzostwo Szwecji w sezonach 1934/35 oraz 1941/42. Przez 16 latr gry dla IFK rozegrał 296 spotkań, w których strzelił 6 bramek. 
Kariera reprezentacyjna.
Karierę reprezentacyjną rozpoczął 17 czerwca 1931 w meczu przeciwko reprezentacji Niemiec zremisowanym 0:0. W 1934 József Nagy, ówczesny selekcjoner reprezentacji Szwecji powołał Anderssona na MŚ 1934. Zagrał w spotkaniu z Argentyną i w ćwierćfinałowym meczu z Niemcami. Razem z ekipą osiągnął na włoskim turnieju ćwierćfinał. Po raz ostatni w reprezentacji zagrał 3 października 1937 w przegranym 1:2 spotkaniu z Danią. Łącznie w latach 1931–1937 zagrał w 29 spotkaniach reprezentacji Szwecji.
Kariera trenerska.
W latach 1941–1942 jako grający trener prowadził zespół IFK Göteborg, który doprowadził do mistrzostwo Szwecji w roku 1942.
Sukcesy.
IFK Göteborg

</doc>
<doc id="2742490" url="https://pl.wikipedia.org/wiki?curid=2742490" title="Linia Bucka">
Linia Bucka

Linia Bucka – droga leśna w Puszczy Zielonce, łącząca skrzyżowanie Duża Gwiazda, zlokalizowane na wschód od Zielonki z peryferyjnymi gospodarstwami Dąbrówki Kościelnej, położonymi koło Karczewka. W całości leży na terenie gminy Murowana Goślina.
Linia Bucka stanowi na pewnym odcinku północną granicę rezerwatu Klasztorne Modrzewie. Niedaleko Dużej Gwiazdy w poprzek drogi przechodzi koński szlak turystyczny - "Wilczy szlak". U wylotu tej drogi znajdowało się do II wojny światowej gospodarstwo niemieckiego rolnika nazwiskiem Buck, co znalazło odzwierciedlenie w nazwie traktu. 

</doc>
<doc id="2742491" url="https://pl.wikipedia.org/wiki?curid=2742491" title="Sylvia Fowles">
Sylvia Fowles

Sylvia Shaqueria Fowles (ur. 6 października 1985 w Miami) – amerykańska koszykarka, reprezentantka kraju, grająca na pozycji środkowej. W 2008 zaczęła karierę zawodową w WNBA, w drużynie Chicago Sky. Dwukrotna mistrzyni olimpijska 2008 oraz 2012. Od 2010 występuje również w Turcji, w drużynie Galatasaray SK.
W 2009, 2011 i 2013 trafiła do WNBA All-Star.

</doc>
<doc id="2742493" url="https://pl.wikipedia.org/wiki?curid=2742493" title="Łańcuch Korwina">
Łańcuch Korwina

Łańcuch Węgierski Korwina () – wysokie cywilne odznaczenie węgierskie, przyznawane w latach 1930–1944, a także w 2001 i od 2012. Nadawane jest za wybitny wkład w dziedzinach kultury, sztuki, nauki i edukacji. Odznaczeni tworzą stowarzyszenie o charakterze kapituły orderowej, pełniąc względem węgierskiego prezydenta i premiera organ doradczy.
Historia.
Ustanowione 11 października 1930 odznaczenie, znane w Polsce pod nazwą Odznaka Węgierska Korwina (""), podzielono na trzy klasy, w tym dwie pierwsze z limitem nadań, później zwiększonym z powodu powiększenia terytorium Węgier i przeznaczone dla Węgrów:
Cały dotychczasowy system orderowo-odznaczeniowy z czasów regencji Królestwa Węgier został zlikwidowany po przejęciu władzy przez komunistów w 1946. Po zmianie ustroju w 1989 Łańcuch Korwina nie znalazł się na nowej liście odznaczeń.
Sam łańcuch w identycznej formie jak przed II wojną światową wskrzesił premier Viktor Orbán 14 sierpnia 2001 jako odznaczenie resortowe premiera, ale było to już wyróżnienie, bez dodatkowych wieńców i odznak honorowych. Odznaczono nim wówczas 12 osób, ale już rok później, po zmianie rządu na opozycyjny, kolejne nadania zostały wstrzymane.
Ponowne dojście do władzy Fideszu w 2010 pozwoliło na awansowanie Łańcucha Korwina do rangi odznaczenia państwowego, nadawanego przez węgierskiego prezydenta (ta sama nowa ustawa orderowo-odznaczeniowa z 2011 ustanowiła dodatkowo Order Honoru i odnowiła Order Świętego Stefana).
Łańcuchem Korwina może być jednocześnie odznaczonych maksymalnie 15 osób, zarówno obywateli węgierskich, jak i cudzoziemców, którzy tworzą Radę Łańcucha Korwina (""). Rada, po śmierci któregoś z jej członków, musi każdorazowo wyrazić zgodę na odznaczenie kolejnej osoby. Na cele statutowe rady został przekazany specjalny budynek, dawny dom premiera Istvána Tiszy.
Nazwisko wyróżnionej osoby i data wręczenia nagrody są grawerowane na rewersie medalionu łańcucha, a ten po jego śmierci jest nadawany kolejnej osobie, której nazwisko umieszcza się poniżej. Gdy brak jest już miejsca na odwrocie, wówczas medalion przekazywany jest do Węgierskiego Muzeum Narodowego, a nowy odznaczony otrzymuje nowy łańcuch, a jego nazwisko i datę graweruje się jako pierwsze.
Łańcuch Korwina jest ustawowo drugim odznaczeniem węgierskim, po Orderze św. Stefana, a przed Orderem Honoru, natomiast noszony jest w kolejności bezpośrednio po Krzyżu Wielkim Orderu Zasługi.
Odznaczeni.
Łańcuchem Korwina.
Pełna lista:
Lata 1930–1943
Od 2001 roku
Wieńcem Korwina.
Pełna lista:

</doc>
<doc id="2742494" url="https://pl.wikipedia.org/wiki?curid=2742494" title="Galatasaray SK (koszykówka kobiet)">
Galatasaray SK (koszykówka kobiet)

Galatasaray Medical Park; turecki klub koszykarski kobiet, powstały w 1986 z siedzibą w Stambule. Drużyna występuje w rozgrywkach Euroligi oraz Türkiye 1. Kadınlar Basketbol Ligi ("Tureckiej Ligi Koszykówki Kobiet").

</doc>
<doc id="2742496" url="https://pl.wikipedia.org/wiki?curid=2742496" title="Spectrum (singel)">
Spectrum (singel)

Spectrum, znany także jako Spectrum (Say My Name) – utwór indie rockowej brytyjskiej grupy Florence and the Machine pochodzący z ich drugiego albumu studyjnego zatytułowanego "Ceremonials". Tekst piosenki został stworzony przez Florence Welch i Paula Epwortha, który także zajął się jego produkcją. 5 lipca 2012 roku utwór został wydany przez wytwórnię Island Records jako piąty singel z drugiego albumu. „Spectrum” swoją premierę miał 15 października 2010 roku podczas koncertu promującego album "Ceremonials".
W 2012 roku brytyjski DJ Calvin Harris zremiksował ten singel nazywając go „Spectrum (Say My Name)”. Utwór był pierwszym w karierze grupy jaki dotarł do szczytu notowania UK Singles Chart, sprzedając się w pierwszym w tygodniu w ilości 64 816 egzemplarzy. Singel zadebiutował także na pierwszym miejscu na liście przebojów w Irlandii i Szkocji oraz dotarł do pierwszej piątki w Australii i pierwszej trójki w Nowej Zelandii. Do utworu nagrano także teledysk, którego reżyserią zajął się David LaChapelle.

</doc>
<doc id="2742497" url="https://pl.wikipedia.org/wiki?curid=2742497" title="Sanderling">
Sanderling

Sanderling:

</doc>
<doc id="2742498" url="https://pl.wikipedia.org/wiki?curid=2742498" title="Kotwica pługowa">
Kotwica pługowa

Kotwica pługowa, lemieszowa, CQR (ang. "coastal quick release") – patentowa konstrukcja kotwicy składająca się z trzonu oraz ruchomej łapy.
Kotwicę pługową wymyślił na początku lat 20. XX wieku Anglik Geoffrey Taylor. Zaprojektował on łapę w kształcie podwójnego pługu, która bardzo skutecznie zagłębia się w miękkim dnie. Innowacja polegała również na zastosowaniu nietypowej osi obrotu trzonu. Jej kąt nachylenia sprawia, że naprężenie łańcucha bądź liny kotwicznej ustawia łapę tuż pod trzonem. Dzięki swojej prostocie i skuteczności kotwica CQR jest bardzo popularna w żeglarstwie, szczególnie morskim i oceanicznym. Do wad kotwicy pługowej należy zaliczyć słabe trzymanie się dna skalistego oraz możliwość łatwego zablokowania na przykład o kamienie.
Istnieje kilka odmian kotwicy CQR. Należą do nich kotwica Bruce’a, SOC oraz Delta.

</doc>
<doc id="2742499" url="https://pl.wikipedia.org/wiki?curid=2742499" title="Pożar uczuć">
Pożar uczuć

Pożar uczuć (ang. "A Pyromaniac's Love Story") – amerykańska komedia romantyczna z 1995 roku w reżyserii Joshua Branda.
Opis fabuły.
Sergio (John Leguizamo) odrzuca ofertę swojego szefa - 20 tysięcy dolarów za podpalenie cukierni. Zakład jednak płonie. Milioner, ojciec podpalacza, proponuje Sergiowi 25 tysięcy dolarów, jeśli weźmie on winę na siebie. Do podłożenia ognia przyznaje się też m.in. Garet, który w ten sposób chciał wyznać miłość Stephanie.

</doc>
<doc id="2742500" url="https://pl.wikipedia.org/wiki?curid=2742500" title="Kotwica lemieszowa">
Kotwica lemieszowa



</doc>
<doc id="2742501" url="https://pl.wikipedia.org/wiki?curid=2742501" title="Kotwica CQR">
Kotwica CQR



</doc>
<doc id="2742502" url="https://pl.wikipedia.org/wiki?curid=2742502" title="Otto Andersson (piłkarz)">
Otto Andersson (piłkarz)

Otto Andersson (ur. 7 maja 1910 w Ed, zm. 11 sierpnia 1977 w Surte) – szwedzki piłkarz, reprezentant kraju grający na pozycji obrońcy.
Kariera piłkarska.
Swoją karierę piłkarską przypadającą na okres od 1931 do 1937 spędził w klubie Örgryte IS. 10 czerwca 1932 zadebiutował w reprezentacji w meczu przeciwko reprezentacji Finlandii, wygranym 3:1. József Nagy, ówczesny selekcjoner reprezentacji Szwecji powołał Anderssona na Mistrzostwa Świata 1934. Razem z ekipą osiągnął na włoskim turnieju ćwierćfinał. Andersson podczas turnieju ani razu nie pojawił się na boisku. Po raz ostatni w reprezentacji zagrał 4 sierpnia 1936 w przegranym 2:3 spotkaniu z Japonią, rozgrywanym w ramach IO 1936 w Berlinie. Łącznie Otto Andersson w latach 1932–1936 zagrał w 15 spotkaniach reprezentacji Szwecji.
Sukcesy.
Örgryte IS

</doc>
<doc id="2742503" url="https://pl.wikipedia.org/wiki?curid=2742503" title="Monaster Przemienienia Pańskiego i św. Eufrozyny Połockiej w Połocku">
Monaster Przemienienia Pańskiego i św. Eufrozyny Połockiej w Połocku

Monaster Przemienienia Pańskiego i św. Eufrozyny Połockiej – prawosławny żeński klasztor w Połocku, od 2015 w bezpośredniej jurysdykcji egzarchy Białorusi. 
Twórczynią monasteru była późniejsza prawosławna święta mniszka Eufrozyna Połocka. Założyła ona nowy żeński klasztor w 1128. Według prawosławnej tradycji decyzję o utworzeniu nowego klasztoru mniszka podjęła pod wpływem objawienia bożego. Monaster powstał przy starszej drewnianej cerkwi Przemienienia Pańskiego. Bezpośrednio po utworzeniu klasztoru na jej miejscu wzniesiono świątynię murowaną. Od 1161 szczególnym obiektem kultu na jej terenie był krzyż z cząsteczkami relikwii różnych świętych, znany jako krzyż Eufrozyny Połockiej. Klasztor pozostawał w jurysdykcji eparchii połockiej, witebskiej i mścisławskiej.
W XIII w. monaster został zniszczony w czasie najazdu litewskiego. Został jednak odbudowany i funkcjonował nadal przez trzy stulecia. W 1582 polski król Stefan Batory przekazał zabudowania monasteru zakonowi jezuitów. Po zdobyciu Połocka przez wojska cara Aleksego I obiekty ponownie przejęły prawosławne mniszki, jednak w 1667, na mocy rozejmu w Andruszowie, Połock znalazł się ponownie w granicach I Rzeczypospolitej i jezuici wrócili do dawnej siedziby. W latach 1820–1832 obiektami administrował zakon pijarów. W 1832 władze carskie skasowały ich klasztor, zaś w 1841 zwróciły kompleks zabudowań klasztorowi prawosławnemu. 
Od 19 kwietnia do 23 maja 1910 w monasterze miały miejsce uroczystości przeniesienia relikwii św. Eufrozyny, które znajdowały się do tej pory w kijowskiej ławrze Peczerskiej. W 1915 wspólnota udała się na bieżeństwo, zabierając ze sobą relikwie. Mniszki udały się ponownie do Połocka w 1921, wtedy też przywiozły ze sobą relikwie założycielki monasteru. Już w roku następnym, w ramach akcji otwarcia relikwii zainicjowanej przez władze bolszewickie, szczątki mniszki zostały zarekwirowane i umieszczone w muzeum archeologicznym w Witebsku, gdzie znajdowały się do 1940. Z kolei w ramach akcji konfiskaty kosztowności cerkiewnych monasterowi odebrane zostały cenne ikony, koszulki na obrazy i inne przedmioty o znacznej wartości. W 1924 lub 1925 wspólnota została ostatecznie zlikwidowana, a jej zabudowania przekazane wojsku i instytucjom państwowym. W momencie tym w monasterze przebywało 146 sióstr. Część z nich zamieszkała po zamknięciu klasztoru w domach wiernych lub swoich krewnych, inne jeszcze do 1928 żyły wspólnie, prowadząc spółdzielnię rolną i organizując codzienne zajęcia według reguły zakonnej. W 1928 również spółdzielnia uległa likwidacji. 
W czasie niemieckiej okupacji Połocka podczas II wojny światowej mniszki otrzymały zezwolenie na ponowną organizację monasteru. Nie objęły jednak całego kompleksu jego budynków, gdyż w jednym z obiektów mieszkalnych stacjonowało dowództwo niemieckie, zaś w cerkwi Podwyższenia Krzyża Pańskiego przetrzymywano jeńców radzieckich. Niemcy zgodzili się również na ponowne przewiezienie do Połocka relikwii św. Eufrozyny. Nastąpiło to w 1943. 
W 1960 władze radzieckie po raz drugi zamknęły klasztor i przesiedliły zakonnice do męskiego monasteru w Żyrowiczach. Cerkiew Przemienienia Pańskiego działała jako świątynia parafialna, jedyna czynna cerkiew w mieście. Jeszcze w latach 1985–1989 istniał projekt, ostatecznie zarzucony, zaadaptowania jej na planetarium. 
6 lipca 1989 Święty Synod Rosyjskiego Kościoła Prawosławnego ogłosił reaktywację klasztoru. W roku następnym do monasteru sprowadzono pierwsze mniszki. Podjęto również prace renowacyjne i konserwatorskie w cerkwiach i innych budynkach klasztornych.
We wrześniu 2004 r. siedem mniszek przeniosło się do Berezwecza, celem reaktywacji działającego tam w początkach XX wieku monasteru.
W 2012 w monasterze przebywało 80 mniszek.

</doc>
<doc id="2742504" url="https://pl.wikipedia.org/wiki?curid=2742504" title="Maruszka (Puszcza Zielonka)">
Maruszka (Puszcza Zielonka)

Maruszka – uroczysko w Puszczy Zielonce, położone około kilometra na północ od Mielna (gmina Czerwonak), przy Trakcie Poznańskim. Zajmuje powierzchnię około 500 hektarów.
Topografia i historia.
Miejsce to wymienia się w księgach parafialnych od 1840. Niegdyś było ważnym węzłem traktów komunikacyjnych przechodzących przez tereny puszczańskie, a prowadzących m.in. do Poznania, Gniezna, Owińsk i Dąbrówki Kościelnej (ta ostatnia miejscowość była celem pielgrzymek). W pobliżu ich skrzyżowania stała karczma o nazwie "Maruszka", co dało asumpt do nazwy całego tego terenu. W miejscu karczmy, po której nie pozostał obecnie żaden ślad, stoi teraz figura Matki Boskiej z Dzieciątkiem na niewysokim postumencie. Obok zorganizowano miejsce wypoczynku dla turystów w formie ław i wiat. W Maruszce krzyżują się dwa popularne szlaki rowerowe: Cysterski Szlak Rowerowy i Duży Pierścień Rowerowy przez Puszczę Zielonkę. W pobliżu przechodzi także czarny szlak pieszy.
Mogiły.
Nieco na północny wschód od skrzyżowania dróg (około 300 m, tam, gdzie Trakt Poznański oddziela się od drogi do Ludwikowa) znajdują się dwie bezimienne mogiły z brzozowymi krzyżami, z którymi wiążą się liczne legendy ludowe, opiewające najczęściej nieszczęśliwą miłość z XIX wieku. Jedna z wersji mówi o tym, że w pobliżu spotykała się uboga polska wieśniaczka z dość zamożnym pruskim oficerem. Ze względów politycznych i majątkowych o ślubie nie mogło być jednak mowy, a zatem młodzi podjęli decyzję o samobójstwie. Oficer zastrzelił najpierw ukochaną, a następnie siebie ze strzelby pożyczonej od gajowego pijącego akurat w pobliskiej karczmie. Ciała pochowano dokładnie w miejscach, w których upadły. Obok stoi pomnikowy dąb o obwodzie około 400 cm. Mogiły są nadal zadbane, zawsze stoją na nich znicze i leżą świeże kwiaty, szczególnie dużo w dniu Wszystkich Świętych.
6 września 2014 na uroczysku stanął ghost bike upamiętniający śmiertelnie potrąconego Ryszarda Walerycha - miłośnika i propagatora Puszczy Zielonki, którego imię nosi jeden z tutejszych szlaków turystycznych.
Przyroda.
Maruszkę otaczają cenne drzewostany sosnowo-dębowe typu nizinnego z domieszkami innych gatunków (grabów, buków, brzóz, olszy, świerków, klonów, jesionów i innych). Wiek drzew w początkach XXI wieku oceniono na 110-150 lat.

</doc>
<doc id="2742505" url="https://pl.wikipedia.org/wiki?curid=2742505" title="Mattias Lindström (piłkarz)">
Mattias Lindström (piłkarz)

Karl Mattias Lindström (ur. 18 kwietnia 1980 w Helsingborgu) – szwedzki piłkarz występujący na pozycji pomocnika, trzykrotny reprezentant Szwecji, trener piłkarski.
Kariera.
Grał w takich klubach jak: Helsingborgs IF, Aalborg BK, Wacker Innsbruck, SV Mattersburg, GAIS i ponownie Helsingborgs IF. W reprezentacji Szwecji zadebiutował w 2003 roku. Rozegrał w niej trzy spotkania.

</doc>
<doc id="2742507" url="https://pl.wikipedia.org/wiki?curid=2742507" title="Lekkoatletyka na Letnich Igrzyskach Olimpijskich 2012 – rzut młotem kobiet">
Lekkoatletyka na Letnich Igrzyskach Olimpijskich 2012 – rzut młotem kobiet

Rzut młotem kobiet – jedna z konkurencji lekkoatletycznych rozgrywanych podczas igrzysk olimpijskich w Londynie. 
Obrończynią tytułu mistrzowskiego z 2008 roku była Białorusinka Aksana Miańkowa. Ustalone przez International Association of Athletics Federations minima kwalifikacyjne do igrzysk wynosiły 71,50 (minimum A) oraz 69,00 (minimum B).
W październiku 2016 MKOL pozbawił złotego medalu Tatjanę Łysienko za stosowanie niedozwolonego środka - turinabolu. Za sprawą naruszenia przepisów antydopingowych anulowane zostały także wyniki Gulfiji Chanafiejewej, Mariji Biespałowej, Aksany Miańkowej oraz Zaliny Marghievej. Międzynarodowy Komitet Olimpijski ostatecznej realokacji miejsc po dyskwalifikacjach dokonał w sierpniu 2018, przyznając wówczas oficjalnie tytuł mistrzyni olimpijskiej Anicie Włodarczyk.

</doc>
<doc id="2742510" url="https://pl.wikipedia.org/wiki?curid=2742510" title="Tina Dietze">
Tina Dietze

Tina Dietze (ur. 25 stycznia 1988 r. w Lipsku) – niemiecka kajakarka, złota i trzykrotnie srebrna medalistka igrzysk olimpijskich, sześciokrotna mistrzyni świata, sześciokrotna mistrzyni Europy, dwukrotna srebrna medalistka igrzysk europejskich.
Igrzyska olimpijskie.
Na igrzyskach zadebiutowała podczas letnich igrzysk olimpijskich w Londynie. Wzięła udział w dwóch konkurencjach. Razem z Franziską Weber w dwójce zdobyła swój pierwszy złoty medal. W finale okazały się lepsze od Węgierek i Polek. W drugim swoim występie wystartowała w czwórce. W osadzie znalazły się również Carolin Leonhardt, Franziska Weber oraz Katrin Wagner-Augustin. W decydującej batalii zostały sklasyfikowane za Węgierkami, a przed Białorusinkami.
Cztery lata później w dwójce wraz z Franziską Weber zdobyła srebrny medal. Tym razem Węgierki, z którymi rywalizowały w poprzedniej edycji, okazały się lepsze. Srebro przypadł także w drugim jej występie. W czwórce uplasowały się między Węgierkami a Białorusinkami. W składzie osady, w porównaniu do igrzysk w Londynie, nastąpiły dwie zmiany: za Carolinę Leonhardt pojawiła się Sabrina Hering, a w miejsce Katrin Wagner-Augustin weszła Steffi Kriegerstein.

</doc>
<doc id="2742512" url="https://pl.wikipedia.org/wiki?curid=2742512" title="Pedro Cruz">
Pedro Cruz

Joaquim Pedro Cruz (ur. 9 grudnia 1966 w Lichinga, Mozambik) – mozambicki pływak, uczestnik Letnich Igrzysk Olimpijskich 1980 i 1984.
Podczas tych pierwszych, Cruz wystąpił na 100 metrów stylem grzbietowym, gdzie odpadł w eliminacjach. Na następnych igrzyskach w Los Angeles, Cruz startował w dwóch konkurencjach - 100 metrów stylem grzbietowym i 200 metrów stylem zmiennym. Za każdym razem odpadał w eliminacjach.

</doc>
<doc id="2742521" url="https://pl.wikipedia.org/wiki?curid=2742521" title="Domingos Chivavele">
Domingos Chivavele

Domingos Chivavele (ur. 12 maja 1966) – mozambicki pływak, uczestnik Letnich Igrzysk Olimpijskich 1984.
Podczas Igrzysk w Los Angeles, Chivavele startował w wyścigu na 100 metrów stylem dowolnym. Uzyskał czas 1:01,35, co było 65. wynikiem uzyskanym w eliminacjach, jednak to nie wystarczyło, aby awansować do finałów.

</doc>
<doc id="2742524" url="https://pl.wikipedia.org/wiki?curid=2742524" title="Włodzimierz Konieczny">
Włodzimierz Konieczny

Włodzimierz Fryderyk Konieczny (ur. 26 lutego 1886 w Jarosławiu, zm. 5 lipca 1916 podczas bitwy o Polską Górę na Wołyniu) – polski rzeźbiarz, grafik, poeta, porucznik Legionów Polskich. 
Życiorys.
Uczęszczał na kursy do Szkoły Przemysłowej w Krakowie, po jej ukończeniu uczył się w Szkole Przemysłu Drzewnego w Zakopanem. Następnie rozpoczął studia na krakowskiej Akademii Sztuk Pięknych, rzeźby uczył go Konstanty Laszczka a grafiki i malarstwa Józef Pankiewicz. Dzięki otrzymanemu stypendium kontynuował naukę podczas rocznego pobytu w Paryżu. Po powrocie do Krakowa zaangażował się w organizację Warsztatów Krakowskich (razem z Wojciechem Jastrzębowskim), działał w Związku Walki Czynnej i Związku Strzeleckim. Był znany w krakowskim środowisku artystycznym, należał do Towarzystwa Artystów Polskich„ Sztuka”, utrzymywał przyjacielskie relacje ze Stanisławem Ignacym Witkiewiczem i Stefanem Żeromskim. Żeromski zadedykował mu później, w 1923 r., pracę pt. „Snobizm i postęp”. W 1914 Konieczny wstąpił do 1 pułku piechoty Legionów Polskich walczył nad Nidą. Przegrupowany do 5 pułku piechoty był dowódcą plutonu 6 kompanii II baonu. Awansował na dowódcę 4 kompanii, zginął podczas walk o Polską Górę pod Kostiuchnówką. Ciała nie odnaleziono, prawdopodobnie spoczywa anonimowo w mogile zbiorowej.
Pomnik Czynu Legionów w Radomiu.
Przed śmiercią stacjonując na Wołyniu wyrzeźbił statuetkę legionisty, którą otrzymał w prezencie imieninowym 19 marca 1916 marszałek Józef Piłsudski. Włodzimierza Koniecznego pośmiertnie awansowano do stopnia kapitana i odznaczono Krzyżem Niepodległości oraz orderem Virtuti Militari V klasy. Gdy w Radomiu planowano upamiętnić Legiony Polskie powołany w tym celu komitet miał problem z wyborem odpowiedniej rzeźby. Przebywający w Radomiu Józef Piłsudski zasugerował rzeźbę Włodzimierza Koniecznego, pomnik został zaprojektowany przez Kazimierza Pietkiewicza i sporządzony z brązu uzyskanego z przetopionych luf austriackich armat. Rzeźbę odsłonięto 10 sierpnia 1930 w obecności Józefa Piłsudskiego, polityków i uczestników IX Zjazdu Związku Legionistów, który w tym czasie odbywał się w Radomiu.

</doc>
<doc id="2742525" url="https://pl.wikipedia.org/wiki?curid=2742525" title="Wyższa szkoła zawodowa">
Wyższa szkoła zawodowa



</doc>
<doc id="2742526" url="https://pl.wikipedia.org/wiki?curid=2742526" title="Duża Gwiazda">
Duża Gwiazda

Duża Gwiazda – skrzyżowanie ośmiu traktów komunikacyjnych i dróg leśnych, zlokalizowane w środkowej części Puszczy Zielonka, około 1,6 km na wschód od wsi Zielonka.
Na Dużej Gwieździe krzyżują się m.in. historyczne puszczańskie trakty: Trakt Poznański i Trakt Bednarski (ten pierwszy był szlakiem pielgrzymkowym do sanktuarium w Dąbrówce Kościelnej). Dochodzą tu też: Linia Bucka i Kisówka. Nieco na wschód rozciągają się tereny rezerwatu Las Mieszany w Nadleśnictwie Łopuchówko. Duża Gwiazda jest węzłem szlaków rowerowych (Pierścień Rowerowy Dookoła Poznania, Duży Pierścień Rowerowy przez Puszczę Zielonkę i Międzynarodowy Szlak Rowerowy R-3).
Przy skrzyżowaniu ustawiony jest kamień pamiątkowy ku czci prof. Bogusława Fruzińskiego – współtwórcy Ośrodka Hodowli Zwierzyny "Zielonka". Głaz posadowiono w ulubionym rewirze łowieckim profesora w dniu 3 listopada 2009, z inicjatywy współpracowników. Na kamieniu wyryty jest wizerunek głuszca z łacińskim napisem "Facultas Silvae Culturae".
Zobacz też.
W pobliżu:

</doc>
<doc id="2742527" url="https://pl.wikipedia.org/wiki?curid=2742527" title="Kierunek studiów">
Kierunek studiów

Kierunek studiów – wyodrębniona część jednego lub kilku obszarów kształcenia,
realizowana w uczelni w sposób określony przez program kształcenia.
Studia w uczelni prowadzone są w ramach kierunku studiów. Kierunek studiów może być prowadzony przez podstawową jednostkę organizacyjną uczelni albo łącznie przez kilka takich jednostek.
Uczelnia, która ma co najmniej cztery uprawnienia do nadawania stopnia naukowego doktora habilitowanego może organizować indywidualne studia międzyobszarowe, obejmujące co najmniej dwa obszary kształcenia i prowadzące do uzyskania dyplomu na co najmniej jednym kierunku studiów, prowadzonym w danej uczelni przez podstawową jednostkę organizacyjną, mającą uprawnienie do nadawania stopnia naukowego doktora w obszarze wiedzy związanym z tym kierunkiem.

</doc>
<doc id="2742529" url="https://pl.wikipedia.org/wiki?curid=2742529" title="Europoles">
Europoles

Europoles GmbH &amp; Co. KG – międzynarodowe przedsiębiorstwo z siedzibą w Neumarkt in der Oberpfalz w Niemczech, specjalizujące się w produkcji słupów, masztów i wież telekomunikacyjnych znajdujących zastosowanie m.in. w oświetleniu, energetyce, transporcie i telekomunikacji. 
Pierwszy producent słupów, masztów i wież który wprowadził technologię spawania laserowego do produkcji stożkowych słupów stalowych. Technologia ta ma znaczący wpływ na jakość produktu, oszczędność materiału oraz poprawę bezpieczeństwa biernego produktu.
Dostawca systemów oświetleniowych:
Oferuje szeroką gamę produktów wytwarzanych z różnych materiałów, tj.: 
Siedziba główna firmy: Neumarkt in der Oberpfalz region Bawaria w Niemczech.
Oddziały firmy: Europa, Afryka, Bliski Wschód.
Europoles należy do VTC Industrie Holding GmbH.

</doc>
<doc id="2742530" url="https://pl.wikipedia.org/wiki?curid=2742530" title="Jan Antonín Baťa">
Jan Antonín Baťa

Jan Antonín Baťa (ur. 7 marca 1898, zm. 23 sierpnia 1965) – czeski producent obuwia z Uherskiego Hradištia we wschodnich Morawach, przyrodni brat Tomáša Baťy.
Życiorys.
Po śmierci Tomáša w 1932, Jan Antonín Baťa przejął kierownictwo firmy Bata, która w 1931 stała się spółką akcyjną – Bata as, z siedzibą w Zlinie, w byłej Czechosłowacji.
Pod zarządem Jana Baťy realizowano plany rozwojowe firmy angażując się w produkcję maszyn obuwniczych, opon, tekstyliów, chemikaliów, kopalnictwo, budowę kanałów, kolejnictwo, przemysł lotniczy i filmowy, domy towarowe.
Gdy Jan Baťa został właścicielem, organizacja Bata zatrudniała 16 560 osób, prowadząc 1645 sklepów oraz 25 przedsiębiorstw, większość z nich na ziemiach czeskich – 15 770 pracowników, 1500 sklepów, 25 przedsiębiorstw, oraz na Słowacji – 2 przedsiębiorstwa, 250 pracowników. Za granicą spółka Baťy zatrudniała 790 pracowników, prowadząc 132 sklepów i 20 przedsiębiorstw.
Podczas jego zarządzania w czeskiej części przedsiębiorstwa spółka powiększyła się ponad dwukrotnie, do wielkości 38 000 pracowników, 2200 sklepów i 70 przedsiębiorstw. Na Słowacji potencjał wzrósł z 250 pracowników do 12 340 i 8 przedsiębiorstw.
Przed II wojną światową Baťa i jego rodzina uciekli przed nazistami do Stanów Zjednoczonych i ostatecznie osiedlili się w Brazylii, gdzie Jan Baťa założył szereg miast, m.in. Anaurilândia, Batayporã, Bataguassu, Batatuba i Mariápolis.
Do swojej śmierci Baťa rozszerzył firmę ponad sześciokrotnie.
Odznaczenia.
W 2019 roku został pośmiertnie odznaczony Orderem Lwa Białego I klasy.

</doc>
<doc id="2742532" url="https://pl.wikipedia.org/wiki?curid=2742532" title="Elliott (Australia)">
Elliott (Australia)

Elliott - miejscowość położona przy drodze Stuart Highway, 150 km na południe od miejscowości Daly Waters i 255 km na północ od miasta Tennant Creek, na obszarze Terytorium Północnego w Australii. Nazwa nadana od nazwiska australijskiego oficera Snow Elliotta, założyciela, w obecnej miejscowości, wojskowego obozu przejściowego podczas II wojny światowej.

</doc>
<doc id="2742533" url="https://pl.wikipedia.org/wiki?curid=2742533" title="Hollie Grima">
Hollie Grima

Hollie Louise Grima-Florance z d. Grima (ur. 16 grudnia 1983 w Launceston) – australijska koszykarka, reprezentantka kraju grająca na pozycji środkowej. Mistrzyni Świata 2006. Wicemistrzyni Olimpijska 2008.
W 2011 r. zdiagnozowano u niej gruczolakoraka, wczesną fazę raka szyjki macicy, dlatego koszykarka musiała zawiesić karierę.

</doc>
<doc id="2742534" url="https://pl.wikipedia.org/wiki?curid=2742534" title="Vicente Daniel">
Vicente Daniel

Vicente Hibrahim Daniel (ur. 23 maja 1956) – mozambicki lekkoatleta, sprinter, uczestnik Letnich Igrzysk Olimpijskich 1984.
Podczas Igrzysk w Los Angeles, wziął udział w rywalizacji biegaczy na 100 metrów. Startując z pierwszego toru w pierwszym biegu eliminacyjnym, uzyskał wynik 10,81, co dało mu 6. miejsce w jego biegu eliminacyjnym, a w łącznej klasyfikacji zajął 54. miejsce na 81 sklasyfikowanych zawodników (odpadł z rywalizacji o medale w eliminacjach).
Jego rekord życiowy na tym dystansie wynosi 10,5 sekundy, a ustanowił go w 1982 roku.

</doc>
<doc id="2742543" url="https://pl.wikipedia.org/wiki?curid=2742543" title="Kotwica Bruce’a">
Kotwica Bruce’a

Kotwica Bruce’a (ang. "Bruce anchor") – konstrukcja kotwicy składająca się z jednego odlewanego elementu będąca odmianą kotwicy pługowej.
Jej twórcą był Peter Bruce na początku lat 60. XX wieku. Początkowo wykorzystywana była do unieruchamiania dużych obiektów, takich jak platformy wiertnicze. Z czasem przystosowano ją do użycia w żeglarstwie. Wykonywana jest z jednego elementu odlewanego ze staliwa. Do jej zalet należy zaliczyć dużą siłę trzymania, względnie mały ciężar, brak części ruchomych, zachowanie właściwego ułożenia względem dna podczas wleczenia, niewielka siła potrzebna do wyrwania. Istotną wadą jest fakt, że po wyciągnięciu kotwicy z dna w łapie gromadzi się materiał, przez co przy próbie ponownego kotwiczenia należy ją oczyścić. Ze względu na swój kształt nie może być przechowywana w kluzie kotwicznej. Słabo trzyma się dna obrośniętego wodorostami.
W latach 80. kotwica Bruce’a została zatwierdzona przez Lloyd’s Register of Shipping.

</doc>
<doc id="2742547" url="https://pl.wikipedia.org/wiki?curid=2742547" title="Dinamo Moskwa (koszykówka kobiet)">
Dinamo Moskwa (koszykówka kobiet)

Dinamo Moskwa ros. Динамо (женский баскетбольный клуб, Москва); rosyjski klub koszykarski kobiet, powstały w 1923 z siedzibą w Moskwie. Drużyna występuje w rozgrywkach Superligi.

</doc>
<doc id="2742548" url="https://pl.wikipedia.org/wiki?curid=2742548" title="Marija Manakova">
Marija Manakova

Marija Manakova, serb. Марија Манакова, ros. Мария Манакова, "Marija Manakowa" (ur. 1 marca 1974) – serbska szachistka pochodzenia rosyjskiego, arcymistrzyni od 1997 roku.
Kariera szachowa.
W 1990 r. startowała w finale mistrzostw ZSRR juniorek do 20 lat. W 1992 r. podzieliła III-V m. w mistrzostwach świata juniorek do 18 lat w Duisburgu, natomiast w 1993 r. podzieliła V-VIII m. w mistrzostwach Europy juniorek do 20 lat w Svitavach. W 1995 r. zajęła VII m. w finale indywidualnych mistrzostw Rosji, rozegranych w Eliście. 
W 1998 r. zaczęła reprezentować barwy Jugosławii. W tym samym roku jedyny raz w dotychczasowej karierze wystąpiła na szachowej olimpiadzie, natomiast w 1999 r. zdobyła w Batumi srebrny medal drużynowych mistrzostw Europy (chociaż nie rozegrała ani jednej partii, pełniąc rolę zawodniczki rezerwowej). W 1999 r. podzieliła II m. (za Nino Churcidze, wspólnie z m.in. Natašą Bojković i Mają Lomineiszwili) w turnieju strefowym w Tbilisi i zdobyła awans do pucharowego turnieju o mistrzostwo świata, który rozegrany został w 2000 r. w Nowym Delhi. W I rundzie tego turnieju wygrała z Brazylijką Joarą Chaves, ale w II rundzie przegrała z Ketino Kachiani i odpadła z dalszej rywalizacji. W 2009 r. zwyciężyła w mistrzostwach Moskwy oraz awansowała do finału indywidualnych mistrzostw Rosji, w którym zajęła IX miejsce. W 2010 r. podzieliła II m. (za Elshanem Moradiabadim, wspólnie z m.in. Siergiejem Zagrebelnym i Momcziłem Nikołowem) w otwartym turnieju w Ajos Kirikos.
Wielokrotnie startowała w finałach indywidualnych mistrzostw Jugosławii, dwukrotnie (1999, 2000) zdobywając srebrne medale. Była również trzykrotnie brązową medalistką indywidualnych mistrzostw Serbii (2008, 2011, 2012). 
Najwyższy ranking w dotychczasowej karierze osiągnęła 1 kwietnia 2001 r., z wynikiem 2395 punktów zajmowała wówczas 41. miejsce na światowej liście FIDE, jednocześnie zajmując 4. miejsce wśród jugosłowiańskich szachistek.

</doc>
<doc id="2742550" url="https://pl.wikipedia.org/wiki?curid=2742550" title="Belinda Snell">
Belinda Snell

Belinda Rose Snell (ur. 10 stycznia 1981 w Mirboo North) – australijska koszykarka, reprezentantka kraju, grająca na pozycji rzucającej, obecnie zawodniczka Sydney Uni Flames. 
W 2005 zaczęła karierę zawodową w WNBA, w drużynie Phoenix Mercury, a od 2011 występuje w Seattle Storm. Dwukrotna wicemistrzyni olimpijska 2004 i 2008. Mistrzyni Świata 2006.
W sezonie PLKK 2012-13 występowała w drużynie CCC Polkowice (z nr. 7), z którą zdobyła Mistrzostwo i Puchar Polski.

</doc>
<doc id="2742555" url="https://pl.wikipedia.org/wiki?curid=2742555" title="Kath.net">
Kath.net

 
Kath.net – największy niezależny katolicki portal internetowy w krajach niemieckojęzycznych z siedzibą w Linzu. Portal zajmuje się najnowszymi doniesieniami z życia kościoła niemieckojęzycznego (Austria, Niemcy, Szwajcaria) i powszechnego. Redaktorem naczelnym portalu jest Roland Noé. Serwis był notowany w rankingu Alexa na miejscu 317 402.
Historia.
Pomysł powstania portalu narodził się w 2000 roku. W 2001 roku Johannes Maria Schwarz, Petra Knapp-Biermeier i Roland Noé zarejestrowali organizację non-profit Kath.net, która zaczęła wydawać portal informacyjny o tej samej nazwie. Od 2006 roku portal jest polecany na stronach Papieskiej Rady ds. Środków Społecznego Przekazu.
Współpraca.
Kath.net od wielu lat współpracuje z katolicką agencją informacyjną Zenit, rozgłośniami katolickimi: rozgłośnią Radia Watykańskiego, austriackim Radio Maryja oraz Radio Horeb, oraz katolickimi stacjami telewizyjnymi K-TV oraz EWTN.

</doc>
<doc id="2742559" url="https://pl.wikipedia.org/wiki?curid=2742559" title="Otton Zygmunt Eysymont">
Otton Zygmunt Eysymont

Otton Zygmunt Eysymont (ur. 24 czerwca 1904 w Bobrujsku, zm. 1984 w Chichester) – major kawalerii Polskich Sił Zbrojnych na Zachodzie
Życiorys.
Urodził się 24 czerwca 1904 r. w Bobrujsku, w rodzinie Józefa i Adeli z Zaleskich. Pochodził ze znanej rodziny szlacheckiej o tradycjach wojskowych. W 1919 r., gdy tereny na których mieszkał zajęli bolszewicy, nie chcąc kształcić się w szkole sowieckiej, porzucił naukę. W następnym roku, przedostał się przez front i jako 16-latek wstąpił na ochotnika do Wojska Polskiego trafiając do Pułku Jazdy Tatarskiej w szeregach którego brał udział m.in. w wyprawie kijowskiej. W czerwcu 1920 r. został wzięty do niewoli sowieckiej, w której przebywał 8 miesięcy. Po powrocie do Polski trafił do 3 Pułku Strzelców Konnych. W latach 1932–1939 służył w 3 Pułku Ułanów Śląskich, stacjonujących w Tarnowskich Górach. Pod koniec sierpnia 1939 r. objął dowództwo Oddziału Wydzielonego „Wodzisław”. Wybuch II wojny światowej zastał go w Jastrzębiu Dolnym, gdzie na granicy z Mszaną udanie poprowadził działania obronne 3 Szwadronu 3 Pułku Ułanów Śląskich (OW „Wodzisław” w sile 200 ludzi) w czasie obrony Bożej Góry (1 września 1939). Następnie brał udział w walkach pod Tomaszowem Lubelskim, wyróżniając się szczególnym męstwem (m.in. za przedarcie się pomiędzy oddziałami wroga z raportem do kwatery generała Sosnkowskiego, przyobiecano mu Order Virtuti Militari, a każdemu z jego żołnierzy Krzyż Walecznych. Po zakończeniu działań zbrojnych przedarł się na Zachód. We Francji został przydzielony do odtwarzanego przez generała Maczka 10 Pułku Strzelców Konnych, gdzie był dowódcą 3 szwadronu. Po agresji niemieckiej na Francję w 1940 r. powierzono mu dowództwo 1 szwadronu, nowo sformowanego Oddziału Wydzielonego. Szwadron był w walce aż do upadku Francji, a jego postawa wzbudziła szacunek nawet u wroga, który nazywał OW "Schwarze Brigade". Po przedarciu się do Anglii wraz ze swoim zgrupowaniem przebywał w Szkocji. W maju 1944 r. został zastępcą dowódcy Pułku, z którym wziął udział w inwazji na Francję. 22 sierpnia 1944 r. został dowódcą Pułku, lecz kilka dni później dostał nominację na dowódcę 1 Pułku Artylerii Przeciwpancernej, z którym przeszedł praktycznie cały dalszy szlak bojowy. 4 września 1945 roku ustąpił ze stanowiska. Awansowany do stopnia majora Polskich Sił Zbrojnych.
Po wojnie pozostał w Wielkiej Brytanii, gdzie prowadził mały bar w Londynie. 30 maja 1961 r. przyznano mu tamtejsze obywatelstwo. Zmarł w mieście Chichester w hrabstwie Sussex w 1984 r.

</doc>
<doc id="2742560" url="https://pl.wikipedia.org/wiki?curid=2742560" title="Tsukuba (1854)">
Tsukuba (1854)

Tsukuba – japońska trójmasztowa korweta o napędzie śrubowym, zbudowana dla Royal Navy w 1854 roku jako HMS "Malacca"; została sprzedana w 1870 roku marynarce cesarskiej i przemianowana na "Tsukubę". Od 1892 roku uzbrojona w cztery działka 6" o zamkach ślizgowych. Od 1900 roku służyła jako stacjonarny okręt treningowy. W 1906 roku osadzona na mieliźnie i rozebrana. 

</doc>
<doc id="2742575" url="https://pl.wikipedia.org/wiki?curid=2742575" title="Muhammad Jusuf al-Makarjaf">
Muhammad Jusuf al-Makarjaf

Muhammad Jusuf al-Makarjaf (arab محمد يوسف المقريف; ur. 1940 w Bengazi) – libijski polityk, były ambasador Libii w Indiach, w latach 1981-2012 lider Narodowego Frontu Ocalenia Libii na emigracji skupiającego przeciwników rządów Muammara al-Kaddafiego. Od maja do sierpnia 2012 lider Frontu Narodowego, a od 9 sierpnia 2012 do 28 maja 2013 Przewodniczący Powszechnego Kongresu Narodowego i de facto głowa państwa.
Od 9 sierpnia 2012 do 28 maja 2013 roku Przewodniczący Powszechnego Kongresu Narodowego, de facto głowa państwa. W trakcie głosowania w 200-osobowym Zgromadzeniu Narodowym 9 sierpnia otrzymał 113 głosów, z kolei jego rywal, liberał Ali Zajdan, 85 głosów. Tym samym przejął rządy od tymczasowego przewodniczącego parlamentu, Muhammada Alego Salima.
W kwietniu 2013 nierozbrojone milicje rozpoczęły oblężenie budynków rządowych, domagając się uchwalenia ustawy przez Powszechny Kongres Narodowy ustawy, która wykluczałaby z życia politycznego przedstawicieli obalonego reżimu. Parlament w przyśpieszonym trybie uchwalił ustawę 5 maja 2013. Uchwała zakazała wszystkim wyższym funkcjonariuszom obalonego reżimu al-Kaddafiego zajmowania stanowisk w nowej administracji państwowej. W myśl ustawy Muhammad Jusuf al-Makarjaf musiał się zrzec swojej funkcji, gdyż za rządów al-Kaddafiego był ambasadorem w Indiach. Tym samym al-Makarjaf ustąpił ze stanowiska 28 maja 2013. Pełniącym obowiązki przewodniczącego Powszechnego Kongresu Narodowego został Dżuma Ahmad Atika.

</doc>
<doc id="2742577" url="https://pl.wikipedia.org/wiki?curid=2742577" title="Yukari Tamura">
Yukari Tamura

 – japońska piosenkarka, autorka tekstów i seiyū, współpracująca z agencją Amuleto (wcześniej z Arts Vision i I'm Enterprise).
Przez swoich fanów nazywana Yukarin, znana jest również ze swojego wysokiego głosu i zainteresowania modą Lolita. Jako seiyū zadebiutowała w 1997 roku, a swój pierwszy singel "Yūki o kudasai" wydała 26 marca tego samego roku.
Jako seiyū niektóre z jej wydawnictw muzycznych zostały wykorzystane w openingach i endingach do seriali anime, osiągając wysokie pozycje w rankingu Top 100 serwisu Oricon. Dzięki roli jako Nanoha Takamachi w serii "Magical Girl Lyrical Nanoha" przyczyniła się do wzrostu jej popularności.
Filmografia.
Ważniejsze role są pogrubione.

</doc>
<doc id="2742578" url="https://pl.wikipedia.org/wiki?curid=2742578" title="Zhong Huandi">
Zhong Huandi

Zhong Huandi (; ur. 28 czerwca 1967 w prowincji Junnan) – chińska lekkoatletka specjalizująca się w biegach długodystansowych, dwukrotna uczestniczka letnich igrzysk olimpijskich (Seul 1988, Barcelona 1992).

</doc>
<doc id="2742580" url="https://pl.wikipedia.org/wiki?curid=2742580" title="Mistrzostwa Oceanii w Rugby 7 Kobiet 2012">
Mistrzostwa Oceanii w Rugby 7 Kobiet 2012

Mistrzostwa Oceanii w Rugby 7 Kobiet 2012 – trzecie mistrzostwa Oceanii w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez FORU mające na celu wyłonienie najlepszej żeńskiej reprezentacji narodowej w tej dyscyplinie sportu w Oceanii. Odbyły się w formie turnieju rozegranego w dniach 3–4 sierpnia 2012 roku w Latuoce na Fidżi. Była to jednocześnie kwalifikacja do Pucharu Świata 2013.
Informacje ogólne.
W rozegranym na Churchill Park turnieju początkowo miało wziąć udział dziewięć reprezentacji, ostatecznie jednak drużyna Nowej Kaledonii odwołała swój przyjazd. Osiem pozostałych drużyn podzielonych na dwie czterozespołowe grupy walczyło zatem w pierwszym dniu systemem kołowym o rozstawienie przed ćwierćfinałami. W rozegranych w drugim dniu zawodów spotkaniach stawką były nie tylko medale tej imprezy, ale również awans do dalszej części kwalifikacji na Puchar Świata – udział w azjatyckim turnieju zapewnić sobie mogła najlepsza, prócz Australii i Nowej Zelandii, drużyna tych zawodów.
Składy reprezentacji: Wysp Salomona, Papui Nowej Gwinei, Fidżi, Australii i Nowej Zelandii.
W pierwszym dniu obyło się bez niespodzianek i faworytki gładko wygrywały swoje pojedynki zapewniając sobie łatwiejszych przeciwników w ćwierćfinałach. Podobnie również w półfinałach górą były wyżej rozstawione zespoły. Walkę o złoto rozstrzygnęły między sobą finalistki poprzedniego Pucharu Świata – lecz tym razem górą były Nowozelandki pokonując Australijki 35–24. Prócz meczu o trzecie miejsce, w którym triumfowały reprezentantki Fidżi gwarantując sobie udział w azjatyckim turnieju kwalifikacyjnym do Pucharu Świata w Moskwie, odbyły się również mecze o miejsca piąte i siódme.
Najwięcej przyłożeń – dziesięć – w turnieju zdobyła Nowozelandka Sarah Goss, natomiast najwięcej punktów na swoim koncie zapisała zawodniczka Papui Nowej Gwinei Joanne Lagona – na jej wynik sześćdziesięciu trzech punktów złożyło się po dziewięć przyłożeń i podwyższeń.

</doc>
<doc id="2742581" url="https://pl.wikipedia.org/wiki?curid=2742581" title="Kotwica czterołapowa">
Kotwica czterołapowa

Kotwica czterołapowa, rybacka (potocznie drapacz, kot) – typ konstrukcji kotwicy bezpoprzeczkowej składający się z trzonu i czterech łap zakończonych pazurami.
Kotwice czterołapowe stosowane są głównie na małych, rybackich łodziach żaglowo-wiosłowych bądź szalupach. Charakteryzują się dużą skutecznością kotwiczenia, jednak ze względu na duże rozmiary oraz małą wygodę użytkowania są rzadko stosowane. Niekiedy występują jako kotwice pomocnicze i służą na przykład do podnoszenia z dna zatopionych lin czy łańcuchów. Występuje składana odmiana kotwicy czterołapowej, w której każda z łap może być złożona wzdłuż trzonu. Innym rozwiązaniem jest wersja wykonana z dwóch ruchomych elementów z osią obrotu wzdłuż trzonu, tak że łapy składane są na siebie.

</doc>
<doc id="2742582" url="https://pl.wikipedia.org/wiki?curid=2742582" title="Kotwica rybacka">
Kotwica rybacka



</doc>
<doc id="2742583" url="https://pl.wikipedia.org/wiki?curid=2742583" title="Judo na Letnich Igrzyskach Olimpijskich 2012 – do 66 kg mężczyzn">
Judo na Letnich Igrzyskach Olimpijskich 2012 – do 66 kg mężczyzn

Zmagania mężczyzn do 66 kg to jedna z siedmiu męskich konkurencji w judo rozgrywanych podczas Letnich Igrzysk Olimpijskich 2012. Pojedynki w tej kategorii wagowej odbyły się 29 lipca w hali ExCeL.

</doc>
<doc id="2742584" url="https://pl.wikipedia.org/wiki?curid=2742584" title="Krzysztof Jakub Król">
Krzysztof Jakub Król



</doc>
<doc id="2742587" url="https://pl.wikipedia.org/wiki?curid=2742587" title="Clásica de San Sebastián 2012">
Clásica de San Sebastián 2012

32. edycja wyścigu kolarskiego Clásica de San Sebastián odbyła się w dniu 14 sierpnia 2012 roku i liczyła 234 km. Start i meta wyścigu znajdowały się w San Sebastián.
Uczestnicy.
Na starcie wyścigu stanęło 20 ekip. Wśród nich znalazło się wszystkie osiemnaście ekip UCI World Tour 2012 oraz dwie inne zaproszone przez organizatorów. 

</doc>
<doc id="2742588" url="https://pl.wikipedia.org/wiki?curid=2742588" title="Henrique Ferreira">
Henrique Ferreira

Henrique Ferreira (ur. 16 listopada 1960) – mozambicki lekkoatleta, sprinter, uczestnik Letnich Igrzysk Olimpijskich 1984.
Podczas Igrzysk w Los Angeles, wziął udział w rywalizacji biegaczy na 200 metrów. Startując z ósmego toru w siódmym biegu eliminacyjnym, uzyskał wynik 21,87, co dało mu 5. miejsce w jego biegu eliminacyjnym (nie awansował do następnej fazy). W łącznej klasyfikacji zajął 52. miejsce na 76 sklasyfikowanych zawodników).
Wystartował także w sztafecie 4 × 400 metrów, gdzie sztafeta mozambicka zajęła 20. miejsce (odpadli w eliminacjach).

</doc>
<doc id="2742592" url="https://pl.wikipedia.org/wiki?curid=2742592" title="Katuku Tshimanga">
Katuku Tshimanga

Derrick Katuku Tshimanga (ur. 6 listopada 1988 w Kinszasie) – belgijski piłkarz pochodzenia kongijskiego występujący na pozycji obrońcy. Zawodnik klubu Waasland-Beveren.
Kariera klubowa.
Tshimanga jako junior grał w zespołach Valaarhof VK, KFCO Wilrijk, KFC Duffel oraz KSC Lokeren, do którego trafił w 2005 roku. W 2008 roku został włączony do jego pierwszej drużyny, grającej w Eerste klasse. W lidze tej zadebiutował 20 grudnia 2008 roku w zremisowanym 2:2 pojedynku z KV Mechelen. 14 sierpnia 2010 roku w zremisowanym 3:3 spotkaniu ze Standardem Liège strzelił pierwszego gola w Eerste klasse. W barwach Lokeren rozegrał łącznie 41 spotkań i zdobył 4 bramki.
Na początku 2012 roku Tshimanga odszedł do KRC Genk, także grającego w Eerste klasse. Pierwszy ligowy mecz zaliczył tam 15 stycznia 2012 roku przeciwko SV Zulte Waregem (1:1).
W 2016 roku Tshimanga przeszedł do Willem II Tilburg, a w 2017 do OH Leuven. W 2021 przeszedł do Waasland-Beveren.
Kariera reprezentacyjna.
W reprezentacji Belgii Tshimanga zadebiutował 10 sierpnia 2011 roku w zremisowanym 0:0 towarzyskim meczu ze Słowenią.

</doc>
<doc id="2742593" url="https://pl.wikipedia.org/wiki?curid=2742593" title="The Necromancer">
The Necromancer

The Necromancer – czwarty utwór z płyty Caress of Steel kanadyjskiego trio progresywnego. Trwa on 12 minut i 30 sekund, co czyni go czwartym najdłuższym utworem Rush, po "2112", "The Fountain of Lamneth" i "Cygnus X-1, Book II". Tytuł utworu został zaczerpnięty z powieści fantasy J.R.R. Tolkiena „Władca Pierścieni”, od nazwy postaci – Saurona.
Utwór został podzielony na trzy części:
Ostatnia część – "Return of the Prince", została wydana w 1976 roku na singlu.

</doc>
<doc id="2742594" url="https://pl.wikipedia.org/wiki?curid=2742594" title="In Case You Didn’t Know">
In Case You Didn’t Know

In Case You Didn't Know – drugi album angielskiego wokalisty Olly’ego Mursa, wydany w listopadzie 2011 roku przez wytwórnie płytowe Epic Records oraz Syco Music. Album zawiera 13 premierowych utworów wokalisty. Krążek uzyskał status potrójnej platynowej płyty w Wielkiej Brytanii i podwójnej w Irlandii. Pierwszym singlem z płyty został utwór "Heart Skips a Beat", który zajął 1. miejsce na prestiżowej liście przebojów UK Singles Chart.
W pierwszym tygodniu po premierze album rozszedł się w 148,000 egzemplarzy dzięki czemu uplasował się na 1. miejscu UK Albums Chart.

</doc>
<doc id="2742595" url="https://pl.wikipedia.org/wiki?curid=2742595" title="Muzeum im. Zofii i Wacława Nałkowskich">
Muzeum im. Zofii i Wacława Nałkowskich

Muzeum im. Zofii i Wacława Nałkowskich, Dom nad łąkami – muzeum biograficzne w Wołominie w województwie mazowieckim, utworzone w 1992 r., poświęcone Wacławowi Nałkowskiemu i jego córce Zofii.
Historia.
Rodzinny dom Zofii Nałkowskiej został zbudowany w 1895 r. przez ojca pisarki – Wacława Nałkowskiego – geografa i pedagoga, publicystę społecznego i literackiego.
Drewniany domek zlokalizowany jest na niewielkim piaszczystym wzgórzu, na granicy między Wołominem a Kobyłką. Od ruchliwej, asfaltowej szosy warszawskiej oddzielony jest łąką, od której pochodzi nazwa posiadłości oraz książka Zofii Nałkowskiej z 1925 r. – Dom nad łąkami. Do osiedlenia się na wołomińskich Górkach namówił Wacława ówczesny właściciel majątku i dworu Wołomin, Henryk Konstanty Woyciechowski, z którym Wacław Nałkowski zaprzyjaźnił się w czasie studiów na Uniwersytecie Jagiellońskim w Krakowie.
W czasach młodości Zofii „Dom nad Łąkami” spełniał rolę salonu literackiego, do którego przyjeżdżało wiele znakomitych osób. Ich spotkania, dysputy i wykłady były dopełnieniem humanistycznego, ale odbiegającego od przyjętych wzorców wykształcenia Zofii Nałkowskiej.
Górki były też miejscem ciężkiej pracy naukowej, która w przyszłości miała ogromne znaczenie dla rozwoju międzywojennej geografii polskiej. Tu Wacław Nałkowski pisał książki poświęcone zreformowaniu nauczania geografii w szkolnictwie polskim – m.in. „Zarys metodyki geografii” i „Zarys geografii powszechnej (rozumowej)”. Nie zdołał dokończyć innego ważnego dzieła – „Wielkiego atlasu geograficznego” – który opracował wspólnie z Andrzejem Świętochowskim.
Na Górkach powstały takie utwory Zofii Nałkowskiej jak „Romans Teresy Hennert”, „Granica”, dramat „Dom kobiet”. Dom rodzinny stał się tłem i tematem wielu utworów, ale wszedł do literatury i jest znany dzięki powieści „Dom nad łąkami”.
Na poddaszu domu znajdowała się pracownia rzeźbiarska Hanny Nałkowskiej – absolwentki Akademii Sztuk Pięknych w Warszawie.
W 1937 roku, z powodu braku pieniędzy, panie Nałkowskie sprzedały „Dom nad Łąkami”.
W czasie II wojny światowej, mimo że w Wołominie toczyły się ciężkie działania wojenne, dom na Górkach ocalał. Po zakończeniu wojny dom został przejęty przez ADM w Wołominie i przeznaczony na mieszkanie dla kilku rodzin. Nie odnawiany przez wiele lat niszczał, a ogród wokół domu uległ dewastacji. W końcu lat 80. przystąpiono do remontu budynku.
Muzeum im. Zofii i Wacława Nałkowskich w Wołominie zostało otwarte 29 października 1992 roku, dzięki zaangażowaniu wielu osób i instytucji skupionych wokół ówczesnych władz samorządowych Wołomina oraz za sprawą grona wielbicieli twórczości Zofii Nałkowskiej.
Ekspozycja.
Ekspozycja zawiera fotografie rodzinne, ocalały księgozbiór, mapy, dwa popiersia oraz fortepian Zofii Nałkowskiej. Poszczególne pomieszczenia – na udostępnionym zwiedzającym parterze – prezentują kolejne okresy życia i twórczości oraz działalności społecznej pisarki. W parku okalającym dom, rośnie klon posadzony przez Wacława Nałkowskiego.

</doc>
<doc id="2742596" url="https://pl.wikipedia.org/wiki?curid=2742596" title="Puchar Świata w kombinacji norweskiej 2012/2013">
Puchar Świata w kombinacji norweskiej 2012/2013

Sezon 2012/2013 Pucharu Świata w kombinacji norweskiej rozpoczął się 24 listopada 2012 w norweskim Lillehammer, zaś ostatnie zawody z tego cyklu odbyły się 16 marca 2013 w norweskim Oslo. 16 konkursów tego cyklu zostało rozegranych metodą Gundersena. Odbyły się również 2 konkursy drużynowe, 4 sprinty drużynowe oraz 2 konkursy "Penalty Race". Finałowe zawody w Oslo składały się z dwóch serii skoków i biegu na 15 km. Kraje, w których odbyły się konkursy PŚ to Norwegia, Finlandia, Austria, Niemcy, Francja, Rosja oraz Kazachstan (zawody w Turcji odwołano jeszcze przed początkiem PŚ).
Klasyfikacje.
Stan na 16 marca 2013

</doc>
<doc id="2742597" url="https://pl.wikipedia.org/wiki?curid=2742597" title="Leonardo Loforte">
Leonardo Loforte

Leonardo Loforte (ur. 4 grudnia 1956) – mozambicki lekkoatleta, sprinter, uczestnik Letnich Igrzysk Olimpijskich 1984.
Podczas Igrzysk w Los Angeles, wziął udział w rywalizacji biegaczy na 400 metrów. Startując z szóstego toru w ósmym biegu eliminacyjnym, uzyskał wynik 47,07 (rekord życiowy), co dało mu 4. miejsce w jego biegu eliminacyjnym (nie awansował do następnej fazy). W łącznej klasyfikacji zajął 42. miejsce na 80 sklasyfikowanych zawodników).
Wystartował także w sztafecie 4 razy 400 metrów, gdzie sztafeta mozambicka zajęła 20. miejsce (odpadli w eliminacjach).

</doc>
<doc id="2742601" url="https://pl.wikipedia.org/wiki?curid=2742601" title="André Titos">
André Titos

André Titos (ur. 19 lutego 1958) – mozambicki lekkoatleta, sprinter i średniodystansowiec, uczestnik Letnich Igrzysk Olimpijskich 1984.
Podczas Igrzysk w Los Angeles, wziął udział w rywalizacji biegaczy na 800 metrów. Startując z piątego toru w pierwszym biegu eliminacyjnym, uzyskał wynik 1:51,73, co dało mu 6. miejsce w jego biegu eliminacyjnym (nie awansował do następnej fazy). W łącznej klasyfikacji zajął 50. miejsce na 72 sklasyfikowanych zawodników).
Wystartował także w sztafecie 4 razy 400 metrów, gdzie sztafeta mozambicka zajęła 20. miejsce (odpadli w eliminacjach).

</doc>
<doc id="2742606" url="https://pl.wikipedia.org/wiki?curid=2742606" title="Domingos Mendes">
Domingos Mendes

Domingos Mendes (ur. 10 sierpnia 1961) – mozambicki lekkoatleta, płotkarz, uczestnik Letnich Igrzysk Olimpijskich 1984.
Podczas Igrzysk w Los Angeles, wziął udział w rywalizacji biegaczy na 400 metrów przez płotki. Startując z sódmego toru w czwartym biegu eliminacyjnym, uzyskał wynik 54,52, co dało mu 8. miejsce w jego biegu eliminacyjnym (nie awansował do następnej fazy). W łącznej klasyfikacji zajął 42. miejsce na 45 sklasyfikowanych zawodników.

</doc>
<doc id="2742610" url="https://pl.wikipedia.org/wiki?curid=2742610" title="Hybrydogeneza">
Hybrydogeneza

Hybrydogeneza – termin z dziedziny embriologii rozumiany zwykle jako sposób rozmnażania się mieszańców (hybryd), w którym mieszaniec podczas wytwarzania gamet (gametogenezy) usuwa jeden z genomów gatunków rodzicielskich. Inaczej mówiąc, wytwarza takie gamety, jakby należał do jednego z gatunków rodzicielskich, a nie zawierające mieszaninę ich genomów. Usunięty genom jest następnie odtwarzany zwykle w wyniku krzyżówki wstecznej z odpowiednim gatunkiem rodzicielskim.
Ponieważ hybryda taka wymaga do reprodukcji innego taksonu - jednego z gatunków rodzicielskich, jest ona kleptonem, co oznaczane jest skrótem "kl" w niektórych nazwach gatunkowych.
Cechą charakterystyczną hybrydogenezy jest to, że gamety wytwarzane przez hybrydy nie zawierają mieszaniny genomów rodzicielskich, co normalnie jest wynikiem niezależnej segregacji chromosomów i crossing-over podczas mejozy (patrz również II Prawo Mendla, rekombinacja genetyczna), ale nienaruszony jeden z nich lub obydwa. Ponieważ genomy nie mieszają się podczas wytwarzania gamet, z pokolenia na pokolenie przekazywany jest niezmieniony (niezrekombinowany) ten genom haploidalny, który nie jest usuwany podczas gametogenezy. A do niego podczas zapłodnienia dołączany tylko jest haploidalny genom drugiego gatunku rodzicielskiego, za każdym razem inny. Grupa takich (pochodzących od jednego mieszańca) hybryd jest więc hemiklonem (naturalnym), ponieważ wszystkie osobniki mają identyczną połowę genomu. Natomiast cała populacja może być mieszaniną takich grup (hemiklonów). Hybrydogeneza jest określana jako hemiklonalny sposób rozmnażania, a termin hemiklon stosuje się też czasem dla pojedynczego osobnika.
Hybrydogenne mieszańce są często gatunkami poliploidalnymi jak i uniseksualnymi, tzn. mogą występować u nich wyłącznie osobniki jednej płci, na przykład same samice.
Hybrydogeneza jest często omawiana łącznie z partenogenezą (dzieworództwem). Hybrydogeneza, podobnie jak samo zjawisko płodności mieszańców, występuje u bardzo nielicznych gatunków zwierząt, chociaż czasem pospolitych, np. u żaby wodnej.
Najbardziej znane gatunki zwierząt u których występuje hybrydogeneza:

</doc>
<doc id="2742611" url="https://pl.wikipedia.org/wiki?curid=2742611" title="Pedro Gonçalvo">
Pedro Gonçalvo

Pedro Gonçalvo (ur. 13 marca 1964) – mozambicki lekkoatleta, sprinter, uczestnik Letnich Igrzysk Olimpijskich 1984.
Podczas Igrzysk w Los Angeles, wziął udział w sztafecie 4 razy 400 metrów, gdzie sztafeta mozambicka zajęła 20. miejsce (odpadli w eliminacjach).

</doc>
<doc id="2742614" url="https://pl.wikipedia.org/wiki?curid=2742614" title="Lakeside Park">
Lakeside Park

Lakeside Park – trzeci utwór z albumu "Caress of Steel" kanadyjskiego trio progresywnego. Utwór skomponowali Geddy Lee oraz Alex Lifeson, słowa napisał Neil Peart. Inspiracją do napisania przez niego tekstu był czas spędzany w parku w St. Catharines, gdzie za młodu pracował. 
Utwór został wydany w 1976 roku jako singel.

</doc>
<doc id="2742617" url="https://pl.wikipedia.org/wiki?curid=2742617" title="Trupia farma (serial telewizyjny)">
Trupia farma (serial telewizyjny)

Trupia farma (ang. "The Body Farm", 2011) – brytyjski serial kryminalny wyprodukowany przez Liquid Television.
Światowa premiera serialu miała miejsce 13 września 2011 roku na antenie BBC One. Ostatni odcinek serialu został wyemitowany 18 października 2011 roku. W Polsce premiera serialu odbyła się 8 sierpnia 2012 roku na kanale Ale Kino+.
Opis fabuły.
Patolog Eve Lockhart pracuje w ośrodku badawczym, zwanym „trupią farmą”, w którym razem ze swoimi współpracownikami Rosą i Oggym zajmują się obserwacją procesów rozkładu ludzkiego ciała.

</doc>
<doc id="2742618" url="https://pl.wikipedia.org/wiki?curid=2742618" title="Wang Xiuting">
Wang Xiuting

Wang Xiuting (; ur. 11 maja 1965 w prowincji Szantung) – chińska lekkoatletka specjalizująca się w biegach długodystansowych, dwukrotna uczestniczka letnich igrzysk olimpijskich (Seul 1988, Barcelona 1992).

</doc>
<doc id="2742622" url="https://pl.wikipedia.org/wiki?curid=2742622" title="Salvador Martínez Cubells">
Salvador Martínez Cubells

Salvador Martínez Cubells (ur. 9 listopada 1845 w Walencji, zm. 21 stycznia 1914 w Madrycie) – hiszpański malarz i konserwator sztuki, specjalizował się w malarstwie historycznym i rodzajowym.
Jego pierwszym nauczycielem był jego ojciec malarz Francesco Martínez Yago, następnie studiował na Królewskiej Akademii Sztuk Pięknych San Carlos w Walencji. Regularnie brał udział w cyklicznej Krajowej Wystawie Sztuk Pięknych w Madrycie, na której wystawił w sumie 60 prac zdobywając wyróżnienia cum laude i medale.
Był popularnym wśród madryckiej arystokracji portrecistą. Zajmował się restauracją dzieł sztuki, stając się ekspertem w dziedzinie malarstwa. W 1869 roku został głównym restauratorem sztuki w Muzeum Prado, dla którego pracował do 1895 roku. Założył własną szkołę restauracji dzieł sztuki. Pracował na restauracją dzieła Murilla San Antonio de Padua oraz niektórymi obrazami El Greca.
Jednym z jego ważniejszych dokonań było przeniesienie na płótna 14 malowideł ściennych (tzw. czarnych obrazów) wykonanych przez Goyę na ścianach jego domu "Quinta del Sordo". Była to nowatorska technika. W 1874 roku Jean Laurent wykonał fotografie wszystkich dzieł w domu Goi, które następnie posłużyły jako wzór w czasie przenoszenia dzieł na płótno. Było to niezwykłe jak na tamte czasy przedsięwzięcie wymagające zastosowania nowatorskich technik konserwatorskich i malarskich.
Pod kierunkiem Carlosa Luisa Ribery wykonał ornamenty w królewskiej bazylice San Francisco el Grande w Madrycie.
Jego syn Enrique Martínez-Cubells również został malarzem.
Galeria.
Dzieła Salvadora Martíneza Cubellsa

</doc>
<doc id="2742624" url="https://pl.wikipedia.org/wiki?curid=2742624" title="Haasts Bluff">
Haasts Bluff

Haasts Bluff – miejscowość wspólnoty aborygeńskiej, plemion Pintupi, Aranda i Pitjantjatjara, położona około 230 km na zachód od Alice Springs, na obszarze Terytorium Północnego w Australii. Miejsce nazwał, po przybyciu w roku 1872, brytyjski podróżnik i odkrywca Ernest Giles. Miejscowość powstała w 1946, w miejscu misji luterańskiej, założonej w 1941 r.

</doc>
<doc id="2742630" url="https://pl.wikipedia.org/wiki?curid=2742630" title="Binta Jambane">
Binta Jambane

Binta Jambane (ur. 14 maja 1942) – mozambicka lekkoatletka, sprinterka, uczestniczka Letnich Igrzysk Olimpijskich 1984.
Podczas igrzysk olimpijskich w Los Angeles, była jedną z najstarszych lekkoatletek, które zaprezentowały się na tej imprezie (Jambane w chwili startu w biegu na 100 metrów, miała 42 lata i 87 dni).
Podczas Letnich Igrzysk Olimpijskich 1984, wzięła udział w dwóch konkurencjach – w biegach na 100 i 200 metrów. Najpierw wystartowała 4 sierpnia w tej pierwszej konkurencji. Jambane rozpoczęła rywalizację od biegu eliminacyjnego nr 2, w którym to wystartowała z siódmego toru. Mimo iż wynikiem 12,55 zajęła przedostatnie, 5. miejsce, uzyskała awans do następnej fazy, jaką były ćwierćfinały. Te odbyły się jeszcze tego samego dnia; startowała w pierwszym ćwierćfinale, gdzie trafiła na tor nr 2. Uzyskawszy wynik 12,57, zajęła ostatnie, 8. miejsce, a w generalnej klasyfikacji po biegach ćwierćfinałowych wyprzedziła tylko reprezentantkę Kongo, Françoise M'Pikę (do ćwierćfinałów dostało się 31 zawodniczek, tak więc Jambane zakończyła 100 metrów na 30. miejscu).
8 sierpnia wystartowała także w biegach eliminacyjnych na 200 metrów, gdzie startowała w piątym biegu z piątego toru. Uzyskawszy wynik 25,14 zajęła ostatnie, 6. miejsce, i mimo iż do ćwierćfinałów kwalifikowało się pięć najlepszych zawodniczek z każdego biegu (i dwie z czasami), znalazła się w gronie pięciu zawodniczek, które odpadły już po eliminacjach. Ostatecznie Jambane zajęła 34. miejsce (na 37 zawodniczek).
Jambane jest również najstarszym sportowcem z Mozambiku, który pojawił się na igrzyskach olimpijskich (stan na rok 2012).

</doc>
<doc id="2742636" url="https://pl.wikipedia.org/wiki?curid=2742636" title="Mozambik na Letnich Igrzyskach Olimpijskich 1984">
Mozambik na Letnich Igrzyskach Olimpijskich 1984

Reprezentacja Mozambiku na Letnich Igrzyskach Olimpijskich 1984 liczyła dziewięcioro zawodników (8 mężczyzn i 1 kobietę). Mozambik miał swoich przedstawicieli w 2 spośród 23 rozgrywanych dyscyplin. Zawodnicy z tego kraju nie zdobyli żadnego medalu. Chorążym reprezentacji Mozambiku był Daniel Firmino, który nie brał udziału w dyscyplinach sportowych. Najmłodszym reprezentantem Mozambiku na Letnich Igrzyskach Olimpijskich 1984 był 17-letni pływak Pedro Cruz, a najstarszym przedstawicielem tego kraju była jedyna kobieta w składzie Mozambiku, lekkoatletka specjalizująca się w biegach sprinterskich – 42-letnia Binta Jambane. Ośmioro zawodników reprezentowało swój kraj na igrzyskach po raz pierwszy. Tylko 17-letni Pedro Cruz wystartował na poprzednich igrzyskach w Moskwie mając wówczas zaledwie 13 lat i 224 dni, dzięki czemu stał się jednym z najmłodszych olimpijczyków w historii(najmłodszym w historii jest medalista pierwszych nowożytnych igrzysk 1896, mający wtedy nieco ponad 10 lat grecki gimnastyk Dimitrios Loundras).
Był to drugi start tej reprezentacji na igrzyskach olimpijskich. Najlepszym wynikiem, jaki osiągnęli reprezentanci tego kraju na Letnich Igrzyskach Olimpijskich 1984, była 20. pozycja, którą zajęła męska sztafeta 4 × 400 metrów w składzie: Leonardo Loforte, Pedro Gonçalvo, André Titos, Henrique Ferreira.
Tło startu.
Narodowy Komitet Olimpijski Mozambiku powstał w 1979 roku, a Międzynarodowy Komitet Olimpijski zatwierdził go tego samego roku podczas 81. sesji Międzynarodowego Komitetu Olimpijskiego odbywającej się w Montevideo w Urugwaju. Od tego czasu Komitet Olimpijski tegoż kraju zgłasza reprezentacje narodową do udziału w najważniejszych imprezach międzynarodowych, takich jak igrzyska afrykańskie czy igrzyska olimpijskie. Mozambik ma niewielkie tradycje sportowe. Świadczy o tym fakt, że do Igrzysk w Los Angeles, Mozambijczycy nie zdobywali żadnych medali w najważniejszych imprezach międzynarodowych (ani w igrzyskach afrykańskich, ani w innych mistrzostwach).
Mozambik jest jednym z najbiedniejszych państw świata. Przyczyną takiego stanu rzeczy jest konflikt wojenny z RPA, który miał miejsce w latach 80. XX wieku. Spowodował on śmierć ponad miliona ludzi.
Mozambik na letnich igrzyskach olimpijskich zadebiutował w 1980 roku. Jego reprezentanci do czasu startu w igrzyskach w Los Angeles nie zdobyli żadnego medalu olimpijskiego.
Statystyki według dyscyplin.
Spośród dwudziestu trzech dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja Mozambiku wzięła udział w dwóch. Najliczniejsza grupa sportowców startowała w lekkoatletyce – 7.
Lekkoatletyka.
Mozambik w lekkoatletyce reprezentowało siedmioro zawodników (trzech wystartowało w jednej konkurencji natomiast czworo wystąpiło w dwóch konkurencjach).
Jako pierwszy podczas igrzysk w Los Angeles wystartował Vicente Daniel, który wziął udział w rywalizacji biegaczy na 100 metrów. Eliminacje tej konkurencji rozpoczęły się 3 sierpnia. Daniel startował z pierwszego toru w pierwszym biegu eliminacyjnym. Z wynikiem 10,81 zajął 6. miejsce w swoim biegu eliminacyjnym, co w łącznej klasyfikacji dało mu 54. miejsce na 81 sklasyfikowanych zawodników (odpadł z rywalizacji o medale). Zwycięzcą tej konkurencji został Carl Lewis ze Stanów Zjednoczonych.
Jako drugi wystartował André Titos, który wziął udział w rywalizacji średniodystansowców w biegu na 800 metrów. Eliminacje tej konkurencji rozpoczęły się 3 sierpnia. Titos startował z piątego toru w pierwszym biegu eliminacyjnym. Z wynikiem 1:51,73 zajął 6. miejsce w swoim biegu eliminacyjnym, co w łącznej klasyfikacji dało mu 50. miejsce na 72 sklasyfikowanych zawodników (nie przeszedł przez kwalifikacje). Zwycięzcą tej konkurencji został Brazylijczyk Joaquim Cruz.
Kolejnym Mozambijczykiem startującym w lekkoatletyce był 22-letni Domingos Mendes, specjalizujący się w biegu na 400 metrów przez płotki. Eliminacje tej konkurencji rozpoczęły się 3 sierpnia. Mendes startował z siódmego toru w czwartym biegu eliminacyjnym. Z wynikiem 54,52 zajął ostatnie, 8. miejsce w swoim biegu eliminacyjnym, co w łącznej klasyfikacji dało mu 42. miejsce na 45 sklasyfikowanych zawodników (podobnie jak jego koledzy z drużyny, Mendes zakończył swój udział w igrzyskach na eliminacjach). Najlepszym płotkarzem okazał się Edwin Moses ze Stanów Zjednoczonych.
Następną reprezentantką Mozambiku była 42-letnia Binta Jambane specjalizująca się w biegach sprinterskich (100 i 200 metrów). Najpierw wystartowała 4 sierpnia w tej pierwszej konkurencji. Jambane rozpoczęła rywalizację od biegu eliminacyjnego nr 2, w którym to wystartowała z siódmego toru. Mimo iż wynikiem 12,55 zajęła przedostatnie, 5. miejsce, uzyskała awans do następnej fazy, jaką był ćwierćfinał. Te odbyły się jeszcze tego samego dnia; startowała w pierwszym ćwierćfinale, gdzie trafiła na tor nr 2. Uzyskawszy wynik 12,57, zajęła ostatnie, 8. miejsce, a w generalnej klasyfikacji po biegach ćwierćfinałowych wyprzedziła tylko reprezentantkę Kongo, Françoise M'Pikę (do ćwierćfinałów dostało się 31 zawodniczek, tak więc Jambane zakończyła stumetrówkę na 30. miejscu). Najlepszą na tym dystansie okazała się Evelyn Ashford ze Stanów Zjednoczonych.
8 sierpnia wystartowała także w biegach eliminacyjnych na 200 metrów, gdzie startowała w piątym biegu z piątego toru. Uzyskawszy wynik 25,14 zajęła ostatnie, 6. miejsce, i mimo iż do ćwierćfinałów kwalifikowało się pięć najlepszych zawodniczek z każdego biegu (i dwie z czasami), znalazła się w gronie pięciu zawodniczek, które odpadły już po eliminacjach. Ostatecznie Jambane zajęła 34. miejsce (na 37 zawodniczek). Zwyciężyła Amerykanka Valerie Brisco-Hooks.
Jako piąty wystartował Leonardo Loforte, który wziął udział w rywalizacji sprinterów w biegu na 400 metrów. Eliminacje tej konkurencji rozpoczęły się 4 sierpnia. Loforte startował z szóstego toru w ósmym biegu eliminacyjnym. Z wynikiem 47,07 zajął 4. miejsce w swoim biegu eliminacyjnym, co nie dało mu awansu do następnej rundy. W łącznej klasyfikacji dało mu to 42. miejsce na 80 sklasyfikowanych zawodników. Zwycięzcą tej konkurencji został Alonzo Babers ze Stanów Zjednoczonych.
Ostatnim Mozambijczykiem, który startował indywidualnie był Henrique Ferreira, który wziął udział w rywalizacji sprinterów w biegu na 200 metrów. Eliminacje tej konkurencji rozpoczęły się 6 sierpnia. Ferreira startował z zewnętrznego, ósmego toru w siódmym biegu eliminacyjnym. Z wynikiem 21,87 zajął 5. miejsce w swoim biegu eliminacyjnym, co nie dało mu awansu do następnej rundy. W łącznej klasyfikacji zajął ex aequo 52. miejsce (na 76 sklasyfikowanych zawodników) z reprezentantem Seszeli, którym był Denis Rose. Zwycięzcą tej konkurencji został Carl Lewis ze Stanów Zjednoczonych.
Narodowy Komitet Olimpijski Mozambiku wystawił także czterech zawodników w drużynowej sztafecie 4 × 400 metrów. W jej skład wchodzili wspomnieni wcześniej Loforte, Titos i Ferreira oraz jeden zawodnik, który wystąpił tylko w sztafecie, a mianowicie Pedro Gonçalvo. Mozambijczycy swój występ rozpoczęli w eliminacjach. Sztafeta mozambicka wystartowała w pierwszym biegu eliminacyjnym. Mozambik uzyskał czas 3:08,95, który nie wystarczył, aby awansować do następnej rundy (w klasyfikacji generalnej zajęli 20. miejsce na 24 startujące ekipy). Zdecydowanymi zwycięzcami tej konkurencji zostali Amerykanie wyprzedzając o 10 metrów kolejną ekipę, tj. Wielką Brytanię.
Mężczyźni
Pływanie.
Mozambik w pływaniu reprezentowało dwóch zawodników, którzy wystąpili w trzech konkurencjach.
Pierwszym reprezentantem Mozambiku w pływaniu był 18-letni Domingos Chivavele, który wystartował w wyścigu na 100 metrów stylem dowolnym. Eliminacje tej konkurencji rozpoczęły się 31 lipca. Chivavele startował w szóstym wyścigu eliminacyjnym. Z wynikiem 1:01,35 zajął ostatnie, 8. miejsce w swoim wyścigu eliminacyjnym i tym samym nie awansował do następnej fazy zawodów (w łącznej klasyfikacji zajął 65. miejsce na 68 sklasyfikowanych zawodników). Zwycięzcą tej konkurencji został reprezentant Stanów Zjednoczonych, Rowdy Gaines.
Kolejnym reprezentantem Mozambiku był Pedro Cruz, który wystartował w dwóch konkurencjach – w wyścigu na 200 metrów stylem zmiennym oraz na 100 metrów stylem grzbietowym. Eliminacje tej drugiej rozpoczęły się 3 sierpnia. Cruz startował w piątym wyścigu eliminacyjnym. Z wynikiem 1:10,86 zajął ostatnie, 7. miejsce w swoim wyścigu eliminacyjnym i tym samym nie awansował do następnej fazy zawodów (w łącznej klasyfikacji zajął 42. miejsce na 45 sklasyfikowanych zawodników). Zwycięzcą został Rick Carey ze Stanów Zjednoczonych.
Następną, a zarazem ostatnią konkurencją, w której brał udział, był wyścig na 200 metrów stylem zmiennym. Eliminacje tej konkurencji rozpoczęły się 4 sierpnia. Cruz startował w piątym wyścigu eliminacyjnym. Z wynikiem 2:35,99 zajął przedostatnie, 7. miejsce w swoim wyścigu eliminacyjnym (jeden zawodnik został zdyskwalifikowany) i tym samym nie awansował do następnej fazy zawodów (w łącznej klasyfikacji zajął ostatnie, 42. miejsce wśród zawodników sklasyfikowanych). Zwycięzcą tego wyścigu został Kanadyjczyk Alex Baumann.

</doc>
<doc id="2742639" url="https://pl.wikipedia.org/wiki?curid=2742639" title="Jules Oppert">
Jules Oppert

Jules Oppert, Julius Oppert (ur. 9 lipca 1825 roku w Hamburgu, zm. 21 sierpnia 1905 roku w Paryżu) – francuski asyrolog niemieckiego pochodzenia, profesor Collège de France, prezydent Akademii Inskrypcji i Literatury Pięknej.
Życiorys.
Studiował prawo na Uniwersytecie w Heidelbergu, a następnie orientalistykę na Uniwersytecie w Bonn. W 1848 roku przeniósł się do Francji, gdzie dołączył do sponsorowanej przez rząd tego kraju wyprawy naukowej na Bliski Wschód, badającej medyjskie i mezopotamskie stanowiska archeologiczne (1851-54). Wykładał sanskryt, filozofię i asyrologię w Collège de France, gdzie uzyskał tytuł profesora w 1874 roku. To on jako pierwszy użył nazwy "język sumeryjski" na określenie nieznanego dotychczas języka spotykanego w tekstach zapisanych pismem klinowym. Samo pismo klinowe uważał on za sumeryjski wynalazek. Opublikował szereg akadyjskich tekstów z tabliczek klinowych. W 1881 roku został członkiem Akademii Inskrypcji i Literatury Pięknej, by w 1890 roku zostać wybranym jej prezydentem.

</doc>
<doc id="2742646" url="https://pl.wikipedia.org/wiki?curid=2742646" title="Słowenia na Letnich Igrzyskach Olimpijskich 1992">
Słowenia na Letnich Igrzyskach Olimpijskich 1992

Słowenię na Letnich Igrzyskach Olimpijskich 1992 reprezentowało 35 zawodników: 29 mężczyzn i 6 kobiet. Był to debiut reprezentacji Słowenii na letnich igrzysk olimpijskich. Reprezentanci Słowenii zdobyli dwa pierwsze medale (brązowe) olimpijskie w historii startów na letnich igrzyskach olimpijskich.

</doc>
<doc id="2742649" url="https://pl.wikipedia.org/wiki?curid=2742649" title="Schwarz-Weiss Essen">
Schwarz-Weiss Essen



</doc>
<doc id="2742653" url="https://pl.wikipedia.org/wiki?curid=2742653" title="Pedro Eugenio Aramburu">
Pedro Eugenio Aramburu

Pedro Eugenio Aramburu (ur. 1903, zm. 1970) – argentyński generał i polityk, prezydent Argentyny w latach 1955-1958.
Historia.
W 1951 otrzymał stopień generała brygady z rąk Juana Domingo Perona. Pracował jako dyrektor wyższej szkoły wojskowej. We wrześniu 1955 odegrał znaczącą rolę w obaleniu Perona, a niedługo potem został mianowany tymczasowym prezydentem. W trakcie swej kadencji sprawował dyktatorską władzę, kontynuując walkę z organizacjami popierającymi Perona aż do wyborów przeprowadzonych w 1958. W następnych latach nie brał udziału w życiu politycznym, choć w 1963 wziął udział w wyborach prezydenckich, które przegrał.
29 maja 1970 został porwany przez Montoneros – lewicowych peronistów. Dwaj mężczyźni przebrani za oficerów armii zapukali do domu Aramburu twierdząc, że wysłano ich z misją zapewnienia mu ochrony. Żona byłego prezydenta wpuściła ich do środka, po czym udała się na zakupy. Następnie mężczyźni, grożąc pistoletami, wyprowadzili generała do stojącego niedaleko samochodu, w którym czekało dwu ich wspólników. Kilka dni po porwaniu kilkanaście różnych organizacji reprezentujących ogólne spektrum sceny politycznej opublikowało szereg komunikatów, w których przyznawało się do uprowadzenia Aramburu. Obarczano Aramburu winą za odsuwanie peronistów od udziału w życiu politycznym kraju i niechęć do kompromisów, a także domagano się ekshumacji ciała Evity Perón do Argentyny w zamian za uwolnienie generała. Po jakimś czasie za prawdziwych porywaczy zaczęto uznawać tzw. Komando Juana Jose Valle Montonerosa, które było grupą peronistów nazwaną na cześć straconego w 1956 generała. Komando Valle wystosowało komunikat pt. "Peron powróci", w którym postulowano postawienie Aramburu przed sądem rewolucyjnym za udział w egzekucji 27 czołowych peronistów po nieudanym przewrocie z 1956. 1 czerwca 1970 Komando Valle ogłosiło, że Aramburu został uznany za winnego na mocy wyroku trybunału, który skazał go na śmierć przez rozstrzelanie, a „zwolnienie go nie może być przedmiotem jakichkolwiek negocjacji”.
2 czerwca 1970 ujawniono notatkę, według której Pedro Aramburu został rozstrzelany, lecz 3 czerwca pojawiła się inna wiadomość, zgodnie z którą wykonanie wyroku odroczono do 4 czerwca, co przyczyniło się do wystąpienia wielu spekulacji (m.in. wysuwano podejrzenie o odpowiedzialności ówczesnego prezydenta Juana Carlosa Onganii za porwanie Aramburu). Te wydarzenia doprowadziły do wzrostu napięcia w argentyńskim życiu politycznym. 8 czerwca 1970 Juan Carlos Ongania został obalony przez juntę złożoną z głównodowodzących armii Argentyny pod pretekstem „konieczności zaprowadzenia porządku”, z kolei na początku lipca Juan Peron (będący wtedy na wygnaniu w Hiszpanii) wezwał swoich stronników do rewolty i zapowiedział swój powrót do kraju.
16 lipca 1970 na starej farmie Timote (ok. 500 kilometrów na zachód od Buenos Aires) odnaleziono zwłoki Aramburu. Były prezydent został postrzelony dwukrotnie w klatkę piersiową. Do tego czasu udało się ustalić w sposób przekonujący, że Komando Valle istotnie odpowiadało za zamach, a policja odkryła też później, że za całą operacją stał 23-letni Fernando Abel Medina, którego jednak nie zdołano schwytać. Trzej inni uczestnicy spisku zostali postawieni przed sądem i skazani:

</doc>
<doc id="2742654" url="https://pl.wikipedia.org/wiki?curid=2742654" title="Brestnik">
Brestnik

Brestnik (bułg. "Брестник") – wieś w południowej Bułgarii, w obwodzie Płowdiw, w gminie Rodopi. 8 km od Płowdiwu.
Do zabytków należy statua trackiego jeźdźca (wys. 1,60 m). Funkcjonuje tu klub piłkarski PFK Brestnik 1948.

</doc>
<doc id="2742660" url="https://pl.wikipedia.org/wiki?curid=2742660" title="Danie jednogarnkowe">
Danie jednogarnkowe



</doc>
<doc id="2742663" url="https://pl.wikipedia.org/wiki?curid=2742663" title="Paul Bird">
Paul Bird

Paul Bernard Bird CSsR (ur. 17 lipca 1949 w Newcastle) – australijski duchowny katolicki, biskup Ballarat od 2012.
Życiorys.
Święcenia kapłańskie otrzymał 17 maja 1975 w zgromadzeniu redemptorystów. Był m.in. przełożonym konwentu w Melbourne, wydawcą zakonnego pisma oraz prowincjałem.
1 sierpnia 2012 papież Benedykt XVI mianował go ordynariuszem diecezji Ballarat. Sakry biskupiej udzielił mu 16 października 2012 arcybiskup Melbourne - Denis Hart.

</doc>
<doc id="2742673" url="https://pl.wikipedia.org/wiki?curid=2742673" title="Ligue 1 (2012/2013)">
Ligue 1 (2012/2013)

Sezon 2012/2013 jest 75. edycją Ligue 1 – najwyższej klasy rozgrywkowej we Francji. Rozpoczęła się 10 sierpnia 2012 roku, a zakończyły 26 maja 2013 roku. W rozgrywkach brało udział 20 zespołów, grających systemem kołowym. Tytułu bronił zespół Montpellier HSC.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="2742674" url="https://pl.wikipedia.org/wiki?curid=2742674" title="Tramwaje w Tocopilla">
Tramwaje w Tocopilla

Tramwaje w Tocopilla − zlikwidowany system komunikacji tramwajowej w Tocopilla w Chile, działający w latach 1904−1909.
Historia.
Linię tramwaju konnego w Tocopilla otwarto w 1904. Rozstaw szyn wynosił 1380 mm. W 1906 przewieziono 25 000 pasażerów, a w 1907 już 60 000. Linią zarządzała spółka "Ferrocarril Urbano de Tocopilla". W 1909 zamknięto system. 

</doc>
<doc id="2742685" url="https://pl.wikipedia.org/wiki?curid=2742685" title="Feliks Gadzaliński">
Feliks Gadzaliński

Feliks Gadzaliński (ur. 1 grudnia 1870 w Słupnie, zm. 29 marca 1908 w Płocku) – płocki fotograf, działacz niepodległościowy, (ps. Cham).
Feliks był synem Antoniego, organisty. Z zawodu był fotografem. Posiadał własny zakład fotograficzny w Płocku.
W 1907 r. był członkiem Okręgowego Komitetu Robotniczego Polskiej Partii Socjalistycznej – Frakcji Robotniczej w Płocku.
Brał udział w X (I) Zjeździe PPS – Frakcji Rewolucyjnej w Wiedniu (3-11 III 1907 r.)
Na początku 1908 r. został w wyniku pomyłki oskarżony o prowokacje i skazany na karę śmierci. W wyniku nieudanego zamachu dokonanego przez K. Pielata, został ciężko ranny i przebywał w szpitalu w Płocku. Tam też został wykonany na nim wyrok śmierci przez W. Habelmana w dniu 28 marca 1908 r. Habelman za dokonany zamach został ujęty przez władze i stracony.

</doc>
<doc id="2742703" url="https://pl.wikipedia.org/wiki?curid=2742703" title="John Bell">
John Bell



</doc>
<doc id="2742711" url="https://pl.wikipedia.org/wiki?curid=2742711" title="Tramwaje w Antofagaście">
Tramwaje w Antofagaście

Tramwaje w Antofagaście − zlikwidowany system komunikacji tramwajowej w mieście Antofagasta w Chile, działający w latach 1893−1914.
Historia.
Komunikację tramwajową w Antofagaście uruchomiono w 1893. Operatorem systemu była spółka "Ferrocarril Urbano de Antofagasta". Tramwaje konne początkowo poruszały się po torach o rozstawie szyn wynoszącym 914 mm. Jednak już w 1900 zmieniono rozstaw na 1150 mm. W 1901 tramwajami przewieziono pół miliona pasażerów. Od 1905 tramwaje kursowały po torach o rozstawie szyn wynoszącym 1070 mm. W 1906 tramwajami przewieziono 1 mln pasażerów. System tramwajowy zamknięto w 1914. 

</doc>
<doc id="2742732" url="https://pl.wikipedia.org/wiki?curid=2742732" title="Teodor Černý">
Teodor Černý

Teodor Černý (ur. 18 stycznia 1957 w Kadaniu) – czechosłowacki kolarz torowy i szosowy, brązowy medalista olimpijski oraz mistrz świata w kolarstwie torowym.
Kariera.
Pierwszy sukces w karierze Teodor Černý odniósł w 1980 roku, kiedy wspólnie z Martinem Pencem, Jiřím Pokorným i Igorem Slámą zdobył brązowy medal w drużynowym wyścigu na dochodzenie podczas igrzysk olimpijskich w Moskwie. Na mistrzostwach świata w Colorado Springs w 1986 roku w tej samej konkurencji wywalczył złoty medal. W drużynie Czechosłowacji obok niego wystartowali także Pavel Soukup, Aleš Trčka i Svatopluk Buchta. Černý startował także w wyścigach szosowych, zajmując między innymi drugie miejsce w klasyfikacji generalnej wyścigu w Lidicach.

</doc>
<doc id="2742734" url="https://pl.wikipedia.org/wiki?curid=2742734" title="Parafia Najświętszej Maryi Panny Częstochowskiej w Rynkach">
Parafia Najświętszej Maryi Panny Częstochowskiej w Rynkach

Parafia pw. Najświętszej Maryi Panny Częstochowskiej w Rynkach – rzymskokatolicka parafia, należąca do dekanatu Białystok – Nowe Miasto, archidiecezji białostockiej, metropolii białostockiej. Siedziba parafii znajduje się w Rynkach.
Historia parafii.
W 1956 roku wykupiono istniejące garaże rolnicze i zamieniono je na kaplicę. Od następnego roku w kaplicy tej były sprawowane nabożeństwa przez duszpasterzy z Suraża. W latach 1974–1980 przeprowadzono remont kaplicy i dobudowano dzwonnicę. 
Od 1 stycznia 1979 roku funkcjonował w Rynkach samodzielny wikariat, a duszpasterzem został ksiądz Edward Tokarzewski. W 1978 roku został założony cmentarz o powierzchni ok. 1,5 ha. W latach 80. XX wieku zbudowano plebanię. 10 stycznia 1985 roku biskup Edward Kisiel erygował w Rynkach parafię NMP Częstochowskiej. 
Na początku lat 90. XX wieku dzięki zabiegom parafian i księdza Tokarzewskiego, zamówiono projekt nowego kościoła (autorem był Andrzej Chwalibóg), a zbudowano go w latach 1992–1995. Konsekracji dokonał 30 sierpnia 1998 roku abp Stanisław Szymecki. 
Obszar parafii.
Parafia liczy ok. 580 parafian.
W skład parafii wchodzą następujące miejscowości: 
Sąsiednie parafie.
Parafia pw. Najświętszej Maryi Panny Częstochowskiej w Rynkach sąsiaduje z parafiami: 
Proboszczowie.
16 czerwca 2013 roku, po trwającej 43 lata posłudze jako proboszcz parafii w Rynkach, ksiądz kanonik Edward Tokarzewski przeszedł na emeryturę, zaś nowym proboszczem został mianowany ks. Tomasz Piotrowski.
Od 29 lipca 2018 roku proboszczem parafii był ks.kan. Grzegorz Boraczewski, który dnia zmarł dn. 20.11.2021r.

</doc>
<doc id="2742735" url="https://pl.wikipedia.org/wiki?curid=2742735" title="Aleš Trčka">
Aleš Trčka

Aleš Trčka (ur. 14 sierpnia 1961 w Pradze) – czechosłowacki kolarz torowy i szosowy, trzykrotny medalista torowych mistrzostw świata.
Kariera.
Pierwszy sukces w karierze Aleš Trčka odniósł w 1981 roku, kiedy wspólnie z Martinem Pencem, Jiřím Pokorným i Františkiem Raboniem zdobył brązowy medal w drużynowym wyścigu na dochodzenie podczas mistrzostw świata w Brnie. Dwa lata później, na mistrzostwach świata w Zurychu powtórzył ten wynik razem z Robertem Štěrbą, Pavlem Soukupem i Františkiem Raboniem. Swój największy sukces osiągnął jednak w 1986 roku, kiedy razem z Pavlem Soukupem, Svatoplukiem Buchtą i Teodorem Černým zdobył złoty medal w tej samej konkurencji na mistrzostwach świata w Colorado Springs. W drużynowym wyścigu na dochodzenie wystąpił również na igrzyskach olimpijskich w Seulu, gdzie razem z kolegami zajął w tej konkurencji piątą pozycję. Startował także w wyścigach szosowych, zajmując między innymi drugie miejsce w klasyfikacji generalnej Niedersachsen Rundfahrt w 1982 roku oraz trzecie w wyścigu w Lidicach w 1981 roku.

</doc>
<doc id="2742738" url="https://pl.wikipedia.org/wiki?curid=2742738" title="Turniej olimpijski w piłce siatkowej mężczyzn 2012/Półfinały">
Turniej olimpijski w piłce siatkowej mężczyzn 2012/Półfinały

Mecze półfinałowe turnieju olimpijskiego w piłce siatkowej mężczyzn podczas XXX Letnich Igrzysk Olimpijskich w Londynie rozegrane zostały 10 sierpnia.
Awans do tej fazy uzyskały 4 drużyny (zwycięzcy ćwierćfinałów), tj.: Brazylia, Bułgaria, Rosja oraz Włochy.
Do finału awansowały Brazylia i Rosja, w meczu o 3. miejsce zagrały natomiast Bułgaria i Włochy.

</doc>
<doc id="2742740" url="https://pl.wikipedia.org/wiki?curid=2742740" title="Kit Kyle">
Kit Kyle

Kit Kyle (ur. 1965 w Winnetka) – amerykański kolarz torowy, srebrny medalista mistrzostw świata.
Kariera.
Pierwszym sukcesem w karierze Kita Kyle'a było zdobycie razem z kolegami z reprezentacji srebrnego medalu w drużynowym wyścigu na dochodzenie podczas mistrzostw świata juniorów. na rozgrywanych trzy lata później mistrzostwach w Colorado Springs razem z Davidem Lindseyem wywalczył srebrny medal w wyścigu tandemów. W zawodach tych Amerykanie ulegli tylko czechosłowackiemu duetowi Vítězslav Vobořil i Roman Řehounek. Kyle nigdy nie brał udziału w igrzyskach olimpijskich.

</doc>
<doc id="2742742" url="https://pl.wikipedia.org/wiki?curid=2742742" title="Krypto the Superdog">
Krypto the Superdog



</doc>
<doc id="2742745" url="https://pl.wikipedia.org/wiki?curid=2742745" title="Ralf-Guido Kuschy">
Ralf-Guido Kuschy

Ralf-Guido Kuschy (ur. 23 października 1958 w Berlinie Wschodnim – zm. 1 stycznia 2008 w Berlinie) – niemiecki kolarz torowy, dwukrotny medalista mistrzostw świata.
Kariera.
Pierwszy sukces w karierze Ralf-Guido Kuschy osiągnął w 1975 roku, kiedy zdobył brązowy medal w sprincie indywidualnym na mistrzostwach świata juniorów. W tej samej kategorii wiekowej zajął drugie miejsce w 1976 roku. Na mistrzostwach świata w Bassano w 1985 roku wywalczył w tej konkurencji brązowy medal wśród amatorów, ulegając jedynie dwóm swoim rodakom: Lutzowi Heßlichowi i Michaelowi Hübnerowi. Tak sam skład miało podium w sprincie indywidualnym na rozgrywanych w 1986 roku mistrzostwach w Colorado Springs, z tym że zwyciężył Hübner przed Heßlichem, a Kuschy ponownie był trzeci. Kuschy wielokrotnie zdobywał medale mistrzostw NRD, jednak nigdy nie zwyciężył. Nigdy nie brał udziału w igrzyskach olimpijskich.

</doc>
<doc id="2742747" url="https://pl.wikipedia.org/wiki?curid=2742747" title="Rijad Farid Hidżab">
Rijad Farid Hidżab

Rijad Farid Hidżab (ur. 1966 w Dajr az-Zaur) – syryjski polityk, minister rolnictwa w latach 2001–2012, premier Syrii od 26 czerwca 2012 do 6 sierpnia 2012. 
Życiorys.
Urodził się w sunnickiej rodzinie w 1966 w Dajr az-Zaur. Uzyskał doktorat z inżynierii rolniczej. W latach 2004–2008 pełnił funkcję przewodniczącego organizacji syryjskiej partii Baas w rejonie Dajr az-Zaur. Następnie dekretem prezydenckim został mianowany gubernatorem prowincji Al-Kunajtira, a od 22 lutego 2011 gubernatorem prowincji Latakia.
Ponadto 14 kwietnia 2011 został ministrem rolnictwa, a po wyborach parlamentarnych z 2012, przeprowadzonych w trakcie wojny domowej, zastąpił 26 czerwca 2012 Adila Safara na stanowisku premiera. 
Był uważany za jednego z najwierniejszych lojalistów prezydenta Baszszara al-Asada. Pomimo tego, 6 sierpnia 2012 porzucił urząd, opuścił granice kraju i przeszedł na stronę rebeliantów. Stwierdził, iż „odchodzi od zabójczego i terrorystycznego reżimu i dołączył do szeregów rewolucji o wolność i godność”. Wraz z trzema ministrami przedostał się do Jordanii, a następnie miał się udać do Kataru. Był najwyższy rangą przedstawicielem władz syryjskich, który porzucił ekipę Asada w trakcie wojny domowej. W międzyczasie obowiązki premiera objął wicepremier Umar Ghalawandżi. 9 sierpnia 2012 Baszszar al-Asad mianował na stanowisko premiera dotychczasowego ministra zdrowia Wa’ila al-Halkiego, który objął urząd 11 sierpnia 2012.
5 stycznia 2014 ubiegał się o stanowisko przewodniczącego Syryjskiej Koalicji Narodowej na rzecz Opozycji i Sił Rewolucyjnych jednak przegrał z dotychczasowym liderem Ahmadem al-Dżabrą.

</doc>
<doc id="2742748" url="https://pl.wikipedia.org/wiki?curid=2742748" title="Pułapka na turystów">
Pułapka na turystów

Pułapka na turystów (tytuł oryg. "Tourist Trap"; w Polsce znany także jako Turystyczna pułapka) − amerykański film fabularny z 1979 roku w reżyserii Davida Schmoellera. Film miał swoją premierę na początku 1979 podczas Avoriaz Fantastic Film Festival we Francji. Magazyn "Total Film" umieścił "Pułapkę na turystów" w zestawieniu najlepszych slasherów w historii kina.

</doc>
<doc id="2742750" url="https://pl.wikipedia.org/wiki?curid=2742750" title="Czyżew-Osada (gromada)">
Czyżew-Osada (gromada)

Czyżew-Osada (początkowo "Czyżew Osada", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czyżew Osada z siedzibą GRN w Czyżewie Osadzie (od 2011 część miasta Czyżewa) utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Czyżew Osada, Czyżewo Kościelne, Czyżewo Chrapki, Czyżewo Ruś, Ołdaki Magna Brok i Czyżewo Sutki ze zniesionej gminy Czyżew w tymże powiecie. Dla gromady ustalono 19 członków gromadzkiej rady narodowej.
1 stycznia 1959 do gromady Czyżew-Osada przyłączono wsie Dmochy-Wochy, Dmochy-Mrozy i Dmochy-Sadły oraz kolonie Dmochy-Kudły i Dmochy-Przeczki z gromady Zaręby-Bolędy w powiecie wysokomazowieckim.
31 grudnia 1959 do gromady Czyżew-Osada przyłączono obszar zniesionej gromady Czyżew-Stacja oraz wsie Dmochy-Glinki, Dmochy-Rodzonki, Krzeczkowo-Szepielaki, Zaręby-Bindugi, Krzeczkowo-Bieńki Nowe, Krzeczkowo-Bieńki Stare i Dmochy-Wypychy, kolonię Krzeczkowo-Wybranowo oraz przysiółek Dmochy-Bąbole ze zniesionej gromady Krzeczkowo-Gromadzyń.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Czyżew-Osada (przed 1954 i od 2011 jako "gmina Czyżew").

</doc>
<doc id="2742752" url="https://pl.wikipedia.org/wiki?curid=2742752" title="Czyżew Osada (gromada)">
Czyżew Osada (gromada)



</doc>
<doc id="2742753" url="https://pl.wikipedia.org/wiki?curid=2742753" title="Brazylia na Letnich Igrzyskach Olimpijskich Młodzieży 2010">
Brazylia na Letnich Igrzyskach Olimpijskich Młodzieży 2010

Brazylię na Letnich Igrzyskach Olimpijskich Młodzieży w Singapurze w 2010 reprezentowało 81 sportowców w 19 dyscyplinach.
Skład kadry.
Kolarstwo.
Cross Country 
Time Trial
BMX
Road Race
Zespołowo - 13. miejsce
Koszykówka.
Drużyna dziewcząt - 6. miejsce
Pływanie.
Chłopcy
Dziewczęta
Składy mieszane
Tenis.
Singiel
Debel - odpadli w meczu ćwierćfinałowym
Tenis stołowy.
Indywidualnie
Zespołowo - 9. miejsce

</doc>
<doc id="2742755" url="https://pl.wikipedia.org/wiki?curid=2742755" title="Kobylin-Borzymy (gromada)">
Kobylin-Borzymy (gromada)

Kobylin-Borzymy (początkowo "Kobylin Borzymy", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kobylin Borzymy z siedzibą GRN w Kobylinie Borzymach utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Kobylin Borzymy, Kobylin Latki, Kobylin Pieniążki, Makowo, Kobylin Kuleszki, Kobylin Cieszymy, Franki Dąbrowa, Franki Piaski, Kurzyny, Grabowo Nowe, Garbowo Stare i Garbowo Stare Kolonia ze zniesionej gminy Kobylin w tymże powiecie. Dla gromady ustalono 16 członków gromadzkiej rady narodowej.
31 grudnia 1959 do gromady Kobylin-Borzymy przyłączono obszary zniesionych gromad Sikory-Pawłowięta i Pszczółczyn.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Kobylin-Borzymy (przed 1954 jako "gmina Kobylin").

</doc>
<doc id="2742756" url="https://pl.wikipedia.org/wiki?curid=2742756" title="Moon Records">
Moon Records

Moon Records – niezależna, nieistniejąca już wytwórnia płytowa założona w 1973 roku w Toronto. Założona przez menadżera zespołu Rush, Raya Dannielsa, ponieważ żadna inna wytwórnia nie chciała wydać ich debiutanckiej płyty. Wydała pierwszy album zespołu oraz ich pierwszy singel Not Fade Away. W 1977 roku przekształciła się w Anthem Records.

</doc>
<doc id="2742757" url="https://pl.wikipedia.org/wiki?curid=2742757" title="Kobylin Borzymy (gromada)">
Kobylin Borzymy (gromada)



</doc>
<doc id="2742758" url="https://pl.wikipedia.org/wiki?curid=2742758" title="Stara Poczta w Przeworsku">
Stara Poczta w Przeworsku

Stara Poczta w Przeworsku ("Poczta i Dom Starostwa") – zabytkowy budynek znajdujący się w Przeworsku przy ul. Krakowskiej 5.
Historia.
Budynek wzniesiony został przez Ordynację Przeworską Lubomirskich dla poczty i starostwa w 1905 przy ówczesnej ul. Piłsudskiego 192. Obiekt wybudowano na miejscu murowanego budynku należącego do Ordynacji. Do 1905 siedziba poczty znajdowała m.in. w wynajmowanych pomieszczeniach ratuszowych i w kamienicy miejskiej nr 2 przy ul. Kościelnej. Obecnie w obiekcie mieści się siedziba przeworskiego TBS-u.
Budynek Starej Poczty znajduje się w rejestrze zabytków nieruchomych (nr rej. A-1050 z 11.12.2012).
Architektura.
Charakterystycznym elementem fasady frontowej są dwie lizeny biegnące przez całą wysokość frontu budynku w segmencie z głównymi drzwiami i balkonem. We wnętrzu zachowały się obszerne fragmenty oryginalnego wyposażenia, głównie stolarka.

</doc>
<doc id="2742759" url="https://pl.wikipedia.org/wiki?curid=2742759" title="Umar Ghalawandżi">
Umar Ghalawandżi

Umar Ibrahim Ghalawandżi (ur. 1954 w Tartus) – syryjski polityk, minister administracji lokalnej od 2008, wicepremier. Pełniący obowiązki premiera Syrii od 6 do 11 sierpnia 2012. 
Życiorys.
Urodził się w 1954 w prowincji Tartus. Zdobył dyplom na Wydziale Inżynierii Lądowej Uniwersytetu Tiszrin w 1978.
W 2008 został ministrem administracji lokalnej Syrii. Był wicepremierem, a także w czasach wojny domowej pełnił obowiązki premiera w dniach 6-11 sierpnia 2012, po ucieczce z kraju premiera Rijada Hidżaba, do czasu zaprzysiężenia szefa rządu, Wa’ila al-Halkiego.

</doc>
<doc id="2742762" url="https://pl.wikipedia.org/wiki?curid=2742762" title="Piekuty Nowe (gromada)">
Piekuty Nowe (gromada)

Piekuty Nowe (pod koniec "Nowe Piekuty") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Piekuty Nowe z siedzibą GRN w Piekutach Nowych utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Piekuty Nowe, Piekuty Urbany, Koboski, Krasowo Siódmaki, Krasowo Wielkie, Skłody Przyrusy, Krasowo Częstki, Tłoczewo, Pruszanka Mała, Wierzbowizna, Kostry Litwa, Krasowo Wólka i Skłody Borowe ze zniesionej gminy Piekuty w tymże powiecie. Dla gromady ustalono 14 członków gromadzkiej rady narodowej.
1 stycznia 1958 do gromady Piekuty Nowe przyłączono wsie Łopienie Jeże i Łopienie Zyski z gromady Stokowisko w powiecie łapskim.
1 stycznia 1959 do gromady Piekuty Nowe przyłączono wieś Markowo-Wólka z gromady Hodyszewo w powiecie bielskim.
31 grudnia 1959 do gromady Nowe Piekuty przyłączono wsie Kostry-Noski, Zochy Nowe, Zochy Stare i Rzepki Nowe ze zniesionej gromady Wyliny-Ruś w tymże powiecie, a 1 stycznia 1969 wsie Łopienie-Szelągi i Stokowisko ze zniesionej gromady Stokowisko w powiecie łapskim oraz wsie Hodyszewo, Jośki i Lendowo-Budy ze zniesionej gromady Hodyszewo w powiecie bielskim.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Nowe Piekuty (przed 1954 jako "gmina Piekuty").

</doc>
<doc id="2742763" url="https://pl.wikipedia.org/wiki?curid=2742763" title="Nowe Piekuty (gromada)">
Nowe Piekuty (gromada)



</doc>
<doc id="2742764" url="https://pl.wikipedia.org/wiki?curid=2742764" title="Sadie J">
Sadie J

Sadie J (2011-2013) – brytyjski serial komediowo-obyczajowy stworzony przez Roberta Evansa.
Światowa premiera serialu miała miejsce 14 stycznia 2011 roku na antenie CBBC. W Polsce premiera serialu odbyła się 1 września 2012 roku na antenie Teletoon+.
Fabuła.
Serial opowiada o zwariowanej trzynastolatce zwanej Sadie Jenkins (SadieJ). Zadziornej dziewczynie, która próbuje obrać drogę do świata chłopaków i sławy. Mieszka ona z tatą (Steve) i młodszym bratem (Danny). Sadie ma też dwoje przyjaciół. Zniewieściałego Kita krążącego w świecie mody i sławy oraz ambitną i mądrą Dede, która głównie myśli o przyszłości i edukacji.
Wersja polska.
Opracowanie wersji polskiej: na zlecenie Teletoon+ – Studio Sonica
Reżyseria: Miriam Aleksandrowicz
Dźwięk i montaż: Maciej Brzeziński
Dialogi polskie: Joanna Kuryłko
Tłumaczenie: Urszula Szafrańska
Kierownictwo muzyczne: Marek Krejzler 
Kierownictwo produkcji: Dorota Furtak-Masica
Wystąpili:
oraz:
Lektor: Jan Aleksandrowicz

</doc>
<doc id="2742766" url="https://pl.wikipedia.org/wiki?curid=2742766" title="Kōichi Nakano">
Kōichi Nakano

 – japoński kolarz torowy, dziesięciokrotny mistrz świata w sprincie indywidualnym.
Kariera.
Pierwszy sukces w karierze Kōichi Nakano osiągnął w 1977 roku, kiedy zwyciężył w sprincie indywidualnym zawodowców na mistrzostwach świata w San Cristóbal. Wyczyn ten Japończyk powtórzył na dziewięciu kolejnych edycjach mistrzostw świata. Do tego osiągnięcia nie zbliżył się żaden kolarz, z wyjątkiem Włocha Antonio Maspesa i Belga Jefa Scherensa, którzy zdobyli po siedem tytułów w tej konkurencji. Nakano startował także w europejskich zawodach torowych, zajmując między innymi trzecie miejsce w Paryżu w 1978 roku i pierwsze w Kopenhadze trzy lata później. Nigdy jednak nie brał udziału w igrzyskach olimpijskich.

</doc>
<doc id="2742767" url="https://pl.wikipedia.org/wiki?curid=2742767" title="Kulesze Kościelne (gromada)">
Kulesze Kościelne (gromada)

Kulesze Kościelne – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kulesze Kościelne z siedzibą GRN w Kuleszach Kościelnych utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Kulesze Kościelne, Kulesze Podlipne, Kulesze Podawce, Chojane Bąki, Chojane Gorczany, Chojane Piecki, Wnory Wiechy, Wykno Nowe, Wykno Stare i Czarnowo Biki ze zniesionej gminy Wysokie Mazowieckie w tymże powiecie. Dla gromady ustalono 15 członków gromadzkiej rady narodowej.
1 stycznia 1958 do gromady Kulesze Kościelne przyłączono obszar zniesionej gromady Litwa Stara.
31 grudnia 1959 do gromady Kulesze Kościelne przyłączono wieś Wnory-Pażochy ze znoszonej gromady Stypułki-Szymany oraz wsie Gołasze Mościckie i Gołasze-Dąb ze zniesionej gromady Tybory Uszyńskie.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku utworzono gminę Kulesze Kościelne.

</doc>
<doc id="2742768" url="https://pl.wikipedia.org/wiki?curid=2742768" title="Rosochate Kościelne (gromada)">
Rosochate Kościelne (gromada)

Rosochate Kościelne – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rosochate Kościelne z siedzibą GRN w Rosochatem Kościelnem utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Rosochate Kościelne, Rosochate Nartołty, Zaręby Skórki, Zaręby Święchy, Zaręby Góry Leśne, Zalesie Stefanowo i Zalesie Stare ze zniesionej gminy Czyżew w tymże powiecie. Dla gromady ustalono 10 członków gromadzkiej rady narodowej.
31 grudnia 1959 do gromady Rosochate Kościelne przyłączono wsie Święck-Strumiany, Kaczyn Stary, Kaczyn-Herbasy, Wólka Goła (Wólka Mała) i Wólka Kosmata (Wólka Duża) oraz przyległy do wsi Święck-Strumiany obszar lasów państwowych N-ctwa Pietkowo o powierzchni 12,60 ha ze zniesionej gromady Święck-Strumiany oraz wsie Krzeczkowo-Gromadzyń i Krzeczkowo Mianowskie ze zniesionej gromady Krzeczkowo-Gromadzyń.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2742771" url="https://pl.wikipedia.org/wiki?curid=2742771" title="Ruś Stara (gromada)">
Ruś Stara (gromada)

Ruś Stara (pod koniec "Stara Ruś") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ruś Stara z siedzibą GRN w Rusi Starej utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Ruś Stara, Ruś Nowa, Rzące, Racibory Stare, Noski Śnietne, Bujny, Bujny Biszewo, Mazury i Sokoły Jaźwiny ze zniesionej gminy Sokoły oraz obszar dotychczasowej gromady Jabłoń Rykacze ze zniesionej gminy Piekuty w tymże powiecie. Dla gromady ustalono 12 członków gromadzkiej rady narodowej.
31 grudnia 1959 do gromady Ruś Stara przyłączono obszar zniesionej gromady Bruszewo.
1 stycznia 1969 do gromady Ruś Stara przyłączono wieś Kalinowo Stare ze znoszonej gromady Brzóski-Gromki.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2742772" url="https://pl.wikipedia.org/wiki?curid=2742772" title="Wa’il al-Halki">
Wa’il al-Halki

Wa’il Nadir al-Halki (ur. 1964 w Dżasim) – syryjski polityk, minister zdrowia w latach 2011–2012, premier Syrii od 11 sierpnia 2012 do 3 lipca 2016.
Życiorys.
Urodził się w 1964 w sunnickiej rodzinie w mieście Dżasim, leżącej w prowincji Dara.
Na Uniwersytecie Damasceńskim zdobył dwa dyplomy z: medycyny w 1987 oraz ginekologii i położnictwa w 1991. W latach 2000–2004 był sekretarzem generalnym oddziału syryjskiej partii Baas w Darze. W 2010 roku został szefem lekarskiego związku zawodowego, a od 2011 ministrem zdrowia Syrii. 
W czasach wojny domowej został mianowany 9 sierpnia 2012 na stanowisko premiera po ucieczce z kraju dotychczasowego szefa rządu Rijada Hidżaba. 11 sierpnia 2012 został zaprzysiężony na stanowisku. W kwietniu 2013 terroryści przeprowadzili nieudany zamach bombowy na konwój premiera. Do ataku doszło w Al-Mazza, bogatej dzielnicy Damaszku zamieszkanej głównie, przez sunnitów negatywnie nastawionych do rządu Assada, w jego wyniku zginęło 6 osób. Premierem Syrii pozostawał do lipca 2016.

</doc>
<doc id="2742773" url="https://pl.wikipedia.org/wiki?curid=2742773" title="Stara Ruś (gromada)">
Stara Ruś (gromada)



</doc>
<doc id="2742777" url="https://pl.wikipedia.org/wiki?curid=2742777" title="Szepietowo-Stacja (gromada)">
Szepietowo-Stacja (gromada)

Szepietowo-Stacja (początkowo "Szepietowo Stacja", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Szepietowo Stacja z siedzibą GRN w Szepietowie Stacji utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Szepietowo Stacja, Szepietowo Żaki, Szepietowo Janówka, Szepietowo Wawrzyńce, Szepietowo Podleśne A, Szepietowo Podleśne B i Dąbrowa Moczydły ze zniesionej gminy Szepietowo w tymże powiecie. Dla gromady ustalono 17 członków gromadzkiej rady narodowej.
1 stycznia 1958 do gromady Szepietowo-Stacja przyłączono wsie Dąbrowa-Wilki i Dąbrowa-Tworki ze zniesionej gromady Dąbrowa-Nowa Wieś.
31 grudnia 1959 do gromady Szepietowo-Stacja przyłączono wsie Plewki, Włochy-Olszanka, Mystki-Rzym i Bryki ze zniesionej gromady Plewki oraz wsie Dąbrowa-Dzięciel i Mścichy ze zniesionej gromady Dąbrowa-Dzięciel.
1 stycznia 1969 z gromady Szepietowo-Stacja wyłączono wsie Dąbrowa-Dzięciel i Mścichy włączając je do nowo utworzonej gromady Wysokie Mazowieckie.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Szepietowo-Stacja (przed 1954 i od 1984 jako "gmina Szepietowo").

</doc>
<doc id="2742778" url="https://pl.wikipedia.org/wiki?curid=2742778" title="Szepietowo Stacja (gromada)">
Szepietowo Stacja (gromada)



</doc>
<doc id="2742780" url="https://pl.wikipedia.org/wiki?curid=2742780" title="Wyszonki Kościelne (gromada)">
Wyszonki Kościelne (gromada)

Wyszonki Kościelne – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wyszonki Kościelne z siedzibą GRN w Wyszonkach Kościelnych utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Wyszonki Kościelne, Wyszonki Błonie, Wyszonki Klukówek, Wyszonki Włosty, Wyszonki Wypychy, Wyszonki Nagórki, Wyszonki Wojciechy, Zalesie Stare i Warele Stare ze zniesionej gminy Klukowo w tymże powiecie. Dla gromady ustalono 15 członków gromadzkiej rady narodowej.
31 grudnia 1959 do gromady Wyszonki Kościelne przyłączono wsie Kostry Stare i Kostry Podsędkowięta ze zniesionej gromady Kostry Stare, wieś Warele Filipowicze ze zniesionej gromady Wojny-Krupy oraz wsie Wyliny-Ruś i Warele Nowe, leśniczówkę Wyliny-Ruś, kolonie Wyliny-Ruś-Kolonia i Wojciechy oraz obszar lasów państwowych N-ctwa Pietkowo obejmujący oddziały 117—150 ze zniesionej gromady Wyliny-Ruś.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2742781" url="https://pl.wikipedia.org/wiki?curid=2742781" title="Boda">
Boda



</doc>
<doc id="2742785" url="https://pl.wikipedia.org/wiki?curid=2742785" title="Kuczyn (gromada)">
Kuczyn (gromada)

Kuczyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kuczyn z siedzibą GRN w Kuczynie utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Kuczyn, Żebry Wielkie, Malinowo i Gródek ze zniesionej gminy Klukowo w tymże powiecie. Dla gromady ustalono 14 członków gromadzkiej rady narodowej.
31 grudnia 1959 do gromady Kuczyn przyłączono wsie Kozarze, Nowodwory, Usza Mała, Usza Wielka i Gnaty-Soczewka oraz kolonie Adamowo, Dominikowo i Zaciszyn ze zniesionej gromady Usza Mała oraz wieś Lubowicz Wielki ze zniesionej gromady Kostry Stare.
1 stycznia 1969 z gromady Kuczyn wyłączono obszar lasów państwowych Nadleśnictwa Szepietowo oddział nr 240, o powierzchni 6,45 ha i włączono go miasta Ciechanowiec w powiecie siemiatyckim.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2742786" url="https://pl.wikipedia.org/wiki?curid=2742786" title="Klukowo (gromada)">
Klukowo (gromada)

Klukowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Klukowo z siedzibą GRN w Klukowie utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Lubowicz Kąty, Klukowo, Klukowo Kolonia, Trojanowo, Trojanówek, Sobolewo, Kapłań, Piętki Gręzki i Piętki Szeligi ze zniesionej gminy Klukowo w tymże powiecie. Dla gromady ustalono 19 członków gromadzkiej rady narodowej.
31 grudnia 1959 do gromady Klukowo przyłączono wsie Łuniewo Wielkie i Łuniewo Małe ze zniesionej gromady Usza Mała, wsie Kostry Śmiejki i Lubowicz-Byzie ze zniesionej gromady Kostry Stare oraz wsie Piętki Żebry i Piętki Basie ze zniesionej gromady Wojny-Krupy.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Klukowo.

</doc>
<doc id="2742789" url="https://pl.wikipedia.org/wiki?curid=2742789" title="Dąbrówka Kościelna (gromada)">
Dąbrówka Kościelna (gromada)

Dąbrówka Kościelna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dąbrówka Kościelna z siedzibą GRN w Dąbrówce Kościelnej utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Dąbrówka Kościelna, Gierałty Stare, Gierałty Nowe, Średnica Maćkowięta, Średnica Pawłowięta, Średnica Jakubowięta, Wojny Piecki, Stawiereje Michałowięta, Stawiereje Podleśne, Wojny Izdebnik, Pułazie Świerże i Moczydły Stanisławowięta ze zniesionej gminy Szepietowo w tymże powiecie. Dla gromady ustalono 19 członków gromadzkiej rady narodowej.
31 grudnia 1959 do gromady Dąbrówka Kościelna przyłączono wsie Wojny-Krupy, Wojny-Szuby Włościańskie, Wojny-Szuby Szlacheckie, Wojny-Pietrasze, Wojny-Wawrzyńce i Wojny-Pogorzel ze zniesionej gromady Wojny-Krupy oraz wsie Wyliny-Ruś i Warele Nowe, leśniczówkę Wyliny-Ruś, kolonie Wyliny-Ruś-Kolonia i Wojciechy oraz obszar lasów państwowych N-ctwa Pietkowo obejmujący oddziały 117—150 ze zniesionej gromady Wyliny-Ruś.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2742791" url="https://pl.wikipedia.org/wiki?curid=2742791" title="Al-Achdar al-Ibrahimi">
Al-Achdar al-Ibrahimi

Al-Achdar al-Ibrahimi, Lakhdar Brahimi (ur. 1 stycznia 1934) – algierski polityk, minister spraw zagranicznych w latach 1991–1993, wysłannik ONZ do państw pogrążonych konfliktami zbrojnymi.
Uczestniczył w algierskiej wojnie o niepodległość w latach 1954-1962. Minister spraw zagranicznych Algierii w latach 1991–1993 z ramienia Frontu Wyzwolenia Narodowego. Następnie wysokiej rangi urzędnik w Lidze Państwa Arabskich oraz specjalny pokojowy wysłannik ONZ do Afganistanu w latach 1996–1998 oraz 2001–2004, do Haiti i Iraku w 2004. 
9 sierpnia 2012 Sekretarz Generalny ONZ Ban Ki-moon powierzył mu nową misję pokojową wysłannika do Syrii w zastępstwie za Kofiego Annana, który zrezygnował z pełnionej funkcji. W efekcie fiaska długo planowanej międzynarodowej konferencji pokojowej "Genewa 2" i braku rezultatów dwuletnich misji dyplomatycznych, Lakhdar Brahimi 31 maja 2014 ustąpił z funkcji specjalnego wysłannika ONZ i LPA do Syrii.

</doc>
<doc id="2742792" url="https://pl.wikipedia.org/wiki?curid=2742792" title="Actinostrobus">
Actinostrobus



</doc>
<doc id="2742794" url="https://pl.wikipedia.org/wiki?curid=2742794" title="Angola na Letnich Igrzyskach Olimpijskich 2012">
Angola na Letnich Igrzyskach Olimpijskich 2012

Angolę na Letnich Igrzyskach Olimpijskich 2012 w Londynie reprezentowało 5 mężczyzn i 29 kobiet w 7 dyscyplinach. Żaden z zawodników nie zdobył medalu, zaś największym osiągnięciem na tych igrzyskach było zajęcie 6. miejsca w kajakarstwie klasycznym. Chorążym była Antónia Moreira. Najmłodszym reprezentantem kraju była pływaczka Mariana Henriques, która w dniu igrzysk miała zaledwie 18 lat i 8 dni, a najstarszym chorąży Antónia Moreira.
Był to 8 start Angoli na Letnich Igrzyskach Olimpijskich, gdzie dotychczas nie zdobyli żadnego medalu. Od 1980 roku jest zgłaszana regularnie przez Komitet Olimpijski Angoli, jedynie w 1984 roku podjęto bojkot i nie występowali.
Boks.
Eliminacje bokserskie dla Afryki do letnich Igrzysk Olimpijskich odbyły się od 29 kwietnia do 7 maja w Casablance. Udział w kwalifikacjach wzięło trzech Angolczyków.
Jako pierwszy startował Luvumbu Júnior, który 28 kwietnia walczył z Nigeryjczykiem Kehinde Ademuyiwa w 1/32 w wadze półśredniej (69 kg). Walka odbywała się na punkty i ostatecznie wygrał reprezentant Nigerii 4:13 – w finale wygrał zawodnik Maroka Mehdi Khalsi.
30 kwietnia startował Vidal Gaieta w wadze średniej (75 kg), w rundzie 1/16 walczył z Jovette Jean z którym na punkty wygrał 11:6. 2 maja w ćwierćfinale zmierzył się z Nigeryjczykiem Muideen Akanji, który rozgromił Angolczyka 3:14 przez co odpadł z rywalizacji o udział w igrzyskach. W tej wadze zwycięzcą był Badreddine Haddioui – Marokańczyk.
Ostatnim zawodnikiem reprezentacji Angoli był Tumba Silva, który startował w wadze ciężkiej (91 kg). W rundzie 1/16 jego przeciwnikiem był Kenijczyk Daniel Shisia. Tumba mimo że przegrał 9:21 zakwalifikował się jako jedyny zawodnik Angoli na LIO 2012 poprzez dziką kartę. Mimo dostania się na igrzyska w pierwszej rundzie oddał walkowera na rzecz Włocha.
Judo.
Kwalifikacja opierała się na rankingu opublikowanego 10 maja 2012 roku przez Międzynarodową Federację Judo. Jedyną zawodniczką z tego kraju była Antónia Moreira, która była w grupie A. W drugiej rundzie została pokonana przez kolumbijke Yuri Alvear – mistrzynią olimpijską została francuska Lucie Décosse.
Kajakarstwo.
Angolę w tej dyscyplinie reprezentowała jedna załoga licząca dwóch zawodników: Nelson Henriques i Fortunato Luis Pacavira. W Afryce kwalifikacje odbywały się 9 – 10 września podczas mistrzostw Afryki w Maputo (Mozambik).
Koszykówka.
Kwalifikacje.
W Afryce zawody kwalifikacyjne odbyły się podczas mistrzostw Afryki w koszykówce kobiet od 23 września do 2 października 2011 roku, organizatorem turnieju było Mali. Koszykarki znalazły się w grupie B gdzie musiały się zmierzyć z Senegalem, Nigerią, Kamerunen, Rwandą, Gwineą. Po 5 meczach grupowych zajęła drugie miejsce (przegrywając jedynie z Senegalem która zajęła pierwsze miejsce w grupie). Z fazy grupowej wyszły 4 drużyny z miejsc 1-4. 30 września koszykarki zmierzyły się w ćwierćfinale z reprezentacją Wybrzeża Kości Słoniowej, gdzie wygrały 72:51. 1 września w półfinale zmierzyły się z gospodarzem turnieju Mali (która w poprzedniej fazie pokonała Kamerun), po wyrównanym meczu Angola wyeliminowała przeciwnika 56:51. Następnego dnia w finale przyszło się im zmierzyć z Senegalem, z którym podczas fazy grupowej Angola przegrała. Mimo poprzedniego wyniku tym razem udało się wygrać 62:54. Zawodniczką Most Valuable Player "(Najbardziej Wartościowy Gracz Turnieju)" została reprezentantka kraju Nacissela Maurício
Igrzyska Olimpijskie.
Angola trafiła do grupy A gdzie musiała się zmierzyć m.in. ze Stanami Zjednoczonymi, Turcją czy Chinami. Spośród 6 drużyn zajęła ostatnie miejsce przegrywając wszystkie mecze. Zwycięzcą grupy zostały Stany Zjednoczone wygrywając wszystkie 5 meczów, z grupy wyszli również Turcja, Chiny, Czechy.
Lekkoatletyka.
Angolę reprezentowało dwóch zawodników: Manuel Antonio (w biegu na 800 metrów) i Felismina Cavela (w biegu na 800 metrów). Runda 1 odbyła się 6 sierpnia na Stadionie Olimpijskim. Manuel Antonio został rozstawiony w biegu 4 gdzie zajął 7. miejsce, za nim był Brice Etès, który został zdyskwalifikowany. Felismina Cavela startowała 8 sierpnia również na Stadionie Olimpijskim. W rundzie 1 została rozstawiona w biegu 4 gdzie zajęła 5 miejsca przed Rabia Ashiq, Julija Krewsun. Do dalszego uczestnictwa zabrakło jej 7 sekund.
Piłka ręczna.
Kwalifikacjami piłki ręcznej kobiet do igrzysk były mistrzostwa Afryki 2011 odbywające się w Casablanca (Maroko). Zawodniczki zostały rozlosowane w grupie A gdzie musiałby się zmierzyć z DR Kongo, Kamerunem, Wybrzeżem Kości Słoniowej, Egiptem. Do rozegrania w grupie było cztery mecze w których Angola wygrała wszystkie. Po łatwym przejściu przez grupę zawodniczki zmierzyły się z Senegalem z którym wygrały 41:20. Następnym przeciwnikiem było DR Kongo, które było rywalem już w fazie grupowej (40:15), w fazie pucharowej angolki znów wygrały 39:19. W finale zmierzyły się z Tunezją, która była liderem grupy B, po zaciętej walce Angola wygrała 26:24.
Podczas igrzysk w fazie grupowej zostały rozlosowane do grupy A gdzie zajęły piąte miejsce, nie przechodząc do kolejnej rundy.

</doc>
<doc id="2742796" url="https://pl.wikipedia.org/wiki?curid=2742796" title="Marit Bouwmeester">
Marit Bouwmeester

Marit Bouwmeester (ur. 16 czerwca 1988 w Boarnsterhim) – reprezentantka Holandii w żeglarstwie, srebrna medalistka XXX Letnich Igrzysk Olimpijskich w Londynie, mistrzyni i wicemistrzyni świata w klasie Laser Radial.
Jej chłopak Ben Ainslie jest również żeglarzem i medalistą olimpijskim.

</doc>
<doc id="2742800" url="https://pl.wikipedia.org/wiki?curid=2742800" title="Jabłonka Kościelna (gromada)">
Jabłonka Kościelna (gromada)

Jabłonka Kościelna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jabłonka Kościelna z siedzibą GRN w Jabłonce Kościelnej utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Jabłonka Kościelna, Jabłonka Świerczewo, Tybory Kamianka i Tybory Trzcianka ze zniesionej gminy Wysokie Mazowieckie oraz obszary dotychczasowych gromad Tybory Misztale,Tybory Jeziernia, Miodusy Litwa, Miodusy Stasiowięta, Miodusy Stok i Miodusy Wielkie ze zniesionej gminy Szepietowo w powiecie wysokomazowieckim, ponadto obszary dotychczasowych gromad Faszcze i Krajewo Białe ze zniesionej gminy Długobórz oraz obszar dotychczasowej gromady Rembiszewo Studzianki ze zniesionej gminy Kołaki w powiecie łomżyńskim. Dla gromady ustalono 17 członków gromadzkiej rady narodowej.
31 grudnia 1959 do gromady Jabłonka Kościelna przyłączono wieś Święck Wielki-Kolonia (Święck-Nowiny) ze zniesionej gromady Święck-Strumiany oraz wsie Tybory-Olszewo i Tybory Uszyńskie ze zniesionej gromady Tybory Uszyńskie.
Gromada przetrwała do końca 1972 roku, czyli do kolejnej reformy gminnej.
Zobacz też: gmina Jabłonka

</doc>
<doc id="2742801" url="https://pl.wikipedia.org/wiki?curid=2742801" title="Body Language">
Body Language



</doc>
<doc id="2742804" url="https://pl.wikipedia.org/wiki?curid=2742804" title="Wyżłob">
Wyżłob



</doc>
<doc id="2742805" url="https://pl.wikipedia.org/wiki?curid=2742805" title="Jabłoń Kościelna (gromada)">
Jabłoń Kościelna (gromada)

Jabłoń Kościelna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jabłoń Kościelna z siedzibą GRN w Jabłoni Kościelnej utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Jabłoń Kościelna, Jabłoń Markowięta, Jabłoń Dobki, Jabłoń Zambrowizna,Jabłoń Zarzeckie, Jabłoń Jankowce, Jabłoń Spały, Jabłoń Uszyńskie i Jabłoń Piotrowce ze zniesionej gminy Piekuty oraz Jabłoń Samsony, Jabłoń Kikolskie i Moczydły Jakubowięta ze zniesionej gminy Szepietowo w tymże powiecie. Dla gromady ustalono 14 członków gromadzkiej rady narodowej.
31 grudnia 1959 do gromady Jabłoń Kościelna przyłączono wsie Szymbory-Andrzejowięta, Szymbory-Jakubowięta i Szymbory-Włodki ze znoszonej gromady Brzóski Stare oraz wsie Jabłoń-Dąbrowa i Jabłoń-Śliwowo ze zniesionej gromady Stokowisko w powiecie łapskim.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2742807" url="https://pl.wikipedia.org/wiki?curid=2742807" title="RD-253">
RD-253

RD-253 (ros. РД-253, Раке́тный Дви́гатель 253) – silnik rakietowy produkowany przez ZSRR / Rosję, zaprojektowany przez zespół kierowany przez W. Głuszkę. Wykorzystywany w rakietach Proton.

</doc>
<doc id="2742808" url="https://pl.wikipedia.org/wiki?curid=2742808" title="Dąbrowa Wielka (gromada w powiecie wysokomazowieckim)">
Dąbrowa Wielka (gromada w powiecie wysokomazowieckim)

Dąbrowa Wielka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dąbrowa Wielka z siedzibą GRN w Dąbrowie Wielkiej utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Dąbrowa Wielka, Dąbrowa Gogole, Dąbrowa Cherubiny, Dąbrowa Zabłotne, Dąbrowa Michałki, Dąbrowa Kity, Dąbrowa Kaski, Dąbrowa Łazy i Dąbrowa Szatanki ze zniesionej gminy Szepietowo oraz miejscowość Krzeczkowo Bieńki Nowe Kolonia z gromady Krzeczkowo Bieńki Nowe ze zniesionej gminy Czyżew w tymże powiecie. Dla gromady ustalono 15 członków gromadzkiej rady narodowej.
1 stycznia 1958 do gromady Dąbrowa Wielka przyłączono wsie Dąbrowa-Nowa Wieś i Dąbrowa-Bybytki ze zniesionej gromady Dąbrowa-Nowa Wieś.
31 grudnia 1959 do gromady Dąbrowa Wielka przyłączono wieś Dąbrowa-Dołęgi ze zniesionej gromady Plewki, wsie Kamień Stary, Kamień-Rupie i Trzeciny oraz przyległy do wsi Trzeciny obszar lasów państwowych N-ctwa Pietkowo o powierzchni 191,89 ha ze zniesionej gromady Dąbrowa-Dzięciel oraz wieś Święck Wielki ze zniesionej gromady Święck-Strumiany.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2742811" url="https://pl.wikipedia.org/wiki?curid=2742811" title="Marija Manakowa">
Marija Manakowa



</doc>
<doc id="2742812" url="https://pl.wikipedia.org/wiki?curid=2742812" title="Dżibuti na Letnich Igrzyskach Olimpijskich 2012">
Dżibuti na Letnich Igrzyskach Olimpijskich 2012

Dżibuti na Letnich Igrzyskach Olimpijskich 2012, które odbyły się w Londynie, reprezentowało 6 zawodników.
Był to siódmy start reprezentacji Dżibuti na letnich igrzyskach olimpijskich. 

</doc>
<doc id="2742815" url="https://pl.wikipedia.org/wiki?curid=2742815" title="Tetraclinis articulata">
Tetraclinis articulata



</doc>
<doc id="2742819" url="https://pl.wikipedia.org/wiki?curid=2742819" title="Aksana Miankowa">
Aksana Miankowa



</doc>
<doc id="2742821" url="https://pl.wikipedia.org/wiki?curid=2742821" title="Sanoczanka Sanok">
Sanoczanka Sanok

Sanoczanka Sanok – polski wielosekcyjny klub sportowy z siedzibą w Sanoku.
Historia.
Okres międzywojenny (1935-1939).
Początki piłki nożnej w Sanoku datuje się na okres II Rzeczypospolitej. Uchwała Rady Miejskiej z 1928 przeznaczyła środki finansowe na budowę stadionu pomiędzy ulicą Adama Mickiewicza a ulicą Królewską, czyli późniejszego stadionu „Wierchy”.
Genezą powstania klubu była aktywność sanockiego gniazda Towarzystwa Gimnastycznego „Sokół”. Od początku II Rzeczypospolitej w 1918 na terenie Sanoka istniały kluby sportowe: Związek Strzelecki, Wojskowy Klub Sportowy 2 Pułku Strzelców Podhalańskich (WKS 2 PSP) i gimnazjalny KS Błękitni Sanok. W wyniku scalenia dwóch pierwszych z TG Sokół powstał Wojskowo Cywilny Klub Sportowy (WCKS) prowadzący przede wszystkim sekcję piłki nożnej. Jako że nie wszyscy chętni do uprawiania futbolu wyrażali ochotę na grę w tym klubie, powstała inicjatywa stworzenia samodzielnego klubu, zrealizowana w 1935 roku – wówczas powstała Sanoczanka – pierwszy klub piłkarski w Sanoku, a jej inicjatorem i założycielem był Zbigniew Nesterowicz (w 1946 roku założył KS Wagon Sanok). Nowy klub otrzymał lokal przy ulicy Tadeusza Kościuszki. Wcześniej działalnością kierował Marian Kawski. Prezesami byli Stanisław Radwański, a rok później mjr Kowalewski. Klub prowadził tylko sekcję piłki nożnej. Drużyna występowała w podokręgu przemyskim – w C-klasie, następnie w B-klasie. Klub piłkarski Sanoczanka działał do września 1939.
Lata powojenne (1944-2000).
Po przerwie w działalności spowodowanej II wojną światową, w 1944 roku wznowiono działalność klubu. W 1945 roku wchłonięto klub KS Tur.
Po wojnie klub był utrzymywany przez Przedsiębiorstwo Kopalnictwa Naftowego w Sanoku, wskutek czego klub zmienił nazwę na KS Nafta. W późniejszych latach dokonywano kolejnych przemianowań, aż powstał GKS Górnik – Sanoczanka. Prezesem klubu Górnik–Sanoczanka od 1949 do 1956 był Zbigniew Dańczyszyn (w tym czasie m.in. rozbudowano stadion „Wierchy” i skocznię narciarską). W 1951 klub Górnik Sanok należał do Zrzeszenia Sportowego „Unia” i występował pod nazwą Unia Sanok. 2 lipca 1957 roku doszło do fuzji Górnika–Sanoczanki z innym sanockim klubem sportowym, KS Podhalanin (tuż przed tym w czerwcu 1957 zespół złożony z zawodników obu drużyn mecz ze Stalą Rzeszów pod nazwą Reprezentacja Sanocka). W tym samym roku, awans piłkarzy Sanoczanki do III ligi stał się bodźcem do decyzji odgórnej dokonującej łączącej dwa sanockie kluby, z zamiarem scalenia finansowania dla nowo powstałego zespołu. 2 lipca 1957 roku doszło do połączenia KS „Górnik Sanoczanka” i ZKS „Stal”, a w konsekwencji fuzji powstał Robotniczy Klub Sportowy Sanoczanka przy Sanockiej Fabryce Wagonów i Kopalnictwie Naftowym w Sanoku. Nowy klubu był wspierany przez ówczesną Sanocką Fabrykę Wagonów i Kopalnictwo Nafty w Sanoku oraz działał przy tych przedsiębiorstwach. Przewodniczącym zarządu klubu został Bronisław Bekalik. Mimo przeorganizowania drużyna Sanoczanki nie uzyskiwała dobrych wyników, wskutek czego przeżyła degradację z III ligi okręgowej do klasy A w sezonie 1958/1959.
W 1960 działacze sportowi dokonali wyodrębnienia, w wyniku którego przerejestrowano RKS Sanoczanka (klub działający dotąd przy Sanockiej Fabryce Autosan i Sanockim Kopalnictwie Naftowym) na Związkowy Klub Sportowy „Stal” (działający przy SFA). Wskutek tego RKS Sanoczanka przestała istnieć. Zdecydowano o zakończeniu działalności „Sanoczanki” (w tym czasie kopalnictwo zaprzestało wspierania sportu). Jednak wkrótce, na przełomie 1960/1961 powstał nowy klub Stomil „Sangum” przy Sanockich Zakładach Przemysłu Gumowego „Stomil”), w 1961 roku klub przemianowano i powrócono do poprzedniej nazwy KS Sanoczanka. Założycielami klubu byli Zbigniew Dańczyszyn, Władysław Bunio, Józef Skórka (dyrektor naczelny Stomilu) oraz Jan Hnatuśko, który został pierwszym prezesem w latach (1961-1969). W ramach klubu w 1960 została założona sekcja piłki nożnej, a w 1961 sekcja podnoszenia ciężarów, którą organizował Mirosław Sałak.
W 1971 roku przyjęto nową nazwę klubu Zakładowy Klub Sportowy Stomil – Sanoczanka. W 1973 w strukturze klubu działała grupa organizacji partyjnej PZPR i koło ZMS. W 1986 klub obchodził 50-lecie istnienia. Od czasu powstania klubu wieloletnim prezesem był Edmund Wilk, następnie od 30 sierpnia 1979 Janusz Florek, od 1981 Bogusław Komski, od 1987 roku Józef Korab, od 1991 roku Ryszard Wojnarowski. 
5 grudnia 1987 uroczystą akademią zakończono obchody 50-lecia istnienia klubu. W połowie lat 90. wszystkie istniejące wówczas sekcje zaprzestały działalności. Po prywatyzacji patronackiego zakładu Stomilu, od 1994 przeniesiono siedzibę klubu z zadubowań przedsiębiorstwa do obiektu byłego przedszkola przy ulicy Kwiatowej 25 w dzielnicy Wójtostwo. Pod koniec XX wieku ZKS Stomil – Sanoczanka został postawiony w stan upadłości, a w jego miejsce zostało powołane Towarzystwo Sportowe Sanoczanka Sanok, zaś w 2000 wybrano jego władze (prezesem został Leszek Pogorzelec, a w zarządzie zasiadł m.in. Ryszard Wojnarowski, były prezes poprzedniego klubu oraz jego kurator pozostającego w stanie likwidacji klubu). W 2000 równolegle istniały oba podmioty, w tej samej siedzibie; zarówno w ZKS, jak i w TS funkcjonowały sekcje podnoszenia ciężarów oraz piłki siatkowej kobiet. Od września 2000 do 19 lutego 2001 kuratorem ZKS Stomil-Sanoczanka był Bogusław Komski.
TS „Sanoczanka” podjęło działalność jako stowarzyszenie kultury fizycznej. Obecnie działa jedynie sekcja piłki siatkowej kobiet.
Sekcja piłki nożnej.
Sekcja piłki nożnej istniała od 1935 roku. W maju 1946 Sanoczanka została przyporządkowana do rozgrywek klasy B ROZPN w grupie Południe podgrupie I. W czerwcu 1946 Rzeszowski Okręgowy Związek Piłki Nożnej zatwierdził siedmiu zawodników w składzie KS Sanoczanki Sanok. W tym czasie Klub działał pod adresem ulicy Jagiellońskiej 26 na I piętrze. W sezonie 1946 Sanoczanka występowała w rzeszowskiej klasie B, w meczach o awans do klasy B rywalizowała z HKS Czuwajem Łańcut: wygrała u siebie 6:1, na wyjeździe przegrała 2:4, a w decydującym meczu na neutralnym terenie w Rzeszowie 29 września 1946 zwyciężyła 3:0 i uzyskała awans do Klasy A Okręgu Rzeszowskiego (w tym czasie prezesem klubu był Włodyka, a kierownikiem sekcji piłkarskiej Hardy). W sezonie klasy A drużyna zdobyła 2 punkty i w 1947 została objęta spadkiem do klasy B. W sezonie 1947/1948 Sanoczanka ponownie rywalizował w klasie B Grupie Południe.
W 1948 roku powołano sekcje juniorskie i trampkarzy. W sezonie 1949/1950 drużyna działała pod nazwą klubu ZKS Związkowiec Sanoczanka Sanok i występowała w B klasie Grupie Południowej. W latach 50. klub działał pod nazwą Górnika Sanok. Na przełomie 1950/1951 wraz z całym klubem sekcja piłkarska występowała po przemianowaną nazwą ZKS Unia Sanok. W sierpniu 1950 Unia zdobyła mistrzostwo na szczeblu powiatowym w edycji Pucharu Polski 1950/1951, pokonując LZS Zagórz 3:1 (1:1). 8 lipca 1951 pokonał na boisku w Zarszynie drużynę ZKS Włókniarza Rymanów 3:2 (0:0) w finale rozgrywek o mistrzostwo powiatu sanockiego, następnie we wrześniu 1951 wygrała grupę I w eliminacjach do klasy wojewódzkiej, w październiku i listopadzie 1951 w rozgrywce finałowej o wejście do klasy wojewódzkiej zajęła ostatnie miejsce w czterozespołowej grupie. Na początku grudnia 1951, już po powrotnym przemianowaniu klubu na Górnik Sanok, zespół pokonał LZS Zagórz 10:2 (5:1) w rozgrywce o puchar Powiatowego Komitetu Kultury Fizycznej (PKKF). Od maja do lipca 1952 Górnik występował w rozgrywkach I klasy (łącznie skupiającej sześć grup), stanowiących mistrzostwa województwa rzeszowskiego i zarazem będących pierwszą fazą eliminacji z tego rejonu do II, w których w grupie IV zajęła drugie miejsce na sześciu uczestników. W sezonie 1953 (wiosna / jesień) Górnik zajął czwarte miejsce w rzeszowskiej klasie A (czwarty poziom ligowy), w sezonie 1954 A Klasy Grupie II trzecie miejsce i w tej edycji drużyna rozegrała pojedynki derbowe ze Stalą Sanok. W sezonie 1955 Górnik występował w A klasie scalonej w jednej grupie z 18 zespołów i uplasował się na drugiej pozycji za Resovią, po czym jako wicemistrz rzeszowskiej A klasy, wskutek awansu Stali Mielec do II ligi, otrzymał szansę gry w barażach o miejsce w III lidze z wicemistrzem lubelskiej klasy A, Stalą FSC Lublin (zob. Motor Lublin (piłka nożna) w sezonie 1955, 27 listopada 1955 remisując u siebie 2:2 i w dniu 4 grudnia 1955 przegrywając na wyjeździe 0:2 (drużynę przygotowywał wówczas czynny zawodnik i instruktor Lesław Wolwowicz). W sezonie 1956 Górnik przystąpił do pomniejszonej do 14 uczestników klasy A i wygrał te rozgrywki zdobywając 38 punktów (wygrał 17 z 26 meczów, 4 razy remisując i ponosząc 5 porażek, strzelając 82 gole w 26 meczach i tracąc 36 bramek); w sezonie skutecznością wykazywali się Stefan Tarapacki, Aleksander Wolwowicz i Tadeusz Drwięga, zaś do sukcesu przyczynili się trener Władysław Hrabal, grający instruktor A. Wolwowicz oraz działacze - przewodniczący rady koła Zbigniew Dańczyszyn i jego zastępca Ignacy Zatwarnicki. Górnik rozgrywał mecze na stadionie „Wierchy”.
Do sezonu 1957 III ligi (okręgowej) został zgłoszony Górnik Sanok, który jeszcze w trakcie przygotowań do rozgrywek w marcu tego roku występował się jako Sanoczanka. W trakcie trwających rozgrywek w dniu PZPN 5 maja 1957 Sanoczanka rozegrała mecz ze Podhalaninem Stalą Sanok, który przy stanie 1:0 (1:0) dla Sanoczanki został przerwany przez sędziego po usunięciu z placu gry po jednym z zawodników obu drużyn. Po nieudanej pierwszej rundzie Sanoczanka zajmowała przedostatnie 11 miejsce w tabeli. Tuż po tym, pod koniec czerwca 1957 zespół złożony z zawodników Sanoczanki oraz Podhalanina, nazwany Reprezentacja Sanoka, rozegrał towarzyskie spotkanie z II-ligową Stalą Rzeszów przegrywając 3:5. Mając na celu utrzymanie III-ligowej drużyny w Sanoku w dniu 2 lipca 1957 dokonano połączenia obu sanockich klubów przy jednoczesnym scaleniu finansowania dla nowo powstałego tworu – tym samym w wyniku fuzji KS „Górnik Sanoczanka” i ZKS „Stal” powstał Robotniczy Klub Sportowy „Sanoczanka” Sanok przy Sanockiej Fabryce Wagonów i Kopalnictwie Naftowym w Sanoku. W niedzielę 14 lipca 1957 RKS Sanoczanka, w składzie złożonym z byłych zawodników Sanoczanki i Stali (Podhalanina) zainaugurowała rundę rewanżową III ligi, ulegając na wyjeździe Czarnym Jasło 0:2 (na mecz udało się wielu kibiców z Sanoka kilkunastoma autobusami). Drużyna III-ligowa pokonała m.in. Legię Krosno i lidera, Resovię. Dotychczasowy zespół Podhalanina w klasie A (podkarpackiej) był początkowo przedstawiany pod swoją nazwą, a następnie jako Sanoczanka II. Ponadto w lidze rezerw klasy A uczestniczył zespół pod nazwą Sanoczanka III. RKS Sanoczanka ukończyła sezon 1957 III ligi na dziewiątym miejscu.
W edycji III ligi 1958 RKS Sanoczanka zajęła siódme miejsce. W tym sezonie druga drużyna klubu nie występowała już w klasie A, natomiast jedynie rezerwy Sanoczanki uczestniczyły w rozgrywkach rezerw III ligi. 
W edycji III ligi 1959 RKS Sanoczanka przystąpiła po raz trzeci do rozgrywek na trzecim poziomie (okręgowym), została sklasyfikowana na 10 miejscu wśród 12 uczestników i doznała degradacji (została wyprzedzona bilansem bramkowym przez drużynę Polnej Przemyśl, która utrzymała się w III lidze). Do sezonu 1959 ligi stopień niżej, tj. klasie A grupie południowej, przystąpiła drużyna Sanoczanki Ib, która zajęła ostatnie 15 miejsce, zdobywając jedynie 20 punktów w 28 meczach oraz tracąc aż 105 bramek, przy 27 strzelonych. Mimo dokonanego scalenia nowe zespoły RKS Sanoczanki nie uzyskiwały oczekiwanych wyników zarówno w III lidze, jak i w klasie A, a także w rozgrywkach juniorsko-młodzieżowych, zaś dodatkowo działacze klubowi nie znajdowali porozumienia ze sobą, w związku z czym uwidoczniło się niepowodzenie pod względem sportowym, jak i administracyjnym. W związku z tym działacze klubowi i piłkarscy powołali nowy zarząd klubu 2 grudnia 1959. W marcu 1960 Sanoczanka rozpoczęła grę w 12-zespołowej klasie A, grupie I (południowej), natomiast drużyna Sanoczanki Ib przystąpiła do gry w klasie B grupie podkarpackiej. W połowie sierpnia 1960 Sanoczanka zakończyła sezon zajmując drugie miejsce w klasie A (cztery punkty za triumfującą Stalą Dęba). Tymczasem wobec wprowadzenia reorganizacji rozgrywek i wprowadzenia systemu gry jesień-wiosna, już 20 dni później, w dniu 4 września 1960 Sanoczanka rozpoczęła sezon klasy A Grupy I (południowej). Po rundzie jesiennej drużyna zajmowała piąte miejsce wśród 12 uczestników
Pod koniec 1960 z RKS Sanoczanka został wyodrębniony Zakładowy Klub Sportowy „Stal” Sanok, i pod tym szyldem od początku 1961 przystępowały do rozgrywek poszczególne zespoły sekcyjne, w tym hokeiści, pingpongiści, pięściarze, siatkarze, a także piłkarze. 9 kwietnia 1961 Stal Sanok zainaugurowała rundę wiosenną (paradoksalnie – podobnie jak w przypadku pierwszego meczu po fuzji w 1957 – ponownie wyjazdowym meczem z Czarnymi Jasło, tym razem zremisowanym 2:2). Drużyna Sanoczanki 1 października 1961 rozegrała mecz w ramach eliminacji Pucharu Polski edycji 1961/1962, ulegając Czarnym Jasło na wyjeździe 1:9.
Kolejny klub pod nazwą Sangum istniejący od 1961 przetrwał kilka lat (do ok. 1965 roku). Wskutek braku stadionu i mocno rozwijającej się Stali Sanok, zlikwidowano sekcję piłkarską. Zawodnikami Sanoczanki byli Jerzy Lisowski, Orest Lenczyk, Adam Dębiec. Kierownikiem sekcji juniorów Sanoczanki był Jan Łożański.
Sekcja lekkiej atletyki.
Istniała w latach 1957-1961. Reaktywowana na przełomie 1984/1985, działała do 2. poł. lat 90.
Sekcja podnoszenia ciężarów.
Sekcja podnoszenia ciężarów została założona w listopadzie 1961 przez Mirosława Sałaka. Oprócz występów seniorskich, także juniorzy osiągali sukcesy. W mistrzostwach ligi międzyokręgowej w 1967 Sanoczanka zajęła czwarte miejsce. W listopadzie 1970 zespół pod wodzą trenera Bogumiła Freja awansował do II ligi, osiągając drugi poziom ligowy jako pierwsza drużyna z Sanoka w historii. Po ostatnim turnieju w Ciechanowie 23-24 listopada 1973 drużyna Sanoczanki prowadzona przez Sałaka uzyskała łączny wynik 3825 pkt. (nowy rekord okręgu), a tym samym drugie miejsce w II lidze, co oznaczało awans do I ligi. Awans wywalczyli zawodnicy: Janusz Szostak, Jan Nabożny, Stanisław Cyper, Kazimierz Kaczmaryk, Ryszard Kasprzak, Józef Lorenc, Krzysztof Łagodzic, Józef Sokołowski, Mieczysław Gontek, Mieczysław Grzywa, Edmund Szmist, a szkoleniowcami byli Bogumił Frej i Mieczysław Sałak. Na początku 1974 w szeregach sekcji było 115 zawodników, w tym 90 zgłoszonych do PZPC; trenerami byli wówczas M. Sałak, B. Frej i Krzysztof Łagodzic, a ponadto do współpracy został zaproszony były zawodnik i szkoleniowiec AZS Warszawa, Waldemar Baszanowski. Podjęto decyzję o stworzeniu w Zasadniczej Szkole Przyzakładowej „Autosan” klasy sportowej w podnoszeniu ciężarów od roku szkolnego 1974/1975. Po awansie seniorzy przez rok występowali w I lidze w ramach drużynowych mistrzostw Polski. W grudniu 1974 zostali zdegradowani, tracąc jedynie 63 punkty do wyżej uplasowanego zespołu. W 1975 Sanoczanka zajęła III miejsce w II lidze i ponownie uzyskała awans do I ligi. Także w 1975 drużyna rezerwowa Sanoczanki zdobyła mistrzostwo okręgu. W 1976 zawodnik klubu Bogumił Janowczyk uczestniczył w Mistrzostwach Europy w podnoszeniu ciężarów w Berlinie. Ten zawodnik w 1977 został powołany do grupy przygotowującej się na Letnie Igrzyska Olimpijskie 1976 w Montrealu. W 1976 drużyna Sanoczanki po raz drugi przystąpiła do sezonu I ligi, w którym zajęła 9. miejsce na 15 zespołów. W tym czasie drużyna rezerwowa Sanoczanki występowała w III lidze prowadząc w rozgrywkach. W trakcie sezonu zespół Sanoczanki pod wodzą trenera Krzysztofa Łagodzica zdobył w Poznaniu drużynowe mistrzostwo Polski juniorów młodszych oraz jednocześnie zwyciężył w łącznej klasyfikacji juniorów młodszych (do lat 18) i juniorów starszych (18-20 lat); zaś w składzie drużyny byli Henryk Baran, Zdzisław Gładysz, Janusz Sabat, Marian Wojtas, Mieczysław Sołtysik, Marian Kielar, Czesław Gądek, Szymański, Piotr Staruchowicz, Józef Mika, Jan Lisowski. W kwietniu 1977 ciężarowcy Sanoczanki byli najlepsi w drużynowej punktacji podczas mistrzostw okręgu rzeszowskiego zorganizowanych w Przemyślu. W sezonie 1977 Sanoczanka została zdegradowana z I ligi. 10 grudnia 1977 odbyły się zawody o Puchar Prezesa ZKS Stomil Sanoczanka. W marcu 1978 Sanoczanka drużynowo wygrała zawody międzyokręgowe w Przemyślu. W 1978 drużyna Sanoczanki zwyciężyła w II lidze i po raz trzeci awansowała do I ligi. W sezonie 1979 Sanoczanka utrzymała się w I lidze zajmując siódme miejsce. Na przełomie lat 70./80. pod egidą Sanoczanki działał Szkolny Klub Sportowy „Juventus”, złożony z uczniów Zespołu Szkół Zawodowych SFA w Sanoku. W edycji 1980 ekipa Sanoczanki zajęła ósme miejsce w I lidze. W 1981 zespół uplasował się na siódmym miejscu, jednak wobec reorganizacji I ligi (pomniejszenie liczby drużyn z 26 do 16) i niepowodzeniu w turnieju eliminacyjnym do nowego sezonu wiosną 1982, został zdegradowany do II ligi. W 1982 po raz czwarty awansowali do I ligi. W sezonie 1983 drużyna Sanoczanki została sklasyfikowana na 13. miejscu. Ponadto w sezonie 1983 drużyna została sklasyfikowana na 6. miejscu w punktacji „O złotą sztangę PZPC”. Od 1984 trenerem zespołu był Roman Mierzwa. W sezonie 1984 drużyna zajęła 12 miejsce, przy czym występowała w osłabionym składzie bez S. Zajdla, B. Kalityńskiego i H. Barana. W lidze edycji 1985 Sanoczanka była ósma. W 1986 ekipa Sanoczanki pod wodzą R. Mierzwy zapewniła sobie ligowy byt zajmując 12. miejsce (w tym sezonie zespół rezerwowy występował w III lidze). W dniach 27-29 marca 1987 w sali Sanockiego Domu Kultury odbyły się Mistrzostwa Polski w Podnoszeniu Ciężarów 1987. Analogicznie w sezonie 1987 pierwsza drużyna prowadzona przez R. Mierzwę występowała w I lidze (od tej edycji prowadzonej według nowej punktacji Sinclaira), a rezerwowa (złożona z juniorów i zawodników młodzieżowych, a trenowana przez Janusza Trzepizóra, Stanisława Zajdla i Mieczysława Gontka) w III lidze. W edycji 1987 seniorzy klubu zachowali ligowy byt. W sezonie 1988 Sanoczanka prowadzona nadal przez trenera Mierzwę zajęła 18 miejsce na 21 ekip i została zdegradowana z I ligi. Po dokonanej reorganizacji rozgrywek przez Polski Związek Podnoszenia Ciężarów i wprowadzeniu nowego systemu ligowego w sezonie 1989 drużyna Sanoczanki została sklasyfikowana na 13 miejscu (na 16 drużyn) w I-ligowej Grupie A. W latach 80. w najwyższej klasie drużynowych mistrzostw Polski występowała także drużyna młodzieżowa klubu. Drużyna seniorów została wycofana z I ligi w 1990 roku ze względów finansowych i sekcja została rozwiązana. W 1990 był zapowiadany udział zdegradowanego zespołu Sanoczanki w III lidze (ponadto zawodnicy klubu nie wystąpili na mistrzostwach okręgu w Łańcucie). W sezonie 1991 drużyna pod nazwą klubu Stomil–Sanoczanka występowała w III lidze. W 1991 powstała podsekcja klubu wyciskanie sztangi leżąc i trójbój siłowy, która również osiągała sukcesy (medale mistrzostw Polski i świata). Sanoczanka występowała w III lidze w sezonach 1992, 1993. Następnie Sanoczanka występowała w sezonie 1994 II ligi, w którego trakcie została wycofana z powodów finansowych. Drużyna Stomil-Sanoczanka ponownie występowała w III lidze w sezonach 1996 i 1997, w którym pod kierunkiem trenera Ryszarda Trzepizura zajęła drugie miejsce i uzyskała awans do II ligi.
Działaczem Sanoczanki, w tym wiceprezesem sekcji podnoszenia ciężarów był Jan Samek.
Zawodnicy sekcji trenowali budynku stadionu „Wierchy”, zaś zawody odbywali w sali Sanockiego Domu Kultury, a także w hali sportowej Zasadniczej Szkoły Zawodowej Sanockiej Fabryki Autobusów, gdzie w dniach 7-9 listopada 1980 odbyły się młodzieżowe Mistrzostwa Polski.
Sukcesy.
Wśród sztangistów klubu byli medaliści indywidualnych mistrzostw Polski seniorów, m.in. Henryk Baran, Zdzisław Gładysz, Stanisław Kalisztan, Bogdan Kalityński, Janusz Sabat, Stanisław Zajdel (najbardziej utytułowany, jedyny złoty medalista mistrzostw Polski z 1983).
Wyciskanie sztangi.
W październiku 1994 działacze Sanoczanki (ówczesnym prezesem był Ryszard Wojnarowski) zorganizowali mistrzostwa świata i Europy w wyciskaniu sztangi w leżeniu na ławce poziomej, które odbyły się w sali Sanockiego Domu Kultury.
Sekcja tenisa stołowego i tenisa ziemnego.
Tenisistą klubu przed 1939 był Bolesław Peszkowski, brat Zdzisława. Sekcja powstała w 1957 roku, zajmował się nią Eugeniusz Czerepaniak. Na początku maja 1959 Sanoczanka zajęła czwarte miejsce w finałach okręgu rzeszowskiego. Sekcja istniała do 1960 roku. Od sezonu 1960/1961 Stal Sanok kontynuowała zespół tenisa stołowego Sanoczanki.
Sekcja tenisa ziemnego powstała również w 1957 roku i występowali w niej równolegle tenisici stołowi.
Sekcja piłki siatkowej kobiet.
Sekcja piłki siatkowej kobiet powstała w 1978. W tym samym roku drużyna po kierunkiem trenera Stanisława Rząsy przystępowała do ligi wojewódzkiej. Z okazji 70-lecia PKOl na przełomie września i października 1989 Sanoczanka i Stal Sanok zorganizowały międzynarodowy turniej piłki siatkowej kobiet, w którym wygrał MKS Znicz Jarosław. W maju 1990 siatkarki Stomilu Sanoczanki zdobyły tytuł mistrzowski klasy „M” grupy wschodniej makroregionu Małopolska. W kwietniu 1997 drużyna młodziczek ZKS Stomil Sanoczanka zdobyła złoty medal mistrzostw województwa podkarpackiego. Siatkówka została jedyną dyscypliną prowadzoną obecnie pod nazwą klubu. Drużyna występuje w III lidze i funkcjonuje jako PBS Bank Sanoczanka Sanok (sponsorem jest Podkarpacki Bank Spółdzielczy).

</doc>
<doc id="2742822" url="https://pl.wikipedia.org/wiki?curid=2742822" title="Cyprzyk">
Cyprzyk



</doc>
<doc id="2742825" url="https://pl.wikipedia.org/wiki?curid=2742825" title="Bogdan (ujednoznacznienie)">
Bogdan (ujednoznacznienie)



</doc>
<doc id="2742828" url="https://pl.wikipedia.org/wiki?curid=2742828" title="Czyżew-Stacja (gromada)">
Czyżew-Stacja (gromada)

Czyżew-Stacja (początkowo "Czyżew Stacja", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czyżew Stacja z siedzibą GRN w Czyżewie Stacji (od 2011 część miasta Czyżewa) utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Czyżew Stacja, Czyżew Siedliska, Czyżew Ruś Kolonia, Godlewo Piętaki, Jaźwiny Koczoty, Stokowo Szerszenie, Siennica Klawy, Siennica Lipusy, Siennica Pietrasze, Michałowo Wielkie i Czyżew Złote Jabłko oraz miejscowość Dmochy Glinki kolonia z gromady Dmochy Glinki ze zniesionej gminy Czyżew w tymże powiecie. Dla gromady ustalono 19 członków gromadzkiej rady narodowej.
1 stycznia 1958 do gromady Czyżew-Stacja przyłączono wsie Siennica-Giże, Siennica-Łukasze i Siennica-Pierce ze zniesionej gromady Dąbrowa-Nowa Wieś.
31 grudnia 1959 gromadę Czyżew-Stacja zniesiono, włączając ją do gromady Czyżew-Osada.

</doc>
<doc id="2742829" url="https://pl.wikipedia.org/wiki?curid=2742829" title="Czyżew Stacja (gromada)">
Czyżew Stacja (gromada)



</doc>
<doc id="2742831" url="https://pl.wikipedia.org/wiki?curid=2742831" title="Dąbrowa-Dzięciel (gromada)">
Dąbrowa-Dzięciel (gromada)

Dąbrowa-Dzięciel (początkowo "Dąbrowa Dzięciel", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dąbrowa Dzięciel z siedzibą GRN w Dąbrowie Dzięcielu utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Dąbrowa Dzięciel, Wiśniówek, Wiśniówek Kolonia, Trzeciny, Kamień Stary i Kamień Rupie ze zniesionej gminy Szepietowo oraz obszar dotychczasowej gromady Mścichy ze zniesionej gminy Wysokie Mazowieckie w tymże powiecie. Dla gromady ustalono 10 członków gromadzkiej rady narodowej.
31 grudnia 1959 gromadę Dąbrowa-Dzięciel zniesiono, włączając jej obszar do gromad Dąbrowa Wielka (wsie Kamień Stary, Kamień-Rupie i Trzeciny oraz przyległy do wsi Trzeciny obszar lasów państwowych N-ctwa Pietkowo o powierzchni 191,89 ha), Szepietowo-Stacja (wsie Dąbrowa-Dzięciel i Mścichy) i Osipy-Kolonia (wieś Wiśniówek i kolonię Wiśniówek).
Zobacz też: gmina Dzięciel

</doc>
<doc id="2742832" url="https://pl.wikipedia.org/wiki?curid=2742832" title="Dąbrowa Dzięciel (gromada)">
Dąbrowa Dzięciel (gromada)



</doc>
<doc id="2742836" url="https://pl.wikipedia.org/wiki?curid=2742836" title="Mondo Sex Head">
Mondo Sex Head

Mondo Sex Head – album heavy-metalowego artysty Roba Zombiego zawierający remiksy najsłynniejszych utworów jego i kapeli White Zombie, której był wokalistą i frontmanem. Album został wydany 7 sierpnia 2012. Oryginalna okładka przedstawiała żonę Zombiego – Sheri Moon, jednak okazała się ona zbyt kontrowersyjna i powstała druga okładka z wizerunkiem kota.

</doc>
<doc id="2742838" url="https://pl.wikipedia.org/wiki?curid=2742838" title="Dąbrowa-Nowa Wieś (gromada)">
Dąbrowa-Nowa Wieś (gromada)

Dąbrowa-Nowa Wieś (początkowo "Dąbrowa Nowa Wieś", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dąbrowa Nowa Wieś z siedzibą GRN w Dąbrowie Nowej Wsi utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Dąbrowa Nowa Wieś, Dąbrowa Wilki, Dąbrowa Bybytki, Dąbrowa Tworki i Siennica Święchy ze zniesionej gminy Szepietowo oraz obszar dotychczasowej gromady Siennica Szymanki ze zniesionej gminy Czyżew w tymże powiecie. Dla gromady ustalono 9 członków gromadzkiej rady narodowej.
1 stycznia 1958 gromadę Dąbrowa-Nowa Wieś zniesiono, włączając jej obszar do gromad: Czyżew-Stacja (wsie Siennica-Giże, Siennica-Łukasze i Siennica-Pierce), Szepietowo-Stacja (wsie Dąbrowa-Wilki i Dąbrowa-Tworki) i Dąbrowa Wielka (wsie Dąbrowa-Nowa Wieś i Dąbrowa-Bybytki).

</doc>
<doc id="2742840" url="https://pl.wikipedia.org/wiki?curid=2742840" title="Dąbrowa Nowa Wieś (gromada)">
Dąbrowa Nowa Wieś (gromada)



</doc>
<doc id="2742844" url="https://pl.wikipedia.org/wiki?curid=2742844" title="Kalinowo-Czosnowo (gromada)">
Kalinowo-Czosnowo (gromada)

Kalinowo-Czosnowo (początkowo "Kalinowo Czosnowo", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kalinowo Czosnowo z siedzibą GRN w Kalinowie Czosnowie utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Kalinowo Czosnowo, Kalinowo Stare, Kalinowo Nowe, Kalinowo Solki, Buczyno Mikosy, Chojane Sierocięta, Chojane Stankowięta, Chojane Pawłowięta, Wróble i Zawrocie Nowiny ze zniesionej gminy Wysokie Mazowieckie oraz obszar dotychczasowej gromady Brzóski Gromki ze zniesionej gminy Szepietowo w tymże powiecie. Dla gromady ustalono 12 członków gromadzkiej rady narodowej.
31 grudnia 1959 gromadę Kalinowo-Czosnowo zniesiono, włączając ją do nowo utworzonej gromady Brzóski-Gromki.

</doc>
<doc id="2742845" url="https://pl.wikipedia.org/wiki?curid=2742845" title="Kalinowo Czosnowo (gromada)">
Kalinowo Czosnowo (gromada)



</doc>
<doc id="2742847" url="https://pl.wikipedia.org/wiki?curid=2742847" title="Osipy-Kolonia (gromada)">
Osipy-Kolonia (gromada)

Osipy-Kolonia (początkowo "Osipy Kolonia", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Osipy Kolonia z siedzibą GRN w Osipach Kolonii utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Osipy Kolonia, Osipy Wydziory I, Osipy Wydziory II, Osipy Stare, Osipy Lepertowizna, Osipy Zakrzewizna, Osipy Nowe, Michałki i Gołasze Puszcza ze zniesionej gminy Wysokie Mazowieckie oraz obszar dotychczasowej gromady Tybory Żochy ze zniesionej gminy Szepietowo w tymże powiecie. Dla gromady ustalono 14 członków gromadzkiej rady narodowej.
31 grudnia 1959 do gromady Osipy-Kolonia przyłączono wieś Wiśniówek i kolonię Wiśniówek ze zniesionej gromady Dąbrowa-Dzięciel oraz wsie Tybory-Wólka i Gołasze-Górki ze zniesionej gromady Tybory Uszyńskie.
1 stycznia 1969 gromadę Osipy-Kolonia zniesiono, włączając jej obszar do nowo utworzonej gromady Wysokie Mazowieckie.

</doc>
<doc id="2742848" url="https://pl.wikipedia.org/wiki?curid=2742848" title="Osipy Kolonia (gromada)">
Osipy Kolonia (gromada)



</doc>
<doc id="2742853" url="https://pl.wikipedia.org/wiki?curid=2742853" title="Wojny-Krupy (gromada)">
Wojny-Krupy (gromada)

Wojny-Krupy (początkowo "Wojny Krupy", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wojny Krupy z siedzibą GRN w Wojnach Krupach utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Wojny Krupy, Wojny Szuby Włościańskie, Wojny Szuby Szlacheckie, Wojny Pietrasze, Wojny Wawrzyńce, Warele Filipowicze, Piętki Żebry i Piętki Basie ze zniesionej gminy Klukowo oraz obszar dotychczasowej gromady Wojny Pogorzel ze zniesionej gminy Szepietowo w tymże powiecie. Dla gromady ustalono 15 członków gromadzkiej rady narodowej.
31 grudnia 1959 gromadę Wojny-Krupy zniesiono, włączając jej obszar do gromad Klukowo (wsie Piętki Żebry i Piętki Basie), Wyszonki Kościelne (wieś Warele Filipowicze) i Dąbrówka Kościelna (wsie Wojny-Krupy, Wojny-Szuby Włościańskie, Wojny-Szuby Szlacheckie, Wojny-Pietrasze, Wojny-Wawrzyńce i Wojny-Pogorzel).

</doc>
<doc id="2742855" url="https://pl.wikipedia.org/wiki?curid=2742855" title="Wojny Krupy (gromada)">
Wojny Krupy (gromada)



</doc>
<doc id="2742859" url="https://pl.wikipedia.org/wiki?curid=2742859" title="Wyliny-Ruś (gromada)">
Wyliny-Ruś (gromada)

Wyliny-Ruś (początkowo "Wyliny Ruś", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wyliny Ruś z siedzibą GRN w Wylinach Rusi utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Kostry Noski, Wyszonki Posele, Wyliny Ruś, Żochy Stare, Żochy Nowe, Zalesie Nowe, Chorążyce, Rzepki Nowe i Wyliny Ruś Kolonia (Kaliski) ze zniesionej gminy Piekuty oraz obszar dotychczasowej gromady Warele Nowe ze zniesionej gminy Klukowo w tymże powiecie. Dla gromady ustalono 15 członków gromadzkiej rady narodowej.
31 grudnia 1959 gromadę Wyliny-Ruś zniesiono, włączając jej obszar do gromad Dąbrówka Kościelna (wsie Chorążyce, Zalesie Nowe i Wyszonki-Posele), Piekuty Nowe (wsie Kostry-Noski, Zochy Nowe, Zochy Stare i Rzepki Nowe) i Wyszonki Kościelne (wsie Wyliny-Ruś i Warele Nowe, leśniczówkę Wyliny-Ruś, kolonie Wyliny-Ruś-Kolonia i Wojciechy oraz obszar lasów państwowych N-ctwa Pietkowo obejmujący oddziały 117—150).

</doc>
<doc id="2742860" url="https://pl.wikipedia.org/wiki?curid=2742860" title="Wyliny Ruś (gromada)">
Wyliny Ruś (gromada)



</doc>
<doc id="2742862" url="https://pl.wikipedia.org/wiki?curid=2742862" title="Święck-Strumiany (gromada)">
Święck-Strumiany (gromada)

Święck-Strumiany (początkowo "Święck Strumiany", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Święck Strumiany z siedzibą GRN w Święcku Strumianach utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Święck Strumiany, Święck Wielki Kolonia, Święck Wielki, Kaczyn Stary, Kaczyn Herbasy i Wólka Goła ze zniesionej gminy Szepietowo w tymże powiecie. Dla gromady ustalono 10 członków gromadzkiej rady narodowej.
31 grudnia 1959 gromadę Święck-Strumiany zniesiono, włączając jej obszar do gromad Rosochate Kościelne (wsie Święck-Strumiany, Kaczyn Stary, Kaczyn-Herbasy, Wólka Goła ("Wólka Mała") i Wólka Kosmata ("Wólka Duża") oraz przyległy do wsi Święck-Strumiany obszar lasów państwowych N-ctwa Pietkowo o powierzchni 12,60 ha), Dąbrowa Wielka (wieś Święck Wielki) i Jabłonka Kościelna (wieś Święck Wielki-Kolonia ("Święck-Nowiny")).

</doc>
<doc id="2742863" url="https://pl.wikipedia.org/wiki?curid=2742863" title="Święck Strumiany (gromada)">
Święck Strumiany (gromada)



</doc>
<doc id="2742864" url="https://pl.wikipedia.org/wiki?curid=2742864" title="Etiopia na Letnich Igrzyskach Olimpijskich 2012">
Etiopia na Letnich Igrzyskach Olimpijskich 2012

Etiopia na Letnich Igrzyskach Olimpijskich 2012, które odbyły się w Londynie, była reprezentowana przez 35 zawodników.
Był to dwunasty start reprezentacji Etiopii na letnich igrzyskach olimpijskich.

</doc>
<doc id="2742866" url="https://pl.wikipedia.org/wiki?curid=2742866" title="Stypułki-Szymany (gromada)">
Stypułki-Szymany (gromada)

Stypułki-Szymany (początkowo "Stypułki Szymany", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Stypułki Szymany z siedzibą GRN w Stypułkach Szymanach utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Stypułki Szymany, Leśniewo Niedźwiedź, Stypułki Borki, Stypułki Święchy, Stypułki Giemzino, Kłoski Młynowięta, Kłoski Świgonie, Mojki, Kierzki i Wnory Pażochy ze zniesionej gminy Kobylin w tymże powiecie. Dla gromady ustalono 11 członków gromadzkiej rady narodowej.
31 grudnia 1959 z gromady Stypułki-Szymany wyłączono wieś Wnory-Pażochy włączając ją do gromady Kulesze Kościelne, po czym gromadę Stypułki-Szymany zniesiono, włączając ją do nowo utworzonej gromady Piszczaty-Piotrowięta.

</doc>
<doc id="2742868" url="https://pl.wikipedia.org/wiki?curid=2742868" title="Stypułki Szymany (gromada)">
Stypułki Szymany (gromada)



</doc>
<doc id="2742870" url="https://pl.wikipedia.org/wiki?curid=2742870" title="Marcin Plichta">
Marcin Plichta

Marcin Plichta (ur. jako Marcin Stefański 26 lipca 1984 w Gdańsku) – polski pseudoprzedsiębiorca związany z siecią punktów kasowych Multikasa (jako udziałowiec Grupy Finansowo-Handlowej „Nova”), współwłaściciel i prezes Amber Gold (początkowa nazwa: Grupa Inwestycyjna „EX”), pomysłodawca OLT Express; właściciel zespołu dworsko-pałacowego w Rusocinie.
Życiorys.
Wczesne lata.
Plichta urodził się w 1984 w Gdańsku jako syn zawodowego żołnierza i pocztowej urzędniczki. Nazywał się wówczas Stefański – tak jak rodzice.
Wychował się w bloku w dzielnicy Chełm. Ukończył liceum ekonomiczne przy ul. Seredyńskiego w Gdańsku. W 2002 wygrał konkurs wiedzy ekonomicznej zorganizowany przez Uniwersytet Mikołaja Kopernika w Toruniu. Po zdaniu matury nie podjął jednak studiów, gdyż uznał je za stratę czasu.
Multikasa i wyroki sądowe.
W 2005 został skazany za fałszowanie dokumentów, w 2008 za przywłaszczenie 174 tys. zł (sprawa Multikasy), w 2007 i 2009 za oszustwa bankowe (wyłudzenie kredytów na łączną kwotę ponad 140 tys. zł). Do 2012 otrzymał w sumie 9 wyroków.
Afera Amber Gold.
W 2012 roku postawiono mu 25 zarzutów, m.in. oszustwa znacznej wartości, poświadczenia nieprawdy w oświadczeniach o podwyższeniu kapitału zakładowego kilku spółek, naruszenie ustawy o rachunkowości oraz Kodeksu spółek handlowych, nieskładanie sprawozdań finansowych spółki, działalność kantorową bez wpisu do rejestru i działalność bankową bez zezwolenia. Żona, Katarzyna Plichta, usłyszała 17 zarzutów. Ostatecznie jednak Marcina Plichtę oskarżono tylko o cztery przestępstwa, a jego żonę Katarzynę Plichtę o dziesięć. 
Po trwającym od 2016 roku procesie prokuratura zażądała kary 25 lat pozbawienia wolności dla obojga oskarżonych; Sąd Okręgowy w Gdańsku skazał Marcina Plichtę na 15 lat pozbawienia wolności, a jego żonę – na 12,5 roku. Odczytywanie wyroku trwało od 20 maja do 16 października 2019, gdyż sąd musiał w nim zawrzeć nazwiska wszystkich pokrzywdzonych (ponad 18 tysięcy osób).
Zasadnicze przedsięwzięcie Plichty, Amber Gold, oskarżane jest o bazowanie na tak zwanej piramidzie Ponziego. 16 sierpnia 2012 Agencja Bezpieczeństwa Wewnętrznego wkroczyła do przedsiębiorstwa i mieszkania Plichtów,17 sierpnia w Prokuraturze Okręgowej w Gdańsku prezes Amber Gold usłyszał zarzut działalności parabankowej (nielegalnego udzielania kredytów klientom Amber Gold), podrobienia dokumentu w celu wyłudzenia poświadczenia nieprawdy. 30 sierpnia 2012 Sąd Rejonowy Gdańsk-Południe podjął decyzję o aresztowaniu Marcina Plichty na trzy miesiące. Od sierpnia 2012 roku Marcin Plichta przebywał w areszcie; jego również aresztowana żona zaszła w ciążę z pracownikiem aresztu (oficerem Służby Więziennej).
Działalność społeczna.
Marcin Plichta wsparł finansowo film Andrzeja Wajdy "Wałęsa. Człowiek z nadziei". 17 sierpnia 2012 producent filmu "Wałęsa. Człowiek z nadziei" zakończył współpracę z tą firmą. Plichta wsparł także Miejski Ogród Zoologiczny Wybrzeża w gdańskiej Oliwie, kwotą 1,6 mln zł.

</doc>
<doc id="2742871" url="https://pl.wikipedia.org/wiki?curid=2742871" title="Sikory-Pawłowięta (gromada)">
Sikory-Pawłowięta (gromada)

Sikory-Pawłowięta (początkowo "Sikory Pawłowięta", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sikory Pawłowięta z siedzibą GRN w Sikorach Pawłowiętach utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Sikory Pawłowięta, Sikory Tomkowięta, Sikory Bartyczki, Sikory Janowięta, Sikory Wojciechowięta, Sikory Piotrowięta, Sikory Bartkowięta, Milewo Zabielne, Zalesie Łabędzkie i Kobylin Kruszewo ze zniesionej gminy Kobylin w tymże powiecie. Dla gromady ustalono 10 członków gromadzkiej rady narodowej.
31 grudnia 1959 gromadę Sikory-Pawłowięta zniesiono, włączając ją do gromady Kobylin-Borzymy.

</doc>
<doc id="2742873" url="https://pl.wikipedia.org/wiki?curid=2742873" title="Sikory Pawłowięta (gromada)">
Sikory Pawłowięta (gromada)



</doc>
<doc id="2742878" url="https://pl.wikipedia.org/wiki?curid=2742878" title="Krzeczkowo-Gromadzyń (gromada)">
Krzeczkowo-Gromadzyń (gromada)

Krzeczkowo-Gromadzyń (początkowo "Krzeczkowo Gromadzyń", bez łącznika) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Krzeczkowo Gromadzyń z siedzibą GRN w Krzeczkowie Gromadzyniu utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Krzeczkowo Gromadzyń, Krzeczkowo Mianowskie, Krzeczkowo Szepielaki, Krzeczkowo Bieńki Nowe , Dmochy Wypychy, Dmochy Rodzonki i Zaręby Bindugi oraz miejscowości Dmochy Glinki i Dmochy Bąbole z dotychczasowej gromady Dmochy Glinki ze zniesionej gminy Czyżew w tymże powiecie. Dla gromady ustalono 11 członków gromadzkiej rady narodowej.
31 grudnia 1959 gromadę Krzeczkowo-Gromadzyń zniesiono, włączając jej obszar do gromad Czyżew-Osada (wsie Dmochy-Glinki, Dmochy-Rodzonki, Krzeczkowo-Szepielaki, Zaręby-Bindugi, Krzeczkowo-Bieńki Nowe, Krzeczkowo-Bieńki Stare i Dmochy-Wypychy, kolonię Krzeczkowo-Wybranowo oraz przysiółek Dmochy-Bąbole) i Rosochate Kościelne (wsie Krzeczkowo-Gromadzyń i Krzeczkowo Mianowskie).

</doc>
<doc id="2742879" url="https://pl.wikipedia.org/wiki?curid=2742879" title="Krzeczkowo Gromadzyń (gromada)">
Krzeczkowo Gromadzyń (gromada)



</doc>
<doc id="2742881" url="https://pl.wikipedia.org/wiki?curid=2742881" title="Kostry Stare (gromada)">
Kostry Stare (gromada)

Kostry Stare – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kostry Stare z siedzibą GRN w Kostrach Starych utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Lubowicz Wielki, Kostry Śmiejki, Kostry Stare, Kostry Podsędkowięta i Lubowicz Byzie ze zniesionej gminy Klukowo w tymże powiecie. Dla gromady ustalono 10 członków gromadzkiej rady narodowej.
31 grudnia 1959 gromadę Kostry Stare zniesiono, włączając jej obszar do gromad Kuczyn (wieś Lubowicz Wielki), Klukowo (wsie Kostry Śmiejki i Lubowicz-Byzie) i Wyszonki Kościelne (wsie Kostry Stare i Kostry Podsędkowięta).

</doc>
<doc id="2742884" url="https://pl.wikipedia.org/wiki?curid=2742884" title="Litwa Stara (gromada)">
Litwa Stara (gromada)

Litwa Stara – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Litwa Stara z siedzibą GRN w Litwie Starej utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Litwa Stara, Grodzkie Nowe, Grodzkie Stare, Grodzkie Szczepanowięta, Kulesze Litewka, Niziołki Dobki i Niziołki Stare ze zniesionej gminy Wysokie Mazowieckie w tymże powiecie. Dla gromady ustalono 9 członków gromadzkiej rady narodowej.
1 stycznia 1958 gromadę Litwa Stara zniesiono, włączając jej obszar do gromady Kulesze Kościelne.

</doc>
<doc id="2742887" url="https://pl.wikipedia.org/wiki?curid=2742887" title="Bruszewo (gromada)">
Bruszewo (gromada)

Bruszewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bruszewo z siedzibą GRN w Bruszewie utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Bruszewo, Faszcze, Jamiołki Piotrowięta, Jamiołki Świetliki, Jamiołki Godzieby Kłosy i Jamiołki Kowale Rawki ze zniesionej gminy Sokoły w tymże powiecie. Dla gromady ustalono 11 członków gromadzkiej rady narodowej.
31 grudnia 1959 gromadę Bruszewo zniesiono, włączając ją do gromady Ruś Stara.

</doc>
<doc id="2742888" url="https://pl.wikipedia.org/wiki?curid=2742888" title="Pszczółczyn (gromada)">
Pszczółczyn (gromada)

Pszczółczyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pszczółczyn z siedzibą GRN w Pszczółczynie utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Pszczółczyn, Kobylin Pogorzałki, Kurowo, Kropiwnica Gajki i Kropiwnica Racibory ze zniesionej gminy Kowalewszczyzna w tymże powiecie. Dla gromady ustalono 12 członków gromadzkiej rady narodowej.
31 grudnia 1959 gromadę Pszczółczyn zniesiono, włączając ją do gromady Kobylin-Borzymy.

</doc>
<doc id="2742890" url="https://pl.wikipedia.org/wiki?curid=2742890" title="Por ella soy Eva">
Por ella soy Eva



</doc>
<doc id="2742893" url="https://pl.wikipedia.org/wiki?curid=2742893" title="Tybory Uszyńskie (gromada)">
Tybory Uszyńskie (gromada)

Tybory Uszyńskie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tybory Uszyńskie z siedzibą GRN w Tyborach Uszyńskich utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Tybory Uszyńskie, Tybory Wólka, Tybory Olszewo, Gołasze Dąb, Gołasze Mościckie i Gołasze Górki ze zniesionej gminy Wysokie Mazowieckie w tymże powiecie. Dla gromady ustalono 10 członków gromadzkiej rady narodowej.
31 grudnia 1959 gromadę Tybory Uszyńskie zniesiono, włączając jej obszar do gromad Osipy-Kolonia (wsie Tybory-Wólka i Gołasze-Górki), Kulesze Kościelne (wsie Gołasze Mościckie i Gołasze-Dąb) i Jabłonka Kościelna (wsie Tybory-Olszewo i Tybory Uszyńskie).

</doc>
<doc id="2742894" url="https://pl.wikipedia.org/wiki?curid=2742894" title="Curiosity Rover">
Curiosity Rover

Curiosity Rover – zautomatyzowane i autonomiczne laboratorium naukowo-badawcze wysłane na Marsa, w ramach programu badawczego Mars Science Laboratory (MSL) w celu oceny możliwości występowania potencjalnych warunków do życia w przeszłości, zbadania możliwości utrzymania się życia organicznego na Marsie, wykonania pomiarów meteorologicznych, poszukiwania pierwiastków biogennych, badania stopnia wilgotności gleby oraz poszukiwania wody i związków mineralnych z nią związanych, przeprowadzenia pomiarów widma wysokoenergetycznego promieniowania naturalnego, zbadania składu skał i gleby oraz określenia charakterystyki możliwych cyklów hydrologicznych na badanej planecie.
Curiosity jest sześciokołowym pojazdem (łazikiem) z zamontowanym oprzyrządowaniem badawczym, ramieniem robotycznym, systemami nawigacyjnymi i komunikacyjnymi, awioniką, oprogramowaniem i autonomicznym źródłem zasilania – radioizotopowym generatorem termoelektrycznym.
Nazwę Curiosity wymyśliła w 2009 roku 12-letnia Clara Ma z miasta Lenexa w stanie Kansas. Jej propozycja okazała się najlepsza z ponad 9 tysięcy zgłoszeń z całych Stanów Zjednoczonych.
Polskim wkładem w Curiosity Rover są niechłodzone detektory na podczerwień MCT. Zostały wybrane i zastosowane w przestrajalnym spektrometrze laserowym zaprojektowanym do zbierania informacji o środowisku panującym na Marsie podczas misji Mars Science Laboratory. Detektory zostały opracowane przez firmę VIGO System S.A. z Ożarowa Mazowieckiego.
Jak poinformowała NASA, 22 września 2012 roku Curiosity Rover zbadał pierwszy kamień. Skałę wielkości piłki futbolowej badano od 46 do 48 dnia misji. Pierwszy okaz, który został wytypowany, aby przetestować systemy pomiarowe, nosi nazwę N 165. Został poddany działaniu lasera. Rozproszony materiał skalny, który wzbił się w atmosferę, posłużył do zbadania składu mineralnego. Po dokonaniu badań łazik wyruszył w dalszą drogę, pokonując 42 metry, co było najdłuższym dystansem od początku misji. Obszar, w którego stronę zwrócił się łazik, nosi nazwę Glenelg. Dla naukowców jest on interesujący, ponieważ łączą się tam trzy różne typy terenu charakterystyczne dla marsjańskiego krajobrazu.
Miejsce lądowania.
Miejscem lądowania misji, wybranym przez naukowców zaproszonych przez NASA, był krater Gale leżący na południe od równika. Zdjęcia satelitarne jego okolic ujawniły ślady wcześniejszego występowania ciekłej wody. Krater Gale jako miejsce lądowania można było wybrać dopiero podczas tej misji, bowiem jej konstrukcja umożliwiła określenie miejsca lądowania z czterokrotnie lepszą dokładnością. Dzięki temu uniknięto ryzyka lądowania w trudnym terenie w otoczeniu krateru. Łazik wylądował w odległości ok. 6 km od góry Aeolis Mons i 2 km na północny wschód od celu, w miejscu, które przyjęło nazwę Bradbury Landing. Wybrany krater Gale ma 154 km średnicy i jest położony na wschodniej półkuli Marsa. W środku krateru znajduje się stromy szczyt, którego warstwowa struktura jest kopalnią informacji o historii Marsa. W pobliżu znajdują się ujścia dwóch kanałów zawierających osady naniesione w przeszłości przez wodę. Przez te kanały można będzie zbadać głębsze warstwy góry. Nazwa krateru pochodzi od nazwiska znanego amatora astronomii Waltera Gale’a (1865–1945). Pierwszy dzień misji, podczas którego nastąpiło lądowanie, nazwano Sol 0. Przez pierwsze dni specjaliści sprawdzali systemy zasilania i łączności. Curiosity zainstalował nową, lądową wersję oprogramowania, zmierzył nachylenie do poziomu (wylądował na niemal płaskim podłożu), trochę się odkurzył i wyciągnął wszystkie bezpiecznie schowane instrumenty.
Według naukowców krater Gale, jako krater uderzeniowy został uformowany 3,8 do 3,5 mld lat temu.
Zawieszenie rocker-bogie.
System jezdny łazika Curiosity jest powiększoną wersją trzech wcześniejszych łazików marsjańskich: Sojourner, Spirit i Opportunity. Istotną zmianą zastosowaną w łaziku Curiosity jest zastąpienie mechanizmu różnicowego drążkiem różnicowym. Natomiast, tak jak w poprzednich marsjańskich łazikach, każde z sześciu kół ma niezależny napęd. Koła przednie i tylne mają siłowniki sterowania, umożliwiające obrót łazika w miejscu, jak i jazdę po łuku. Zawieszenie łazika jest zawieszeniem typu rocker-bogie. Lewe i prawe koła łazika połączone przez drążek różnicowy, pozostają w kontakcie z podłożem, nawet wtedy, gdy jedno z kół pokonuje głaz wielkości koła. Po każdej stronie, wózek (bogie) łączy koła środkowe z kołami tylnymi. W części środkowej wózka znajduje się połączenie ruchowe w płaszczyźnie pionowej (przegub z jednym stopniem swobody), do którego podłączony jest jeden z końców elementu rocker, łączącego wózek z kołem przednim i w części środkowej rockera, poprzez oś stałą z kadłubem łazika.
Na podwoziu zawieszony jest kadłub łazika. Dwa punkty zawieszenia kadłuba, będące osiami stałymi stanowią połączenia ruchowe poprzez łożyska wpasowane w rockery. Wychylenie jednego rockera w płaszczyźnie pionowej pod pewnym kątem, zgodnie z ideą działania drążka różnicowego, powoduje wychylenie rockera po przeciwnej stronie, o taki sam kąt, ale przeciwnie skierowany. Właściwość ta powoduje, że rockery nie mogą wykonywać równoległych przemieszczeń względem kadłuba łazika, i co za tym idzie, łazik nie może obrócić się w płaszczyźnie pionowej tak, aby oprzeć się tyłem lub przodem na marsjańskim gruncie, mimo że pozornie jest zawieszony na dwóch osiach.
Przez pokład łazika Curiosity przechodzi drążek różnicowy umocowany w środkowej jego części, poprzez oś stałą, do kadłuba łazika. Dwa końce drążka różnicowego są połączone z dwoma rockerami poprzez dwa krótkie przeguby. W zawieszeniu rocker-bogie nie ma sprężyn. Brak sprężyn sprawia, że nacisk wszystkich kół na podłoże jest prawie taki sam, co jest istotne podczas przemieszczania się po piasku. Zmiana położenia wózka (bogie) lub koła przedniego spowodowana nierównościami terenu, dzięki zawieszeniu rocker-bogie i mechanizmowi różnicowemu, powoduje korzystne zmiany położeń pozostałych kół.
Jeżeli umieścimy model łazika Curiosity na podwyższeniu, tak aby koła wisiały w powietrzu i podniesiemy lewe przednie koło do góry o pewną wartość, to prawe przednie koło automatycznie obniży się o taką samą wartość. Jeżeli prawe przednie koło podniesiemy do góry o pewną wartość, to lewe przednie koło obniży się o tę samą wartość. Natomiast jeżeli spróbujemy podnieść dwa przednie koła, to wspomniane koła nie przemieszczą się względem kadłuba, a skierowana w tym celu energia spowoduje podniesienie do góry całego łazika.
Łazik ma aluminiowe koła o średnicy 50 cm. Zakrzywione szprychy tytanowe dają sprężyste wsparcie. Napędy siłowników, silników elektrycznych i skrzynia biegów – są nastawione na moment obrotowy, a nie prędkość. Łazik na płaskim twardym podłożu osiąga prędkość 4 cm na sekundę. Łazik został zaprojektowany i zbudowany tak, aby mógł przejechać więcej niż 20 km podczas zasadniczej misji. System zawieszenia łazika służył jako system lądowania, bezpośrednio pochłaniając siły uderzenia łazika o podłoże. System może być również wykorzystany do kopania pod powierzchnią, obracając jedno skrajne koło, zachowując pozostałe pięć kół nieruchome.
Na piaszczystym podłożu Marsa, protektory bieżników kół łazika, pozostawiają ślad literując „JPL” (Jet Propulsion Laboratory) w kodzie Morse’a (·--- ·--· ·-··).
Kamery.
Na maszcie łazika zamontowanych jest siedem kamer:
Na podwoziu łazika jest zamontowanych 8 kamer dostarczających czarno-biały obraz o niskiej rozdzielczości, szczególnie zabezpieczonych przed uderzeniami odłamkami skał (HazCams), z matrycami o wielkości 1 Megapiksela. Z przodu łazika znajdują się dwie lewe kamery i dwie prawe, podobnie z tyłu. Kamery Hazcams mają szerokokątne obiektywy typu rybie oko, podczas lądowania obiektywy były zasłonięte przez przezroczyste pokrywki. 8 kamer Hazcams i 4 kamery nawigacyjne Navcams wchodzą w skład zestawu 12 kamer technicznych będących źródłem przestrzennego obrazu tworzącego stereoskopowe oczy marsjańskiego laboratorium. Połowa kamer technicznych to kamery zapasowe. Na podstawie obrazów otrzymanych z kamer Navcams i Hazcams naukowcy będą podejmować decyzje jakimi szlakami będzie poruszał się łazik i które skały będą poddawane badaniom.
Kamery masztowe.
Oczami łazika Curiosity są dwie dwu megapikselowe kolorowe kamery wideo umieszczone po lewej (z obiektywem 34 mm) i po prawej stronie masztu (z obiektywem 100 mm). Prawa kamera patrzy przez teleobiektyw,
ujawniając szczegóły blisko lub daleko z około trzykrotnie wyższą rozdzielczością niż jakiekolwiek kamery przedtem. Lewa kamera Mastcam zapewnia szerszy kontekst przez obiektyw o szerszym kącie. Każda z nich może wykonywać i przechowywać tysiące obrazów kolorowych. Każda z tych kamer jest zdolna do rejestrowania filmów wideo w wysokiej rozdzielczości. Połączenie informacji z obu kamer może dać obrazy 3-D.
Prawa kamera jest nazywana „Mastcam 100” ze względu na 100-milimetrowej długości ogniskową obiektywu. Jej obrazy obejmują obszar około sześciu stopni szerokości i pięć stopni wysokości. Matryca zawiera pole 1600 pikseli na 1200 pikseli. Daje to skalę 7,4 cm na piksel w odległości ok. 1 km i ok. 150 μm na piksel w odległości 2 m. Kamera zapewnia wystarczającą rozdzielczość, aby przeczytać „jeden cent” na monecie leżącej na podłożu obok łazika.
Jej lewy partner, kamera nazywana „Mastcam 34” ze względu na 34-milimetrowy obiektyw, obejmuje scenę trzy razy większą – o 18 stopniach szerokości i 15 stopniach wysokości – ma identyczne matryce, może ona uzyskać obrazy o 22 cm na piksel w odległości ok. 1 km i 450 mikronów na piksel z odległości 2 m. Kiedy łazik Curiosity zmienia miejsce postoju, Mastcam 34 rejestruje panoramę zdjęć o pełnym okręgu, składającą się ze 150 obrazów wykonanych w czasie 25 minut.
Centra soczewek kamer masztowych są umocowane 2,0 metry nad podłożem. Obiektywy są dalej od siebie – 25 cm – niż stereo obiektywy
na wcześniejszych robotach marsjańskich. Kamery można skupić na dowolnym obiekcie znajdującym się w odległości od ok. 2 m do nieskończoności. Zespół będzie mógł widzieć dalej, niż było to możliwe dotychczas. Filmy wideo będą służyć do studiowania mechaniki oddziaływań kół łazika z marsjańskim podłożem, i jako filmy wspomagające analizę użycia wysięgnika marsjańskiego robota.
Kamery umieszczone na maszcie i dwie inne kamery Curiosity Mars Hand Imager Lens i Mars Imager Descent zostały wykonane przez
Malin Space Science Systems z San Diego w stanie Kalifornia. Cztery kamery z Malin Space Science Systems zastosowane na łaziku Curiosity łączy kilka wspólnych cech. Używają one filtru Bayer, jaki można znaleźć w wielu komercyjnych aparatach cyfrowych, do obrazowania kolorów. Wzór Bayer jest mozaiką kolorów, służącą do zorganizowania filtrów kolorów RGB na kwadratowej siatce czujników fotograficznych (matrycy CCD).
Matryca, w którą wbudowany jest filtr Bayer, jest pokryta filtrami tak, aby każdy piksel był przysłonięty kolorowymi filtrami w następującym stosunku: 50% zielony, 25% czerwony, 25% niebieski. Każdy piksel filtru Bayer jest przysłonięty submozaiką, na którą składa się siatka (2 × 2) zbudowana z jednego filtru czerwonego, 1 niebieskiego i dwóch filtrów zielonych. Każdy piksel rejestruje poziom natężenia światła w jednym z kolorów podstawowych i w zasadzie w matrycy CCD jest on subpikselem. Filtr stosowany do projektowania kamer łazika Curiosity osiąga na zdjęciach rezultaty, w których kolor ściśle naśladuje sposób, w jaki ludzkie oko widzi świat.
Oprócz wbudowanej na stałe w kamerę czerwono-zielono-niebieskiej siatki filtracyjnej, kamery masztowe mogą zastosować inne wymienne filtry, umieszczone pomiędzy obiektywem a matrycą CCD. Zalicza się do nich spektralne filtry służące do badania podłoża lub nieba w wąskim zakresie światła widzialnego lub o długości fali bliskiej podczerwieni. Jeden dodatkowy filtr na każdej masztowej kamerze, pozwala patrzeć bezpośrednio na Słońce, w celu zmierzenia ilości pyłu w atmosferze, będącego kluczową częścią marsjańskiej pogody.
W skład kalibracji koloru docelowego, kamer masztowych na pokładzie łazika, wchodzi oddziaływanie magnesów chroniących układy scalone chrominancji i automatycznej regulacji bieli przed niekorzystnym wpływem gromadzenia się marsjańskiego kurzu w sąsiedztwie wspomnianych elementów. Naturalne oświetlenie na Marsie bywa czerwieńsze niż na Ziemi, w wyniku oddziaływania pyłu marsjańskiej atmosfery. Obrazy zabarwione „prawdziwym kolorem” marsjańskim zawierają efekt świetlny porównywalny do ciepłego, pomarańczowego oświetlenia, które towarzyszy zachodowi Słońca na Ziemi. Kalkulacje balansu bieli, realizowane w celu dostosowania odcienia oświetlenia, jak to zwykle czyni ludzkie oko, mogą robić kamery cyfrowe. Kamery cyfrowe są zdolne do wytwarzania zarówno True color, jak i obrazów z poprawnie zbalansowaną bielą.
Filmowa kamera (MARDI).
Podczas opadania i lądowania kolorowych obrazów dostarczało urządzenie o nazwie Filmowa Kamera Cyklu Opadania, (MARDI), służące m.in. także do określenia położenia łazika. Kamera MARDI zapisała w swojej 8 GB pamięci flash film z częstotliwością 4 klatek/sekundę, z zawartością od 1200 do 1600 pikseli na klatkę, z czasem ekspozycji 4 milisekundy. Podczas ostatnich dwóch minut opadania łazika Curiosity na powierzchnię Marsa, kamera MARDI, skierowana w dół, nagrywała kolorowy film zbliżającej się powierzchni. Zapewniło to zespołowi Mars Science Laboratory informacje o miejscu lądowania. Po wylądowaniu na powierzchni Marsa MARDI zademonstrowała swoje zdolności do uzyskiwania obrazów gruntu pod łazikiem, kiedy rozdzielczość osiągnęła 1,5 mm na piksel. MARDI składa się z dwóch części: kamera z szerokokątnym obiektywem, zamontowana na lewej burcie, skierowana w dół i cyfrowa kamera zamontowana wewnątrz podwozia. Obydwie kamery są podobnymi modelami jak kamera zamontowana na obrotowej/rewolwerowej wieżyczce wysięgnika, czyli kamera MAHLI.
Ręczna kamera MAHLI.
Kolejną kamerą dostarczającą kolorowych zdjęć jest Marsjańska Ręczna Kamera (MAHLI), umieszczona jako jedno z pięciu urządzeń wchodzących w skład rewolwerowej wieżyczki znajdującej się na końcu wysięgnika marsjańskiego robota. Jest to ręczna kamera wyposażona w obiektyw makro i autofokus, przeznaczona do robienia zbliżeń skał i gruntu marsjańskiego, ale nie jest wykluczone robienie również zdjęć do horyzontu.
Po umieszczeniu aparatu na najmniejszej dopuszczalnej odległości od obiektu – ok. 21 mm – obraz powstały na matrycy aparatu ma rozdzielczość nieco mniejszą niż 14 μm na 1 piksel. Polem widoku tak powstałego zbliżenia jest prostokąt o bokach 2,2 na 1,7 cm. MAHLI ma dwa zestawy diod LED, które umożliwiają wykonywanie zdjęć w nocy lub przy słabym oświetleniu. Dwie inne diody emitują falę elektromagnetyczną o długości 365 nanometra w ultrafiolecie. W tym przypadku istnieje możliwość fluorescencji materiałów marsjańskich pobudzonych tą iluminacją.
Chemcam.
Na szczycie masztu łazika Curiosity znajduje się urządzenie Chemcam, służące do określania składu chemicznego badanych skał. Do zainicjowania badania używa się wiązki światła lasera, skierowanej do wybranej skały w celu chwilowego podniesienia temperatury badanego materiału. Informacja o składzie badanego materiału, z której korzysta Chemcam jest zawarta w rozbłysku będącym skutkiem krótkich serii lasera. Ostateczne wnioski wynikające z tych analiz są wyciągane na Ziemi, a pomocne w tych badaniach jest urządzenie nazywane Odporny na Promieniowanie Stos Inteligentnej Pamięci, (RTIMS). Urządzenie RTIMS jest umieszczone wewnątrz instrumentu Chemcam na maszcie, (RSM).
Kierunek ustawienia masztu jest zdalnie sterowany z Ziemi. Umieszczony na jego szczycie instrument Chemcam składa się z lasera, obiektywu do zdjęć makro i z teleskopu, który umożliwia wykonywanie zdjęć makro z dogodnej odległości. Wszystkie te urządzenia kieruje się w stronę badanego obiektu znajdującego się w sąsiedztwie łazika (do 7 metrów). Seriami wiązki światła lasera odparowuje się niewielką ilość (łepek od szpilki) badanego materiału. Powstały w wyniku działań lasera rozbłysk, będący zjonizowanym gazem jest odbierany przez teleskop i następnie poprzez światłowód przekazywany jest do analizatora w celu określenia składu chemicznego badanego materiału. Analizator będący częścią urządzenia Chemcam nie znajduje się na maszcie, lecz we wnętrzu łazika i składa się z trzech spektrometrów.
Wytwarzanie laserem jonizacji na potrzeby spektrometru, (LIBS), to zadanie instrumentów znajdujących się na maszcie i wewnątrz kadłuba łazika.
Czas trwania serii i ilość impulsów w serii emitowanej przez laser wiązki można zmieniać. Podczas pierwszej emisji, w kierunku kamienia wielkości pięści, laser urządzenia Chemcam wysłał serię 30 impulsów w czasie 10 sekund. Moc jednego impulsu przewyższała wartość miliona Watów, czas trwania impulsu lasera wynosił 5·10−9 (pięć miliardowych) sekundy. Szerokość zakresu fal elektromagnetycznych, które są odbierane przez 3 spektroskopy optyczne zawiera się w przedziale widma, od nadfioletu, poprzez światło widzialne do podczerwieni włącznie.
Kamera do zdjęć makro, (RMI), jest wykorzystana jako aparat kontekstowy dla LIBS, choć w przeciwieństwie do LIBS, nie ma żadnych ograniczeń odległościowych dla obiektów które mają być sfotografowane.
Chemia i mineralogia (CheMin).
Chemiczne i mineralogiczne analizy () prowadzone w ramach osobnego działu (Chemin), analizują zmielone skały i grunt marsjański, dostarczane w formie próbek, przez ramię robota. Próbki te wytwarza wiertarka udarowa, która jest jednym z pięciu urządzeń umieszczonych na rewolwerowej wieżyczce wysięgnika robota łazika Curiosity. Natomiast grunt marsjański w skład którego wchodzi mieszanka piasku i kurzu jest pobierany czerpakiem łopatki wchodzącym w skład urządzenia CHIMRA też będącego jednym z urządzeń wieżyczki rewolwerowej. Niezależnie od tego czy próbka została pobrana wiertarką udarową, czy łopatką, przechodzi przez urządzenie CHIMRA i z wyjścia CHIMRA podawana jest do wejścia urządzenia Chemin znajdującego się we wnętrzu kadłuba łazika Curiosity.
Minerały dostarczają trwałego zapisu o warunkach środowiskowych panujących w przeszłości na Marsie, a szczególnie, informacje o składnikach i źródłach energii mogących sprzyjać istnieniu życia. Chemin po raz pierwszy w marsjańskich misjach używa dyfrakcji rentgenowskiej. Dyfrakcja rentgenowska polega na kierowaniu wiązki promieni X na badaną próbkę i określeniu jak promienie X są rozpraszane przez próbkę na poziomie atomowym. Wszystkie minerały są kryształami, czyli są zbudowane z materiałów krystalicznych, w których atomy są zorganizowane w powtarzającą się strukturę, która powoduje, że promienie X rozpraszane są pod przewidywalnymi kątami. Z tych kątów naukowcy są w stanie wydedukować odległości między płaszczyznami w atomach, z których zbudowane są kryształy. Każdy minerał ze względu na swoją budowę zajmuje określone miejsce wśród układów krystalograficznych i może być rozpoznany na drodze dyfrakcji rentgenowskiej. Ta metoda badania marsjańskich próbek pozwala na bardziej szczegółowe określanie ich składu niż dotychczas.
Próbki skał dla urządzenia Chemin pozyskiwane są jako urobek wiertarki udarowej, lub czerpane łopatką urządzenia CHIMRA. Sproszkowane skały i podłoże są przesiewane tak, aby do lejka wlotowego nie dostały się cząstki większe niż 150 μm. Na górnej powierzchni kadłuba, w pobliżu przodu, poprzez lejek prowadzi droga do urządzenia Chemin we wnętrzu łazika. Chemin jest sześcianem o boku 25 cm i wadze 10 kg umieszczonym we wnętrzu kadłuba łazika. Urządzeniem Chemin można wykryć takie minerały jak: fosforany, węglany, siarczany, krzemionki. Chemin pomaga zachować biologiczne „podpisy” zachowane w minerałach.
Gdy łazik dostarcza próbki do urządzenia Chemin, przesypywane są one do jednego z zespołów komórek (w urządzeniu Chemin jest 16 par podwójnych zespołów komórkowych.) Pary komórek działają jak kamertony, wibrując ok. 2000 razy na sekundę wzbudzane przez piezoelektryczne urządzenie umieszczone między dwoma ramionami kamertonu. Gdy pary komórek wibrują, wypełniające je cząstki zachowują się jak ciecz. Drgania te pozwalają generatorowi promieniowania rentgenowskiego trafić swoimi promieniami z losowych kierunków wszystkie ziarna. Ta innowacyjna technologia została wprowadzona do użytku komercyjnego w zminiaturyzowanych rentgenowskich instrumentach dyfrakcyjnych. System wibracji proszku umożliwia analizowanie źle przygotowanych lub właśnie otrzymanych próbek do analizy, bez wstępnego przygotowania. Jest to użyteczne w przypadku, gdy przygotowanie próbki jest niemożliwe (np. na Marsie) lub gdy delikatne materiały (takie jak produkty farmaceutyczne) zostały zniszczone lub zmienione przez intensywne szlifowanie. Wdrożenie systemu wibracji proszku było kluczowym krokiem umożliwiającym funkcjonowanie małym rentgenowskim instrumentom.
Analizy próbek na Marsie (SAM).
Do analizy próbek na Marsie, (SAM), używa się zestawu trojga narzędzi analitycznych zamontowanych wewnątrz łazika Curiosity w celu studiowania ewentualnych chemicznych procesów organicznych. Jednym z najważniejszych kluczy w labiryncie szukania śladów życia jest sprawdzenie istnienia związków węglowych, które na Ziemi tworzą molekularne cegiełki życia. SAM analizuje gazy marsjańskiej atmosfery, oraz gazy uwięzione w skałach. Analityczne instrumenty urządzenia SAM zostały umieszczone w skrzynce wielkości kuchenki mikrofalowej w przedniej części łazika.
Jednym z instrumentów urządzenia SAM jest spektrometr masowy, który identyfikuje gazy według masy cząsteczkowej i ładunku elektrycznego ich zjonizowanych stanów. Spektrometr masowy będzie szukał ważnych do życia pierwiastków, takich jak azot, fosfor, siarka, tlen, wodór, a także związku chemicznego dwutlenku węgla.
Kolejnym narzędziem jest strojony spektrometr laserowy, wykorzystujący absorpcję światła o określonych długościach fali do pomiaru stężenia metanu, dwutlenku węgla i pary wodnej. Urządzenie to określa proporcje różnych izotopów wspomnianych gazów. Izotopy tego samego gazu o różnych masach atomowych i ich wzajemne proporcje mogą stanowić podpisy planetarnych procesów zachodzących w dawnej marsjańskiej atmosferze, którą to planeta ewentualnie utraciła.
Trzecim analitycznym instrumentem urządzenia SAM jest chromatograf gazowy służący do separacji poszczególnych gazów z ich mieszaniny. Wydzielone frakcje z chromatografu gazowego są podawane do spektrometru gazowego w celu bardziej dokładnej identyfikacji. Jeżeli SAM nie wykryje żadnych organizmów, będzie to informacja że życia na Marsie nie należy szukać blisko powierzchni – następne misje będą szukać głębiej.
Stacja Monitorowania Środowiska (REMS).
Stacja Monitorująca Środowisko, (REMS), rejestruje informacje o zmianach codziennych i sezonowych w pogodzie Marsa. REMS, co godzinę, każdego marsjańskiego dnia zapisuje 5 minut danych dla wszystkich czujników. Badanie to mierzy: prędkość wiatru, kierunek wiatru, ciśnienie powietrza, wilgotność względną, temperaturę powietrza, temperaturę gruntu, intensywność promieniowania ultrafioletowego.
Informacje na temat wiatru, temperatury i wilgotności pochodzą z elektronicznych czujników na dwóch wysięgnikach długich jak palec, poziomo wystających, lekko rozszerzających się z głównego masztu trzymającego urządzenie ChemCam. Każdy z wysięgników ma czujnik do rejestrowania temperatury powietrza i trzy czujniki do wykrywania ruchu powietrza w trzech wymiarach. Rozmieszczenie wysięgników przesuniętych o kąty 120° względem siebie, umożliwia obliczania nawet wtedy, gdy główny maszt blokuje wiatr z jednego kierunku.
Osobno do wysięgników zamontowane są czujnik temperatury podłoża i czujnik wilgotności względnej. Temperatura podłoża jest mierzona czujnikiem podczerwieni. Intensywność promieniowania ultrafioletowego mierzy czujnik umieszczony w górnej części pokładu, składający się z sześciu fotodiód pracujących w następujących podzakresach: 315–370 nm (UVA), 280–320 nm (UVB), 220–280 nm (UVC), 200–370 nm (dawka całkowita), 230–290 nm (UVD), and 300–350 nm (UVE). Czujnik ma dokładność większą niż 8% w całym zakresie wszystkich kanałów, skalibrowaną przy założeniu poziomu radiacji występującej na Marsie i przy minimalnym zapyleniu marsjańskiej atmosfery. Czujnik jest umieszczony na pokładzie łazika bez ochrony przed pyłem. Aby zmniejszyć wpływ zapylenia na czujnik, wokół każdej fotodiody został umieszczony pierścień magnetyczny w celu maksymalizacji czasu działania. Niemniej jednak, w celu oceny stopnia zapylenia diód, czujnik będzie okresowo fotografowany. Porównanie tych obrazów z pomiarami laboratoryjnymi pozwoli oszacować poziom absorpcji pyłu.
Fotodiody patrzą w kierunku zenitu a ich pole widoku obejmuje 60°. Czujnik ciśnienia z zakresem pomiarowym od 1 do 1150 Pa umieszczony jest wewnątrz kadłuba łazika i połączony jest tubą z marsjańską atmosferą poprzez filtr HEPA.
Badania REMS zwiększą zrozumienie globalnej atmosfery Marsa, a także przyczynią się do oceny możliwości zamieszkiwania Marsa przez misje załogowe. Zespół planuje składać codzienne raporty z Curiosity. Oczekuje się, że temperatura powietrza wokół masztu łazika prawdopodobnie spadnie do ok. –90 °C, w niektóre zimowe noce i wzrośnie do ok. –30 °C podczas dni zimowych. W cieplejszych porach roku, po południu temperatura powietrza może osiągnąć 0 °C.
Na marsie występuje fenomen pogodowy odpowiedzialny za duże, cykliczne wahania ciśnienia dobowego na powierzchni Marsa. Światło słonecze nagrzewa powierzchnię i atmosferę po dziennej stronie planety, powodując wzrost objętości powietrza. Na wyższych poziomach atmosfery, powstają wypukłości powietrza, rozszerzające się na zewnątrz, w celu wyrównania ciśnienia, tak jak na rysunku wskazują czerwone strzałki. Podgrzane powietrze wypływa z wybrzuszenia, obniżając ciśnienie odczuwane na powierzchni poniżej wybrzuszenia. W efekcie powstaje głęboka atmosfera, która jest lżejsza i ma niższe ciśnienie na powierzchni Marsa, niż ta po nocnej stronie planety. Ponieważ Mars obraca się względem słońca, to wybrzuszenie atmosfery podąża za Słońcem każdego dnia, od wschodu do zachodu. Stały obserwator, taki jak łazik NASA Curiosity, obserwuje spadek ciśnienia w ciągu dnia, a następnie wzrost ciśnienia w nocy. Dokładny czas wzrostu i spadku ciśnienia dotyczy czasu potrzebnego do reakcji atmosfery na światło słoneczne, jak również szereg innych czynników, takich jak kształt powierzchni planety, brak cyklu wodnego i ilość pyłu w powietrzu.
Stacja Monitorowania Środowiska zmierzyła marsjańskie ciśnienie atmosferyczne w dniach Sol 31 (6 września 2012) i Sol 93 (7 listopada 2012). Ciśnienie to jest miarą ilości powietrza w całej kolumnie atmosfery powyżej łazika Curiosity. W przedziale między Sol 31 i Sol 93 wystąpiły duże zmiany ciśnienia w cyklach dziennych, które były efektem rosnącej masy marsjańskiej atmosfery na półkuli południowej w związku ze zbliżaniem się wiosny. Dzieje się tak dlatego, że półkula południowa otrzymuje w tym czasie dużo więcej światła słonecznego, skutkiem czego dwutlenek węgla paruje/sublimuje z zimowej polarnej czapy bieguna południowego. W efekcie każdego roku atmosfera rośnie i kurczy się o ok. 30% w związku z parowaniem i krzepnięciem/resublimacją dwutlenku węgla. Pomiary wahań ciśnienia pokazują również silne codzienne wahania ciśnienia o ok. 10%, ze szczytem w pobliżu marsjańskiej siódmej rano i minimum w pobliżu godziny szesnastej. Ten codzienny cykl wahań ciśnienia jest spowodowany pływem „fali cieplnej” – fali globalnego ciśnienia atmosfery marsjańskiej przesuwanej poprzez ogrzewanie promieniami słonecznymi atmosfery i powierzchni planety.
Czujnik pomiaru promieniowania (RAD).
Czujnik pomiaru promieniowania jonizującego, (RAD), jest przeznaczony do monitorowania wysoko energetycznych cząstek atomowych i subatomowych, osiągających powierzchnię Marsa, będących skutkiem wiatru słonecznego, odległych gwiazd supernowych i innych źródeł. Cząstki te, stanowiące tło naturalnego promieniowania, mogą być szkodliwe dla drobnoustrojów w pobliżu powierzchni Marsa, lub dla astronautów przyszłych misji załogowych.
Ważący 1,7 kg instrument RAD ma szerokokątny teleskop skierowany ku górze, z lewej przedniej części łazika.
Teleskop ma czujniki cząstek naładowanych, których masa nie przekracza masy jonu żelaza. RAD może również wykryć neutrony i promieniowanie gamma pochodzące z marsjańskiej atmosfery lub gleby w najbliższym otoczeniu łazika.
Pole magnetyczne i atmosfera ziemska zapewniają na naszej planecie skuteczną tarczę ochronną przed potencjalnymi, śmiertelnymi skutkami galaktycznego, kosmicznego i słonecznego promieniowania jonizującego. Na Marsie nie ma globalnego pola magnetycznego, a marsjańska atmosfera (w porównaniu z atmosferą ziemską) zapewnia tylko 1% skuteczności ochrony przed promieniowaniem jonizującym. W celu sprawdzania i kalibracji RAD, zespół specjalistów pracujących nad instrumentem RAD umieszczał go wewnątrz akceleratorów w ośrodkach badawczych w Stanach Zjednoczonych, Europie, Japonii i Republiki Południowej Afryki.
Na powierzchni Marsa, nigdy wcześniej (do sierpnia 2012 r.) nie było takiego instrumentu, a dotychczasowe szacunki promieniowania jonizującego powierzchni planety polegały na prognozowaniu, jak cienka atmosfera wpływa na energetyczne cząstki, ale niepewność w modelowaniu pozostawała duża.
Obecne pomiary wskazują na występowanie codziennych cykli promieniowania jonizującego i ciśnienia atmosferycznego. Wraz ze wzrostem ciśnienia, dawka promieniowania zmniejsza się. Kiedy warstwa atmosfery poszerza się (podczas marsjańskiego dnia), zapewnia lepszą barierę i bardziej skuteczne ekranowanie na promieniowanie z zewnątrz Marsa. W każdym z maksimów ciśnienia, poziom promieniowania spada od 3 do 5%. Na końcu krzywej wzrasta poziom promieniowania, z czego wynika, że oprócz dobowych są także inne cykle.
Czerwona linia oznacza całkowitą dawkę promieniowania cząstek jonizujących i neutronów, wykrytych przez detektor RAD łazika Curiosity. Niebieskie kropki reprezentują ciśnienie atmosferyczne w jednostkach Pa (podzielonych przez cztery) zmierzone przez czujnik ciśnienia atmosferycznego stacji REMS. Atmosferyczne parametry zostały tak przeskalowane, aby umieścić je w tej samej podziałce, co dane promieniowania jonizującego.
Dawki promieniowania jonizującego i ciśnienia atmosferycznego były wyznaczane w ciągu pięciu marsjańskich dni, co w warunkach ziemskich odpowiada okresowi od 26 sierpnia do 1 września 2012. Curiosity wylądował na Marsie 5 sierpnia 2012 roku. Dawki promieniowania jonizującego zostały podane w jednostkach niemianowanych. Kalibracja przyrządu RAD ciągle trwa
Długoterminowe wahania promieniowania jonizującego w kraterze Gale, zostały zmierzone przez czujnik pomiaru promieniowania jonizującego w ciągu ok. 50 dni marsjańskich (na Ziemi Sol 10 oznacza 15 września i Sol 60 oznacza 6 października 2012). Dawki cząstek naładowanych mierzono detektorem krzemowym i są podane w kolorze czarnym. Całkowite dawki (zarówno cząstek naładowanych i cząstek neutralnych) mierzono za pomocą scyntylatora, w którym materiałem pochłaniającym jest tworzywo sztuczne, podane są w kolorze czerwonym.
Intensywności promieniowania jonizującego na powierzchni Marsa można podzielić na cykle jednodniowe i długoterminowe. Cykle jednodniowe biorą źródło z cyklicznych codziennych zmian grubości atmosfery Marsa. Dłuższe zmiany są skutkiem zmian w strukturach gazu i plazmy w przestrzeni międzyplanetarnej koło Marsa. Struktura ta, nazywana heliosferą, jest związana magnetycznie ze Słońcem i obraca się wraz ze Słońcem w okresie ok. 27 dni, zapewniając tarczę ochronną przed galaktycznym promieniowaniem kosmicznym spoza układu słonecznego, w taki sam sposób, w jaki atmosfera Marsa zapewnia ekranowanie chroniące przed wiatrem słonecznym.
Dynamiczne Albedo Neutronów (DAN).
Urządzenie Dynamiczne Albedo Neutronów, (DAN), może wykryć wodę związaną w płytkich podziemnych minerałach wzdłuż ścieżki poruszania się łazika. Instrument DAN wysyła wiązkę neutronów w podłoże i mierzy ich rozproszenie, nadając tej operacji możliwość znajdywania wodoru do głębokości ok. 50 cm bezpośrednio pod łazikiem. DAN przeniesie na powierzchnię Marsa osiągnięcia technologii jądrowej, która już wykryła wodę z orbity Marsa. „Albedo” w języku naukowców badających Marsa odnosi się do wartości energii odbitych neutronów – w tym przypadku, jak wysokiej energii neutrony wtórne są odbijane przez jądra znajdujące się w podłożu, po wstrzyknięciu określonej dawki przez instrument DAN. Wyemitowane przez generator neutrony, zderzają się z atomami wodoru, odbijają się z charakterystycznym spadkiem poziomu energii, tak jak jedna kula bilardowa traci energię, uderzając drugą. Poprzez pomiar energii odbitych neutronów, DAN może wykryć frakcję, która była przyczyną zmniejszenia energii wyemitowanych neutronów, a co za tym idzie, ilość wodoru w podłożu.
Czas trwania impulsu neutronów wyemitowanego przez generator wynosi 1 μs, częstotliwość powtarzania wynosi 10 impulsów na sekundę, a w każdym impulsie jest ok. 10 mln neutronów. Podczas trwania misji generator będzie w stanie wygenerować 10 mln impulsów.
Robot łazika.
Ramię robota ma pięć stopni swobody ruchu zapewnionych przez siłowniki obrotowe znanych jako:
Wysięgnik robota łazika połączony jest z rewolwerową (obrotową) wieżyczką, , za pomocą przegubu wieżyczki. Rewolwerowa wieżyczka ma 5 stopni swobody ruchu, waży 33 kg i ma średnicę 60 cm. Zawiera 5 urządzeń i są to:
Rentgenowski Spektrometr Cząstek Alfa (APXS).
Rentgenowski Spektrometr Cząstek Alfa, (APXS), jest jednym z instrumentów zainstalowanych na rewolwerowej wieżyczce zamontowanej na końcu wysięgnika robota i służy do identyfikacji chemicznych składników marsjańskich skał i podłoża. Ideą działania APXS jest odpowiedź marsjańskiego obiektu pobudzonego przez niewielkie promieniowanie radioaktywne, odebrana przez detektor rentgenowski. Przyrząd wykrywa pierwiastki od sodu do strontu, włączając w to główne elementy formujące skały i podłoże marsjańskie takie jak: magnez, glin, krzem, wapń, żelazo i siarka. Podczas trwającego trzy godziny odczytu może wykrywać ważne elementy śladowe o stężeniu poniżej 100 części na milion. Ma wysoką czułość na elementy tworzące sole, takie jak siarka, chlor i brom, które mogą wskazywać na interakcję w przeszłości z wodą.
Zadaniem APXS jest kwalifikowanie próbek do analizy przez instrumenty laboratoriów Chemin i SAM. Spektrometr wykorzystuje radioaktywny pierwiastek kiur jako źródło bombardujące próbki energetyczną cząstką alfa (jądra helu) oraz promieniami rentgenowskimi. W odpowiedzi próbki emitują własne charakterystyczne promieniowanie rentgenowskie, które rejestruje detektor rentgenowski umieszczony w głowicy czujnika APXS. Elektroniczny pakiet, który znajduje się wewnątrz łazika, zapisuje wszystkie odebrane dawki promieniowania rentgenowskiego i porównuje z widmem promieniowania rentgenowskiego wysłanego do tej próbki. Gdy spektrometr styka się z badanym obiektem, analizuje ścieżkę o średnicy 1,7 cm, wykrywa elementy do głębokości ok. 5 mikronów, dla elementów o małej masie atomowej i do 10 razy głębiej, dla cięższych pierwiastków. Podczas operowania APXS może wystąpić konieczność użycia urządzenia do usuwania kurzu znajdującego się wraz APXS, w zestawie pięciu urządzeń rewolwerowej wieżyczki na końcu wysięgnika robota.
CHIMRA.
 (CHIMRA) jest jednym z pięciu urządzeń wchodzących w skład rewolwerowej wieżyczki umieszczonej na końcu ramienia robota łazika Curiosity. To urządzenie przetwarza próbki pozyskane za pośrednictwem czerpaka wbudowanej łopatki (oznaczona kolorem czerwonym) i wiertarki udarowej, która nie jest pokazana na rysunku i nie wchodzi w skład urządzenia CHIMRA, ale jest jednym z pięciu urządzeń wieżyczki rewolwerowej. CHIMRA jest urządzeniem, które dostarcza próbki do analitycznych instrumentów laboratorium wewnątrz łazika, którymi są Chemin i SAM.
Na rysunku urządzenia CHIMRA pokazane są dwie drogi dostarczania materiału do CHIMRA (czerpak łopatki dostarcza materiał do miejsca wskazanego na dole, a wiertarka udarowa dostarcza materiał do przewodu przesyłowego na górze). Rysunek przedstawia także umiejscowienie mechanizmu stosowanego do inicjowania drgań wieżyczki rewolwerowej i wspomagania przemieszczania próbek po wnętrzu instalacji CHIMRA. Kolorem żółtym oznaczony jest pojemnik porcjowania, w którym przetworzony materiał jest dzielony i dostarczany do analitycznych przyrządów laboratoryjnych.
Zdjęcie pokazujące wnętrze komór przetwarzania z materiałem próbki poniżej 150 mikrometrowego sita, przedstawia próbkę przetworzoną. Zostanie ona przekazana do boksu porcjowania, który odmierzy wielkość równą połowie dawki aspiryny dla dziecka. Ilość ta jest podyktowana ochroną przed zapchaniem się instrumentów, które mają otrzymać próbki. Porcje te trafią do gardzieli wejściowych urządzeń Chemin i SAM. Procedura przygotowania próbki obejmuje:
Procedura przygotowania próbek jest powtarzana trzykrotnie i jest powszechnie stosowaną metodą podczas geochemicznych analiz laboratoryjnych na Ziemi.
Zdjęcie opisane „Za duże na sitko CHIMRA” przedstawia czerpak z cząstkami marsjańskiego podłoża, które były zbyt duże, aby przejść przez sito przetwarzania, które przepuszcza tylko cząstki mniejsze niż (150 mikronów).
Czerpak łopatki może również zbierać próbki z wykopów dokonanych przez koła łazika (pięć kół unieruchomionych a jedno się obraca). W ten sposób czerpak może dostać się do materiału na głębokości ok. 20 cm poniżej powierzchni. Objętości próbek zagarniętego marsjańskiego podłoża może wynosić pomiędzy 1000 a 30 000 mm³.
PADS.
Urządzenie, w którym główną rolę spełnia wiertarka udarowa, (PADS), jest odpowiedzialne za uzyskiwanie sproszkowanych próbek skały z głębokości do 5 cm poniżej jej powierzchni. Ramię wysięgnika robota może przyłożyć i przytrzymać wiertarkę uzbrojoną w wiertło do skały z siłą 240 do 300 N, PADS może następnie zdobyć próbkę skały bez konieczności dalszego ruchu ramienia robotycznego. PADS ma następujące możliwości:
Wiertarka zarówno penetruje skałę, jak i kruszy próbki do odpowiedniego rozmiaru cząstek dla analitycznych przyrządów. Proszek skalny przemieszcza się w tulei otaczającej obracający się ślimak wiertła do wejścia urządzenia CHIMRA. Przemieszczanie się proszku przez urządzenie CHIMRA odbywa się grawitacyjnie, poprzez zmianę położenia i orientacji wieżyczki rewolwerowej i poprzez jej wibrację.
Średnica otworu w skale po wierceniu wynosi 1,6 cm, a głębokość otworu do 5 cm, w zależności od topografii powierzchni skały. Sproszkowany materiał skalny z wierzchnich warstw (1,5 do 2 cm głębokości) osadza się na górnej części skały wokół otworu wiercenia i nie jest wykorzystywany. Uzyskana próbka poniżej tej głębokości jest przenoszona do CHIMRA w celu przesiewania i porcjowania.
Jeśli wiertło jest używane do obróbki szczególnie twardego materiału, takiego jak gruboziarniste skały bogate w kwarc, może ulec uszkodzeniu. Jeżeli tak się stanie, wiertarka ma możliwość wymiany wiertła na jedno z dwóch zapasowych umieszczonych w pojemniku po prawej stronie przodu łazika. Kiedy wiertarka odrzuci uszkodzone wiertło, ramię robota ustawi się naprzeciwko nowego wiertła i umieści go w uchwycie wiertarki. Podczas testowania prototypu wiertarki, stwierdzono, że może ona penetrować skały tak twarde, jak drobnoziarnisty bazalt bez znacznego zużycia wiertła.
DRT.
Zamontowane na wieżyczce rewolwerowej (, DRT), służy do usuwania kurzu i luźnych materiałów z powierzchni skalnych, czyszcząc je szczotką ze stalowego włosia. Konstrukcja DRT jest inna niż narzędzia stosowanego na łazikach Spirit i Opportunity (, RAT), ale oczekuje się, że ma podobnie skuteczne właściwości odkurzania. Napęd DRT wyłącznie obraca szczotkę – ramię robota umieszcza DRT w odpowiedniej pozycji i odległości od czyszczonej powierzchni. Obszar wyczyszczony przez DRT jest kołem i ma minimalną średnicę 45 mm. DRT może być także stosowany do usuwania materiału z tacki do obserwacji próbek.
Pierwsze użycie DRT łazika Curiosity nastąpiło w 150 marsjańskim dniu misji (Sol 150), czyli 6 stycznia 2013. Zdjęcie oczyszczonego skrawka skały wykonała kamera MAHLI z odległości ok. 25 cm, po oczyszczeniu skrawek skały przyjął nazwę „Ekwir_1”.
MMRTG.
Zasilanie łazika energią elektryczną jest realizowane przez radioizotopowy termoelektryczny generator, (MMRTG), dostarczony przez Departament Energii USA. MMRTG jest baterią ogniw jądrowych, która z wysoką sprawnością zamienia energię jądrową w energię elektryczną. Całość składa się z dwóch głównych elementów: ze źródła energii termicznej, którym jest dwutlenek plutonu-238 i półprzewodnikowego zestawu termopary. Paliwem wielozadaniowego radioizotopowego termoelektrycznego generatora jest 4,8 kg dwutlenku plutonu 238, jako źródło stałego dostarczania energii termicznej, którą termopara zamienia na energię elektryczną. Energia elektryczna służy do zasilania i ogrzewania łazika. MMRTG jest generatorem nowej generacji przeznaczonym do pracy na ciałach niebieskich mających atmosferę takich jak Mars, jak również w próżni. Generowana moc wynosi nieco ponad 110 W. Cele projektowe dla MMRTG to zapewnienie wysokiego stopnia bezpieczeństwa, optymalizacja poziomu mocy powyżej minimalnej żywotności 14 lat i obniżenie masy. W efekcie wymiary MMRTG wynoszą 64 cm średnicy i 66 cm długości przy wadze 45 kg.
Podobnie jak poprzednie generacje tego typu generatora, MMRTG zbudowany jest z kilku warstw materiału ochronnego, zaprojektowanych tak, aby ograniczyć negatywne skutki oddziaływania dwutlenku plutonu w wielu potencjalnie możliwych wypadkach, zweryfikowanych w testach zderzeniowych. W mało prawdopodobnym przypadku awarii podczas startu Mars Science Laboratory (MSL), jest mało prawdopodobne, że dwutlenek plutonu zostanie uwolniony i że ktoś zostanie narażony na napromieniowanie. Rodzaj plutonu zastosowany w systemie MMRTG jest inny niż plutonu stosowanego w broni jądrowej, i nie może eksplodować jak jakakolwiek bomba. Jest wytwarzany w postaci ceramicznej i nie stanowi znaczącego zagrożenia dla zdrowia, chyba że zostanie rozbity na drobne kawałki lub odparowany, a następnie wdychany lub połknięty. Osoby, które uczestniczyłyby w ewentualnym wypadku podczas startu MSL otrzymałyby średnią dawkę ok. 5–10 mrem, równą dawce, jaką otrzymuje człowiek w ciągu ok. tygodnia, skutkiem promieniowania tła.
Mimo stosowania szczególnych środków ostrożności przy postępowaniu z radioizotopowymi generatorami termoelektrycznymi, 17 kwietnia 1970 w atmosferę ziemską wszedł moduł księżycowy misji Apollo 13 z radioizotopowym generatorem termoelektrycznym. Mimo że moduł księżycowy spłonął w atmosferze, to nienaruszony pluton-238, umieszczony w grafitowym zasobniku ochronnym, zatonął w Rowie Tonga, na dnie którego leży do dzisiaj.
Moc elektryczna z MMRTG ładuje dwa akumulatory litowo-jonowe. Akumulatory umożliwiają podsystemowi zasilania sprostać największym wymaganiom poboru mocy przez działalność łazika, podczas gdy zapotrzebowanie chwilowo przekracza stały dopuszczalny poziom wyjściowy generatora. Każda z baterii ma pojemność ok. 42 amperogodzin.
MMRTG nie ma ruchomych części, które mogą ulec awarii lub zużyciu i w związku z tym jest wysoce niezawodnym urządzeniem zasilania energią elektryczną. MMRTG wytwarza energię elektryczną przy sprawności 6–7%. MMRTG wykorzystuje osiem modułów (źródeł energii termicznej) (GPHS) do produkcji 110 watów energii elektrycznej i 2000 watów energii termicznej (w początkowym okresie).
Ostateczne połączenie MMRTG z łazikiem nastąpiło na stanowisku startowym rakiety Atlas V. Przedtem technicy z NASA w hali obsługi niebezpiecznych ładunków, , sprawdzili dopasowanie MMRTG do jego stanowiska na rufie łazika. Po sprawdzeniu MMRTG został odłączony od łazika i czekał do czasu kiedy ładownia rakiety Alas V z łazikiem Curiosity w środku, została umieszczona na szczycie rakiety. Wtedy do generatora MMRTG załadowano 4,8 kg dwutlenku plutonu 238 (źródło energii termicznej) i tak uzbrojony został podniesiony w koszu zwanym „Klatką goryla” i zainstalowany w module przelotowym statku kosmicznego MSL.
System łączności.
Do realizacji wymiany informacji z Ziemią łazik Curiosity ma trzy anteny. Dwie zapewniają komunikację bezpośrednio z Deep Space Network w paśmie X (7 do 8 GHz). Trzecia antena zabezpiecza łączność łazika z marsjańskimi orbiterami, spełniającymi, m.in. rolę stacji przekaźnikowych z wykorzystaniem częstotliwości zakresu (UHF) (ok. 400 MHz). Podczas gdy łazik może przekazywać informacje w paśmie X bezpośrednio, to jednak wymiana informacji z Ziemią jest bardziej efektywna podczas retransmisji na falach UHF, za pośrednictwem orbiterów na orbicie Marsa, w tym NASA Odyssey i Mars Reconnaissance Orbiter, oraz Europejskiej Agencji Kosmicznej Mars Express. Do łączności w paśmie X używa się 15 W, półprzewodnikowego wzmacniacza mocy, sterowanego sygnałem małego kosmicznego transpondera.
W paśmie X zastosowano antenę o dużym zysku energetycznym, w kształcie foremnego sześcioboku i o średnicy ok. 0,3 metra. Antenę zamontowano na pokładzie łazika blisko lewej krawędzi. Za pośrednictwem tej anteny są przesyłane dane z szybkością 160 bitów na sekundę do Deep Space Network, gdzie sygnał jest odbierany przez antenę o 34-metrowej średnicy, lub do anteny o średnicy 70 metrów przekazującej dane z szybkością 800 bitów na sekundę.
Antena o wysokim zysku energetycznym, która wymaga ukierunkowania, może być stosowana do nadawania lub odbierania. Antena o małym zysku energetycznym (antena dookólna), (RLGA), która nie wymaga ukierunkowania, przeznaczona jest głównie do otrzymywania wiadomości z Deep Space Network. Odbiór sygnału przez antenę o wysokim zysku energetycznym traktuje się jako typową metodę w codziennym systemie przekazywania poleceń z Ziemi do łazika. Antena UHF, (RUHF), spirala ukształtowana na wzór cylindra zamontowana jest w prawym, górnym, tylnym rogu. Antena ta współpracuje z dwoma nadmiarowymi radioodbiornikami. Praca tych radioodbiorników jest zdefiniowana przez oprogramowanie, umożliwiając im autonomicznie dostosować szybkość transmisji danych do wahań siły sygnału. Używają standardowych protokołów komunikacyjnych współdziałających z wszystkimi przekaźnikami radiowymi na marsjańskich orbiterach, a szczególnie zgodne są z Electra UHF Radio.
Mniej więcej raz na 26 miesięcy Mars znajduje się w koniunkcji ze Słońcem, przechodząc prawie dokładnie za nim (patrząc z perspektywy Ziemi). Podczas koniunkcji Słońce zakłóca transmisje radiowe między Ziemią i Marsem. Marsjańskie koniunkcje słoneczne, nie są identyczne i zależą od trasy, którą pokonuje Mars, chowając się za Słońcem, oraz od aktywności słonecznej w czasie koniunkcji. Aktywność słoneczna w zakresie plam i rozbłysków słonecznych, zmienia się w cyklu 22-letnim. Aby zapobiec przesyłaniu komend i danych w okresie koniunkcji, kontrolerzy misji są przygotowani do zawieszenia wysyłania poleceń do statku kosmicznego na kilka tygodni. Transmisje z Marsa na Ziemię również zostają ograniczone. W okresie koniunkcji marsjańskie orbitery, jak Mars Reconnaissance Orbiter, ograniczają swoje badania na rzecz magazynowania danych z lądowników, do ich późniejszej retransmisji.
Komputer.
Curiosity ma dwa główne nadmiarowe komputery. Spośród dwóch komputerów nazywanych „Strona A” i „Strona B”, w danym momencie jeden z nich jest aktywny, a drugi stanowi komputer zapasowy. Większość urządzeń łazika może być sterowana przez każdą stronę, lecz kilka elementów takich jak kamery nawigacyjne są przywiązane do jednej ze stron.
Strony „A” i „B” zawierają odporne na promieniowanie procesory centralne PowerPC 750: o architekturze BAe RAD 750. Procesor działa przy prędkości dochodzącej do 200 MHz. Każdy z nadmiarowych komputerów łazika Curiosity ma po 2 GB pamięci flash, 256 megabajtów pamięci DRAM i 256 kilobajtów kasowanej elektrycznie programowalnej pamięci tylko do odczytu, EEPROM.
Każdy z komputerów, „Strona A” i „Strona B”, ma również inne nadmiarowe podsystemy związane tylko z odpowiednią stroną. Na trasie lotu z Ziemi na Marsa, do dnia lądowania na powierzchni Marsa, Curiosity eksploatował „Stronę B”. Przed lądowaniem w sierpniu 2012 został wprowadzony tryb aktywny dla „Strony A”.
28 lutego 2013 z powodu usterki pamięci flash, komputer został wprowadzony w tryb awaryjny. Po kilku dniach wznowiono operacje na „Stronie B”, opracowywano również, najlepszy sposób na przywrócenie „Strony A” jako realnej kopii zapasowej. Curiosity pozostał przy próbie kontynuacji utrzymania komunikacji dla wszystkich zaplanowanych okien komunikacyjnych, ale nie zostały wysłane żadne dane, lecz jedynie aktualny stan. Informacja o stanie ujawniła, że komputer nie włącza się zwykłym codziennym trybie „uśpienia”, tak jak było zaplanowane. Postępowanie diagnostyczne przeprowadzone w trybie testowania symulacji przeprowadzone na podobnym komputerze w JPL wskazuje, że w sytuację zaangażowane jest uszkodzenie pamięci na „Stronie A” w pamięci używanej do adresowania plików pamięci.
Kontrolny materiał organiczny.
Podjęto stosowne kroki w celu zapewnienia, aby pomiary SAM gleby i skał na Marsie nie zawierały naturalnych zanieczyszczeń organicznych przywiezionych z Ziemi. Jednakże możliwe jest, że istnieje niewielka ilość zanieczyszczeń naturalnymi organicznymi substancjami ziemskimi pomimo wszelkich starań. Aby sprawdzić skuteczność tych działań i ocenić stopień zanieczyszczeń organicznych w pięciu różnych momentach misji, z przodu łazika zamontowano w pojemnikach pięć kostek kontrolnego materiału organicznego (OCM), które będą dostępne podczas obsługi próbek na Marsie. Każdą kostkę OCM można przewiercać, przesiewać i porcjować w CHIMRA i dostarczać do SAM (i ewentualnie również do Chemin) w formie przetworzonego proszku OCM, według tej samej procedury, co próbki marsjańskich skał.
Każda kostka jest wykonana z porowatego materiału ceramicznego, amorficznego dwutlenku krzemu, będącego chemicznym związkiem nieorganicznym, uformowanym ze współczynnikiem porowatości równym 30%. Kostki OCM są domieszkowane związkami organicznymi 3-fluoro phenanthrene i 1-fluoro napthalene o niskim stężeniu, które są syntetycznymi związkami organicznymi nie występującymi w przyrodzie na Ziemi i nie oczekuje się ich na Marsie. Każda z kostek jest zamknięta próżniowo, szczelnie we własnym pojemniku, aż do dnia wiercenia na Marsie.
Każdy pojemnik OCM jest przeznaczony do wystąpienia w roli próbki tylko raz, nieznany jest poziom reaktywności pomiędzy kostką i środowiskiem Marsa, a w wyniku ewentualnej próby nieznany jest zalecany/poprawny poziom kalibrowania instrumentów. Narastanie zanieczyszczeń na zewnętrznej powierzchni zamkniętego pojemnika nie stanowi problemu, ponieważ materiał uzyskany ~ do 1 cm głębokości kostki OCM, nie wchodzi do CHIMRA.
Kostki z materiału organicznego użyte będą w doświadczeniu kontrolnym, jeśli SAM wykryje jakiekolwiek związki organiczne w próbkach marsjańskiej gleby lub sproszkowanej skały. Podstawowe doświadczenie kontrolne będzie polegało na zebraniu sproszkowanej próbki z OCM i postępowaniu z próbką kontrolną według tej samej procedury, która dotyczy próbek skał marsjańskich i marsjańskiego podłoża. Jeśli SAM znajdzie jakiekolwiek związki organiczne inne niż zawierające znaczniki z fluorem, będziemy mieli pewność, że przybyły one na Marsa wraz z łazikiem Curiosity z Ziemi. Jeśli znajdą tylko związki organiczne zawierające znaczniki z fluorem, to będzie oznaczało, że szlak pozyskania i obsługi próbek przeszedł test i jest czysty od naturalnych organicznych ziemskich zanieczyszczeń.
Tacka obserwacyjna.
Tacka obserwacyjna umieszczona po prawej stronie przodu łazika umożliwia obserwację przez kamerę MAHLI i spektroskop APXS przetworzonych i dostarczonych próbek z CHIMRA. Tacka obserwacyjna jest prostym, płaskim metalowym krążkiem tytanu o średnicy 7,3 cm. Próbki gruntu i skał, które przeszły przez 150-mikronowe sito CHIMRA można umieścić na tacce, obserwować przez APXS lub kamerę MAHLI, a następnie usunąć z zasobnika przez szczotki urządzenia do usuwania kurzu DRT. Po dostarczeniu przesianego materiału (gruntu lub skał) do SAM i / lub Chemin, pozostała część przesianego materiału może być analizowana w ten sposób.
Sol.
Po wieloletniej praktyce pierwotnie przyjętej w 1976 r. przez misję Viking Lander, dzienna zmiana czasu słonecznego na Marsie jest liczona w kategoriach zegara „24-godzinnego”, reprezentującego 24-częściowy podział dnia słonecznego planety, wraz z tradycyjnym podziałem godziny na 60 minut i minuty na 60 sekund. Marsjański dzień słoneczny ma średnio okres 24 godzin 39 minut 35,244 sekund i jest zwyczajowo określany jako „Sol”, w celu odróżnienia go od ok. 3% krótszego dnia słonecznego na Ziemi, który ma dokładnie 24 godziny.
Marsjański dzień gwiazdowy, mierzony w odniesieniu do gwiazd stałych (odległych), ma 24 godziny 37 minut 22,663 sekund, w porównaniu z 23 godzinami 56 minutami 04,0905 sekundami dla ziemskiego dnia gwiazdowego. W misji Mars Science Laboratory jako Sol 0 został ustalony ten marsjański dzień, w którym lądownik wylądował na Marsie, a było to 5 sierpnia 2012 roku.
Mars ma nachylenie osiowe i okres rotacji podobny do ziemskiego, zatem doświadcza podobnych pór roku jak Ziemia, czyli lata, jesieni i zimy, a jego dzień ma podobną długość. Jego rok, jednakże, jest prawie dwa razy dłuższy niż na Ziemi.
Marsjański orbitalny mimośród jest znacznie większy, co oznacza między innymi, że długości pór marsjańskich wzajemnie znacznie się różnią. Według konwencji używanej przez lądowniki kosmiczne, jak do tej pory, aby śledzić lokalny czas słoneczny za pomocą 24 godzinego „zegara marsjańskiego”, jego godziny, minuty i sekundy są o 2,7% dłuższe niż ich standardowe, ziemskie, odpowiedniki.
Trasa łazika.
Trasa, jaką przebył łazik Curiosity od miejsca lądowania (Bradbury Landing) 5 sierpnia 2012, PDT (6 sierpnia 2012 UT i EDT, ) a pozycją uzyskaną w 351 marsjańskim dniu lub Sol 351 (1 sierpnia 2013), wynosi 1686 metrów.
Teren, na którym pracuje łazik Curiosity znajduje się w kraterze Gale na północ od góry Aeolis Mons znajdującej się w środku krateru. Po pierwszych użyciach wiertarki, głównym celem podróży łazika będą okolice podnóża góry Aeolis Mons. Zdjęcie PIA16064 pokazuje szeroki kontekstowo obraz trasy łazika.
Curiosity wylądował wewnątrz krateru Gale, miejsce to jest oznaczone zieloną kropką, w czworokącie obszaru Yellowknife. Miejsce to zostało wybrane aby umożliwić poruszanie się do regionu oznaczonego niebieską kropką, który jest nazywany Glenelg. Obszar ten wyznacza punkt przecięcia trzech rodzajów terenu. Następnie łazik będzie poruszać się w kierunku miejsca oznaczonego niebieską kropką z napisem Base of Mount Sharp, będącego naturalnym przełomem w wydmach, który pozwoli Curiosity rozpocząć badanie podnóża góry Aeolis Mons.
Skarpa w „Yellowknife Bay”.
Łazik Curiosity dokonał pomiarów wskazujących, że skała Cumberland wiercona w maju 2013 została wyeksponowana na powierzchnię Marsa ok. 80 mln lat temu. Patrząc wstecz więcej niż 80 mln, miejsce wiercenia było pokryte 3 metrową warstwą skały, tak jak pokazuje rysunek górny. 80 mln lat temu (środkowy panel), Cumberland został wystawiony na powierzchnię, gdy skarpa wycofała się ze względu na ścieranie jej przez nawiew piasku. Średnie tempo erozji boków skarpy i jej cofanie wystąpiło w średnim tempie ok. 1 metr na milion lat.
Wzorzec ten, sugeruje, że najmłodszy wiekiem materiał powierzchni ekspozycyjnej i o najmłodszej ekspozycji promieniowania kosmicznego znajduje się u podstawy nawietrznej skarpy. Zrozumienie tej reguły daje zespołowi łazika Curiosity wgląd w wybór przyszłych obiektów mających być celem wierceń poszukujących związków organicznych zachowanych w marsjańskich skałach.
Lewe zdjęcie ukazuje geologiczne elementy formacji Yellowknife Bay, oraz miejsca gdzie łazik Curiosity realizował wiercenia najniżej położonych skał, nazwanych Sheepbed, „John Klein” i „Cumberland.” Na pierwszym planie znajduje się mułowiec Sheepbed i wznosi się przez obszar Gillespie Lake do wychodni Point Lake. Skały tutaj przedstawione zostały odkryte ok. 70 mln lat temu poprzez usunięcie warstw wierzchnich energią piasku przesuwanego przez wiatr.
Zdjęcie będące mozaiką obrazów jednego z dwu aparatów fotograficznych pracujących w systemie (Mastcam), instrumentu znajdującego się na pokładzie należącego do NASA marsjańskiego łazika Curiosity ukazuje serię osadów sedymentacyjnych na obszarze Glenelg w kraterze Gale, z punktu widzenia zatoki Yellowknife, patrząc w kierunku zachodnio-północno-zachodnim.
Zespół naukowy kierujący pracą łazika Curiosity oszacował, że skała „Cumberland” wiercona w celu uzyskania próbki ze złoża mułowca Sheepbed (z dołu po lewej stronie) została wystawiona na powierzchnię tylko ok. 80 mln lat temu. Oszacowania opierają się na zawartości pewnych gazów gromadzących się w skałach znajdujących się na tyle blisko powierzchni, aby być wystawionymi na bombardowanie przez promieniowanie kosmiczne. Wyjaśnienie tego niespodziewanie młodego wieku ekspozycji, pochodzi z lepszego zrozumienia procesu erozji, odsłaniającej warstwy leżące u podstawy. Zaproponowane wyjaśnienie sugeruje, jak wskazują strzałki, że mułowiec jest narażony na ścieranie przez piasek gnany wiatrem. Rola wiatru jest wysoce sugerowana przez podcięcia warstwy Sheepbed poniżej piaskowca Gillespie Lake.
Łazik Curiosity opuścił obszar „Glenelg” 4 lipca 2013 r., wstępując na „trasę szybkiego marszu” prowadzącą do „punktu wejścia” (na zdjęciu Entry Point) w następne zadanie misji, czyli, osiągnięcie dolnych warstw Aeolis Mons. Do 27 sierpnia 2013 łazik Curiosity przebył 1,39 km od momentu opuszczenia Glenelg, z ok. 7,18 km pozostałych, które trzeba pokonać, aby dotrzeć do orientacyjnego punktu wejścia (Entry Point). Przejazd łazika 27 sierpnia 2013, czyli w 376 Sol misji, był pierwszym przypadkiem, kiedy to łazik Curiosity użył autonomicznego systemu nawigacji, który umożliwia bezpieczne poruszanie się poza obszarem, na którym łazik był sterowany przez kierowców z Ziemi. Podczas nawigacji autonomicznej łazik może ocenić przyszłą trasę ze zdjęć kamer Navcams i Hazcams. Łazik potrafi analizować obrazy stereoskopowe, które pobiera w trakcie jazdy i wybiera najlepszą drogę.
„Trasa szybkiego marszu” została wykreślona na podstawie zdjęć teleskopu High Resolution Imaging Science Experiment (HiRISE). Aktualne przebiegi łazika powstają w oparciu o obrazy z kamer własnych, i w związku z tym całkowita odległość jazdy do punktu wejścia (Entry Point) może różnić się od długości „trasy szybkiego marszu”.
Naukowy zespół łazika Curiosity wskazał kilka geologicznych punktów kontrolnych wzdłuż „trasy szybkiego marszu”, gdzie kontynuacja marszu może zostać przerwana na kilka Sol, aby dać czas na studiowanie lokalnych cech terenowych. Łazikowi 27 sierpnia 2013 pozostało 500 metrów do osiągnięcia pierwszego z tych punktów.
Przystanek 1.
Przystanek 1 () znajduje się w miejscu odkrywek o nazwie „Darwin” i jest pierwszym z pięciu planowanych przystanków na trasie między obszarem „Glenelg” a punktem wejścia do dolnego stoku Aeolis Mons, który jest głównym celem tego etapu. Łazik opuścił Waypoint 1 22 września 2013, oddalając się w kierunku zachodnim o 22,8 m.
Naukowcy pragną zrozumieć historię wody w kraterze Gale. Analizując osady zdeponowane w kamienistym piaskowcu na przystanku 1 i w słojowaniu skał Yellowknife Bay, stwierdzono, że osady mają różny skład, co jest niezgodne z oczekiwaniami i komplikuje ewentualne hipotezy pochodzenia wody w kraterze Gale.
Dingo Gap.
Na trasie do dolnych zboczy wzniesienia Aeolis Mons łazik Curiosity musiał pokonać lukę „Dingo Gap”, co umożliwiło dotarcie do doliny położonej na zachodzie. Dolina ta została zaakceptowana przez zespół łazika jako trasa przejazdu, mająca mniej ostrych skał niż inne rozważane trasy. W celu oceny wyboru trasy posłużono się zdjęciami kamer łazika, jak również orbitalnymi zdjęciami z kamery HiRISE znajdującej się na należącym do NASA orbiterze Mars Reconnaissance Orbiter. Curiosity przekroczył wydmę „Dingo Gap” w 535 marsjańskim dniu pracy łazika na Marsie (na Ziemi był wtedy 6 lutego 2014).
Kimberley.
Łazik Curiosity po przebyciu trasy zaczynającej się w punkcie „Bradbury Landing”, czyli na pozycji, w której wylądował 5 sierpnia 2012, dotarł 1 kwietnia 2014 roku do punktu kontrolnego nazywanego „Kimberley”. Było to w 589 marsjańskim dniu pracy łazika na Marsie. Od momentu lądowania do przybycia do Kimberley łazik przebył 6,1 km.
Kimberley (wcześniej nazywane „KMS-9”) wybrane było jako ważny naukowy punkt kontrolny, z powodu występującego na tym stanowisku, dużego zróżnicowania skał, rozpoznawanego w obrazach z orbity, ułożonych względem siebie w czytelnym geologicznym porządku.
Mount Remarkable.
Zespół naukowy kierujący pracą łazika w punkcie „Kimberley” przypatruje się warstwie skalnej otaczającej podstawę niewielkiego pagórka nazwanego „Mount Remarkable,” jako obiektowi przeznaczonemu do badań przy użyciu narzędzi umieszczonych na wieżyczce obrotowej przegubowego ramienia. Łazik znajduje się blisko tego pagórka na zdjęciu wykonanym 11 kwietnia 2014 r. przy pomocy instrumentu (HiRISE) znajdującego się na pokładzie należącego do NASA orbitera Mars Reconnaissance Orbiter.
Pagórek ma ok. 5 metrów wysokości. Zespół naukowy łazika Curiosity odnosi się do warstwy skalnej otaczającej podstawę pagórka „Mount Remarkable” jako do „jednostki pośredniej”, ponieważ jej lokalizacja jest przejściowa między skałami, które formują pagórek w terenie, a nisko leżącymi skałami tworzącymi wzór prążków.
W zależności od tego, jakie wnioski wyciągną naukowcy z obserwacji zbliżeń skał i z identyfikacji ich chemicznych składników, miejsce na skale przejściowej (middle unit) może stać się trzecią skałą poddaną zmieleniu przez wiertarkę udarową Curiosity. Pierwsze dwie próbki zmielonych skał otrzymano na obszarze nazywanym Yellowknife Bay, blisko miejsca lądowania.
Aktualne położenie łazika w otoczeniu różnego rodzaju skał wyeksponowanych blisko siebie jest nazywane „Kimberley.” Właśnie tutaj i na przyszłych odkrywkach, na stoku Mount Sharp wewnątrz krateru Gale, naukowcy planują wykorzystać możliwości Curiosity, aby dowiedzieć się więcej o ewentualnej możliwości istnienia kolebki życia i zmian w środowisku Marsa w przeszłości.
Windjana.
Zespół łazika Curiosity zaplanował jego użycie w celu zbadania zbudowanej z piaskowca płyty skalnej, nazwanej „Windjana”. Skała pochodzi z wychodni różniących się opornością na wiatr, co w efekcie powoduje tworzenie wzoru skalnych schodów. Do zbadania płyty były użyte narzędzia umieszczone na wieżyczce obrotowej wysięgnika przegubowego. Kamery zamontowane na maszcie służyły w pomocy do podjęcia decyzji o użyciu wiertarki. Płyta skalna „Windjana” znajduje się w podstawie pagórka „Mount Remarkable”. Zdjęcie skały zostało wykonane przez lewy obiektyw kamery masztowej podczas 609 marsjańskiego dnia misji łazika na Marsie, na Ziemi był wtedy 23 kwietnia 2014 r.
W 612 marsjańskim dniu misji łazika Curiosity na Marsie, na Ziemi był wtedy 26 kwietnia 2014 r., została użyta mechaniczna szczotka (DRT), będąca jednym z pięciu narzędzi zamontowanych na wieżyczce obrotowej przegubowego wysięgnika. Szczotka z metalowego włosia została użyta do usunięcia kurzu z płyty piaskowca ‘Windjana’. Odkurzona powierzchnia ma średnicę 6 cm. Szczotkowanie odsłoniło szary kolor płyty, który kontrastuje z czerwonawą warstwą kurzu.
Odkurzanie płyty jest jej przygotowaniem do wiercenia, które z kolei jest jedną z operacji tworzenia próbki zmielonej skały. Wysięgnik przegubowy łazika dostarcza porcję próbki do analiz laboratoryjnych instrumentów pokładowych (SAM i CheMin). Dotychczas łazik Curiosity używał wiertarki dwa razy, w miejscach „John Klein” i „Cumberland”.
Podczas 615 marsjańskiej doby pracy Curiosity na Marsie (29 kwietnia 2014), łazik wykonał płytkie wiercenie będące częścią oceny skały, nazywanej „Windjana”, pod względem możliwości przeprowadzenia głębszego wiercenia, w celu uzyskania sproszkowanej skały z jej wnętrza, jako próbki do badań. Testowy otwór ma średnicę 1,6 cm i ok. 2 cm głębokości. Podczas zbierania próbki udarowa wiertarka łazika wierci na głębokość 6,4 cm. Przygotowawcza działalność umożliwia zespołowi łazika oszacować wzajemne oddziaływanie między wiertłem i tą szczególną skałą, i zobaczyć wnętrze potencjalnym próbek, i odpadów przeróbczych.
13 maja 2014 kamera MAHLI wykonała nocne zdjęcie wnętrza roboczego otworu wykonanego w skale ‘Windjana’. Do oświetlenia kamera użyła białych diod LED. Na ścianie wnętrza otworu widać linię blizn wykonanych strzałami lasera instrumentu Chemcam. Zespół łazika Curiosity postanowił nie wiercić innych skał w tym punkcie trasy. W najbliższych dniach, Curiosity wznowi jazdę ku górze Aeolis Mons. Łazik niesie ze sobą porcję sproszkowanego materiału próbki z płyty piaskowca ‘Windjana’, który będzie dostarczony do analiz laboratoryjnych podczas przerwy na trasie.
Meteoryt żelazny.
Łazik Curiosity napotkał meteoryt żelazny zwany „Liban”, którego kształt i połysk podobny jest do żelaznych meteorytów znalezionych na Marsie przez łaziki poprzedniej generacji, a konkretnie przez Spirit i Opportunity. Liban ma ok. 2 m szerokości (od lewej do prawej, patrząc od przodu). Mniejszy kawałek na pierwszym planie jest nazywany „Liban B”.
Zdjęcie meteorytu jest połączeniem szeregu okrągłych wysokiej rozdzielczości zdjęć wykonanych przez aparat fotograficzny Remote Micro-Imager (RMI) będący częścią instrumentu ChemCam i jednego z dwu aparatów fotograficznych kamer masztowych który dostarczył informacji o kolorze i szerszego kontekstu. Obrazy składowe zostały wykonane podczas 640 marsjańskiej doby, pracy łazika na Marsie (25 maja 2014).
Zdjęcie pokazuje kątowo ukształtowane wgłębienia na powierzchni skały. Jednym z możliwych wyjaśnień kątowo ukształtowanych wgłębień jest to, że preferencyjna erozja zachodzi wzdłuż granic krystalicznych metalu zawartego w skale. Inna możliwością jest taka iż wgłębienia raz powstałe w kryształach oliwinu, który był znalazł się w rzadkim typie kamienno żelaznego meteorytu nazywanego pallasyt, uważa się, że został utworzony wewnątrz asteroidy w pobliżu granicy rdzeń-płaszcz.
Żelazne meteoryty nie są rzadkością wśród meteorytów znajdywanych na Ziemi, lecz są one mniej popularne od meteorytów kamiennych. Na Marsie żelazne meteoryty dominują wśród małej liczby ogólnie znalezionych meteorytów. Częściowym wyjaśnieniem mogą być niekorzystne warunki dla erozji meteorytów żelaznych panujące na Marsie.
Winnipesaukee.
Naukowcy, używając instrumentu ChemCam znajdującego się na maszcie łazika Curiosity 8 czerwca 2014 (654 marsjańskiego dnia), dokonali zbadania marsjańskiej skały „skorupa” o przekroju ok. 3 cm, scementowanej z drobnoziarnistą skałą i z wnętrzem wypełnionym po części kurzem. Przedstawiony obraz jest połączeniem zdjęcia obiektu nazywanego „Winnipesaukee,” z wykresem wyników spektrografu analizującego obłoki plazmy powstałe po serii lasera układającej się w rząd, skierowanej do skały, matrycy (skorupy) wokół niej i materiału (kurzu) wypełniającego matrycę.
Powstałe zdjęcie łączy wysokiej rozdzielczości czarno białe zdjęcie z aparatu przystosowanego do wykonywania zdjęć makro obiektów oddalonych do 7 metrów od obiektywu i kolorowego zdjęcia zrobionego przez prawy aparat (z teleobiektywem 100 mm), jednej z dwu kamer masztowych. Laser wchodzący w skład urządzenia ChemCam i aparaty fotograficzne znajdujące się na zdalnie sterowanym maszcie, znajdowały się 3 metry od obiektu Winnipesaukee. Struktury o podobnych cechach zaobserwowano wcześniej w tej misji, ale tym razem ChemCam był w stanie dostarczyć analizę chemiczną badanej struktury. Laserowe działko oddało 30 strzałów w każdą z 10 pozycji oznakowanych przez czarne, czerwone i zielone kółka. Analizowane były trzy różne typy materiałów: podłoże skalne z każdej strony struktury, materiał z którego jest zbudowana skorupa i kurz wypełniający pustą przestrzeń. Kolory linii na wykresie poniżej zdjęcia odpowiadają kolorom okręgów wskazujących zaznaczone lokalizacje laserowych strzałów.
Analiza widm podłoża (czarne kółka) zidentyfikowała wysoki poziom tlenków krzemu, glinu i sodu, asocjacji typowych dla kompozycji skaleniowych. Materiał tworzący „skorupę” (czerwone okręgi) ma bardziej bazaltową kompozycję, o wyższej zawartości żelaza i magnezu. Pył (zielone kółka) zgromadzony w pustej przestrzeni, z dużą dozą prawdopodobieństwa można określić, że został naniesiony przez wiatr. Pył ten zawiera stosunkowo wysoki identyfikator wodoru (woda), w porównaniu do innych materiałów marsjańskich, sygnaturę zazwyczaj charakterystyczną dla wszechobecnego pyłu tworzącego cienki płaszcz na wielu powierzchniach.
Naukowcy rozważają kilka hipotez o tym, jak taka pusta struktura powstaje. Nie można wykluczyć powstawania struktury od bańki lub skorupy skały, która została wbudowana do otaczającego osadu. Jedną z bardziej prawdopodobnych możliwości jest ta, mówiąca że transport płynów przez skałę macierzystą mógł powodować powstawanie struktur rurowych ze ścianką obejmującą podłoże skalne. Inną możliwością jest ta, że struktura powstaje z powodu szczelin przenikających podłoże skalne, następnie cement mineralny wypełniania szczeliny a erozja wiatru usuwa z wnętrza materiał.
Pierwszy marsjański rok.
Mapa po lewej stronie ukazuje w czerwonym kolorze trasę, jaką przebył łazik Curiosity od „Bradbury Landing”, miejsca lądowania w sierpniu 2012 roku (niebieska gwiazda w prawym rogu) do punktu, który łazik osiągnął po pierwszym marsjańskim roku pobytu na czerwonej planecie (zielona gwiazda). Linia biała oznacza przyszłą trasę planowaną.
24 czerwca 2014 roku minął marsjański rok pracy łazika Curiosity na Marsie. Marsjański rok liczy 669 marsjańskich dni i 687 ziemskich dni.
Punkt „Murray Buttes” (biała gwiazda) został wybrany jako przejście do dolnych zboczy góry Aeolis Mons, ponieważ stanowi on wyłom w paśmie ciemno stonowanych pól wydmowych stanowiących zaporę na drodze do podnóży góry. Biała linia na mapie wskazuje planowaną trasę do „Murray Buttes” wybraną wiosną 2014 jako najbezpieczniejszą drogę dla kół łazika. Na trasie pomiędzy planowanymi i zaznaczonymi na mapie punktami „Cooperstown” i „Kimberley”, ostre skały spowodowały w końcu 2013 roku nieoczekiwane przyspieszenie tempa zużycia kół. Trasa oznaczona białą linią omija pewne odcinki podobnego terenu na uprzednio planowanej, położonej bardziej na północ trasie prowadzącej do „Murray Buttes”.
Bonanza King.
717 marsjańskiego dnia (12 sierpnia 2014) podczas zejścia łazika Curiosity piaszczystą rampą w dolinę ‘Hidden Valley’, na północno-wschodnim jej krańcu, koła łazika niespodziewanie doznały wysokiego poślizgu. Zespół łazika z obawy o kondycję kół postanowił wyjechać z doliny rampą po której do niej wjechał, do wyższej lokalizacji w celu rozpatrzenia ewentualnej innej trasy. Na rampie znajdował się obiekt ‘Bonanza King’ będący kandydatem do wiercenia. Zostało przeprowadzone testowe wiercenie skały, aby sprawdzić czy obiekt będzie akceptowalny do pobrania próbki.
Dalsza analiza wykazała, że skała poruszała się podczas procedury kontrolnej i nie przechodzi testu. 21 sierpnia 2014 roku zespół łazika postanowił opuścić miejsce Bonanza King i powrócić do wędrówki w kierunku Aeolis Mons, a być może zostanie wybrany krótkoterminowy plan, którego miejscem przeznaczenia będzie wychodnia „Pahrump Hills”
Pahrump Hills.
24 września 2014 udarowa wiertarka łazika wydobyła próbkę z głębokości 6,7 cm wychodni warstwy podstawnej Mount Sharp i zachowała uzyskaną próbkę pyłu skalnego. Zgromadzony w wyniku wiercenia proszek skalny jest tymczasem przechowywany wewnątrz urządzenia zbierającego próbki i umieszczonego na końcu przegubowego wysięgnika łazika (CHIMRA). Poddana wierceniu skała znajduje się na najniższej części warstwy bazowej góry, gdzie zaczyna się realizacja planu zbadania wyższych, młodszych, odsłoniętych warstw na pobliskich wzgórzach.
Pierwsze spojrzenie na skały pozwala wierzyć, że są to podstawy góry Aeolis Mons, a to zaczyna tworzyć obraz środowiska z czasów kiedy góra była formowana, i co doprowadziło do jej wzrostu.
Curiosity przybył 19 września 2014 do wychodni nazywanej „Pahrump Hills,” która jest częścią podstawnej jednostki geologicznej masywu górskiego, zwanej formacją „Murray”. Trzy dni później łazik ukończył testową procedurę wybranego celu wiercenia, „Confidence Hills,” aby ocenić przydatność skały do ostatecznego wiercenia. Działalność testowa wiertarki i obiektów wyznaczonych do wiercenia w zeszłym miesiącu wykazała, że płyta skały brana pod uwagę nie była wystarczająco stabilna do pełnej wiercenia, ale nie dotyczyło to „Confidence Hills”, która ostatecznie przeszła ten test. Skała jest bardziej miękka niż którakolwiek z poprzednich trzech celów, od których Curiosity zebrał próbki do analizy.
Między wierceniem testowym i wierceniem finalnym, naukowcy wykorzystali instrumenty na maszcie łazika Curiosity i na końcu ramienia przegubowego wysięgnika do wykonania zbliżenia i kontroli geometrycznie wyróżniających się wzorów na pobliskiej powierzchni skały.
Wzory te ukształtowane na powierzchni mułowców formacji Murray, są nagromadzeniem materiałów odpornych na działanie erozji. Występują one zarówno jako klastry dyskretne, jak i klastry dendrytów, w którym formy są umieszczone w drzewiastych rozgałęzieniach. Badając kształty i skład chemiczny tych tworów, zespół ma nadzieję na uzyskanie informacji na temat ewentualnego składu płynów w tym miejscu dawno temu na Marsie.
Następnym krokiem będzie dostarczanie próbek pyłu skalnego na małym czerpaku zamontowanym na przegubowym ramieniu łazika, jako element urządzenia CHIMRA. Obserwowanie tekstury proszku w otwartym czerpaku, umożliwia ocenę, czy jest to bezpieczne dla dalszego przesiewania, porcjowania i dostawy do wewnętrznych instrumentów laboratoryjnych łazika Curiosity bez zatykania sprzętu.
Kamera HiRISE ukazuje zdjęcia na których przejście dla łazika Curiosity pomiędzy formacją „Murray”, w której warstwy są słabo widoczne i trudne do śledzenia z orbity, i grzbietem hematytu, który składa się z warstw ciągłych, mogących być zlokalizowanymi poprzecznie do trasy łazika na dystansie kilkuset metrów. Dane orbitalne pokazują, że tej zmianie w modelu podłoża między formacją „Murray” i grzbietem hematytu towarzyszą również istotne zmiany w składzie warstwy. Łazik Curiosity będzie te geologiczne formacje badał.
Potwierdzenie zasadności mapowania z orbity.
Czerwonawy skalny proszek z pierwszego otworu wywierconego w marsjańskiej górze przyniósł pierwsze potwierdzenie minerału odwzorowanego/mapowanego z orbity.
Ramię robota dostarczyło szczyptę próbki do instrumentu Chemin znajdującego wewnątrz łazika. Próbka ta, pochodzi z obiektu o nazwie „Confidence Hills”, w ramach odkrywki „Pahrump Hills”, zawiera znacznie więcej hematytu, niż jakikolwiek inne próbki skalne, lub próbki podłoża analizowane poprzednio przez instrument Chemin podczas dwóch lat misji. Hematyt jest tlenkiem żelaza mineralnego, który daje wskazówki na temat dawnych warunków środowiskowych.
Sol957.
16 kwietnia 2015 roku łazik przekroczył 10 km łącznej jazdy, licząc od jego lądowania na Marsie 5 sierpnia 2012 roku, w tym ok. 310 metrów w tym miesiącu. Wydarzenie miało miejsce w 957 marsjańskim dniu misji łazika Curiosity lub w Sol957. Łazik poruszał się przez szereg płytkich dolin pomiędzy odkrywką „Pahrump Hills”, która była badana przez sześć miesięcy, a następnym celem naukowymi, „Logan Pass”, do którego zostało jeszcze ok. 200 metrów, do przodu w kierunku południowym.
Galeria.
Zdjęcia wykonane przez kamery łazika Curiosity

</doc>
<doc id="2742896" url="https://pl.wikipedia.org/wiki?curid=2742896" title="Wnory Stare (gromada)">
Wnory Stare (gromada)

Wnory Stare – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wnory Stare z siedzibą GRN we Wnorach Starych utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Wnory Stare, Wnory Wandy, Wnory Kuzele, Wnory Wypychy, Piszczaty Kończany i Piszczaty Piotrowięta ze zniesionej gminy Kobylin w tymże powiecie. Dla gromady ustalono 13 członków gromadzkiej rady narodowej.
31 grudnia 1959 gromadę Wnory Stare zniesiono, włączając ją do nowo utworzonej gromady Piszczaty-Piotrowięta.

</doc>
<doc id="2742897" url="https://pl.wikipedia.org/wiki?curid=2742897" title="Ludowy Artysta Kazachstanu">
Ludowy Artysta Kazachstanu

Ludowy Artysta Kazachstanu (kaz. Қазақстан халық әртісі; ros. Народный артист Казахстана) – tytuł honorowy, nadawany osobom, którzy wnieśli szczególny wkład w rozwój sztuki teatralnej, muzycznej, kinowej i cyrkowej Kazachstanu. Tytuł ten był najwyższym wyróżnieniem w wyżej wymienionych dziedzinach. Uhonorowano nim m.in. i Rozę Rymbajewą. Został uchwalony 1 kwietnia 1993 roku i zlikwidowany 26 czerwca 1999 roku.

</doc>
<doc id="2742898" url="https://pl.wikipedia.org/wiki?curid=2742898" title="Usza Mała (gromada)">
Usza Mała (gromada)

Usza Mała – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Usza Mała z siedzibą GRN we Uszy Małej utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Usza Mała, Usza Wielka, Łuniewo Małe, Łuniewo Wielkie, Gnaty Soczewka, Kozarze i Nowodwory ze zniesionej gminy Klukowo w tymże powiecie. Dla gromady ustalono 10 członków gromadzkiej rady narodowej.
31 grudnia 1959 gromadę Usza Mała zniesiono, włączając jej obszar do gromad Kuczyn (wsie Kozarze, Nowodwory, Usza Mała, Usza Wielka i Gnaty-Soczewka oraz kolonie Adamowo, Dominikowo i Zaciszyn) i Klukowo (wsie Łuniewo Wielkie i Łuniewo Małe).

</doc>
<doc id="2742899" url="https://pl.wikipedia.org/wiki?curid=2742899" title="Judo na Letnich Igrzyskach Olimpijskich 2012 – do 73 kg mężczyzn">
Judo na Letnich Igrzyskach Olimpijskich 2012 – do 73 kg mężczyzn

Zmagania mężczyzn do 73 kg to jedna z siedmiu męskich konkurencji w judo rozgrywanych podczas Letnich Igrzysk Olimpijskich 2012. Pojedynki w tej kategorii wagowej odbyły się 30 lipca w hali ExCeL.

</doc>
<doc id="2742900" url="https://pl.wikipedia.org/wiki?curid=2742900" title="HD 207832">
HD 207832

HD 207832 – gwiazda typu widmowego G położona w gwiazdozbiorze Ryby Południowej, odległa o ponad 180 lat świetlnych od Ziemi. Podobnie jak Słońce należy do ciągu głównego, jednak jest od niego nieznacznie mniejsza i mniej masywna.
W 2012 roku potwierdzono istnienie dwóch planet pozasłonecznych obiegających tę gwiazdę. Obie planety to gazowe obiekty o masach mniejszych od masy Jowisza. Obiekty te odkryto dzięki badaniom prędkości radialnych gwiazdy macierzystej tego układu. Obecnie przyjęte teorie jednoznacznie sugerują, że planety tego typu nie mogły powstać tak blisko środka układu (tj. odpowiednio 0,57 i 2,11 jednostki astronomicznej). Prawdopodobnie przeszły przez powolny proces migracji z zewnętrznych obszarów systemu HD 207832.
Poniżej przedstawiono podstawowe dane dotyczące obu planet:

</doc>
<doc id="2742901" url="https://pl.wikipedia.org/wiki?curid=2742901" title="Chris Duhon">
Chris Duhon

Chris Nicholas Duhon (ur. 31 sierpnia 1982 w Mamou) – amerykański koszykarz, występujący na pozycji rozgrywającego, obecnie asystent trenera w drużynie akademickiej Illinois State Redbirds.
W 2000 wystąpił w meczu wschodzących gwiazd - Nike Hoop Summit oraz McDonald’s All-American.
NCAA.
Duhon dostał się na uczelnię Duke po tym jak świetnie grał w szkole średniej Salmen w stanie Luizjana. W sezonie debiutanckim pełnił rolę rezerwowego. Był zmiennikiem dla Jaya Williamsa. Kontuzja Carlosa Boozera wymusiła na trenerze Mike'u Krzyzewskim zmiany w pierwszej piątce. Williams został przesunięty na pozycję rzucającego obrońcy, a Duhon zajął miejsce rozgrywającego. W takim zestawieniu drużyna Duke wygrała mistrzostwo NCAA, pokonując w finale zespół Arizony. Duhon w całym sezonie rozegrał 39 spotkań, zdobywając średnio 7,2 punktu i rozdając co mecz 4,5 asysty.
Drugi sezon rozpoczął w pierwszej piątce obok Williamsa. W NCAA zasłynął jako świetny obrońca. Notował średnio na mecz 2,3 przechwytu i 5,9 asysty. W kolejnych latach też był jednym z najważniejszych zawodników swojej uczelni. W trzecim roku gry dostał się do najlepszej 10 podających w całej NCAA. Karierę uniwersytecką zakończył z rekordami uczelni pod względem przechwytów (300) i minut (4813). Zajmuje też drugie miejsce pod względem asyst (819).
NBA.
Chicago Bulls (2004–2008).
Duhon został wybrany w drafcie 2004 roku przez Chicago Bulls z 38. numerem. W debiutanckim sezonie zagrał we wszystkich 82 meczach, zdobywając 5,9 punktu i 4,9 asysty na mecz. Najlepszy mecz zagrał przeciwko Atlanta Hawks. Trafił wtedy 8 z 9 rzutów za trzy punkty, zdobywając łącznie 24 punkty.
Z każdym sezonem jego rola w zespole malała. Po oddaniu Bena Wallace’a i Joe Smitha do Cleveland Cavaliers w zamian za Larry’ego Hughesa i Drew Goodena stracił rolę pierwszego rezerwowego. 7 lutego 2008 zdobył rekordowe w karierze 34 punkty przeciwko Golden State Warriors. Po sezonie został wolnym agentem.
New York Knicks (2008–2010).
4 lipca 2008 roku Duhon zaakceptował dwuletni kontrakt z New York Knicks. Dzięki niemu zarobił 12 milionów dolarów. W Knicks miał zastąpić Stephona Marbury, którego kontrakt został wykupiony przez klub. Pod względem indywidualnym był to jego najlepszy sezon w karierze. Duhon zdobywał średnio 11,1 punktu na mecz i rozdawał 7,2 asysty. Korzystał bardzo na systemie ataku, który wprowadził do Knicks nowy trener Mike D’Antoni. 29 listopada 2008 ustanowił rekord klubu, notując 22 asysty w jednym meczu przeciwko Golden State Warriors.
Orlando Magic (2010–2012).
8 lipca 2010 podpisał 4-letni kontrakt z Orlando Magic. Tam był zmiennikiem Jameera Nelsona, przez co liczba jego minut spadła. Jego zdobycze na poziomie 2,5 punktu i 2,3 asysty były najgorsze w karierze. W sezonie 2011-12 nieco się poprawił, podnosząc je do 3,8 punktu i 2,4 asysty.
Los Angeles Lakers (2012–2013).
10 sierpnia 2012 przeszedł w ramach wymiany do Los Angeles Lakers. 29 czerwca 2013 został zwolniony przez Lakers.
Statystyki.
NCAA.
Na podstawie Sports-Reference.com 
NBA.
Na podstawie Basketball-Reference.com 

</doc>
<doc id="2742902" url="https://pl.wikipedia.org/wiki?curid=2742902" title="Plewki (gromada)">
Plewki (gromada)

Plewki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Plewki z siedzibą GRN we Plewkach utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Plewki, Mystki Rzym i Włosty Olszanka ze zniesionej gminy Wysokie Mazowieckie oraz Bryki i Dąbrowa Dołęgi ze zniesionej gminy Szepietowo w tymże powiecie. Dla gromady ustalono 9 członków gromadzkiej rady narodowej.
31 grudnia 1959 gromadę Plewki zniesiono, włączając jej obszar do gromad Szepietowo-Stacja (wsie Plewki, Włochy-Olszanka, Mystki-Rzym i Bryki) i Dąbrowa Wielka (wieś Dąbrowa-Dołęgi).

</doc>
<doc id="2742904" url="https://pl.wikipedia.org/wiki?curid=2742904" title="Brzóski Stare (gromada)">
Brzóski Stare (gromada)

Brzóski Stare – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Brzóski Stare z siedzibą GRN we Brzóskach Starych utworzono – jako jedną z 8759 gromad – w powiecie wysokomazowieckim w woj. białostockim, na mocy uchwały nr 24/V WRN w Białymstoku z dnia 4 października 1954. W skład jednostki weszły obszary dotychczasowych gromad Brzóski Stare, Brzóski Tatary, Szymbory Włodki, Szymbory Andrzejowięta i Szymbory Jakubowięta ze zniesionej gminy Szepietowo oraz Brzóski Falki, Brzóski Brzezińskie, Brzóski Markowizna i Brok ze zniesionej gminy Wysokie Mazowieckie w tymże powiecie. Dla gromady ustalono 11 członków gromadzkiej rady narodowej.
31 grudnia 1959 z gromady Brzóski Stare wyłączono wsie Szymbory-Andrzejowięta, Szymbory-Jakubowięta i Szymbory-Włodki włączając je do gromady Jabłoń Kościelna, po czym gromadę Brzóski Stare zniesiono, włączając ją do nowo utworzonej gromady Brzóski-Gromki.

</doc>
<doc id="2742906" url="https://pl.wikipedia.org/wiki?curid=2742906" title="Ajgul Umuralijewa">
Ajgul Umuralijewa



</doc>
<doc id="2742909" url="https://pl.wikipedia.org/wiki?curid=2742909" title="Navruz Jurakobilov">
Navruz Jurakobilov



</doc>
<doc id="2742913" url="https://pl.wikipedia.org/wiki?curid=2742913" title="Rineke Dijkstra">
Rineke Dijkstra

Rineke Dijkstra (ur. 1959 w Sittard) – holenderska fotograficzka, artystka wideo, pracująca w Amsterdamie. Jej prace wystawiano m.in. w Tate Modern (2000), Muzeum Guggenheima w Nowym Jorku (2002, 2012) oraz na Biennale w Wenecji (2001).
Życiorys.
Urodziła się w 1959 roku w Sittard. W latach 1981–1986 uczyła się fotografii w Gerrit Rietveld Academie w Amsterdamie. W 1984 w de Moor w Amsterdamie odbyła się jej pierwsza wystawa indywidualna, trzy lata później otrzymała nagrodę Kodak Award.
Przez kilka lat zajmowała się fotografią komercyjną, tworzoną na potrzeby biznesu. W 1990 roku artystka przeżyła poważny wypadek rowerowy, z powodu którego przez pięć miesięcy była unieruchomiona, a następnie musiała przejść długotrwałą rehabilitację. W 1991 roku Dijkstra wykonała autoportret, przedstawiający zmęczoną artystkę w kostiumie kąpielowym, tuż po wyczerpujących ćwiczeniach rehabilitacyjnych na basenie; fotografia ta stanowiła przełom w jej twórczości. Od 1992 Dijkstra pracowała nad serią zdjęć przedstawiających młodych ludzi w strojach kąpielowych pozujących m.in. na plażach amerykańskich, polskich, ukraińskich; cykl ten przyniósł artystce popularność.
Wystawy indywidualne artystki odbyły się m.in. w Galerie Nationale du Jeu de Paume w Paryżu (2005), Fundació la Caixa d'Estalvis Pensions w Barcelonie (2005), Rudolfinum w Pradze (2006), Marian Goodman Gallery w Nowym Jorku (2010), Tate Liverpool (2010). Jej prace pojawiły się na Biennale w Wenecji (1997, 2001), biennale w São Paulo (1998), Biennale Internationale di Fotografia w Turynie (1999) oraz na triennale fotografii i wideo w Nowym Jorku (2001).
W 2012 roku retrospektywy Dijkstry odbyły się w Muzeum Guggenheima w Nowym Jorku i w Muzeum Sztuki Współczesnej w San Francisco.
Twórczość.
Artystka chętnie tworzy tematyczne serie fotografii. Często portretuje nastolatków, ludzi młodych znajdujących się u progu dojrzałości. Chętnie fotografuje też ludzi tuż po tym, jak podjęli duży fizyczny i emocjonalny wysiłek (np. kobiety po porodzie, toreadorzy po walce). Niektóre z jej fotografii to z kolei serie zdjęć tej samej osoby, dokumentujące jak zmieniała się ona na przestrzeni czasu.
Do jej fotografii należą m.in.:
Dijkstra jest też autorką sztuki wideo, do jej filmów należą m.in. "I See A Woman Crying (Weeping Woman)" (2009; film przedstawia grupę dzieci interpretujących obraz Picassa), "Ruth Drawing Picasso" (2009; film przedstawia dziewczynkę szkicującą obraz Picassa), "The Krazyhouse" (2009; film przedstawia grupę nastolatków tańczących do swojej ulubionej muzyki) i "Annemiek (I wanna be with you)" (1997).

</doc>
<doc id="2742926" url="https://pl.wikipedia.org/wiki?curid=2742926" title="Marta Wawak">
Marta Wawak

Marta Wawak, po mężu Dołęga (ur. 20 września 1979) – polska sztangistka, mistrzyni i reprezentantka Polski.
Była zawodniczką Górala Żywiec. Dwukrotnie zdobyła mistrzostwo Polski (2000 w kategorii 63 kg z wynikiem 170 kg i 2001 w kategorii 69 kg z wynikiem 195 kg), raz brązowy medal mistrzostw Polski (1998 w kategorii 58 kg z wynikiem 135 kg). Reprezentowała Polskę na mistrzostwach Europy seniorek w 2000 – 4. miejsce w kategorii 63 kg z wynikiem 177,5 kg (77,5 kg + 100 kg) i 2001 – 9. miejsce w kategorii 63 kg z wynikiem 195 kg (85 kg + 110 kg). Ten ostatni wynik był jej rekordem życiowym
21 czerwca 2003 poślubiła sztangistę Marcina Dołęgę.

</doc>
<doc id="2742927" url="https://pl.wikipedia.org/wiki?curid=2742927" title="Peter Buck">
Peter Buck



</doc>
<doc id="2742929" url="https://pl.wikipedia.org/wiki?curid=2742929" title="Stefano Allocchio">
Stefano Allocchio

Stefano Allocchio (ur. 18 marca 1962 w Mediolanie) – włoski kolarz torowy i szosowy, dwukrotny medalista torowych mistrzostw świata.
Kariera.
Pierwsze sukcesy w karierze Stefano Allocchio osiągnął w 1983 roku, kiedy zdobył złote medale mistrzostw kraju w madisonie i drużynowym wyścigu na dochodzenie. Rok później wystartował na igrzyskach olimpijskich w Los Angeles, gdzie zajął czternastą pozycję w wyścigu punktowym. Na mistrzostwach świata w Bassano w tej samej konkurencji Włoch zajął trzecie miejsce wśród zawodowców, ulegając jedynie dwóm Szwajcarom: Ursowi Freulerowi i Hansowi Ledermannowi. Wyczyn ten Allocchio powtórzył na rozgrywanych w 1986 roku mistrzostwach świata w Colorado Springs, gdzie wyprzedzili go tylko Freuler oraz Belg Michel Vaarten. Stefano startował również w wyścigach szosowych - wygrał między innymi dwa etapy Giro d'Italia w 1985 i 1980 roku oraz jeden etap Vuelta a España w 1989 roku, jednak w klasyfikacjach generalnych plasował się na odległych pozycjach. Ponadto pięciokrotnie zdobywał mistrzostwo kraju w kolarstwie torowym.

</doc>
<doc id="2742933" url="https://pl.wikipedia.org/wiki?curid=2742933" title="Peter H. Buck">
Peter H. Buck

Sir Peter Henry Buck (; ur. 15 grudnia 1880 w Urenui, zm. 1 grudnia 1951 w Honolulu) – nowozelandzki polityk i antropolog, jeden z najważniejszych badaczy ludów Polinezji.
Był synem Irlandczyka Williama Henry’ego Neala i Maoryski Ngarongo-ki-tua z plemienia Ngati-Mutunga. Swoje maoryskie imię Te Rangi Hīroa odziedziczył – zgodnie z plemiennym obyczajem – po wuju. W 1899 roku ukończył maoryskie kolegium Te Aute, następnie w 1910 medycynę na Uniwersytecie Otago. W latach 1905–1908 jako inspektor do spraw zdrowia działał na rzecz polepszenia warunków sanitarnych i mieszkaniowych rdzennych mieszkańców Nowej Zelandii. Działacz Young Māori Party, w latach 1909–1914 piastował mandat deputowanego do nowozelandzkiego parlamentu. Podczas I wojny światowej służył jako lekarz wojskowy Batalionu Maoryskiego w Egipcie, na półwyspie Gallipoli, we Francji i w Belgii. Po powrocie do kraju pełnił w latach 1919–1927 funkcję dyrektora departamentu ds. higieny Maorysów w nowozelandzkim departamencie zdrowia.
W latach 20. porzucił karierę lekarską i politykę, zwracając swoje zainteresowania ku antropologii. Poświęcił się badaniom etnologicznym nad ludami zamieszkującymi wyspy Polinezji. W 1927 otrzymał posadę w Muzeum im. Bernice Bishop w Honolulu, a w 1936 został jego dyrektorem. Funkcję tę pełnił aż do śmierci. Jako profesor wizytujący wykładał na Uniwersytecie Yale. W 1946 roku otrzymał tytuł szlachecki. Odznaczony został Orderem Wybitnej Służby (1916) i Orderem św. Michała i św. Jerzego w randze Rycerza Komandora (1946). Zmarł w Honolulu, po śmierci jego prochy sprowadzono do ojczyzny i pochowano w Okoki w regionie Taranaki.
Do najważniejszych prac Bucka należą "Vikings of the Sunrise" (1938; wydanie polskie "Wikingowie Pacyfiku" 1983), "Anthropology and Religion" (1939) oraz "The Coming of the Maori" (1947).

</doc>
<doc id="2742938" url="https://pl.wikipedia.org/wiki?curid=2742938" title="Bruno Vicino">
Bruno Vicino

Bruno Vicino (ur. 7 września 1952 w Villorbie) – włoski kolarz torowy i szosowy, sześciokrotny medalista torowych mistrzostw świata.
Kariera.
Pierwszy sukces w karierze Bruno Vicino osiągnął w 1973 roku, kiedy został mistrzem kraju amatorów w szosowym wyścigu ze startu wspólnego. Pięć lat później zdobył złoty medal mistrzostw Włoch w wyścigu ze startu zatrzymanego zawodowców. Na mistrzostwach świata w Besançon w 1980 roku zdobył brązowy medal w tej konkurencji, ulegając jedynie Wilfriedowi Peffgenowi z RFN i Holendrowi René Kosowi. W wyścigu ze startu zatrzymanego Vicino zdobył jeszcze pięć medali mistrzostw świata: złote na MŚ w Zurychu (1983), MŚ w Bassano (1985) i MŚ w Colorado Springs (1986), srebrny na MŚ w Brnie (1981) oraz kolejny brązowy na MŚ w Leicester (1982). Bruno startował także w wyścigach szosowych, zajmując między innymi 61. miejsce w klasyfikacji generalnej Giro d’Italia w 1975 roku, a w 1973 roku wystartował w Tour de Pologne, zwyciężając w trzecim etapie i zajmując drugie miejsce na czwartym etapie tej edycji, w klasyfikacji generalnej uplasował się jednak poza czołową dziesiątką. Nigdy nie brał udziału w igrzyskach olimpijskich.

</doc>
<doc id="2742939" url="https://pl.wikipedia.org/wiki?curid=2742939" title="Konstanty Aleksandrowicz (legionista)">
Konstanty Aleksandrowicz (legionista)

Konstanty Aleksandrowicz ps. „Kostek” (ur. 14 września 1882 w Warszawie, zm. 6 września 1918 w Krakowie) – kapitan piechoty Legionów Polskich, działacz niepodległościowy, kawaler Orderu Virtuti Militari, taternik.
Życiorys.
Urodził się 14 września 1882 w Warszawie, w rodzinie Ludwika, przedsiębiorcy i Eleonory. Był bratem Wacława (1884–1926), kapitana Wojska Polskiego i Heleny po mężu Zawrockiej.
Konstanty uczył się w kilku szkołach średnich: w Warszawie, Chełmie, Marianpolu i Piotrkowie Trybunalskim. Wydalany ze szkół za wrogi stosunek do carskich władz szkolnych. Za udział w pracy w tajnych kółkach socjalistycznych młodzieży szkół średnich usunięty został dyscyplinarnie ze szkoły piotrkowskiej. Maturę uzyskał w Mariampolu. Z powodu zaangażowania w ruch socjalistyczny nie został przyjęty na studia. Odbył wtedy roczną służbę wojskową.
Po zakończeniu służby wojskowej zapisał się na Uniwersytet Warszawski, gdzie nadal był związany z ruchem socjalistycznym. W 1905 wyjechał na rok do Pragi, gdzie uczęszczał na politechnikę. W 1907 został aresztowany przez władze carskie i wydalony z Imperium Rosyjskiego. Ponownie powrócił do Pragi i kontynuował studia. Następnie przeniósł się na politechnikę we Lwowie, gdzie w 1908 r. zapisał się do tworzonego wówczas Związku Walki Czynnej. W ZWC ukończył szkołę oficerską.
Po rozpoczęciu I wojny światowej, wziął udział w walkach prowadzonych przez legiony polskie. Walczył w stopniu porucznika, jako dowódca kompanii w 5 pułku piechoty. 1 października 1915 został ciężko ranny w walkach na Wołyniu. 2 lipca 1915 został awansowany na porucznika, a 1 listopada 1916 na kapitana. Został przewieziony do szpitala w Krakowie, gdzie przybywał aż do swej śmierci. Pochowany na Cmentarzu Rakowickim.

</doc>
<doc id="2742940" url="https://pl.wikipedia.org/wiki?curid=2742940" title="Te Rangi Hīroa">
Te Rangi Hīroa



</doc>
<doc id="2742944" url="https://pl.wikipedia.org/wiki?curid=2742944" title="Luigi Bielli">
Luigi Bielli

Luigi Bielli (ur. 21 czerwca 1964 w Sienie) – włoski kolarz torowy i szosowy, srebrny medalista torowych mistrzostw świata.
Kariera.
Największy sukces w karierze Luigi Bielli osiągnął w 1986 roku, kiedy zdobył srebrny medal w wyścigu ze startu zatrzymanego amatorów podczas mistrzostw świata w Colorado Springs 1986. W wyścigu tym uległ jedynie swemu rodakowi Mario Gentilemu, a bezpośrednio wyprzedził Austriaka Rolanda Königshofera. Bielli startował także w wyścigach szosowych, zwyciężając między innymi we włoskim Settimana Lazio w latach 1987 i 1988 oraz w klasyfikacji generalnej hiszpańskiego Cinturón a Mallorca w 1988 roku. Nigdy nie startował na igrzyskach olimpijskich.

</doc>
<doc id="2742945" url="https://pl.wikipedia.org/wiki?curid=2742945" title="Wydział Architektury Politechniki Krakowskiej">
Wydział Architektury Politechniki Krakowskiej

Wydział Architektury Politechniki Krakowskiej – szkoła architektury, jeden z wydziałów współtworzących Politechnikę Krakowską od początku jej istnienia. W ramach programów Socrates-Erasmus do różnych krajów europejskich wyjeżdża ponad 100 studentów, a kilkunastu do Stanów Zjednoczonych i Kanady. W 2000 roku kierunek architektura i urbanistyka uzyskał akredytację Royal Institute of British Architects.
Na wydziale prowadzenia są studia na kierunku architektura i urbanistyka, a od roku 2000/2001 kształci studentów również na kierunku architektura krajobrazu.
Koła naukowe.
Wydział Architektury

</doc>
<doc id="2742946" url="https://pl.wikipedia.org/wiki?curid=2742946" title="Aristidis Moraitinis (lotnik)">
Aristidis Moraitinis (lotnik)

Aristidis Moraitinis (, ur. 1891, zm. 22 grudnia 1918) – grecki wojskowy, oficer marynarki i pionier lotnictwa morskiego, jedyny grecki as myśliwski okresu I wojny światowej.
Życiorys.
Urodził się w 1891 roku. W 1910 roku wstąpił do Królewskiej Marynarki Wojennej Grecji. W chwili wybuchu I wojny bałkańskiej w październiku 1910 roku pełnił funkcję zastępcy dowódcy torpedowca nr 15. 6 lutego (24 stycznia według starego stylu) 1913 roku wziął udział w pierwszej w historii misji bojowej lotnictwa morskiego: wraz z pilotem porucznikiem Michailem Mutusisem przeprowadził na wodnosamolocie Farman MF.7 lot rozpoznawczy nad tureckimi okrętami stacjonującymi w Dardanelach, zrzucając cztery małe bomby na pozycje nieprzyjaciela. Bombardowanie nie wyrządziło żadnych szkód (według Turków trzy z bomb spadły do wody, czwarta eksplodowała na lądzie z dala od jakichkolwiek instalacji), podobnie jak ostrzał samolotu przez Turków, ale w drodze powrotnej lotnicy musieli awaryjnie wodować z uwagi na problemy z silnikiem. Ich maszyna została następnie wzięta na hol przez grecki niszczyciel „Velos” i bezpiecznie doprowadzona do bazy w Mudros.
W 1914 roku Moraitinis został jednym z trzech pierwszych ochotników z greckiej floty, którzy odbyli kurs pilotażu. 22 września 1914 roku otrzymał brytyjską licencję pilota nr 1087. W tym samym roku doprowadził do utworzenia akademii lotnictwa morskiego oraz pierwszych greckich zakładów lotniczych. W pierwszym okresie wojny Grecja pozostawała neutralna na skutek polityki króla Konstantyna I. W jego konflikcie z popierającym ententę premierem Elefteriosem Wenizelosem Moraitinis opowiedział się po stronie proalianckiej. Od ostatnich miesięcy 1916 roku dołączył do wojsk wiernych rządowi tymczasowemu w Salonikach, a 9 marca 1917 roku odbył pierwszy lot bojowy nad pozycjami bułgarskimi.
31 marca przeprowadził śmiały nocny atak na lotnisko przeciwnika oraz stację kolejową w Dramie, wywołując znaczne zniszczenia obu obiektów. W maju dowodzony przez niego dywizjon został zreorganizowany jako część 2. skrzydła Royal Naval Air Service, operującego na froncie macedońskim. Jednocześnie Brytyjczycy przekazali Grekom samoloty Sopwith 1½ Strutter i Sopwith Camel w miejsce przestarzałych Farmanów HF.27. Po formalnym przystąpieniu Grecji do wojny po stronie państw ententy (29 czerwca 1917 roku), greccy piloci rozpoczęli działania przeciwko Turcji i jej siłom morskim stacjonującym w Dardanelach. Po jednym z udanych nalotów bombowych, Moraitinis został odznaczony brytyjskim Distinguished Service Order.
20 stycznia 1918 roku brytyjskie lotnictwo podjęło próbę zniszczenia tureckiego krążownika liniowego „Yavuz Sultan Selim”, uszkodzonego po rajdzie na Imroz i osadzonego na mieliźnie w cieśninie. Lecący na Camelu Moraitinis starł się w obronie bombowców z dziesięcioma nieprzyjacielskimi myśliwcami, zgłaszając zestrzelenie trzech z nich (raport strony przeciwnej mówi o dwóch utraconych maszynach). Przez kolejnych pięć dni Brytyjczycy i wspierający ich Grecy próbowali bezskutecznie atakować unieruchomiony okręt. Do końca wojny Moraitinis i dowodzony przezeń dywizjon przeprowadzili jeszcze szereg akcji przeciwko tureckim i niemieckim wojskom w rejonie Morza Egejskiego. Ogółem w czasie działań wojennych Moraitinis odbył 185 misji bojowych, 20 razy starł się w powietrzu z samolotami przeciwnika, zgłaszając zestrzelenie dziewięciu maszyn, co dało mu tytuł jedynego greckiego asa myśliwskiego I wojny światowej. Poza brytyjskim DSO był również odznaczony greckim Krzyżem Wojennym, otrzymał także w darze samolot Airco DH.9 z inskrypcją „To the Commander A. Moraitinis, D.S.O.”.
Aristidis Moraitinis zginął 22 grudnia 1918 roku, lecąc samolotem Breguet 14 z Salonik do Aten. W złych warunkach pogodowych rozbił się o zbocza Olimpu.

</doc>
<doc id="2742948" url="https://pl.wikipedia.org/wiki?curid=2742948" title="Maic Malchow">
Maic Malchow

Maic Malchow (ur. 11 października 1962 w Bornie) – niemiecki kolarz torowy reprezentujący NRD, złoty medalista mistrzostw świata.
Kariera.
Największy sukces w karierze Maic Malchow osiągnął w 1986 roku, kiedy na mistrzostwach w Colorado Springs zdobył złoty medal w wyścigu na 1 km. W zawodach tych bezpośrednio wyprzedził Martina Vinnicombe'a z Australii oraz swego rodaka Jensa Glücklicha. Dwa lata później Malchow wystartował w tej samej konkurencji na igrzyskach olimpijskich w Seulu, kończąc rywalizację na szóstej pozycji. W 1980 roku zdobył dwa złote medale mistrzostw świata juniorów: w wyścigu na 1 km oraz w sprincie indywidualnym. Ponadto wielokrotnie zdobywał medale mistrzostw NRD, w tym cztery złote - w latach 1981, 1984, 1986 i 1988.

</doc>
<doc id="2742951" url="https://pl.wikipedia.org/wiki?curid=2742951" title="Matías Aguirregaray">
Matías Aguirregaray

Matías Aguirregaray Guruceaga (ur. 1 kwietnia 1989 w Porto Alegre) – urugwajski piłkarz pochodzenia hiszpańskiego z obywatelstwem brazylijskim występujący na pozycji prawego obrońcy, obecnie zawodnik hiszpańskiego UD Las Palmas.
Kariera klubowa.
Aguirregaray urodził się w brazylijskim mieście Porto Alegre, gdzie jego ojciec Óscar, również piłkarz, występował w zespole SC Internacional. Po powrocie rodziny do Urugwaju rozpoczął treningi w akademii juniorskiej drużyny CA Peñarol z siedzibą w stołecznym mieście Montevideo. Do ekipy seniorów został włączony jako osiemnastolatek i w urugwajskiej Primera División zadebiutował w sezonie 2007/2008, kiedy to jego klub zdobył wicemistrzostwo kraju. Młody zawodnik szybko wywalczył sobie miejsce w pierwszym składzie i w rozgrywkach 2009/2010 znacząco pomógł Peñarolowi w osiągnięciu tytułu mistrzowskiego. W październiku 2010 na kolejne kilka miesięcy dołączył do hiszpańskiego trzecioligowca Terrassa FC, wyłącznie w celu otrzymania obywatelstwa tego kraju, co pomogłoby mu w późniejszym czasie znaleźć zatrudnienie w mocniejszych klubach z Europy. W barwach Terrassy nie rozegrał ani jednego spotkania.
Latem 2011 Aguirregaray powrócił do ojczyzny, do Montevideo Wanderers, jednak natychmiast został wypożyczony na rok z opcją pierwokupu do włoskiego US Città di Palermo za sumę 250 tysięcy euro. W Serie A zadebiutował 21 września 2011 w wygranym 3:2 spotkaniu z Cagliari Calcio, ogółem w barwach Palermo rozgrywając dwanaście ligowych meczów i zajął ze swoją drużyną miejsce w dolnej połowie tabeli. We wrześniu 2012 został zawodnikiem rumuńskiego zespołu CFR Cluj.
Kariera reprezentacyjna.
W 2009 roku Aguirregaray został powołany do reprezentacji Urugwaju U-20 na Młodzieżowe Mistrzostwa Ameryki Południowej. Pełnił tam rolę podstawowego gracza drużyny, wpisując się na listę strzelców w wygranym 2:1 spotkaniu z Kolumbią, za to jego kadra zajęła ostatecznie trzecie miejsce i zakwalifikowała się na Mistrzostwa Świata U-20 w Egipcie. Tam z kolei Urugwajczycy zakończyli swój udział w turnieju na 1/8 finału, za to sam zawodnik rozegrał dwa mecze. W 2012 roku znalazł się w ogłoszonym przez selekcjonera Óscara Tabáreza składzie reprezentacji Urugwaju U-23 na Igrzyska Olimpijskie w Londynie. W tych rozgrywkach Urugwaj nie wyszedł z grupy, notując zwycięstwo i dwie porażki, a on sam wystąpił w dwóch spotkaniach.
W seniorskiej reprezentacji Urugwaju Aguirregaray zadebiutował za kadencji selekcjonera Óscara Tabáreza, 14 listopada 2012 w wygranym 3:1 meczu towarzyskim z Polską.

</doc>
<doc id="2742953" url="https://pl.wikipedia.org/wiki?curid=2742953" title="Kościół Niepokalanego Poczęcia Najświętszej Maryi Panny w Bytyniu">
Kościół Niepokalanego Poczęcia Najświętszej Maryi Panny w Bytyniu

Kościół Niepokalanego Poczęcia Najświętszej Maryi Panny – znajduje się we wsi Bytyń. Dzisiejszy kościół stoi prawdopodobnie tam, gdzie stał jego drewniany poprzednik. Obecna budowla została zbudowana na początku XVI wieku, i otrzymała wezwanie św. Mikołaja. Był to jednonawowy budynek w stylu gotyckim. W 1608 kościół przeszedł większy remont, po którym otrzymał wezwanie Niepokalanego Poczęcia Najświętszej Maryi Panny. Podczas II wojny światowej, kościół został zdewastowany, a w jego wnętrzu urządzono magazyn książek.
Ostatni większy remont kościół przeszedł na przełomie XX i XXI wieku. Uroczysta konsekracja odbyła się 12 grudnia 2004, konsekratorem był arcybiskup Stanisław Gądecki.

</doc>
<doc id="2742954" url="https://pl.wikipedia.org/wiki?curid=2742954" title="Dieter Giebken">
Dieter Giebken

Dieter Giebken (ur. 9 grudnia 1959 w Münster) – niemiecki kolarz torowy i szosowy reprezentujący RFN, pięciokrotny medalista torowych mistrzostw świata.
Kariera.
Pierwsze sukcesy w karierze Dieter Giebken osiągnął w 1978 roku, kiedy zdobył złote medale mistrzostw kraju w wyścigu tandemów oraz sprincie indywidualnym. Na mistrzostwach świata w Amsterdamie w 1979 roku razem z Hansem-Peterem Reimannem zdobył srebrny medal w tandemach. W parze z Fredym Schmidtke powtórzył ten wynik na mistrzostwach w Brnie w 1981 roku i mistrzostwach w Leicester w 1982 roku. Podczas mistrzostw świata w Zurychu w 1983 roku Schmidtke i Giebken zajęli trzecie miejsce w tej konkurencji, zostali jednak zdyskwalifikowani za doping. W 1985 roku Giebken wystartował w keirinie na mistrzostwach świata w Bassano, gdzie wywalczył brązowy medal, przegrywając tylko z Ursem Freulerem ze Szwajcarii i Włochem Ottavio Dazzanem. Ostatni medal zdobył na rozgrywanych w 1986 roku mistrzostwach świata w Colorado Springs, gdzie rywalizację w keirinie zakończył na drugiej pozycji za Belgiem Michelem Vaartenem. Startował także w wyścigach szosowych, ale głównie na arenie krajowej. Wielokrotnie zdobywał medale torowych mistrzostw kraju, ale nigdy nie wystąpił na igrzyskach olimpijskich.

</doc>
<doc id="2742960" url="https://pl.wikipedia.org/wiki?curid=2742960" title="Tarcisio Isao Kikuchi">
Tarcisio Isao Kikuchi

 – japoński duchowny rzymskokatolicki, werbista, arcybiskup Tokio od 2017. 
Życiorys.
W marcu 1985 złożył śluby zakonne w zgromadzeniu werbistów. 15 marca 1986 przyjął święcenia kapłańskie. Po święceniach pracował jako misjonarz w Ghanie. W 1993 wrócił do kraju i został nauczycielem w zakonnym postulacie, zaś rok później objął funkcję radnego japońskiej prowincji zgromadzenia. Od 1999 przełożony tejże prowincji.
29 kwietnia 2004 papież Jan Paweł II powierzył mu urząd biskupa Niigaty. Sakry udzielił mu 20 września 2004 Peter Takeo Okada, ówczesny arcybiskup metropolita Tokio.
25 października 2017 papież Franciszek mianował go arcybiskupem metropolitą Tokio. Ingres odbył się 16 grudnia 2017.

</doc>
<doc id="2742961" url="https://pl.wikipedia.org/wiki?curid=2742961" title="A Song for You (album Carpenters)">
A Song for You (album Carpenters)

A Song for You – czwarty studyjny album w dyskografii duetu The Carpenters. Ukazał się nakładem wytwórni A&amp;M Records 13 czerwca 1972 r. pod numerem katalogowym SP 3511. Zawiera m.in. takie przeboje jak: „Hurting Each Other”, „Goodbye to Love”, „Top of the World”. W podsumowaniu rocznym listy najlepszych albumów za cały rok 1972 w USA według Billboardu uplasował się na 78 pozycji. W samych Stanach Zjednoczonych rozszedł się w nakładzie ponad 3 mln egzemplarzy uzyskując status potrójnie platynowej płyty.
Lista utworów.
Strona A
Strona B
Twórcy.
 *Fotografia – Bill Hennigar
Single.
Hurting Each Other.
Singiel 7” wydany w USA w 1971 przez A&amp;M Records) (A&amp;M 1322)
Bless the Beasts and Children.
Singiel 7” wydany w Japonii w 1972 przez A&amp;M Records) (AM-114)
It's Going to Take Some Time.
Singiel 7” wydany w USA w 1972 przez A&amp;M Records (A&amp;M 1351)
Goodbye to Love.
Singiel 7” wydany w USA w 1972 przez A&amp;M Records (A&amp;M 1367)
Top of the World.
Singiel 7” wydany w USA w 1973 przez A&amp;M Records (A&amp;M 1468)
I Won't Last a Day Without You.
Singiel 7” wydany w USA w 1974 przez A&amp;M Records) (A&amp;M 1521)

</doc>
<doc id="2742964" url="https://pl.wikipedia.org/wiki?curid=2742964" title="USS G-4 (SS-26)">
USS G-4 (SS-26)

USS G-4 (SS-26) – amerykański unikatowy okręt podwodny wybudowany w stoczni William Cramp &amp; Sons, stanowiący w dużej mierze powiększoną wersję opracowanego przez Cesare Laurenti'ego włoskiego okrętu Foca, z silniejszym uzbrojeniem torpedowym i większym kioskiem. Nacisk jaki położono przy opracowywaniu projektu na zdolności operacyjne okrętu, kontrastował ze współczesnymi mu konstrukcjami amerykańskimi opracowywanymi przez Johna Hollanda, w projektach których akcentowano zwłaszcza sprawność pływania podwodnego. Początkowo jednostka nosiła nazwę Thresher, jednakże przed wodowaniem okrętu 15 sierpnia 1912 roku, oznaczenie okrętu zostało zmienione na G-4. Okręt pływał operacyjnie w marynarce amerykańskiej podczas I wojny światowej, po czym 5 września 1919 roku został wycofany ze służby. Jednostka była jedynym przedstawicielem swojego typu.

</doc>
<doc id="2742979" url="https://pl.wikipedia.org/wiki?curid=2742979" title="Objawienia maryjne z Medziugoria">
Objawienia maryjne z Medziugoria

Objawienia maryjne z Medziugoria – seria domniemanych objawień maryjnych, które miały rozpocząć się w Medziugoriu w czerwcu 1981 i zgodnie z relacją sześciu osób widzących objawienia mają trwać do dziś. Kościół katolicki bada prawdziwość tych objawień. Do tej pory ich nie odrzucił ani nie potwierdził.
Historia objawień.
Pierwsze dni objawień.
Pierwsze objawienie dzieciom miało mieć miejsce w godzinach wieczornych 24 czerwca 1981 we wsi Bijakovići, na wzgórzu Crnica należącym do parafii Medziugorie, w części tego wzgórza zwanej Podbrdo. Następnego dnia dzieci wróciły na to samo miejsce, dwoje z nich nie przyszło, a w zamian za nich przyszło dwoje innych. Tego dnia, tj. 25 czerwca 1981, ukształtowała się szóstka tzw. "widzących". Następnego dnia (26 czerwca) ukazująca się dzieciom "Pani" (w języku chorwackim: "Gospa") miała przedstawić się im jako "Błogosławiona Dziewica Maryja" (chorw. "Blažena Djevica Marija"). Pierwsze objawienia na Wzgórzu trwały do 29 czerwca 1981, po czym zostały przeniesione do kościoła w Medziugoriu.
Pierwsze lata objawień.
Objawienia miały mieć miejsce w tym czasie podczas różańca odmawianego przed wieczorną Mszą Świętą, najpierw w Kościele w głównej nawie, potem w salce naprzeciw zakrystii, po czym zostały przeniesione na plebanię i później na chór Kościoła.
Objawienia obecnie.
Obecnie spośród „widzących”, troje twierdzi, że ma codzienne objawienia – Vicka, Ivan i Marija. Pozostała trójka z nich utrzymuje, że ma objawienia raz do roku (Jakov, Ivanka, Mirjana). Objawienia wedle świadectwa widzących mają miejsce tam, gdzie oni aktualnie przebywają. Czasami objawienia przybierają charakter publiczny, gdy gromadzą się na nich tysiące pielgrzymów, jak w przypadku objawień Mirjany z każdego drugiego dnia miesiąca (miały miejsce do 18 marca 2020), zwykle w Medziugorju oraz w przypadku Ivana, Mariji i rzadziej Vicki, którzy czasami zapraszani są do wielu krajów na świecie, np. do Austrii czy do Libanu. Publiczne „objawienia” nie są jednak widziane przez publiczność, która jedynie obserwuje widzącego. Zjawisko objawień w trakcie ich trwania badane jest także obecnie przez Kościół i powołaną przez niego komisję do zbadania objawień.
"Widzący".
Terminem "widzący" określa się sześć osób. Należą do nich:
Przesłanie Matki Bożej i jej orędzia.
Z objawieniami związane są orędzia – krótkie przesłania Matki Bożej, wezwania do przyjęcia zbawienia danego w Chrystusie, pogłębienia wiary w Boga i do pełniejszego zjednoczenia z Jezusem. Orędzia przekazywane są od samego początku objawień. Najważniejsze z orędzi to jednak tzw. orędzia czwartkowe przekazywane przez Matkę Bożą od 1 marca 1984 do 8 stycznia 1987 oraz orędzia z każdego dwudziestego piątego dnia miesiąca przekazywane do dziś od 25 stycznia 1987, dawane jako kontynuacja orędzi czwartkowych. Orędzia adresowane są ostatecznie do całego świata, całej ludzkości. Poruszane są w nich m.in. następujące kwestie:
Stanowisko Kościoła katolickiego.
Obecna ocena.
W 2010 papież Benedykt XVI powołał specjalną komisję (Międzynarodowa komisja ds. objawień z Medziugoria) do zbadania tzw. objawień. Komisji przewodniczył kard. Camillo Ruini. Składała się ona z kilkunastu specjalistów, teologów, duchownych i osób świeckich. Prace zakończyła w 2014 przekazując swoje wnioski właściwym dykasteriom.
Aktualnie obowiązującym stanowiskiem Kościoła jest Oświadczenie Konferencji Episkopatu byłej Jugosławii z Zadaru z 9–11 kwietnia 1991 (tzw. Oświadczenie Zadarskie). Stanowisko to potwierdziła w 1998 Kongregacja Nauki Wiary:
W Deklaracji z Zadaru z jednej strony Kościół nie odrzuca tzw. objawień z Medziugoria, zezwalając na pielgrzymki do tego miejsca, nie wskazując na żadne błędy doktrynalne. Z drugiej zaś strony w oświadczeniu nie znajdujemy także oficjalnego uznania objawień, co oznacza, że kwestia prawdziwości objawień stanowi, jak sami biskupi zaznaczają, przedmiot dalszych badań: „będą kontynuowane na bieżąco badania wydarzeń w Medziugorju”
Kongregacja Nauki Wiary w latach 1995–1996 powtórzyła opinię Konferencji Episkopatu, dodając: „Z tego wynika, że nie należy organizować oficjalnych, tak parafialnych, jak diecezjalnych pielgrzymek do Medziugoria, rozumianego jako miejsce autentycznych objawień Maryjnych, bo byłoby to niezgodne z tym, co stwierdzili poprzednio biskupi byłej Jugosławii”.
11 lutego 2017 papież Franciszek zlecił arcybiskupowi Henrykowi Hoserowi udanie się do Medziugoria w charakterze Specjalnego Wysłannika Stolicy Apostolskiej, w celu dokładniejszego poznania tamtejszej sytuacji duszpasterskiej, a zwłaszcza potrzeb wiernych, którzy tam pielgrzymują, i w oparciu o to zasugerowanie ewentualnych inicjatyw duszpasterskich na przyszłość. Misja ta zakończyła się latem 2017. Następnie 31 maja 2018 papież Franciszek mianował arcybiskupa Henryka Hosera specjalnym wizytatorem apostolskim dla parafii Madziugorie. W związku ze śmiercią abp. Hosera, 27 listopada 2021 papież Franciszek mianował nowego wizytatora apostolskiego dla parafii Medziugorie, którym został abp Aldo Cavalli.
12 maja 2019 papież Franciszek zezwolił na pielgrzymki do Medziugoria, które od tej pory mogą być organizowane oficjalnie przez diecezje i parafie. Wcześniej pielgrzymki do Medziugoria mogły być organizowane tylko przez osoby świeckie. Kościół zalecał jednak, aby takim pielgrzymkom towarzyszyli duchowni.
Obecnie obowiązujące decyzje nie oznaczają jednak uznania przez Kościół mających zachodzić tam od 1981 objawień Matki Bożej.
Stanowisko biskupów miejsca.
Pierwszym uprawnionym do oceny nadprzyrodzoności objawień jest biskup diecezji na terenie której mają miejsca objawienia. I tak Pavao Žanić, były biskup ordynariusz diecezji mostarsko-duvnijskiej, na terenie której znajduje się parafia Medziugorie, twierdził, iż objawienia są fałszywe. Powołana przez tego biskupa komisja diecezjalna, pracująca w latach 1984–1986, opowiedziała się zdecydowaną większością głosów za "non constat de supernaturalitate" ("nie stwierdza się nadprzyrodzoności"). Przy czym, po pierwsze, wyniki komisji zostały przez Watykan odrzucone – Kongregacja Nauki Wiary rozwiązała tę komisję przekazując sprawę Episkopatowi Jugosławii. Po drugie, pierwotne stanowisko biskupa Žanicia było jak najbardziej przychylne Medziugoriu. Krytycy zmiany stanowiska biskupa miejsca wskazują, iż uległ on naciskom komunistów, którzy chcieli ukrócić objawienia, ponieważ wywoływały masowy zryw religijny, którego się obawiali. Rada wykonawcza Organów Bezpieczeństwa Jugosławii groziła biskupowi więzieniem, postawiwszy mu wcześniej zarzut popierania Medziugoria. Milicjanci nocą odwiedzali siedzibę biskupa.
Również stanowisko obecnego biskupa miejsca Ratko Perica jest krytyczne wobec fenomenu objawień:
W liście z 2 października 1997 biskup Perić, orzekł nie tylko "non constat de supernaturalitate", lecz "constat de non supernaturalitate", czyli stwierdził, że objawienia nie są nadprzyrodzone. Biskup zadeklarował jednak otwartość na wszelkie badania, jakie Stolica Święta jako najwyższa instancja Kościoła katolickiego chciałaby przeprowadzić. W 2009 biskup Ratko Perić przypomniał negatywne stanowisko Kościoła dotyczące domniemanych objawień i zwrócił uwagę, że kościół św. Jakuba w Medziugoriu nie jest sanktuarium.
Znaczenie objawień.
Abp Henryk Hoser o Medziugorje:
Do Medziugorja przybywa ok. 3,5 miliona pielgrzymów rocznie, w tym kilka tysięcy księży i duchownych. Najliczniejsze grupy pochodzą z Polski i Włoch.
Według krytyków objawień są one mamieniem szatańskim i stanowią zagrożenie dla życia duchowego.
Wśród osób wierzących w objawienia i wyrażających swoje pozytywne opinie mówi się o ogromnym znaczeniu objawień, wskazując na ich rolę dziejową: są naglącym wołaniem Matki Zbawiciela do ludzkości, by wróciła na drogę do Boga, wskazującej wzór życia chrześcijańskiego, wypełnieniem wszystkich objawień maryjnych.

</doc>
<doc id="2742982" url="https://pl.wikipedia.org/wiki?curid=2742982" title="Serranochromis macrocephalus">
Serranochromis macrocephalus

Serranochromis macrocephalus – gatunek słodkowodnej, drapieżnej ryby okoniokształtnej z rodziny pielęgnicowatych (Cichlidae), cenionej przez wędkarzy. W języku polskim nazywana jest tilapią wielkogłową.
Występowanie.
Afryka Środkowa i Południowa – gatunek szeroko rozprzestrzeniony w południowej zlewni Konga od Luapula, Lulua i Kasai w Demokratycznej Republice Konga po rzeki północnej Namibii i Botswany. W jeziorze Kariba występuje licznie. Występuje w różnorodnych siedliskach: bystrzach, kanałach zalewowych, lagunach, zarówno nad dnem piaszczystym, jak i skalistym. W jeziorach preferuje wody gęsto porośnięte roślinami.
Wymiary.
Dorosłe osobniki osiągają przeciętnie do 28 cm długości całkowitej (TL), maksymalnie do 35 cm długości standardowej (SL) i do 1,5 kg masy ciała.
Biologia i ekologia.
"Serranochromis macrocephalus" żywi się owadami i małymi rybami chwytanymi w pobliżu dna. Dojrzewa po roku (do dwóch lat). Samce dojrzewają po osiągnięciu około 17 cm, a samice – 14 cm długości. Okres godowy odbywa wiosną i wczesnym latem przy niskim poziomie wód, przed corocznymi powodziami. 
Samica składa stosunkowo niewielką liczbę jaj, które są następnie inkubowane w pysku (pyszczak).
Zagrożenia i ochrona.
W niektórych regionach (Luapula i jezioro Mweru) stwierdzono przełowienie tego gatunku. Również górnictwo w regionie Katanga oraz wykorzystywanie przez wędkarzy toksycznych roślin uznawane są za potencjalne zagrożenia. Od 2007 roku podejmowane są działania ochronne.

</doc>
<doc id="2742984" url="https://pl.wikipedia.org/wiki?curid=2742984" title="Józef Janicki">
Józef Janicki

Józef Janicki (ur. 21 kwietnia 1904 w Bremie, zm. 4 kwietnia 1980 w Poznaniu) – polski technolog żywności, profesor.
Życiorys.
Urodził się w Niemczech, w Bremie, a po odzyskaniu przez Polskę niepodległości jego rodzina przeprowadziła się do Gniezna. Tam w 1923 w Państwowym Gimnazjum im. Bolesława Chrobrego zdał maturę.
Absolwent Wydziału Matematyczno-Przyrodniczego Uniwersytetu Poznańskiego (1929, praca "Próby otrzymywania alfadwuketofenoli przy pomocy reakcji Hoescha"). Od 1927 asystent w Katedrze Technologii Rolnej Wydziału Rolno-Leśniczego UP. Interesował się przede wszystkim chemią i biosyntezą witamin (zwłaszcza z grupy B) oraz chemią białek zwierząt (34 rozprawy w czasopismach polskich i zagranicznych). W poznańskim oddziale PAN utworzył Komisję Nauki o Żywności. Przyczynił się do otwarcia Wydziału Technologii Żywności na Akademii Rolniczej w Poznaniu (pierwszy dziekan). 20 kwietnia 1939 uzyskał habilitację jako docent technologii rolniczej na Wydziale Rolniczo-Leśnym UP.
W 1931 ożenił się z Felicją Ast, z którą miał 2 synów: Andrzeja (ur. 1936) i Krzysztofa (ur. 1946).
W czasie II wojny światowej więzień KL Posen, następnie przesiedlony do Generalnego Gubernatorstwa jako robotnik przymusowy.
W 1948 otrzymał tytuł profesora nadzwyczajnego, a w 1959 – zwyczajnego. Był członkiem korespondentem (1963), a następnie rzeczywistym (1971) PAN. Był też członkiem Międzynarodowego Towarzystwa Badań w zakresie Żywności i Żywienia oraz Europejskiej Federacji Inżynierii Chemicznej. W Międzynarodowym Stowarzyszeniu dla Chemii Zbóż pełnił funkcję przewodniczącego grupy roboczej ds. oznaczeń witamin.
Opublikował 273 publikacje naukowe. Wychował dwóch członków PAN, 17 profesorów i 10 docentów (w jego zespole rozpoczynali karierę naukową m.in. Kazimierz Szebiotko i Eugenia Sobkowska). 
Został pochowany na cmentarzu św. Jana Vianneya w Poznaniu. 
Jego imię nosi jedna z sal wykładowych Uniwersytetu Przyrodniczego w Poznaniu, a na ścianie dawnej siedziby Katedry Technologii Rolnej (ul. Mazowiecka 48) znajduje się poświęcona mu tablica pamiątkowa.

</doc>
<doc id="2742989" url="https://pl.wikipedia.org/wiki?curid=2742989" title="Piszczaty-Piotrowięta (gromada)">
Piszczaty-Piotrowięta (gromada)

Piszczaty-Piotrowięta – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Piszczaty-Piotrowięta z siedzibą GRN w Piszczatach-Piotrowiętach utworzono 31 grudnia 1959 w powiecie wysokomazowieckim w woj. białostockim z obszarów zniesionych gmin Wnory Stare i Stypułki-Szymany.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2742993" url="https://pl.wikipedia.org/wiki?curid=2742993" title="Brzóski-Gromki (gromada)">
Brzóski-Gromki (gromada)

Brzóski-Gromki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Brzóski-Gromki z siedzibą GRN w Brzóskach-Gromkach utworzono 31 grudnia 1959 w powiecie wysokomazowieckim w woj. białostockim z obszarów zniesionych gmin Brzóski Stare i Kalinowo-Czosnowo.
1 stycznia 1969 gromadę Brzóski-Gromki zniesiono, włączając jej obszar do nowo utworzonej gromady Wysokie Mazowieckie, oprócz wsi Kalinowo Stare, którą włączono do gromady Ruś Stara.

</doc>
<doc id="2742995" url="https://pl.wikipedia.org/wiki?curid=2742995" title="Keith Caputo">
Keith Caputo



</doc>
<doc id="2743005" url="https://pl.wikipedia.org/wiki?curid=2743005" title="Fernando Pimenta">
Fernando Pimenta

Fernando Ismael Fernandes Pimenta (ur. 13 sierpnia 1989 w Ponte de Lima) – portugalski kajakarz, dwukrotny medalista olimpijski, trzykrotny mistrz świata i pięciokrotny Europy, czterokrotny srebrny medalista igrzysk europejskich, dwukrotny mistrz uniwersjady.
Igrzyska olimpijskie.
Na igrzyskach zadebiutował podczas igrzysk olimpijskich w Londynie. Razem z Emanuelem Silvą zdobył srebrny medal w dwójce na 1000 metrów, przegrywając z Węgrami o 0,053 sekundy. Na trzecim miejscu rywalizację skończyli Niemcy. Był to zarazem jedyny medal reprezentacji Portugalii na tych zawodach. Początkowo byli zgłoszeni również na dystans 200 metrów, jednak nie zdecydowali się w nim wystąpić. Był chorążym reprezentacji podczas ceremonii zamknięcia.
Na następnych igrzyskach olimpijskich w Rio de Janeiro w rywalizacji jedynek na 1000 metrów zajął w finale A piąte miejsce, tracąc do podium niecałe dwie sekundy. Na tych samych igrzyskach rywalizował także w konkurencji czwórek na dystansie 1000 m. Razem z Emanuelem Silvą, João Ribeiro oraz Davidem Fernandesem zajęli 6. pozycję, do brązowego medalu tracąc ponad dwie sekundy.
Na letnich igrzyskach olimpijskich rozgrywanych w Tokio wystartował w konkurencji jedynek na dystansie 1000 m. Fazę eliminacyjną zakończył na 1. pozycji z rezultatem 3:40,323, fazę półfinałową również na 1. pozycji z rezultatem 3:22,942 a w finale uzyskał rezultat czasowy 3:22,478 i otrzymał brązowy medal.
W 2012 roku otrzymał Złoty Glob za najlepszego sportowca w Portugalii razem z Emanuelem Silvą.

</doc>
<doc id="2743009" url="https://pl.wikipedia.org/wiki?curid=2743009" title="Ludwik Śliwiński">
Ludwik Śliwiński

Ludwik Śliwiński (ur. 1857 w Uchrymowie pow. Sokal, zm. 19 marca 1923 w Warszawie) – aktor, reżyser, dyrektor teatru. Autor świetności operetki warszawskiej jego czasów.
Życiorys.
Syn Franciszka i Marii z Matjuków i prawdopodobnie ojciec Ireny Leśniewskiej. Po ukończeniu szkoły średniej ok. 1874 grywał role amantów we Lwowie. W latach 1880-82 był aktorem Teatru Krakowskiego. 10 września 1882 debiutował w WTR w roli Kazimierza ("Czartoska ława"), gdzie uzyskał stały angaż jako aktor i reżyser.
13 lutego 1890 został mianowany dyrektorem operetki WTR. Od 1894 nie występował już jako aktor poświęcając się całkowicie pracy kierownika, reżysera, tłumacza i adaptatora utworów dramatycznych i operetkowych. W latach 1901–1914 wyreżyserował 78 spektakli. 
Nie był wybitnym aktorem. Był za to ambitnym kierownikiem teatrów. Jako reżyser Teatru Małego wymienił w nim dekoracje na nowe. Obejmując kierownictwo operetki gruntownie wyremontował jej lokal Teatr Nowy, wprowadzając m.in. oświetlenie gazowe. Ponieważ warszawska operetka mieszcząca się przy ul. Królewskiej mogła pomieścić jedynie 700 osób, do 1901 Śliwiński wybudował jej nowy gmach przy ul. Hipotecznej 8 nazywając go Teatrem Nowości. Mieściło się tam 1300 widzów.
Skompletował świetny zespół zapewniając operetce warszawskiej niebywałe powodzenie. Do zespołu operetki należeli artyści tej miary co: Wiktoria Kawecka, Wanda Manowska, Rufin Morozowicz, Lucyna Messal, Antoni Fertner, Bolesław Mierzejewski, Józef Redo, Mieczysława Ćwiklińska, Kazimiera Niewiarowska i inni. Wzorował się na rozwiązaniach reżyserskich operetki wiedeńskiej i berlińskiej, a także paryskiej rewii. Dopiero za jego czasów chór i balet zostały wciągnięte do akcji stanowiąc tło dla solistów, co w połączeniu z efektowną inscenizacją stawiały warszawską operetkę wśród najlepszych w Europie.
Był inicjatorem wielu nowatorskich pomysłów. W 1913 wyreżyserował słynną operetkę "Targ na dziewczęta", w której Lucyna Messal i Józef Redo zatańczyli pierwsze w Polsce tango. Reżyserował z rozmachem i fantazją. Wykorzystywał najnowocześniejsze sposoby inscenizacji oraz reżyserii. W okresie swych największych sukcesów nazywany był "carem operetki".
17 lipca 1921 dał ostatnie przedstawienie operetki pozostającej pod jego kierownictwem przez trzydzieści lat.
Zmarł 19 marca 1923 na serce w drodze z teatru do domu.
Ludwik Śliwiński spoczywa na cmentarzu Powązkowskim w Warszawie (kw. K-VI-22/23).

</doc>
<doc id="2743010" url="https://pl.wikipedia.org/wiki?curid=2743010" title="William Takaku">
William Takaku

William Takaku (zm. 3 stycznia 2011 w Port Moresby) – papuański aktor filmowy i teatralny. Był także scenarzystą i kierownikiem Teatru Narodowego Papui-Nowej Gwinei.
Wraz z Albertem Toro był współautorem i reżyserem miniserialu "Warriors in Transit" z 1992 roku. Wystąpił również wraz z Pierce'em Brosnanem w filmie "Robinson Crusoe" (1997) w roli Piętaszka, a także w miniserialu "Violent Earth" w roli Magnusa.
William Takaku zmarł na zawał serca w Port Moresby 3 stycznia 2011.

</doc>
<doc id="2743011" url="https://pl.wikipedia.org/wiki?curid=2743011" title="Wysokie Mazowieckie (gromada)">
Wysokie Mazowieckie (gromada)

Wysokie Mazowieckie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wysokie Mazowieckie z siedzibą GRN w mieście Wysokie Mazowieckie utworzono 1 stycznia 1969 w powiecie wysokomazowieckim w woj. białostockim z obszaru zniesionych gromad Brzóski-Gromki (bez wsi Kalinowo Stare) i Osipy-Kolonia; równocześnie do gromady Wysokie Mazowieckie przyłączono wsie Dąbrowa-Dzięciel i Mścichy z gromady Szepietowo-Stacja
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano zniesioną w 1954 roku gminę Wysokie Mazowieckie.

</doc>
<doc id="2743016" url="https://pl.wikipedia.org/wiki?curid=2743016" title="Zoltán Hetényi">
Zoltán Hetényi

Zoltán Hetényi (ur. 18 lutego 1988 w Budapeszcie) – węgierski hokeista, reprezentant Węgier.
Jego brat Péter Hetényi (ur. 1991) także został hokeistą.
Kariera klubowa.
Wieloletni zawodnik Alba Volán Székesfehérvár. Od 2011 po raz pierwszy występował w fińskich rozgrywkach SM-liiga w sezonie 2011/2012 w barwach Jokerit. Od 2012 roku występował w USA. Najpierw w Cincinnati Cyclones w lidze ECHL. W styczniu 2013 roku prawa do niego nabył Milwaukee Admirals, a następnie w lutym 2013 roku Peoria Rivermen, po czym został przekazany do Orlando Solar Bears. W marcu 2013 roku został dyscyplinarnie zwolniony z klubu po tym jak został aresztowany w Duluth wskutek wybryków w restauracji. Został oskarżony o naruszenie nietykalności cielesnej kelnerki na tle seksualnym napaści i zakłócenie porządku. W maju 2013 powrócił do Finlandii i został zawodnikiem Tappara wiążąc się dwuletnim kontraktem. W październiku 2013 klub wypożyczył go do zespołu LeKi w lidze Mestis. Pod koniec listopada 2013 klub Tappara rozwiązał z nim umowę. Następnie został ponownie zawodnikiem Alby Volán Székesfehérvár. W maju 2014 przedłużył kontakt z klubem o rok. Od końca sierpnia 2017 zawodnik Knoxville Ice Bears. W lipcu 2018 przeszedł do Debreceni EAC.
Kariera reprezentacyjna.
W reprezentacjach juniorskich Węgier uczestniczył w turniejach mistrzostw świata juniorów do lat 18 edycji 2004, 2006, mistrzostw świata juniorów do lat 20 w 2005, 2006, 2008. W składzie reprezentacji seniorskiej uczestniczył w turniejach mistrzostw świata edycji 2008 (Dywizja I), 2009 (Elita), 2010 (Dywizja I), 2011 (Dywizja I), 2014 (Dywizja I), 2016 (Elita), 2022 (Dywizja I).

</doc>
<doc id="2743017" url="https://pl.wikipedia.org/wiki?curid=2743017" title="Iván García">
Iván García



</doc>
<doc id="2743018" url="https://pl.wikipedia.org/wiki?curid=2743018" title="Ivan García">
Ivan García



</doc>
<doc id="2743020" url="https://pl.wikipedia.org/wiki?curid=2743020" title="Ivan Garcia">
Ivan Garcia



</doc>
<doc id="2743021" url="https://pl.wikipedia.org/wiki?curid=2743021" title="Mieczysław Małynicz-Malicki">
Mieczysław Małynicz-Malicki

Mieczysław Małynicz-Malicki (ur. 1888 w Brzostowicy, zm. 30 marca 1969) – duchowny rzymskokatolicki, działacz społeczny i pierwszy proboszcz w Mońkach, następnie duszpasterz w Białoruskiej Republice Radzieckiej.
Życiorys.
Urodzony w rodzinie inteligenckiej w Brzostowicy. 10 czerwca 1912 roku przyjął święcenia kapłańskie w katedrze w Wilnie i w 1916 roku został skierowany do posługi w Mońkach. Organizował budowę pierwszego kościoła w tej miejscowości, a także udzielał się społecznie - brał udział w zakładaniu szkoły, kasy pożyczkowej, kółka rolniczego, spółdzielni spożywczo-handlowej. W 1920 roku został pierwszym proboszczem parafii MB Częstochowskiej w Mońkach. W 1923 roku, po konflikcie z Komitetem Budowy Kościoła, udał się do Warszawy na studia.
W swej późniejszej działalności z okresu dwudziestolecia międzywojennego spotykał się z represjami ze strony polskich władz. Jego aresztowanie było przedmiotem interpelacji poselskiej.
W 1944 roku został skierowany do parafii we Słucku, prowadził szeroką działalność duszpasterską. Został aresztowany w czerwcu 1947 roku, by po półrocznym areszcie zostać skazanym na siedem lat łagru. Po powrocie w 1955 roku do Słucka, skąd prowadził działalność wśród katolików na wschodniej Białorusi.
Umarł w Wielki Poniedziałek. Został pochowany na cmentarzu w Brzostowicy. Jak podaje Arkadiusz Studniarek, był powszechnie uważany za ostatniego katolickiego duszpasterza na wschodniej sowieckiej Białorusi.
Pamięć.
Imieniem księdza została nazwana jedna z ulic w Mońkach. Znajduje się w pobliżu kościoła, którego budowie kapłan uczestniczył.

</doc>
<doc id="2743028" url="https://pl.wikipedia.org/wiki?curid=2743028" title="Projektant gier">
Projektant gier



</doc>
<doc id="2743030" url="https://pl.wikipedia.org/wiki?curid=2743030" title="Geir Johnsen">
Geir Johnsen



</doc>
<doc id="2743032" url="https://pl.wikipedia.org/wiki?curid=2743032" title="Cerocomina">
Cerocomina



</doc>
<doc id="2743033" url="https://pl.wikipedia.org/wiki?curid=2743033" title="Meloides">
Meloides



</doc>
<doc id="2743034" url="https://pl.wikipedia.org/wiki?curid=2743034" title="Mesocerocoma">
Mesocerocoma



</doc>
<doc id="2743039" url="https://pl.wikipedia.org/wiki?curid=2743039" title="CRH5">
CRH5



</doc>
<doc id="2743044" url="https://pl.wikipedia.org/wiki?curid=2743044" title="Adam Korzeniowski">
Adam Korzeniowski

Adam Korzeniowski (Adam z Duckich-Korzeniowskich herbu Nałęcz; ur. 1 czerwca 1960 roku w Krośnie) – chórmistrz, profesor nadzwyczajny na Uniwersytecie Pedagogicznym im. KEN w Krakowie oraz na Akademii Muzycznej w Krakowie, w latach 1996–1999 pełnił funkcję prodziekana na Wydziale Edukacji Muzycznej AMuz, w latach 2004–2008 był dyrektorem Instytutu Dyrygentury Chóralnej, Edukacji Muzycznej i Muzyki Kościelnej, a od roku 2008 jest dziekanem Wydziału Wokalno-Aktorskiego AMuz. W grudniu 2009 roku uzyskał tytuł profesora sztuk muzycznych.
Życiorys.
Urodził się jako syn Zdzisława (1935–1984) i Zofii de domo Krzysztyniak (1934). Jego pradziadek, Jakub Ducki-Korzeniowski (1877–1943) pochodził z podubożałej rodziny szlacheckiej pieczętującej się herbem Nałęcz, który osiadł na majątku swojej żony Honoraty z Krzanowskich de Lubicz herbu Lubicz w Zrencinie (obecnie Zręcin) i wybudował mały dworek (już dziś nie istnieje). Adam wychował się w rodzinnym Zręcinie. Ma brata Piotra (1966). Ożenił się z Anną de domo Jurczak (1964), z którą doczekał się trójki potomstwa.

</doc>
<doc id="2743045" url="https://pl.wikipedia.org/wiki?curid=2743045" title="Jaan Anvelt">
Jaan Anvelt

Jaan Anvelt (ur. 18 kwietnia 1884 w Orgu, zm. 11 grudnia 1937 w Moskwie) – estoński działacz komunistyczny.
Życiorys.
Wczesna działalność.
Urodzony w guberni inflanckiej, w estońskiej rodzinie chłopskiej. Ukończył seminarium nauczycielskie w Dorpacie, pracował w latach 1905-1907 jako nauczyciel. Następnie w 1912 r. jako eksternista ukończył studia na Wydziale Prawa Uniwersytetu Petersburskiego. 
W 1907 r. wstąpił do Socjaldemokratycznej Partii Robotniczej Rosji, związał się z frakcją bolszewicką. Działał w Petersburgu oraz na ziemiach estońskich, w latach 1912-1914 redagując w Narwie bolszewicką gazetę "Kiir" (Promień). Posługiwał się pseudonimami Eesaare Aadu, Jaan Hulmu, Kaarel Maatamees, Jaan Holm, Onkel Kaak, N. Al't. Oprócz artykułów publicystycznych pisał także opowiadania.
Rewolucja rosyjska. Próby przejęcia przez komunistów władzy w Estonii.
Podczas rewolucji lutowej został przewodniczącym tymczasowego komitetu rewolucyjnego Narwy, a następnie narewskiej rady delegatów robotniczych i żołnierskich, w 1917 r. wrócił również do redagowania pisma "Kiir". Należał do estońskiego komitetu partii bolszewickiej oraz do jej komitetu w Rewlu. Po wyborach do dum miejskich z sierpnia 1917 został przewodniczącym dumy miejskiej Rewla. Stał na czele Komitetu Wykonawczego Rad Delegatów Estonii (1917-1918). Pod jego kierownictwem bolszewicy przejęli władzę w Rewlu 23-24 października (5-6 listopada), a więc jeszcze przed tym, gdy dokonali przewrotu w Piotrogrodzie.
Kiedy wkroczenie wojsk niemieckich zmusiło bolszewików do wycofania się z Rewla, Anvelt przedostał się do Piotrogrodu, gdzie powierzono mu obowiązki komisarza regionu północno-zachodniego, a następnie komisarza ds. narodowości w regionie północnym. Gdy w końcu listopada 1918 r. czerwona 7 Armia wkroczyła do Pskowa i Narwy, w drugim z wymienionych miast Anvelt ponownie pokierował próbą utworzenia bolszewickiego rządu Estonii - Estońskiej Komuny Ludu Pracującego. Został przewodniczącym jej Rady Komisarzy Ludowych, pełnił także obowiązki komisarza spraw wojskowych.
Wojska proklamowanej w lutym 1918 r. niepodległej Estonii pod dowództwem gen. Johana Laidonera z pomocą brytyjskiego korpusu interwencyjnego i z taktycznym wsparciem sił białych operujących w regionie pskowskim zmusiły jednak siły czerwonych do wycofania się z Estonii. Estońska Komuna Ludu Pracującego opuściła Narwę 19 stycznia 1919 r. i w tym samym miesiącu została formalnie rozwiązana. 
Anvelt pozostał członkiem Biura Zagranicznego przy KC Komunistycznej Partii Estonii, od października 1919 r. będąc również komisarzem politycznym w Armii Czerwonej. Od lutego 1920 do lutego 1921 r. dowodził Piotrogrodzkim Rejonem Umocnionym. 
Działalność w Estonii w latach 1921-1925.
W 1921 r. udał się do Estonii, będąc jednym z przywódców nielegalnej, działającej w podziemiu Komunistycznej Partii Estonii, liczącej rok później 1320 członków, zaś w 1924 - 2 tys. członków i 120 lokalnych komórek, a nadto dominującej nad związkami zawodowymi. Popularności idei socjalistycznych i komunistycznych sprzyjała trudna sytuacja ekonomiczna Estonii w pierwszych latach jej niepodległości. W listopadzie 1924 r. na polecenie Moskwy estońscy komuniści podjęli próbę przejęcia władzy drogą zbrojnego powstania. Anvelt kierował przygotowaniami do niego, lecz wyznaczony na 1 grudnia 1924 r. przewrót w Tallinnie nie zyskał szerokiego poparcia i został szybko stłumiony. Anvelt ocalił życie, ukrywając się w ambasadzie radzieckiej.
W ZSRR.
W 1925 udał się do ZSRR. W latach 1926-1929 pełnił obowiązki komisarza Akademii Sił Powietrznych im. Żukowskiego. Następnie do 1935 r. pracował na stanowiskach urzędniczych w lotnictwie cywilnym. Regularnie reprezentował również Estonię (gdzie partia komunistyczna została całkowicie rozbita aresztowaniami) na kongresach Międzynarodówki Komunistycznej. W 1935 r. mianowano go przewodniczącym Międzynarodowej Komisji Kontroli Kominternu.
Aresztowanie i śmierć.
Padł ofiarą stalinowskich czystek. Według części źródeł został rozstrzelany, według innych - zmarł wskutek tortur, jakim został poddany w śledztwie przez funkcjonariusza NKWD Aleksandra Langfanga. W 1957 r. został całkowicie zrehabilitowany. 
Rodzina.
W latach 1909-1910 jego żoną była Alma Ostra, również działaczka partii socjaldemokratycznej. Małżeństwo to miało fikcyjny charakter i miało umożliwić kobiecie zmianę nazwiska. W 1912 r. zawarł drugie małżeństwo z J. Wasiljewą. Po raz trzeci ożenił się z estońską malarką i działaczką rewolucyjną Alisą Marią Leevald. Z tego związku urodziła się córka Kimu i syn Jaan. Wnuk Jaana Anvelta Andres jest oficerem policji, działaczem Socjaldemokratycznej Partii Estonii, w latach 2016-2018 r. był ministrem spraw wewnętrznych Estonii.
Upamiętnienie.
W Estońskiej SRR imię Jaana Anvelta nosiła ulica w Narwie (przemianowana po 1991 r. na ul. Paula Keresa), w Tallinnie (podzielona na dwie - Reimana i Kivisilla) oraz ulica w Põltsamaa (przemianowana na Jaama). Ponadto w Tallinnie, Toila i Jõhvi znajdowały się pomniki przywódcy Estońskiej Komuny Ludu Pracującego, był on także patronem narewskiej filii Uniwersytetu Pedagogicznego w Tallinnie.

</doc>
<doc id="2743047" url="https://pl.wikipedia.org/wiki?curid=2743047" title="ETR 600">
ETR 600



</doc>
<doc id="2743048" url="https://pl.wikipedia.org/wiki?curid=2743048" title="ETR 610">
ETR 610



</doc>
<doc id="2743062" url="https://pl.wikipedia.org/wiki?curid=2743062" title="Lekkoatletyka na Letnich Igrzyskach Olimpijskich 2012 – bieg na 100 m mężczyzn">
Lekkoatletyka na Letnich Igrzyskach Olimpijskich 2012 – bieg na 100 m mężczyzn

Bieg na 100 metrów mężczyzn – jedna z konkurencji lekkoatletycznych rozgrywanych podczas Letnich Igrzysk Olimpijskich 2012 w Londynie.
Konkurencja rozpoczęła się eliminacjami, 4 sierpnia o godzinie 10:00 czasu miejscowego. Finał w którym wyłoniono mistrza olimpijskiego, odbył się dzień później o godzinie 21:50 czasu miejscowego. Zawody odbyły się na Stadionie Olimpijskim w Londynie.
Złoty medal zdobył Jamajczyk Usain Bolt z czasem 9,63 s, ustanawiając nowy rekord olimpijski. Wicemistrzem olimpijskim został jego rodak, Yohan Blake. Trzecie miejsce zajął Amerykanin Justin Gatlin.
Rekordy.
Tabela przedstawia najlepsze wyniki, które uzyskali zawodnicy na świecie, igrzyskach olimpijskich oraz na każdym kontynencie. Stan z dnia 27 lipca 2012 roku.
Wyniki.
Preeliminacje.
Wyścig 1.
Godzina: 10:00
Wiatr: 0,9 m/s
Wyścig 2.
Godzina: 10:08
Wiatr: 0,9 m/s
Wyścig 3.
Godzina: 10:16
Wiatr: 1,7 m/s
Wyścig 4.
Godzina: 10:24
Wiatr: 0,5 m/s
Runda 1.
Wyścig 1.
Godzina: 12:30
Wiatr: -1,4 m/s
Wyścig 2.
Godzina: 12:38
Wiatr: 0,7 m/s
Wyścig 3.
Godzina: 12:46
Wiatr: 1,5 m/s
Wyścig 4.
Godzina: 12:54
Wiatr: 0,4 m/s
Wyścig 5.
Godzina: 13:02
Wiatr: 0,0 m/s
Wyścig 6.
Godzina: 13:10
Wiatr: 1,3 m/s
Wyścig 7.
Godzina: 13:18
Wiatr: 2,0 m/s
Półfinały.
Wyścig 1.
Godzina: 12:30
Wiatr: -1,4 m/s
Wyścig 2.
Godzina: 19:53
Wiatr: 1,0 m/s
Wyścig 3.
Godzina: 20:01
Wiatr: 1,7 m/s
Finał.
Godzina: 21:50
Wiatr: 1,5 m/s

</doc>
<doc id="2743063" url="https://pl.wikipedia.org/wiki?curid=2743063" title="Leonid Rogozow">
Leonid Rogozow

Leonid Iwanowicz Rogozow (ros. Леонид Иванович Рогозов, ur. 14 marca 1934, zm. 21 września 2000) – rosyjski chirurg, uczestnik Radzieckiej Ekspedycji Antarktycznej, podczas której, w 1961 roku, dokonał na sobie operacji appendektomii.
Życiorys.
Rogozow urodził się 14 marca 1934 roku na stacji Daurija w obwodzie czytyjskim. Jego ojcem był Iwan Prochorowicz Rogozow (ur. 1905), pracujący jako kierowca, a matką Jewdokija Jemieljanowa (ur. 1908), która pracowała jako dojarka. Rogozow był trzecim z czworga dzieci w swojej rodzinie. Wkrótce po jego urodzeniu rodzina została zesłana z powodów politycznych do Ałma-Aty, a w 1936 roku przeniesiona do Minusińska (Kraj Krasnojarski), gdzie Rogozow uczęszczał do szkoły średniej. Podczas II wojny światowej, w 1943 roku, jego ojciec zginął na froncie.
Po służbie w armii, w 1953 roku rozpoczął naukę w Leningradzkim Pediatrycznym Instytucie Medycznym na wydziale lekarskim. W 1959 roku, po ukończeniu studiów rozpoczął pracę w klinice chirurgicznej, a 5 listopada 1960 roku wyruszył na spalinowo-elektrycznym statku "Ob" jako lekarz na szóstą Radziecką Ekspedycję Antarktyczną.

</doc>
<doc id="2743065" url="https://pl.wikipedia.org/wiki?curid=2743065" title="Rozłaski Młyn">
Rozłaski Młyn

Rozłaski Młyn – kolonia wsi Rozłazino w Polsce, położona w województwie pomorskim, w powiecie wejherowskim, w gminie Łęczyce. Jest częścią sołectwa Rozłazino.
W latach 1975–1998 kolonia administracyjnie należała do województwa gdańskiego
Położenie.
Rozłaski Młyn znajduje się przy trasie linii kolejowej Kartuzy – Lębork (obecnie zawieszonej) w dolinie Węgorzy na wysokości ok. 75 m n.p.m. Najbliżej położonym miastem jest Lębork, osada znajduje się na południowy wschód od tego miasta. Na północ od ostatnich zabudowań osady w odległości ok. 75 m znajduje się Młyński Wiadukt.
Historia.
Kolonia, a w zasadzie zespół zabudowań młyńskich istnieje co najmniej od początku XIX w. Młyn funkcjonował do końca lat pięćdziesiątych XX w. później został przebudowany na cele mieszkalne.
W 1948 roku nazwa koloniiy została zmieniona z "Roslasiner Muhle" (Rozłaziński Młyn) na Rozłaski Młyn.
Kolonia przez cały czas swego istnienia należała do gminy Roslasin później gminy Rozłazino, a obecnie sołectwa Rozłazino w gminie Łęczyce. W 1980 roku w skład osady Rozłaski Młyn została włączona osada Gostkowskie. Od tego samego roku osada "Rozłaski Młyn" klasyfikowana jest jako kolonia.

</doc>
<doc id="2743067" url="https://pl.wikipedia.org/wiki?curid=2743067" title="Clive Russell">
Clive Russell

Clive Russell (ur. 7 grudnia 1945 w Reeth) – brytyjski aktor telewizyjny, filmowy i teatralny.
Życiorys.
Wychowywał się w Fife w Szkocji. Przygotowywał się do zawodu nauczyciela, jednak dołączył do swojego byłego wykładowcy aktorstwa w jednym z lokalnych teatrów. Od lat 60. okazjonalnie pojawiał się głównie w telewizyjnych produkcjach (m.in. "Boys from the Blackstuff"). Od początku lat 90. regularnie występuje w serialach telewizyjnych, tj. "Hope &amp; Glory", "Neverwhere", "Monarch of the Glen", "Jam &amp; Jerusalem", "Hotel Babylon" i inne. Pierwszą główną rolą filmową otrzymał w produkcji "Margaret's Museum", gdzie zagrał u boku Heleny Bonham Carter. Wystąpił również m.in. "Trzynastym wojowniku", "Królu Arturze", "Lawendowym wzgórzu" i "Wilkołaku". W 2012 dołączył do zespołu aktorskiego "Gry o tron", w serialu tym powierzono mu odegranie postaci Bryndena „Blackfisha” Tully’ego.

</doc>
