<doc id="2791814" url="https://pl.wikipedia.org/wiki?curid=2791814" title="Collegium Maius Uniwersytetu Mikołaja Kopernika w Toruniu">
Collegium Maius Uniwersytetu Mikołaja Kopernika w Toruniu

Collegium Maius Uniwersytetu Mikołaja Kopernika w Toruniu – neogotycki gmach wzniesiony w latach 1905–1907 na miejscu średniowiecznych fortyfikacji miejskich Torunia.
Historia.
Lata 1905–1945.
W ostatnich dekadach XIX wieku rozpoczęto rozbiórkę północnego odcinka murów miejskich wraz z poprzedzającą je fosą. Na uzyskanym w ten sposób terenie wybudowano liczne obiekty użyteczności publicznej, m.in. landraturę, czy Teatr Miejski. Na miejscu odcinka murów pomiędzy narożną basteją Koci Ogon, a wylotem ulicy Franciszkańskiej w 1905 roku rozpoczęto trwającą dwa lata budowę siedziby Szkoły Przemysłowej ("Gewerbeschule"). 
Według projektu miejskiego radcy budowlanego G. Colleya powstał 25-osiowy neogotycki gmach z czerwonej cegły, na planie zbliżonym do litery L. Od strony ulicy Wały Sikorskiego (wcześniej "Wallstrasse") fasada ozdobiona jest przez dwa trzyosiowe ryzality ze schodkowymi szczytami. Od strony Starego Miasta wschodnie skrzydło wraz z wysuniętym głównym wejściem utworzyło niewielki dziedziniec. Przy budowie późniejszego Collegium Maius wyburzono basztę noszącą umowny numer 27. Budynek szkolny został wzniesiony w stylu neogotyckim. Wnętrze doświetlają ostrołukowe okna z maswerkami, a elewacje dodatkowo urozmaicone są blendami i fryzami. Główna klatka schodowa, o reprezentacyjnym charakterze, została wsparta na masywnych kamiennych kolumnach. Wewnątrz zastosowano również m.in. sklepienia krzyżowe.
Podczas prowadzonych w latach 2007–2008 prac konserwatorskich w dawnej auli (obecnie sala im. Ludwika Kolankowskiego) odkryto 14 warstw malarskich, z których trzy były wartościowe artystycznie. Pierwsza warstwa, pochodząca z czasów budowy gmachu (początek XX w.) to neogotyckie, częściowo złocone wimpergi, wypełnione ornamentem roślinnym o cechach secesyjnych oraz flankowane pinaklami. Dwie kolejne warstwy pochodzą z okresu międzywojennego. Starsza z nich przedstawia motywy heraldyczne - herby Pomorza oraz dawnego województwa chełmińskiego.
Lata 1914–1939.
Po wybuchu I wojny światowej gmach szkoły zamieniono w lazaret. Po zajęciu Torunia przez wojska polskie, w budynku dawnej Szkoły Przemysłowej ulokowano pomorski Urząd Wojewódzki. Choć początkowo wydawało się, że będzie to siedziba tymczasowa, to jednak pozostał nią do 1939 roku. Na ścianach głównej sali namalowano przestrzenną ramowo-płycinową dekorację imitującą boazerię. W wyższych partiach odsłonięto dwa szeregi herbów (naprzemiennie ułożone: pomorski czerwony gryf oraz orzeł mieczowy, herb województwa chełmińskiego), a także większe herby województwa i kraju. Oprócz nich, na ścianach znalazły się malowidła przedstawiające kobietę trzymającą dwie ryby oraz budowę mostu przez rzekę. 3 maja 1925 roku przy budynku Collegium Maius ustawiono pomnik Stefana Łaszewskiego, pierwszego wojewody pomorskiego.
Lata 1939–1945.
W czasie okupacji niemieckiej, w byłej siedzibie wojewody urządzono dyrekcję Policji, a w 1944 roku także posterunek SS. Aulę przemalowano nanosząc na ściany herby miast okręgu Gdańsk-Prusy Zachodnie: Torunia, Bydgoszczy, a także prawdopodobnie Chojnic i Gdańska. Obok nich znalazły się elementy stylistyki faszystowskiej: godło III Rzeszy, swastyki oraz godła SS.
Po 1945.
We wrześniu 1945 roku powołano do życia Uniwersytet Mikołaja Kopernika, do którego dyspozycji przekazano gmach dawnej Szkoły Przemysłowej. Budynek znany odtąd jako Collegium Maius UMK do dziś należy do uczelni, a w 1945 roku stał się pierwszą siedzibą jej rektora. Funkcję tę pełnił aż do 1973 roku, kiedy to ukończono pierwszy etap budowy campusu uniwersyteckiego na Bielanach (wzniesiono m.in. rektorat). Przez wiele lat Collegium Maius było siedzibą Wydziału Humanistycznego, z od 1999 roku mieści się tu wydzielony wówczas z Wydziału Humanistycznego Wydział Filologiczny.
W 1997 roku odsłonięto odbudowany pomnik Stefana Łaszewskiego (zniszczony w trakcie wojny), zaś w 2008 roku na murze okalającym wydział umieszczono tablicę pamiątkową poświęconą Zbigniewowi Herbertowi, który studiował tam w latach 1947–1951.
W 2005 roku budynek został wpisany do rejestru zabytków.

</doc>
<doc id="2791817" url="https://pl.wikipedia.org/wiki?curid=2791817" title="Revoli Campbell">
Revoli Campbell

Revoli Campbell (ur. 4 lipca 1972) – jamajska lekkoatletka specjalizująca się w biegach sprinterskich.
Sukcesy sportowe.
W 1988 r. zdobyła w Nassau dwa złote medale mistrzostw Ameryki Środkowej i Karaibów juniorek do 17 lat (na dystansie 200 i 400 metrów), natomiast w 1990 r. zdobyła w Hawanie dwa złote medale mistrzostw Ameryki Środkowej i Karaibów juniorek do 20 lat (na dystansie 100 i 200 metrów). W 1990 r. zdobyła w Płowdiwie tytuł mistrzyni świata juniorek w biegu sztafetowym 4 × 100 metrów (podczas tych zawodów zajęła również 4. miejsce w finale biegu na 200 metrów). W 1994 r. zdobyła w Victorii srebrny medal Igrzysk Wspólnoty Narodów w biegu sztafetowym 4 × 400 metrów. W 1995 r. zdobyła w Gwatemali srebrny medal mistrzostw Ameryki Środkowej i Karaibów w biegu na 200 metrów, wystąpiła również w reprezentacji kraju na rozegranych w Göteborgu mistrzostwach świata (na zawodach tych zajęła wspólnie z jamajskimi sprinterkami 2. miejsce w finale biegu sztafetowego 4 × 400 metrów, jednakże po zakończeniu biegu sztafeta jamajska została zdyskwalifikowana i nie otrzymała medalu).

</doc>
<doc id="2791819" url="https://pl.wikipedia.org/wiki?curid=2791819" title="Potężne Kaczory">
Potężne Kaczory

Potężne Kaczory (org. "The Mighty Ducks") – amerykański film familijny z 1992 roku.
Treść.
Młody prawnik Gordon Bombay zostaje przyłapany na jeździe samochodem pod wpływem alkoholu. Zostaje skazany na prace społeczne. Praca ma polegać na trenowaniu drużyny hokejowej złożonej z niesfornych nastolatków. Drużyna nosi nazwę Potężne Kaczory. Okazuje się, że zawodnicy są amatorami, którzy nie potrafią nawet dobrze jeździć na łyżwach. Mimo wątpliwości Gordon podejmuje się tego zadania...

</doc>
<doc id="2791823" url="https://pl.wikipedia.org/wiki?curid=2791823" title="Bój o Bożą Górę">
Bój o Bożą Górę

Bój o Bożą Górę – obrona Bożej Góry przed Niemcami w czasie kampanii wrześniowej w dniu 1 września 1939 roku przez Oddział Wydzielony "Wodzisław" w składzie Armii „Kraków”, w sile 3 szwadronu 3 pułku ułanów i plutonu piechoty 3 pułku Strzelców Podhalańskich Wojska Polskiego, wsparty jednostkami obrony terytorialnej głównie z Wodzisławia Śląskiego. Bój o Bożą Górę uważany jest za część bitwy pszczyńskiej.
W założeniach dowódców Armii „Kraków”, a w szczególności gen. Jana Sadowskiego dowodzącego Grupą Operacyjną „Śląsk” celem działań operacyjnych Wojska Polskiego w powiecie rybnickim było opóźnienie natarcia sił niemieckich. Ponadto przed obrońcami pozycji przesłaniających, tj. Rybnika, Żor i Bożej Góry na granicy Mszany i Jastrzębia, postawiono zadanie prowadzenia skutecznej obrony przy jednoczesnym zachowaniu garnizonu polskiego.
Obrona.
Po zajęciu Wodzisławia kolumna niemieckiej 5 Dywizji Pancernej kierowała się w stronę Pszczyny. Na Bożej Górze jednostki Oddziału Wydzielonego "Wodzisław" weszły w kontakt a następnie walkę z Niemcami około 8:30-9:00 rano. Niemcy usiłujący z marszu sforsować polskie pozycje, zostali jednak przez Polaków zatrzymani. Walka z przeważającymi siłami Niemców pod Bożą Górą trwała do około 13:00. Okrążani żołnierze polscy zmuszeni zostali do wycofania się na pozycje polskie pod Pszczyną.
Jednak cele operacyjne zostały przez Polaków osiągnięte. Niemiecka 5 Dywizja Pancerna oraz 53 pułk piechoty w dniu 1 września zdobyły jedynie ziemie powiatu rybnickiego i dały czas do zorganizowania obrony powiatu pszczyńskiego na zasadniczej linii obrony. Ułani z OW "Wodzisław" z jednym działkiem przeciwpancernym wraz z jednostkami samoobrony w sile 200 ludzi, stawiali opór początkowo batalionowi następnie całemu pułkowi pancernemu Wehrmachtu.
W wyniku boju gros sił grupy południowej niemieckiej 5. Dywizji Pancernej (z artylerią) był zatrzymany na kilka godzin w okolicach Mszany i Wodzisławia.
Bój o Bożą Górę, to jeden z zapomnianych epizodów walki o granicę 1 września 1939 r. stał się również kanwą licznych nieporozumień. Np. Józef Kuropieska twierdził, że straty 3 szwadronu wynosiły aż 60 ułanów i 100 koni, choć faktycznie najnowsze ustalenia historyków pozwalają twierdzić, że śmierć poniosło jedynie 5 żołnierzy rotmistrza.

</doc>
<doc id="2791826" url="https://pl.wikipedia.org/wiki?curid=2791826" title="Neon czarny">
Neon czarny



</doc>
<doc id="2791827" url="https://pl.wikipedia.org/wiki?curid=2791827" title="Tajemnicza wyspa (film 1961)">
Tajemnicza wyspa (film 1961)

Tajemnicza wyspa ("Mysterious Island") – film przygodowy z 1961 roku. Swobodna adaptacja powieści "Tajemnicza wyspa" Juliusza Verne’a.
Treść.
USA lata sześćdziesiąte XIX wieku. Trwa wojna secesyjna. Czterej żołnierze Unii, trafiają do niewoli. Jednak udaje im się uciec z więzienia balonem. Niekorzystny wiatr unosi ich nad Pacyfik i zmusza do lądowania na jednej z wysp. Na obszarze wyspy żyją dzikie i żarłoczne bestie. Mężczyźni spotykają także dwie kobiety, ofiary morskiej katastrofy. Poznają też tajemniczego mieszkańca, podającego się za kapitana Nemo...

</doc>
<doc id="2791828" url="https://pl.wikipedia.org/wiki?curid=2791828" title="José Semedo (ur. 1965)">
José Semedo (ur. 1965)

José Orlando Vinha Rocha Semedo (ur. 5 marca 1965 w Ovarze) – portugalski piłkarz grający na pozycji pomocnika. W swojej karierze rozegrał 21 meczów w reprezentacji Portugalii i strzelił w nich 2 gole.
Kariera klubowa.
Swoją karierę piłkarską Semedo rozpoczął w klubach Esmoriz i CD Feirense. Następnie podjął treningi w FC Porto. W 1984 roku awansował do kadry pierwszej drużyny Porto. 25 listopada 1984 zaliczył debiut w pierwszej lidze portugalskiej w zremisowanym 0:0 domowym meczu ze Sportingiem. Podstawowym zawodnikiem Porto stał się w sezonie 1987/1988. W sezonach 1984/1985, 1985/1986, 1987/1988, 1989/1990, 1991/1992, 1992/1993, 1994/1995 i 1995/1996 wywalczył z Porto osiem tytułów mistrza Portugalii. Wraz z Porto zdobył też cztery Puchary Portugalii w sezonach 1983/1984, 1987/1988, 1990/1991 i 1993/1994 oraz siedem Superpuchary Portugalii w latach 1983, 1984, 1986, 1990, 1991, 1993, 1994. W 1987 roku zdobył z Porto Puchar Europy, jednak nie wystąpił w wygranym 2:1 finale z Bayernem Monachium. W 1987 roku sięgnął też po Puchar Interkontynentalny i Superpuchar Europy. W Porto grał do końca sezonu 1995/1996. Rozegrał w nim 217 meczów i strzelił 27 goli.
Latem 1996 Semedo przeszedł do innego klubu z Porto, SC Salgueiros. W sezonie 1996/1997 nie rozegrał w nim żadnego meczu. Swój debut w Salgueiros zanotował 24 sierpnia 1997 w meczu z Leça FC (0:0). W Salgueiros grał do końca swojej kariery, czyli do zakończenia sezonu 1998/1999.
Kariera reprezentacyjna.
W reprezentacji Portugalii Semedo zadebiutował 25 stycznia 1989 roku w wygranym 2:1 towarzyskim meczu z Grecją, rozegranym w Atenach. W swojej karierze grał w: eliminacjach do MŚ 1990, do Euro 92 i do MŚ 1994. Od 1989 do 1994 roku rozegrał w kadrze narodowej 21 meczów i strzelił 2 gole.

</doc>
<doc id="2791829" url="https://pl.wikipedia.org/wiki?curid=2791829" title="Jose Semedo">
Jose Semedo



</doc>
<doc id="2791834" url="https://pl.wikipedia.org/wiki?curid=2791834" title="Pseudopristella">
Pseudopristella



</doc>
<doc id="2791835" url="https://pl.wikipedia.org/wiki?curid=2791835" title="Dermatocheir">
Dermatocheir



</doc>
<doc id="2791841" url="https://pl.wikipedia.org/wiki?curid=2791841" title="Hrabstwo Ratzeburga">
Hrabstwo Ratzeburga

Hrabstwo Ratzeburga – niemieckie hrabstwo założone w 1143 roku i istniejące do 1296 roku, kiedy (po licznych podziałach) weszło w skład księstwa Saksonii-Lauenburga.
Historia.
Podwaliny pod przyszłe hrabstwo położył książę obodrycki Racibor, który zbudował gród Gauburg, w 1062 roku wymieniany jako saskie lenno. W 1143 roku książę saski Henryk Lew poprzez Adolfa II holsztyńskiego przekazał Henrykowi z Badewide część ziemi obodryckich Połabian pod niemiecką kolonizację. W skład nowo utworzonego hrabstwa weszły grody Ratzeburg, Wittenburg i Gadebusch, Rehna, Zarrentin am Schaalsee oraz baliwat Mölln. Badewidowie zasiadali na tronie do śmierci Bernharda III w 1199 roku, kiedy poprzez małżeństwo z owdowiałą matką tego ostatniego, Adelajdą, regencję objął Adolf z Dasselu. Utracił jednak władzę w wyniku bitwy pod Waschowem (25 maja 1200 lub 1201 roku), przegrawszy z meklemburską armią wasali króla Danii Kanuta VI. Hrabstwo przeszło pod władanie korony duńskiej; następca Kanuta, Waldemar II Zwycięski przekazał je w 1202 roku swojemu siostrzeńcowi Albrechtowi II z Orlamünde
W 1204 roku Waldemar, w ramach wynagrodzenia za poparcie dla duńskiej ekspansji, mianował Albrechta duńskim namiestnikiem północnych Niemiec i przekazał wszystkie ziemie na wschód od dzisiejszej granicy pomiędzy Szlezwikiem-Holsztynem a Meklemburgią.
Po przegranej bitwie pod Mölln w 1225 roku schwytany Albrecht II musiał zrezygnować z ziem lauenburskich. Po bitwie pod Bornhöved w 1227 roku zakończyła się duńska ekspansja w Niemczech północnych, zaś hrabstwo trafiło pod władzę saskiego Askańczyka księcia Albrechta I. Po jego śmierci władzę nad zdobytymi ziemiami przejęli synowie – Albrecht II oraz Jan I. Rząd nad późniejszym księstwem Saksonii-Wittenbergi (po podziale księstwa w 1296 roku) sprawował najmłodszy z synów, Albrecht II. Jan I władał byłym hrabstwem Ratzeburga oraz ziemiami lauenburskimi, które to terytorium przypadło później jego synom – Janowi II, Erykowi I i Albrechtowi III – by w 1296 roku trafić pod rządy księstwa Saksonii-Lauenburga.

</doc>
<doc id="2791846" url="https://pl.wikipedia.org/wiki?curid=2791846" title="Chata M. R. Štefánika pod Ďumbierom">
Chata M. R. Štefánika pod Ďumbierom



</doc>
<doc id="2791848" url="https://pl.wikipedia.org/wiki?curid=2791848" title="Hereward">
Hereward

Hereward, zwany Banitą (ang. "Hereward the Wake") – angielski bohater ludowy, żyjący w XI wieku przywódca oporu przeciw panowaniu normańskiemu. Jego postać przeniknęła do wielu legend.
Jego ojczyzną było Lincolnshire. Z pochodzenia był Duńczykiem, jego dziad Toki osiadł w Anglii po jej zajęciu przez Kanuta Wielkiego. Urodził się pomiędzy 1035 a 1047 rokiem. W młodości zdobył sobie sławę awanturnika, wobec czego ojciec wysłał go za granicę. Lata 1065-1067 spędził we Flandrii, walcząc na tamtejszym pograniczu. Do Anglii powrócił po jej zajęciu przez Wilhelma Zdobywcę, gromadząc wokół siebie ubożejących i wywłaszczanych przez normańskich zdobywców anglosaskich właścicieli ziemskich.
Gdy w roku 1070 król duński Swen II Estrydsen najechał Anglię, Hereward stanął na czele zbuntowanych Anglosasów, którzy przyłączyli się do Duńczyków. Zdobył opactwo w Peterborough, nie dopuszczając do przejęcia jego bogactw przez normańskiego opata Turolda. Gdy wojska Wilhelma Zdobywcy pokonały Duńczyków, Hereward wraz ze zbuntowanymi Anglosasami umocnił się na Isle of Ely, gdzie oblegani przez Normanów utrzymali się do 1071 roku. Gdy Isle of Ely upadło, Hereward zdołał uciec i kontynuować walkę. Dalsze jego losy są nieznane, zmarł przed 1085 rokiem. Według niektórych podań miał uzyskać od króla darowanie win i dożyć ostatnich lat życia w spokoju, ożeniony z wdową po earlu Dolfinie.
Nieliczne informacje na temat Herewarda i pamięć o jego mężnym oporze sprawiły, iż niedługo po śmierci stał się bohaterem licznych legend. Najstarszym źródłem przekazującym szczątkowe informacje o Herewardzie jest wersja D "Kroniki anglosaskiej" z 1071 roku. Już powstała między 1109 a 1131 jego biografia, autorstwa Ryszarda z Ely, zawiera elementy baśniowe. Dalszą idealizację bohatera i związane z nim legendarne opowiastki zawierają "Historia Anglików" Geoffreya Gaimara (1136-1137) i "Liber Eliensis" (1131-1174). "Kronika crowlandzka" w przełomu XIV i XV wieku przydała mu królewskie pochodzenie z rodu panującego Mercji.
Charles Kingsley poświęcił mu swoją ostatnią powieść, "Hereward the Wake" (1866).

</doc>
<doc id="2791849" url="https://pl.wikipedia.org/wiki?curid=2791849" title="Trybunał Skarbowy Radomski">
Trybunał Skarbowy Radomski



</doc>
<doc id="2791853" url="https://pl.wikipedia.org/wiki?curid=2791853" title="Obraz Matki Bożej Pocieszenia w Sanoku">
Obraz Matki Bożej Pocieszenia w Sanoku

Obraz Matki Bożej Pocieszenia – obraz Matki Bożej z Dzieciątkiem Jezus w kościele Franciszkanów (Sanktuarium Podwyższenia Krzyża Świętego i Matki Bożej Pocieszenia w Sanoku) w Sanoku.
Opis.
Obraz Matki Bożej Pocieszenia znajduje się na ołtarzu bocznym po lewej stronie (patrząc w stronę prezbiterium). Stanowi typologicznie rodzaj "Madonny Orans z Dzieciątkiem". Jest na nim ukazana Matka Boża, mająca dłonie złożone do modlitwy, w czuwaniu spoglądająca z adoracją na śpiące Dzieciątko Jezus. Na obrazie Madonna nosi płaszcz w barwie zielono-niebieskiej i szatę w kolorze czerwonym, zaś Jezus ma szatę białą, a płaszcz czerwono-szary. Obie postacie mają wokół głów aureole, powodujące efekt rozświetlenia, zaś cały obraz posiada tło w kolorze szarym.
Obie postacie są przyodziane w srebrną barokową sukienkę (została wykonana ok. 1700), zaś część górna powstała w wyniku uzupełnienia w 1888. Obecnie na ołtarzu dookoła obrazu są umieszczone wota ofiarowane przez wiernych, w tym odznaczenia miejscowego zakonnika, o Andrzeja Deptucha.
Obraz jest wykonany w technice olejnej, jego oryginalny rozmiar został wycięty w zakresie wokoło przedstawionych na nim postaci i nałożony na poszerzone tło. Wymiar obrazu stanowi 99 cm x 90,5 cm.
Obraz Matki Bożej Pocieszenia – Królowej i Pani Ziemi Sanockiej – został określony jako "łaskami słynący". Na przestrzeni czasu wierni składają swoje wota ofiarując tym samym dziękczynienie za otrzymane łaski. Od lat w przekonaniu mieszkańców Sanoka i okolic obraz ma charakter cudowny.
Historia.
Zakonnicy franciszkańscy, przybyli do Sanoka w 1377 roku, otrzymali kościół pod wezwaniem Matki Bożej. 
Pierwotnie ofiarodawcą pierwszego obrazu był rotmistrz wojsk koronnych, hrabia Krzysztof Tarnawski, który wziął udział w wyprawie Stefana Batorego na Moskwę, a z niej przywiózł obraz Matki Bożej Pocieszenia, który w 1596 ofiarował klasztorowi franciszkanów w Sanoku (pisał o tym wizytator franciszkański Jan Donat a Caputo w swym protokole i ta wersja była powtarzana w późniejszym czasie). Jest to pierwsza wzmianka o kulcie obrazu MBP, jednak wspomniany obraz jest mylnie identyfikowany z obecnym. Wzmianka o obecnym obrazie pochodzi z 1698, zaś następnie rozwinął się kult w postaci ofiarowania przez wiernych wot.
Swoją dedykację obraz zawdzięcza Bractwu Paska (wzgl. Rzemienia) Patki Bożej Pocieszenia, założonemu przed 1783 przy klasztorze, które odprawiało nabożeństwa przed tymże obrazem. Członkowie tego stowarzyszenia odznaczali się rzemiennymi pasami, które nosili na swym odzieniu. Na przełomie lat 70./80. XVII wieku w Sanoku obchodzono święto Matki Bożej Pocieszenia w miesiącu sierpniu.
Przez wiele lat obraz znajdował się w lewej (północnej) nawie kościoła, przez to zwanej zwyczajowo kaplicą Matki Bożej Pocieszenia. Odnowienia obrazu dokonywano w 1877, w grudniu 1888 (restaurację wykonał Ferdynand Majerski z Przemyśla, zaś odnowienia i oczyszczenia srebrnej sukienki sanocki brązownik Aleksander Piech). Wówczas ustanowiono dwie zasuwy na ołtarzu, na których widniały obrazy Matki Bożej Niepokalanej (kopia dzieła B.E. Murillo) i wizerunek Świętego Walentego. Pod koniec lat 80. XIX wieku ubogacenie ołtarza fundowali mieszkańcy miasta (m.in. małżonki Jana Gawła i Romana Zdankiewicza). Aleksander Piech wykonał w kaplicy Matki Bożej Pocieszenia pająk (1887), skarbonę (1889). W czerwcu 1889 ołtarz z obrazem został poświęcony. W tym czasie wizerunek Matki Bożej był przyodziany w sukienkę srebrną i pozłacaną (pochodzącą z pewnością sprzed 1772), wraz z ubogaceniem kamieniami, a wizerunki Maryi i Jezusa były ozdobione srebrnymi koronami z kamieniami ozłoconymi (ponadto w koronie zostały wprawione kolczyki). W 1908 cała kaplica została odnowiona zarówno wewnątrz (otynkowana), jak i na zewnątrz (cegła została zastąpiona kamieniem).
Na przestrzeni lat w kaplicy przed ołtarzem i obrazem Matki Bożej Pocieszenia były odprawiane różne nabożeństwa. Według kilku relacji o. Alojzego Karwackiego (byłego gwardiana sanockiego klasztoru, późniejszego prowincjała franciszkańskiego) z końca XIX i początku XX wieku, w tym czasie na obrazie zachowywała się sukienka i tło, wykonane ze srebrnej blachy, natomiast wcześniej umieszczone na nim wota zostały zabrane przez rząd austriacki w czasie panowania cesarza Józefa II w 1791 (władze zaborcze nie odebrały usunęły z obrazu srebrnej sukienki). Z polecenia prowincjała o. Karwackiego 20 lipca 1919 odprawiano o stałej godzinę dnia "Prymaryję in colore dei" aż do 1954 roku. Ołtarz w kaplicy pierwotnie był wykonany z drewna, był polichrowany na kolor jasnego marmuru. W 1937 został zastąpiony przez ołtarz stiukowy. Wówczas malarz Władysław Lisowski dokonał przemalowania ołtarza na barwę palisandrową.
W 1954 ks. Jan Patrzyk zasugerował gwardianowi sanockiemu o. Jakubowi Półchłopkowi odnowienie obrazu i "ożywienie kultu matki Bożej" (był to rok rocznicy 100-lecia Dogmatu o Niepokalanym Poczęciu Najświętszej Maryi Panny). W tymże roku przez trzy miesiące trwała konserwacja obrazu w Krakowie (w jej trakcie przywrócono pierwotny stan malowidła, usunięto domalowania na twarzy Jezusa, a ponadto powiększono tło). W tym roku Obraz Matki Bożej Pocieszenia został przeniesiony z lewej nawy (określana jako kaplica św. Józefa, obecnie kaplica św. Maksymiliana Kolbe) do lewego ołtarza świątyni, gdzie do tego czasu widniał obraz Matki Bożej Szkaplerznej (który następnie został przeniesiony do Kościoła Najświętszej Maryi Panny Królowej Polski w Zahutyniu pod Sanokiem). Po dokonanej restauracji, obraz powrócił do franciszkańskiego kościoła w Sanoku, gdzie od 6 maja 1954 trwało trzydniowe nabożeństwo, w trakcie którego kazania głosił ks. Patrzyk, po czym odnowiony obraz został poświęcony 9 maja 1954 przez sanockiego dziekana, ks. Antoniego Porębskiego. Jednocześnie obraz został umieszczony w innym miejscu świątyni, tj. w lewym ołtarzu, zaś celem nowej lokalizacji była korzystniejsza widoczność, a tym samym dostępność dla wiernych. Wspólnie z obrazem do nowego ołtarza przeniesione zostały dary wotywne. Przed renowacją z obrazu została zdjęta srebrna sukienka, zaś po odnowieniu malowidła nie została na nim przywrócona, lecz była przechowywana w walizce na strychu klasztoru.
Od tego czasu przed obrazem w nowym umiejscowieniu odbywały się nabożeństwa maryjne w uroczystości ku czci Matki Bożej, a także nabożeństwa w miesiącach maju i październiku. W pierwszą rocznicę odnowienia i poświęcenia obrazu, w dniu 8 maja 1955 przed obrazem uroczyście i publicznie ofiarowano miasto Sanok Niepokalanemu Sercu Matki Bożej. W 1954 została ustanowiona przez gwardiana o. J. Półchłopka księga o Matce Bożej Pocieszenia. Jako pierwszy dokonał w niej wpisu ks. kardynał Stefan Wyszyński, który od 29 października 1955 do 28 października 1956 był internowany przez władze komunistyczne w nieodległej od Sanoka Komańczy. W tym okresie, 24 sierpnia 1956 kardynał otrzymał od sanockich ojców franciszkanów kopię obrazu Matki Bożej Pocieszenia wraz z dedykacją od gwardiana o. Półchłopka. Po dwóch miesiącach od tego wydarzenia nastąpiło zwolnienie prymasa po łącznie trzech latach przetrzymywania go w domowym areszcie w różnych miejscach odosobnienia. Kardynał zabrał kopię obrazu ze sobą do Warszawy, skąd dnia 22 listopada 1956 tak wyraził swoje oświadczenie:
Na wniosek sanockich franciszkanów 3 maja 1956 Sekretariat Episkopatu Polski ustanowił drugi tytuł ("contitulus") dla kościoła tj. pod wezwaniem Matki Bożej Pocieszenia (prócz istniejącego dotychczas tytułu Podwyższenia Krzyża Świętego) oraz wyznaczył drugą niedzielę maja na uroczystość odpustową (genezą był fakt, że uroczystość 8 maja 1955 odbyła się we wtórą niedzielę tego miesiąca). Od tego czasu przed obrazem odbywały się nabożeństwa i modlitwy maryjne, m.in.: Godzinki o Niepokalanym Poczęciu Najświętszej Maryi Panny, Pod Twoją Obronę, Litania do Najświętszej Maryi Panny, cząstki różańca świętego, nabożeństwa majowe i październikowe, w święta maryjne oraz ustanowiona wówczas Nieustanna Nowenna do Matki Bożej Pocieszenia w środy każdego tygodnia. 1 lipca 1969, decyzją bpa Ignacego Tokarczuka, sanoccy franciszkanie prowadzą ponownie parafię erygowaną Podwyższenia Krzyża Świętego i Matki Bożej Pocieszenia w Sanoku. Do ww. księgi wpisali się również bp Wojciech Tomaka, 20 sierpnia 1966 bp Jerzy Stroba, 10 września 1977 bp Ignacy Tokarczuk.
W 1955 kopię obrazu wykonał sanocki malarz Bronisław Naczas. Po ponownym ujawnieniu dotychczas przechowywanej srebrnej sukienki z obrazu przez o. Ottona Szmyda w 1967, została ona oczyszczona przez Kazimierza Męcińskiego, zaś o wykonaniu na płótnie wizerunków twarzy i rąk Matki Bożej i Dzieciątka Jezus powstał osobny obraz złożony z płótna i srebrnej sukienki (wymiary tejże kopii obrazu łącznie ze srebrnymi ramami: 117 cm x 85 cm)
We wrześniu 1961 malarz W. Lisowski dokonał ponownego odnowienia lewego ołtarza, w tym ozłocenia. W tym okresie dokonywaniu różnych ozdobień ołtarza, w tym oświetleń przy pomocy lampek elektrycznych i lichtarzy. Ołtarz nie posiada zasuwy, w związku z czym Obraz Matki Bożej Pocieszenia jest stale widoczny.
W 1994 rozpoczęto renowację ołtarza i obrazu Pani Ziemi Sanockiej. Oprócz Nieustannej Nowenny odprawianej w środę każdego tygodnia, dodatkowo w każdą pierwszą środę miesiąca odbywa się nabożeństwo z procesją z kopią obrazu wokół sanockiego rynku.
12 maja 1996 odbyła się uroczystość 400-lecie kultu Matki Bożej Pocieszenia, którą uświetniła wizyta m.in. kard. Józefa Glempa, Prymasa Polski oraz Nuncjusza Apostolskiego abpa Józef Kowalczyk. Fakt ten, oraz kult MBP, upamiętniają tablice pamiątkowe:
Do 2002 trwała konserwacja obrazu, wykonany w Krakowie.
19 marca 2005, dekretem metropolity przemyskiego abpa Józefa Michalika, w przyklasztornym kościele zostało erygowane sanktuarium Matki Bożej Pocieszenia – Pani Ziemi Sanockiej.
Poeta Jan Szelc napisał 10 września 2006 wiersz pt. "Do sanockiej Pani" (wydany w tomiku poezji pt. "Łzą żywiczną zalakowane" w 2008), opiewający obraz Matki Bożej Pocieszenia i sam kościół franciszkanów w Sanoku.

</doc>
<doc id="2791854" url="https://pl.wikipedia.org/wiki?curid=2791854" title="Kamienica przy ulicy Archidiakońskiej 4 w Lublinie">
Kamienica przy ulicy Archidiakońskiej 4 w Lublinie

Kamienica Archidiakońska 4 – zabytkowa trzypiętrowa kamienica na Starym Mieście w Lublinie. Wpisana do rejestru zabytków pod numerem A/1022 z dnia 28.11.1990. Została zbudowana w 1918 roku na miejscu rozebranej na przełomie XVIII i XIX wieku kamienicy z XVI wieku. Budynek wzniesiony został z cegły ceramicznej i kamienia wapiennego. Założony na planie zbliżonym do litery L, z głównym wejściem od ul. Archidiakońskiej. Od strony ul. Archidiakońskiej znajduje się główne wejście do budynku, elewacja siedmioosiowa, od Placu po Farze elewacja trójosiowa, okna prostokątne.
Historia.
Kamienica przy ul. Archidiakońskiej 4 była po raz pierwszy notowana w znanych źródłach w roku 1531 jako własność Adama Doyszwona. W XVI wieku kamienicy przechodziła kilka razy w ręce różnych właścicieli, a to na drodze dziedziczenia, a to zakupu. Od 1610 roku właścicielami byli Jan i Zuzanna Szulc. W tym okresie kamienica została rozbudowana i prawdopodobnie stała się budynkiem dwupiętrowym. Po 1622 roku po śmierci Jana Szulca kamienica przeszła najpierw w ręce Zuzanny, a następnie jej drugiego męża. Po 1662 roku kamienica znowu przechodziła w różne ręce systematycznie obniżając swoją wartość i ulegając coraz większemu zniszczeniu oraz częściowej rozbiórce. W 1818 roku pusty plac został kupiony przez Karola Rosenberga. W 1918 roku podjęto decyzję o wybudowaniu w tym miejscu nowej kamienicy według projektu, ówczesnego architekta miejskiego, Henryka Paprockiego.
W latach 1991–1992 była w niej przeprowadzane prace remontowe.
Od 1991 roku znajduje się w niej Wojewódzki Oddział Służby Ochrony Zabytków.

</doc>
<doc id="2791855" url="https://pl.wikipedia.org/wiki?curid=2791855" title="Jakimowicz">
Jakimowicz

Jakimowicz – nazwisko polskie. Najwięcej osób noszących to nazwisko zamieszkuje: Białystok, Gdańsk, Wrocław, Świebodzin, Jawor, Opole i Białą Podlaską. W Polsce nosi je 1305 osób.

</doc>
<doc id="2791859" url="https://pl.wikipedia.org/wiki?curid=2791859" title="Na ostrzu noża (album)">
Na ostrzu noża (album)

Na ostrzu noża – debiutancki album solowy polskiego rapera Lukasyno. Wydawnictwo ukazało się 17 listopada 2006 roku nakładem wytwórni muzycznej Waco Records. Materiał został wyprodukowany przez brata rapera Krzysztofa pseud. Kriso.
22 września 2012 roku nakładem wytwórni muzycznej Fonografika ukazało się wznowienie płyty z trzema dodatkowymi utworami.
Lista utworów.
Opracowano na podstawie materiału źródłowego.

</doc>
<doc id="2791866" url="https://pl.wikipedia.org/wiki?curid=2791866" title="Alstom NGd99">
Alstom NGd99



</doc>
<doc id="2791867" url="https://pl.wikipedia.org/wiki?curid=2791867" title="Willa Claaszena w Sopocie">
Willa Claaszena w Sopocie

Willa Claaszena – jedna z trzech najbardziej charakterystycznych rezydencji położonych w Sopocie nad brzegiem morza, przy ul. Poniatowskiego 8, róg al. Wojska Polskiego, nazywanej też przez mieszkańców w okresie powojennym „al. Prominentów”, należąca do kupca cukrem i maszynami, brokera ubezpieczeniowego, konsula amerykańskiego i kolekcjonera dzieł sztuki Ernsta Augusta Claaszena (1853-1924). Po 1945 nazywana też „bierutówką”.
Historia.
Rodzina Claaszena należała do zamieszkałej w Gdańsku zamożnej wyższej klasy średniej pochodzenia flamandzkiego, która przez pokolenia była właścicielami domów mieszczańskich w Gdańsku. Ernsta Augusta Claaszena jako kolekcjonera antyków i dzieł sztuki ukształtowały historia rodziny, jak również rodzinna pasja dla gdańskiej sztuki i kultury.
W 1902 Claaszen nabył grunt pod swoją willę przy plaży w Sopocie, przy ówczesnej "Parkstrasse". Willa została zbudowana w latach 1903-1904 według planów architekta Waltera Schulza. Budowę rozpoczęto we wrześniu 1903, a wiosną roku kolejnego przypominający niewielki pałacyk trzykondygnacyjny dom z wieżyczkami i wykuszami był już gotowy do użytku. Wnętrza Claaszen zapełnił dziełami sztuki i drogimi meblami. Gdy w 1910 przez środek posesji wytyczono ulicę, na jego cześć w 1910 nazwano ją "Ernststrasse", zaś rezydencji nadano nr 8. W wyniku powojennego kryzysu Ernst Claaszen popełnił w 1924 samobójstwo, zaś jego żona Martha wraz z córką Ruth były zmuszone sukcesywnie pozbywać się rodzinnego majątku. Willa została zakupiona w 1928 przez pochodzącego z Królewca Oskara Meltznera, właściciela firmy "Vulkan-Eisengiesserei" (odlewni żeliwa Vulkan) w Gdańsku. Kiedy zmarł w 1932, w willi zamieszkał jego syn Herbert. Na początku 1945, jego żona z dwójką dzieci ewakuowała się z Sopotu morzem, zaś Herbert Meltzner został powołany do gdańskiej obrony cywilnej. 23 marca 1945 Sopot został zajęty przez wojska radzieckie. 
Po zakończeniu II wojny światowej willa została przejęta przez urząd ówczesnego prezydenta RP Bolesława Bieruta. Następnie mieszkał w niej Eugeniusz Kwiatkowski, delegat rządu ds. wybrzeża (1945-1948), przebywali członkowie centralnych władz, wielokrotnie premier Józef Cyrankiewicz wraz z małżonką Niną Andrycz (od 1955) i jej przyjaciółką Barbarą Wachowicz. Willa do 1980 wchodziła w skład miejscowego wypoczynkowego kompleksu rządowo-wojskowego, formalnie początkowo - Wypoczynkowego Ośrodka Rządowego (-1956), następnie była jednym z obiektów wypoczynkowych Urzędu Rady Ministrów (1956-1981). W tym okresie było utrzymywane specjalne przejście pomiędzy rezydencją i sąsiednim Wojskowym Domem Wypoczynkowym, który powstał w 1956 po wydzieleniu się z WORz. W 1981 willa stała się własnością miasta Sopotu, w latach 1984-2000 mieściła Poradnię Psychologiczno-Pedagogiczną, od 2001 jest siedzibą Muzeum Sopotu.

</doc>
<doc id="2791869" url="https://pl.wikipedia.org/wiki?curid=2791869" title="Lech Iwanowski">
Lech Iwanowski

Lech Iwanowski ps. „Lancet” (ur. w Piotrogrodzie, zm. 2009) – lekarz, kawaler Orderu Virtuti Militari.
Syn Stanisława i Marii z d. Wojewódzka.
Napisał książkę: "Wilnianie we wrześniu 1939 roku:(prolog epopei)". Współautor: "Wskazówki do ćwiczeń prosektoryjnych".
Okres wojny.
Po maturze rozpoczął studia na Wydziale Lekarskim Uniwersytetu Warszawskiego.
Walczył w kampanii wrześniowej, a po jej zakończeniu wrócił do Wilna i kontynuował studia medyczne na Uniwersytecie Stefana Batorego. Po zamknięciu Uniwersytetu przez Litwinów uczył się konspiracyjnie. W 1942 roku ukończył studia w Kownie.
W sierpniu 1941 roku wstąpił do ZWZ AK. Wyznaczony został na stanowisko dowódcy plutonu w dzielnicy Śródmieście. W październiku 1943 roku został skierowany do 3 Wileńskiej Brygady „Szczerbca" na stanowisko lekarza brygady. Brał udział we wszystkich walkach brygady. W ramach operacji Ostra Brama walczył na Belmoncie i na Antokolu. Zorganizował w Onżadowie szpital polowy na 30 łóżek. Za walki w powstaniu wileńskim odznaczony został przez gen. „Wilka” Krzyżem Walecznych.
Po wojnie.
Od lutego 1947 roku prowadził działalność naukową w Zakładzie Anatomii Prawidłowej Akademii Medycznej w Warszawie. Obronił doktorat w 1960 roku, habilitował się w 1980.
Kształcił się i wykładał na uczelniach zagranicznych m.in. na Uniwersytecie Prowincji Saskatchevan – Kanada, Uniwersytecie Stanu Maryland – USA, Narodowym Instytucie Zdrowia – NHI. Był pracownikiem naukowym PAN.
W 1990 roku przeszedł na emeryturę. Pracował nadal jako konsultant – neurolog. Współorganizator Środowiska Żołnierzy AK Okręgu Wileńskiego, pierwszy prezes Okręgu Wileńskiego Światowego Związku Żołnierzy Armii Krajowej, wiceprezes Zarządu Głównego w Warszawie i członek Rady Naczelnej.

</doc>
<doc id="2791870" url="https://pl.wikipedia.org/wiki?curid=2791870" title="Columbus Circle">
Columbus Circle

Columbus Circle – rondo, a także dzielnica ("neighborhood") w Nowym Jorku, w okręgu Manhattan, na przecięciu ulic Eighth Avenue, Broadway, Central Park South (West 59th Street) i Central Park West. Jego nazwa pochodzi od znajdującego się na nim Pomnika Kolumba. Rondo uznaje się za symboliczny centralny punkt Nowego Jorku.
Komunikacja.
Stacja metra 59th Street – Columbus Circle.

</doc>
<doc id="2791871" url="https://pl.wikipedia.org/wiki?curid=2791871" title="Poitou">
Poitou

Poitou ("pol. hist." Piktawia) – kraina historyczna w zachodniej Francji, na terenie współczesnych regionów Poitou-Charentes (departamenty Vienne i Deux-Sèvres) oraz Kraj Loary (departament Wandea), położona nad Oceanem Atlantyckim.
Historyczną stolicą krainy było Poitiers, a innymi ważniejszymi miastami – Niort, La Roche-sur-Yon oraz Châtellerault.
Nazwa krainy pochodzi od zamieszkujących ją w starożytności galijskiego plemienia Piktawów. W V wieku zajęte przez Wizygotów, Poitou w 507 roku w wyniku bitwy pod Vouillé przeszło we władanie Franków. W 732 roku pod Poitiers rozegrała się bitwa z Arabami. Od 778 roku obszar ten był własnością hrabiów Poitiers. Kraina była miejscem walk pomiędzy Francuzami a Anglikami (m.in. bitwa pod Poitiers w 1356 roku), pod panowaniem których znajdowała się na przełomie XII i XIII wieku, a następnie w latach 1360-1375. W XVI wieku, w czasach wojen religijnych zdominowana przez hugenotów kraina była teatrem intensywnych walk, m.in. bitwy pod Moncontour (1569). W okresie rewolucji francuskiej w zachodnim Poitou rozgrywały się wojny wandejskie (1793-1800).

</doc>
<doc id="2791872" url="https://pl.wikipedia.org/wiki?curid=2791872" title="Na polu chwały">
Na polu chwały

Na polu chwały. Powieść historyczna z czasów króla Jana Sobieskiego – romans historyczny Henryka Sienkiewicza wydany po polsku w 1906 roku. Wcześniej powieść miała wydania obcojęzyczne: rosyjskie (1904, 1905) i amerykańskie (Chicago 1905). Od początku cieszyła się dużą popularnością. Niemal natychmiast po edycji polskiej ukazały się przekłady: czeski i angielski (1906), francuski (1907), szczególnie liczne były różne wydania niemieckojęzyczne w latach 1906–1913.
Stosunkowo niewielka objętościowo w dorobku Sienkiewicza powieść podzielona jest na 34 krótkie rozdziały. Akcja jej toczy się w czasach króla Jana III Sobieskiego, kilka miesięcy przed podjęciem odsieczy wiedeńskiej i bitwą pod Wiedniem. Na tle romansu ubogiego szlachica i dziedziczki wielkiego nazwiska autor ukazał życie codzienne oraz obyczaje drobnej i zubożałej szlachty w ówczesnej Rzeczypospolitej. Tę utrzymaną w konwencji romantyczno-przygodowej opowieść pisarz poświęcił w istocie ukazaniu etosu polskiej szlachty, która przejawiając obok dodatnich liczne cechy ujemne, posłuszna jest jednak swemu głównemu zadaniu i roli – rycerskiej służbie i społecznej powinności stawania pod bronią na wezwanie Rzeczypospolitej, w obronie ojczystej wiary chrześcijańskiej przed muzułmańskim zagrożeniem.
Zarys fabuły.
W majątku Bełczączka w Puszczy Kozienickiej w ziemi radomskiej zamieszkuje pan Gedeon Pągowski z wychowanką, sierotą – panną Anna Sienińska, osiedleni tam jako przybyli z kresów wschodnich po zniszczeniu ich majątków podczas rebelii Chmielnickiego. W dziewczynie od dawna kocha się mieszkający po sąsiedzku Jacek Taczewski z Wyrąbek – daleki potomek sławnego rycerza Mikołaja Powały z Taczewa.
Powieść rozpoczyna się sceną, w której podróżujący wraz z wychowanką pan Pągowski, zagrożony napadem watahy wilków, zyskuje ratunek i pomoc od sąsiadów: czterech braci Bukojemskich i młodego syna pana Serafina Cyprianowicza – Stanisława, pochodzących z Ormian i też przybyłych z kresów wschodnich.
Podczas noclegu u Cyprianowiczów w Jedlince piękna panna Sienińska wzbudza afekt zarówno nieokrzesanych braci Bukojemskich, jak i młodego Cyprianowicza. W majątku przypadkowo znajduje też wtedy schronienie Jacek Taczewski, któremu na pustkowiu wilki zagryzły konia. W następstwie pan Pągowski zaprasza Bukojemskich oraz Stanisława Cyprianowicza i Jacka Taczewskiego do Bełczączki. Wskutek wynikłej rywalizacji o pannę dochodzi do pojedynku Jacka Taczewskiego z czterema Bukojemskimi i młodym Cyprianowiczem, gdy Jacek niespodzianie pokonuje wszystkich przeciwników. Wraz z księdzem Woynowskim, który w przeszłości nauczył go szermierki, troskliwie zajmuje się rannymi, czym zyskuje ich dozgonną przyjaźń.
Wówczas jednak, zawistny pan Gedeon, choć znacznie starszy od wychowanicy, podejmuje za radą przyjaciół decyzję o jej poślubieniu pod pozorem zabezpieczenia praw spadkowych przed krewnymi ze strony zmarłej żony, którzy mają główne prawa do Bełczączki. Bliski mu prałat Tworkowski skutecznie przekonuje do tego pannę, a sam Pągowski podstępnie oczernia przed nią Jacka Taczewskiego, co sprawia, iż Anna ostatecznie rezygnuje z niego, postanawiając oddać rękę opiekunowi. Pągowski usiłuje też bezskutecznie skłócić Jacka z braćmi Bukojemskimi i Stanisławem Cyprianowiczem. Załamany i zrezygnowany Taczewski za aprobatą życzliwego mu księdza Woynowskiego wyrusza do wojsk królewskich zbierających się na wyprawę wiedeńską. Dla jego właściwego wyposażenia ks. Woynowski porozumiewa się z Serafinem Cyprianowiczem co do przejęcia w zastaw skromnej posiadłości Jacka – Wyrąbek.
Pągowski niespodziewanie jednak umiera podczas uroczystości zrękowin. Powstałą sytuację natychmiast wykorzystują Krzepeccy – chciwi i niemoralni krewni zmarłej małżonki Pągowskiego. Młody Marcjan Krzepecki, jako aktualny opiekun, obmyśla chytry plan skłonienia panny do korzystnego dla niego małżeństwa, lecz wobec jej sprzeciwu posuwa się do przemocy fizycznej. Po szczęśliwej ucieczce zmaltretowanej Anny do Cyprianowicza, decyduje się on wyruszyć z nią i ks. Woynowskim, w asyście braci Bukojemskich i czeladzi w stronę Krakowa, zamierzając oddać Sienińską pod opiekę królewską. W drodze następuje napad zbójców, których nasłał Marcjan Krzepecki, lecz podczas rozpaczliwej obrony na bagnach, w krytycznej chwili przychodzą z pomocą żołnierze husarskiej chorągwi pułkownika Zwierzchowskiego, w której służą też Jacek Taczewski i Stanisław Cyprianowicz.
W finale rozgrywającym się już w Krakowie, dochodzi do uroczystych zaślubin Anny z Jackiem, które zaszczyca swą obecnością sam król Jan Sobieski. Powieść zamyka podniosły, nastrojowy opis rewii oddziałów, a następnie wymarszu wojsk polskich na odsiecz Wiedniowi.

</doc>
<doc id="2791874" url="https://pl.wikipedia.org/wiki?curid=2791874" title="Bahrajn na Letnich Igrzyskach Olimpijskich 2012">
Bahrajn na Letnich Igrzyskach Olimpijskich 2012

Bahrajn na Letnich Igrzyskach Olimpijskich 2012 reprezentowało dwunastu zawodników: czterech mężczyzn i osiem kobiet. Zdobyli oni jeden brązowy medal, zajmując 79. miejsce w klasyfikacji medalowej.
Był to 8 start reprezentacji Bahrajnu na letnich igrzyskach olimpijskich. Maryam Jamal zdobyła pierwszy medal olimpijski dla Bahrajnu.
Skład kadry.
Lekkoatletyka.
Mężczyźni
Konkurencje biegowe
Kobiety
Pływanie.
Mężczyźni
Kobiety
Strzelectwo.
Kobiety

</doc>
<doc id="2791877" url="https://pl.wikipedia.org/wiki?curid=2791877" title="Duane Ross">
Duane Ross

Randolph Duane Ross (ur. 5 grudnia 1972 w Shelby) – amerykański lekkoatleta specjalizujący się w krótkich biegach płotkarskich, uczestnik letnich igrzysk olimpijskich w Atenach (2004).
W wyniku śledztwa przeprowadzonego w 2010 r. został zdyskwalifikowany na 2 lata za stosowanie niedozwolonych środków dopingujących, a wszystkie jego rezultaty od 2 listopada 2001 r. anulowane.
Trenuje swojego syna Randolpha, złotego medalistę igrzysk olimpiijskich w Tokio.

</doc>
<doc id="2791880" url="https://pl.wikipedia.org/wiki?curid=2791880" title="Diecezja Butare">
Diecezja Butare

Diecezja Butare (łac. "Dioecesis Butarensis", ang. "Diocese of Butare") – rzymskokatolicka diecezja ze stolicą w Butare, w Rwandzie. Jest sufraganią archidiecezji kigalijskiej.
W 2006 na terenie diecezji pracowało 95 zakonników i 408 sióstr zakonnych.
Historia.
11 września 1961, mocą decyzji papieża Jana XXIII wyrażonej w bulli "Gaudet sancta", erygowano diecezję Astrida (dawna nazwa Butare). Dotychczas tereny nowego biskupstwa należały do archidiecezji Kabgayi (obecnie diecezja). Biskupstwo Butare zostało sufraganią arcybiskupstwa Kabgayi.
12 listopada 1963 po zmianie nazwy katedralnego miasta, zmieniona została nazwa diecezji na obecną.
10 kwietnia 1976 diecezja Butare została sufraganią arcybiskupstwa kigalijskiego.
W latach 1981 - 1989 w należącej do diecezji Parafii Maryi Matki Bożej w Kibeho objawiła się Matka Boża.
30 marca 1992 część parafii diecezji Butare (w tym parafia w Kibeho) weszło w skład powstałej w tym dniu diecezji Gikongoro.
Biskupi.
Wszyscy biskupi byli Rwandyjczykami. W diecezji nigdy nie mianowano biskupa pomocniczego.

</doc>
<doc id="2791886" url="https://pl.wikipedia.org/wiki?curid=2791886" title="WNB">
WNB

WNB (skrót od Wychowani na Błędach) – polska grupa muzyczna wykonująca hip-hop, zaliczana do nurtu ulicznego rapu. Powstała w 2000 roku w Białymstoku z inicjatywy rapera Lukasyno, poprzednio związanego z projektem P.R.O.F. Skład oraz Olsena, mającego w dorobku współpracę z formacją HPG. Skład zadebiutował w 2001 roku na kompilacji "Radio Ewenement 5 G Fm". Na płycie znalazły się dwie autorskie piosenki WNB, a także utwór nagrany m.in. wraz z zespołem Molesta Ewenement.
Następnie skład gościł na drugim albumie solowym Fusznika, związanego m.in. z zespołem Zipera, zatytułowanym "Futurum" (2002). Materiał na debiutancki album studyjny grupa WNB zarejestrowała w studiu należącym do warszawskiej wytwórni muzycznej Prosto. Gościnnie w nagraniach wzięli udział tacy wykonawcy jak: Kala, Fu, TPWC, Wilku, Głos Ulic, Koźlik, Dolcevita, Ko1Fu, Juras oraz Włodi. W międzyczasie skład WNB uzupełnił producent muzyczny Dejot, który odpowiedzialny był za większość materiału muzycznego powstałego z przeznaczeniem na debiut.
Płyta zatytułowana "Dowód odpowiedzialności" ukazała się 18 czerwca 2003 roku nakładem wytwórni muzycznej Vostok Records. W ramach promocji do utworu tytułowego został zrealizowany teledysk. Piosenka zyskała pewną popularność w kraju, była intensywnie emitowana m.in. przez stację telewizyjną VIVA Polska. Wideoklip został zrealizowany również do pochodzącej z płyty kompozycji „Stawiam na jutro”. Przed premierą wydawnictwa członkowie WNB gościli na jedynej płycie projektu Ski Skład – "Wspólne zadanie". Raperzy pojawili się także na wydanym w 2003 roku mixtape’ie DJ-a Decksa – "Mixtape Vol. 3". Nagrania WNB ukazały się także na wydanych tego samego roku składankach dołączonych do branżowego magazynu „Klan”.
Rok później piosenki WNB znalazły się na składankach "Hiphopstacja 2" i "Road Hip Hop 2004". W 2005 roku formacja gościła na albumie Sqry – "Wiele sqr". W międzyczasie Olsen nawiązał bliższą współpracę z Fusznikiem. Efektem był wydany tego samego roku album zatytułowany "Kameleon". Natomiast rok później solową działalność artystyczną podjął Lukasyno, który zrealizował album pt. "Na ostrzu noża". Ostatnim przejawem działalności WNB był udział w utwór PWRD – „Rap jest jeden”, który ukazał się na nielegalu "PraWda leży po śRoDku". Wkrótce potem projekt został zarzucony.
W 2015 roku zespół dał koncert w ramach Prosto Festiwal w Warszawie. Grupa wznowiła działalność jednorazowo specjalnie na potrzeby tegoż koncertu.

</doc>
<doc id="2791887" url="https://pl.wikipedia.org/wiki?curid=2791887" title="Roman Wilczek">
Roman Wilczek

Roman Wilczek ps. "Lupus" (ur. 3 stycznia 1914 w Toruniu, zm. 7 listopada 2004) – uczestnik walk września 1939 roku. Kawaler Orderu Virtuti Militari.
Syn Brunona i Marty.
Wieloletni prezes Światowego Związku Żołnierzy Armii Krajowej w Zarządzie Okręgu Szczecin.
Okres wojny.
Uczestnik walk września 1939 roku. Został ranny w bitwie nad Bzurą. Po klęsce wrześniowej wstąpił do Armii Krajowej.
Był dowódcą 1 plutonu 21 kompanii „Narew" i zastępcą dowódcy tejże kompanii. Prowadził szkolenia z sanitariuszkami, łączniczkami, oraz żołnierzami różnych stopni w celu przygotowania ich do spodziewanych zadań. Przy jego pomocy zdekonspirowany został agent Gestapo działający w strukturach AK.
W powstaniu warszawskim walczył m.in. o zdobycie Instytutu Głuchoniemych na placu Trzech Krzyży. Następnie walczył w Zgrupowaniu „Kryska” na Górnym Czerniakowie. 29 września przepłynął Wisłę.
Okres powojenny.
Od 1946 roku mieszkał w Szczecinie. Był pionierem Portu Szczecińskiego i ekspertem Polskiej Izby Handlu Zagranicznego.

</doc>
<doc id="2791888" url="https://pl.wikipedia.org/wiki?curid=2791888" title="Wychowani na Błędach">
Wychowani na Błędach



</doc>
<doc id="2791889" url="https://pl.wikipedia.org/wiki?curid=2791889" title="Columbus Circle (ujednoznacznienie)">
Columbus Circle (ujednoznacznienie)



</doc>
<doc id="2791893" url="https://pl.wikipedia.org/wiki?curid=2791893" title="Soundtrack (album)">
Soundtrack (album)

Soundtrack – piąty album studyjny płockiej grupy Lao Che, którego premiera odbyła się 19 października 2012 roku. Jest to pierwsza płyta zespołu, która powstała w Rolling Tapes Studio w Srebrnej Górze. Producentem materiału został znany z elektronicznych brzmień muzyk zespołu Moloko Eddie Stevens a w nagraniach asystowali mu Mysza Dominowski i Schwartz. Album powstawal przez 5 tygodni. Promował go utwór „Zombi!” wydany 3 października 2012 roku. Piosenka dotarła do 1. miejsca Listy Przebojów Programu Trzeciego Polskiego Radia.
Nagrania dotarły do 3. miejsca zestawienia OLiS i uzyskały status złotej płyty.
Odbiór.
Recenzent Magazynu „Gitarzysta” docenił, że zespół „idzie (...) ścieżką, którą jest ciągłe poszukiwanie” i że udało mu się połączyć „oldschoolowe elektroniczne brzmienie z motywami żywych gitar i klawiszy, przy zachowaniu jednolitości materiału”.
Lesław Dutkowski chwali „wprawę i wyczucie” zespołu w poruszaniu się między gatunkami: „Stylistycznie jest kolorowo niczym na pawim ogonie”. Podkreśla rolę Spiętego – autora tekstów: zabawę słowami i „genialnie pokręcone historie”
Na te same cechy zwraca uwagę Jarosław Szubrycht (serwis T-Mobile Music). Akcentuje nieprzewidywalność zespołu, opisując jego najnowsze piosenki stosowną analogią ze świata filmu: „Mniej przypominają komedie Olafa Lubaszenki, na których nie wiedzieć czemu rechotały tłumy, a bardziej skomplikowane formalnie, wydumane światy Terry'ego Gilliama, które cieszą nielicznych. I niekoniecznie kogokolwiek śmieszą. Sam nie wiem, czy to komplement”. Jednocześnie stawia tezę, że zespół „ma na "Soundtracku" sporo do zaoferowania. Kto wie, czy nie najwięcej w swojej dotychczasowej karierze”.
Jacek Świąder za pozytywy płyty uznaje piosenki ustawione na „transowych, niemal hiphopowych rytmach”: "Jestem psem", "Już jutro" czy "4 piosenki", które pozwalają wyobrazić sobie Lao Che jako „polskie The Roots”. Natomiast „próby gitarowe” recenzent uznaje za „dość męczące”. Docenia świeżość albumu i „kopnięte” teksty Spiętego, który „zderza słowa, zdania i buduje z nich niepokojące, pulsujące gorączką światy”. Podsumowując, zestawia "Soundtrack" z poprzednimi albumami: „To płyta lepsza od poprzedniej, ale kolejna w cyklu «jesteśmy na rozdrożu». Na prawdziwe «łał» muszę jeszcze poczekać. Na skreślenie Lao Che też jeszcze za wcześnie”.

</doc>
<doc id="2791895" url="https://pl.wikipedia.org/wiki?curid=2791895" title="Rostisław Dimitrow">
Rostisław Dimitrow

Rostisław Dimitrow, bułg. Ростислав Димитров (ur. 26 grudnia 1974 w Ruse) – bułgarski lekkoatleta specjalizujący się w trójskoku, uczestnik letnich igrzysk olimpijskich w Sydney (2000).
W 1999 r. zdobył w Maebashi srebrny medal halowych mistrzostw świata, jednakże po zawodach został zdyskwalifikowany za stosowanie niedozwolonego środka dopingującego (efedryny) i stracił medal.

</doc>
<doc id="2791898" url="https://pl.wikipedia.org/wiki?curid=2791898" title="Jorge Couto">
Jorge Couto

Jorge António Pinto do Couto (ur. 1 lipca 1970 w Feirze) – portugalski piłkarz grający na pozycji bocznego pomocnika. W swojej karierze rozegrał 6 meczów w reprezentacji Portugalii.
Kariera klubowa.
Swoją karierę piłkarską Couto rozpoczął w klubie AD Argoncilhe. Następnie podjął treningi w FC Porto. W 1988 roku został wypożyczony na rok do Gil Vicente FC, w którym grał w drugiej lidze. W 1989 roku wrócił do Porto. 26 sierpnia 1989 zaliczył debiut w pierwszej lidze portugalskiej w wygranym 2:0 wyjazdowym meczu z FC Penafiel. Od czasu debiutu był podstawowym zawodnikiem Porto. W sezonach 1989/1990, 1991/1992, 1992/1993, 1994/1995 i 1995/1996 wywalczył z Porto pięć tytułów mistrza Portugalii. Wraz z Porto zdobył też dwa Puchary Portugalii w sezonach 1990/1991 i 1993/1994 oraz cztery Superpuchary Portugalii w latach 1990, 1991, 1993, 1994. W Porto grał do końca sezonu 1995/1996. Rozegrał w nim 130 meczów i strzelił 11 goli.
Latem 1996 Couto przeszedł do innego klubu z Porto, Boavisty. Swój debiut w Boaviście zanotował 24 sierpnia 1996 w meczu z CF Os Belenenses (4:2). W sezonie 2000/2001 wywalczył z Boavistą mistrzostwo Portugalii. Z klubem tym zdobył też krajowy puchar (1997) i dwa superpuchary (1996, 1997). W Boaviście grał do końca swojej kariery, czyli do zakończenia sezonu 2002/2003.
Kariera reprezentacyjna.
W reprezentacji Portugalii Couto zadebiutował 19 grudnia 1990 roku w wygranym 1:0 towarzyskim meczu ze Stanami Zjednoczonymi, rozegranym w Maii. Od 1990 do 1998 roku rozegrał w kadrze narodowej 6 meczów.
W 1989 roku Couto wywalczył z kadrą U-20 mistrzostwo świata.

</doc>
<doc id="2791902" url="https://pl.wikipedia.org/wiki?curid=2791902" title="Cesário Cruz">
Cesário Cruz

Cesário Cruz - portugalski rugbysta, uczestnik obu przedwojennych meczów reprezentacji Portugalii w rugby union mężczyzn. Zadebiutował w meczu z Hiszpanią, który został rozegrany 13 kwietnia 1935 r. w Lizbonie. Natomiast ostatnim jego meczem reprezentacyjnym było spotkanie z Hiszpanią rozegrane 28 marca 1936 r. w Madrycie.

</doc>
<doc id="2791903" url="https://pl.wikipedia.org/wiki?curid=2791903" title="Gal Costa">
Gal Costa

Gal Costa (urodzona jako Maria da Graça Costa Penna Burgos 26 września 1945 w Salvadorze, stan Bahia, zm. 9 listopada 2022 w São Paulo) – brazylijska piosenkarka pop. Nagrała piosenki w języku portugalskim, hiszpańskim i angielskim.
Życiorys.
Gal Costa przyszła na świat w Barra, jednej z dzielnic Salvadoru, jako córka Marii Costy Penny i Arnaldo Burgosa. Kiedy miała 10 lat, zaprzyjaźniła się z siostrami Sandrą i Andréią Gadelha, które w przyszłości zostały żonami znanych piosenkarzy i kompozytorów, Gilberto Gila i Caetano Veloso. W wieku lat 14, gdy po raz pierwszy wysłuchała w radiu piosenki João Gilberto „Chega de Saudade”, zainteresowała się bossa novą. Bliżej zainteresowała się muzyką, gdy rozpoczęła pracę w sklepie płytowym. W wieku 18 lat zawarła za pośrednictwem przyjaciółki Andréi Gadelia znajomość z Caetano Veloso, która to znajomość później przekształciła się w wieloletnią przyjaźń.
Gal Costa zadebiutowała 22 sierpnia 1964 uczestnicząc w koncercie „Nós” u boku takich wykonawców, jak m.in.: Veloso, Gil, Maria Bethânia i Tom Zé. Jeszcze w tym samym roku dała kilka koncertów (Bossa Nova Velha, Velha Bossa Nova) po czym wyjechała z rodzinnego miasta do Rio de Janeiro.
W 1965 zadebiutowała w studio nagraniowym, uczestnicząc w nagraniu piosenki „Sol Negro”, zaśpiewanej w duecie z Marią Bethânią, skomponowanej przez brata tej ostatniej, Caetano Veloso; piosenka znalazła się na debiutanckim albumie Bethânii. Gal Costa nagrała następnie, już pod własnym nazwiskiem, pierwsze single, wydane przez RCA Records: „Eu vim da Bahia” i „Sim, foi você”. W roku następnym artystka uczestniczyła w 1. Rio International Music Festival, ale bez powodzenia.
Pierwszy album Gal Costy, "Domingo", został wydany w 1967 przez wytwórnię Philips Records. Był to również debiut płytowy Caetano Veloso. Jedna z piosenek z tego albumu, „Coração Vagabundo”, stała się hitem. Gal Costa nagrywała dla wytwórni Philips (która później przekształciła się w PolyGram) aż do 1983.
W 1968 Gal Costa włączyła się w ruch tropicalismo. Nagrała cztery utwory, które znalazły się na kompilacyjnym albumie "Tropicalia: ou Panis et circenses": „Mamãe coragem” (autorzy: Veloso i Torquato Neto), „Parque Industrial” (Tom Zé), „Enquanto seu lobo não vem” (Veloso) i „Baby” (Veloso). Ten ostatni stał się pierwszym ogólnokrajowym hitem Costy w pojedynkę, stając się zarazem klasykiem brazylijskiej muzyki popularnej. W tym samym roku uczestniczyła w 3rd International Music Festival, wykonując „Gabriela Mais Bela” (Roberto i Erasmo Carlos). W listopadzie wzięła udział w Rede Record’s 4th Music Festival wykonując piosenkę „Divino Maravilhoso” (Gil–Veloso), która również stała się ogólnokrajowym hitem i klasykiem brazylijskiej muzyki popularnej.
W 1969 Gal Costa wydała swój debiutancki album solowy, zatytułowany "Gal Costa", na którym znalazły się piosenki „Baby” i „Divino Maravilhoso”. Album ten, oscylujący pomiędzy brazylijskim popem a północnoamerykańskim rockiem psychodelicznym, uważany jest za klasyka stylu tropicalismo. Dwie piosenki z tego albumu „Que pena (Ele já não Gosta mais de mim)” (Jorge Ben Jor) i „Não identificado” (Veloso) stały się kolejnymi hitami wokalistki. W tym samym roku Gal Costa nagrała swój drugi solowy album, zatytułowany "Gal", zawierający m.in. przeboje „Meu nome é Gal” (Roberto i Erasmo Carlos) i „Cinema Olympia” (Veloso). Pochodzące z albumu piosenki stały się podstawą repertuaru koncertowego Gal Costy.
W 1970 artystka wystąpiła w Wielkiej Brytanii, a w roku następnym, po powrocie do Brazylii, nagrała album "Legal". W 1971 odniosła sukces w show Deixa Sangrar, prezentowanym w kilku stolicach, wystąpiła na żywo razem z João Gilberto i Caetano Veloso w TV Tupi. W 1973 wystąpiła na targach płytowych MIDEM w Cannes we Francji, po czym nagrała album "Índia".
Albumy wokalistki, nagrywane w latach 70. XX w., utrzymane były w podobnym stylu, co jej dwa pierwsze albumy. Nagrany w 1982 singiel „Festa Do Interior”, pochodzący z albumu "Fantasia", stał się największym hitem w jej karierze, osiągając do końca 1982 tytuł multi-platyny.
W latach 80. Gal Costa zdobyła międzynarodową popularność, odbywając tournée m.in.: po Japonii, Francji, Izraelu, Argentynie, Stanach Zjednoczonych, Portugalii i Włoszech
W 1995 Gal Costa wystąpiła w 1995 filmie "O Mandarim" kreując postać piosenkarki Carmen Mirandy.
Gal Costa kontynuowała swą karierę artystyczną również w XXI w. wydając zarówno nowe albumy, jak i te nagrane dawniej, opracowane na nowo: "Gal Boss Tropical" (2002), "Hoje" (2005) i "Gal Costa Live at the Blue Note" (2006, live).
Gal Costa była biseksualna. W latach 90. była zakochana w Marinie Limie.
Gal Costa zmarła w São Paulo 9 listopada 2022 roku w wieku 77 lat.

</doc>
<doc id="2791905" url="https://pl.wikipedia.org/wiki?curid=2791905" title="Francisco de Araújo">
Francisco de Araújo

Francisco de Araújo – portugalski rugbysta, uczestnik obu przedwojennych meczów reprezentacji Portugalii w rugby union mężczyzn.
Rugby poznał podczas studiów w Anglii. W 1922 roku był jednym z głównych organizatorów meczu, który odbył się 22 marca w Lizbonie. Pojedynek, w którym zmierzyły się drużyny Royal Football Club oraz brytyjskich emigrantów był pierwszym, w którym udział wzięli portugalscy zawodnicy.
W reprezentacji zadebiutował w meczu z Hiszpanią, który został rozegrany 13 kwietnia 1935 w Lizbonie. Natomiast ostatnim jego meczem reprezentacyjnym było spotkanie z Hiszpanią rozegrane 28 marca 1936 w Madrycie.

</doc>
<doc id="2791908" url="https://pl.wikipedia.org/wiki?curid=2791908" title="Bruce Nkala">
Bruce Nkala

Bruce Musa Nkala (ur. 30 maja 1975 w Hwange) – botswański koszykarz, uczestnik Mistrzostw Afryki 2005.
W 2005 roku wziął udział w Mistrzostwach Afryki, gdzie reprezentacja Botswany odpadła już po rundzie eliminacyjnej. Podczas tego turnieju wystąpił w czterech meczach, w których zdobył sześć punktów. Zanotował także jeden przechwyt, jedną asystę i dwie zbiórki defensywne. Ponadto miał na swym koncie także pięć fauli i jedną stratę. W sumie na parkiecie spędził około 37 minut.

</doc>
<doc id="2791909" url="https://pl.wikipedia.org/wiki?curid=2791909" title="59th Street - Columbus Circle">
59th Street - Columbus Circle



</doc>
<doc id="2791910" url="https://pl.wikipedia.org/wiki?curid=2791910" title="66th Street - Lincoln Center">
66th Street - Lincoln Center



</doc>
<doc id="2791912" url="https://pl.wikipedia.org/wiki?curid=2791912" title="Sergio Matto">
Sergio Matto

Sergio Armando Matto Suárez (ur. 13 października 1930, zm. 23 listopada 1990) – urugwajski koszykarz, dwukrotny brązowy medalista olimpijski z Helsinek i Melbourne.
Matto brał udział w trzech olimpiadach – w 1952, 1956 i 1960 roku. Na igrzyskach w Helsinkach (gdzie jego reprezentacja zajęła trzecie miejsce), wystąpił w siedmiu meczach zdobywając 28 punktów (notując 26 fauli). Na następnej olimpiadzie w Melbourne, zdobył brązowy medal. Na tej imprezie zdobył 31 punktów (24 faule), jednak na igrzyskach w Rzymie, jego reprezentacja zajęła ósme miejsce; na tychże igrzyskach zdobył 22 punkty (25 fauli).
Matto uczestniczył także w Mistrzostwach Świata w koszykówce w 1954 roku, gdzie razem z drużyną zajął 6. miejsce. Zagrawszy w ośmiu meczach, Matto zdobył 15 punktów. Ponadto zanotował 23 faule.

</doc>
<doc id="2791915" url="https://pl.wikipedia.org/wiki?curid=2791915" title="Tabaré Borges">
Tabaré Borges

Tabaré Larre Borges Gallarreta (ur. 6 stycznia 1922) – urugwajski koszykarz, brązowy medalista olimpijski z Helsinek. 
Borges tylko raz wystąpił na igrzyskach olimpijskich. W Helsinkach (gdzie jego reprezentacja zajęła trzecie miejsce), grał w ośmiu meczach zdobywając 34 punkty (notując także 22 faule).

</doc>
<doc id="2791916" url="https://pl.wikipedia.org/wiki?curid=2791916" title="Dumbier">
Dumbier



</doc>
<doc id="2791921" url="https://pl.wikipedia.org/wiki?curid=2791921" title="Héctor Costa">
Héctor Costa

Héctor José Costa Massironi (ur. 30 lipca 1929 w Montevideo, zm. 23 maja 2010) – urugwajski koszykarz, dwukrotny brązowy medalista olimpijski z Helsinek i Melbourne.
Costa brał udział w trzech olimpiadach – w 1952, 1956 i 1960 roku. Na igrzyskach w Helsinkach (gdzie jego reprezentacja zajęła trzecie miejsce), wystąpił w sześciu meczach zdobywając 33 punkty. Na następnej olimpiadzie w Melbourne zdobył brązowy medal. Na tej imprezie wystąpił w ośmiu meczach, zdobywając 84 punkty (drugi najlepiej punktujący zawodnik ekipy urugwajskiej), jednak na igrzyskach w Rzymie, jego reprezentacja zajęła dopiero ósme miejsce; na tychże igrzyskach reprezentował swój kraj w ośmiu meczach, zdobywając 55 punktów.
Costa uczestniczył także w Mistrzostwach Świata w koszykówce w 1954 roku, gdzie razem z drużyną zajął 6. miejsce. Zagrawszy w ośmiu meczach, Costa zdobył 49 punktów. Ponadto zanotował 29 fauli.

</doc>
<doc id="2791922" url="https://pl.wikipedia.org/wiki?curid=2791922" title="Francisoco de Araujo">
Francisoco de Araujo



</doc>
<doc id="2791928" url="https://pl.wikipedia.org/wiki?curid=2791928" title="Alfredo Sánchez (ur. 1987)">
Alfredo Sánchez (ur. 1987)

Alfredo Sánchez Cruz (ur. 23 marca 1987 w Apatzingán) – meksykański piłkarz występujący na pozycji prawego skrzydłowego, obecnie zawodnik Atlasu.
Kariera klubowa.
Sánchez jest wychowankiem akademii juniorskiej zespołu Club Atlas z siedzibą w mieście Guadalajara. Do seniorskiej drużyny został włączony jako dziewiętnastolatek przez szkoleniowca Daniela Guzmána; w meksykańskiej Primera División zadebiutował 1 kwietnia 2006 w przegranym 1:3 spotkaniu z Dorados. Nie potrafiąc wywalczyć sobie miejsca w pierwszym składzie, występował przeważnie w drugoligowych rezerwach – Académicos de Guadalajara. W styczniu 2008 udał się na półroczne wypożyczenie do trzecioligowego Atlético Cihuatlán. Półtora roku później, w lipcu 2009, został wypożyczony po raz drugi, tym razem do klubu Loros de la Universidad de Colima, także występującego w trzeciej lidze meksykańskiej. Tam spędził ponad trzy lata, przeważnie mając zagwarantowane miejsce w wyjściowej jedenastce.

</doc>
<doc id="2791929" url="https://pl.wikipedia.org/wiki?curid=2791929" title="Tabaré Larre Borges">
Tabaré Larre Borges



</doc>
<doc id="2791930" url="https://pl.wikipedia.org/wiki?curid=2791930" title="3 Batalion Inżynieryjny">
3 Batalion Inżynieryjny

3 Batalion Inżynieryjny (3 binż) – jednostka inżynieryjna stacjonująca w Nisku, podległa Inspektoratowi Wsparcia Sił Zbrojnych.
Historia.
Batalion został sformowany na podstawie decyzji MON Nr PF-67/Org./SSG/ZOiU-P1 z dnia 19 sierpnia 2010 roku na bazie 3. Batalionu Ratownictwa Inżynieryjnego i 12. Ośrodka Przechowywania Sprzętu w Nisku.
Batalion jest wyspecjalizowany w zadaniach inżynieryjnych. Do głównych zadań jednostki należą: 
Batalion bierze również udział w akcjach przeciwpowodziowych, ratowniczo-gaśniczych, usuwania skutków klęsk żywiołowych i katastrof. 
Batalion ma wyznaczone zadania mobilizacyjne na czas „W”, które kierowane są przez Terenowy Aparat Mobilizacyjny. 
Tradycje.
Decyzją Nr 268/MON Ministra Obrony Narodowej z dnia 11 września 2012 roku wprowadzono odznakę pamiątkową, oznakę rozpoznawczą oraz proporczyk na beret.
Decyzją Nr 351/MON Ministra Obrony Narodowej z dnia 26 września 2011 roku ustalono, że batalion inżynieryjny:

</doc>
<doc id="2791932" url="https://pl.wikipedia.org/wiki?curid=2791932" title="Zygmunt Kłosiński">
Zygmunt Kłosiński

Zygmunt Kłosiński ps. „Huzar” (ur. 21 maja 1926 w Wilnie, zm. w 2000) – żołnierz Armii Krajowej i podziemia niepodległościowego, publicysta.
Syn zawodowego wojskowego Józefa i Bronisławy z d. Rajło-Wasilewska.
Okres wojny.
Do wybuchu wojny niemiecko-sowieckiej uczył się w Gimnazjum i Liceum im. Zygmunta Augusta. W okresie okupacji niemieckiej był łącznikiem szefa Odcinka Wywiadu Wschód KG AK. Rozwoził meldunki na terenie województwa wileńskiego oraz na Litwę Kowieńską. W lipcu 1942 roku przerwał działalność i do stycznia 1943 roku ukrywał się w Nowogródzkiem.
Po powrocie do Wilna kontynuował naukę na tajnych kompletach oraz działał w „Szarych Szeregach”. W styczniu 1944 roku wstąpił do 3 Brygady AK „Szczerbca”. Służył w zwiadzie konnym, a później w szwadronie kawalerii. 15 maja został odkomenderowany do OR-KO, gdzie pełnił funkcję sekcyjnego w 1 plutonie kawalerii. Od 7 lipca brał udział w walkach o Wilno. 15 lipca towarzyszył gen. „Wilkowi” w jego podróży do Wilna. 17 lipca uniknął rozbrojenia i w grupie kilkunastu żołnierzy AK maszerował w kierunku Warszawy. Nad Niemnem wpadł w ręce Rosjan i został internowany w obozie w Druskiennikach.
W połowie sierpnia uciekł z transportu kolejowego i powrócił do Wilna. W Wilnie zorganizował pluton konspiracyjny. Z początkiem października dołączył do 1 Oddziału Samoobrony Czynnej Ziemi Wileńskiej i objął dowództwo plutonu. 2 lutego 1945 roku walczył pod Rowinami z oddziałem NKWD. 5 lutego jego oddział został rozbity. „Huzar” wrócił pod Wilno. Unikając kolejnych obław, w oddziale „Jura” dotarł w okolice Grodna. W końcu marca 1945 roku, jako Kazimierz Huzarski przedostał się do Białegostoku. Po trzymiesięcznej działalności na tym terenie, zagrożony aresztowaniem, wyjechał do Szczecinka.
Okres powojenny.
Latem 1945 roku wrócił do swego nazwiska. W 1948 roku ukończył Technikum Mechaniczne. W 1952 uzyskał dyplom na Politechnice Gdańskiej. Zagrożony represjami ze strony UB wyjechał na budowę Nowej Huty. Do 1956 roku pracował jako główny mechanik „Mostostalu”. Był dyrektorem Kombinatu Budowy Zakładów Przemysłowych i Komunalnych. Pracował społecznie w Polskim Związku Motorowym. W 1982 roku przeszedł na emeryturę jako inwalida wojenny.
W latach siedemdziesiątych rozpoczął działalność publicystyczną i kronikarsko - historyczną poświęconą dziejom Armii Krajowej na Wileńszczyźnie. Publikował w Polityce, Wojskowym Przeglądzie Historycznym, Polsce Zbrojnej, Wileńskim Przekazie, Gońcu Kresowym. Uzyskał III nagrodę w konkursie Polityki na „Pamiętnik z lat 1944 - 1968”.
Współtworzył Okręg Wilno i Okręg Łódź Światowego Związku Żołnierzy Armii Krajowej. W obu okręgach zasiadał w prezydiach zarządów.
Odznaczenia.
wojenne:
cywilne:

</doc>
<doc id="2791940" url="https://pl.wikipedia.org/wiki?curid=2791940" title="Kamienica Czyncielów">
Kamienica Czyncielów



</doc>
<doc id="2791943" url="https://pl.wikipedia.org/wiki?curid=2791943" title="NLPR-70">
NLPR-70

NLPR-70 – niekierowany pocisk rakietowy kalibru 70 mm przeznaczony do zwalczania celów nawodnych i naziemnych.
Produkowany (układ napędowy z dwubazowym paliwem rakietowym) przez Mesko w Skarżysku-Kamiennej na licencji i z użyciem elementów produkowanych przez firmę Nordic Ammunitin Company Nammo.
Dane techniczne.
Masa pocisku - 12,2 kg
Masa głowicy bojowej - 5,9 kg
Długość pocisku - 1362,5 mm
głowica bojowa RA 79 HEISAP MOD1 lub RA 79 HEISAP;
zapalnik odłamkowo-burzący Nammo
Wersje rozwojowe.
Przy współpracy z norweskim Kongsbergiem realizowany jest program wdrożeniowy wersji tej rakiety naprowadzanej laserem. Jest to element offsetu towarzyszącego programowi zakupu rakiet przeciwokrętowych NSM dla Nadbrzeżnego Dywizjonu Rakietowego.

</doc>
<doc id="2791945" url="https://pl.wikipedia.org/wiki?curid=2791945" title="Gmina Ośno">
Gmina Ośno



</doc>
<doc id="2791948" url="https://pl.wikipedia.org/wiki?curid=2791948" title="Eoabelisaurus">
Eoabelisaurus

Eoabelisaurus – rodzaj teropoda z grupy ceratozaurów, prawdopodobnie abelizauryda, żyjącego w środkowej jurze (aalen lub bajos) na terenach dzisiejszej Ameryki Południowej. Gatunkiem typowym jest "E. mefi", którego holotypem jest okaz MPEF PV 3990 z zachowaną tylną częścią czaszki i prawie kompletnym szkieletem pozaczaszkowym, odkryty w osadach formacji Cañadón Asfalto na terenie argentyńskiej prowincji Chubut.
Nazwa rodzajowa "Eoabelisaurus" pochodzi od greckiego słowa "eos", oznaczającego świt, oraz od nazwy rodzaju typowego rodziny Abelisauridae, "Abelisaurus". Epitet gatunkowy "mefi" nawiązuje do popularnego skrótu nazwy Museo Paleontológico Egidio Feruglio, gdzie znajdują się jego skamieniałości – MEF.
Budowa.
"E. mefi" był średniej wielkości teropodem, osiągającym ok. 6–6,5 m długości. Jego autapomorfiami są: kość kwadratowa ze zgrubiałym przyśrodkowym dystalnym (dalszym) końcem stawowym i prawie równoległymi kłykciami stawowymi; podwójna blaszka kostna w kształcie litery V na środkowych kręgach grzbietowych między wyrostkiem poprzecznym dolnym ("parapophysis") a blaszką kostną łączącą przedni wyrostek stawowy z górnym wyrostkiem poprzecznym ("prezygodiapophyseal lamina"); kość łokciowa z bardzo rozrośniętym wyrostkiem łokciowym ("olecranon"), na który przypada ponad 30% długości tej kości; wydłużony otwór zasłonowy kości łonowej, którego długość jest ponad dwukrotnie większa od jego wysokości; a także duży, wypukły, skierowany anterolateralnie (w kierunku przednio–bocznym) wyrostek okalający (ang. "ambiens process") kości łonowej. Kości górnej części czaszki są u "E. mefi" gładkie, pozbawione ozdób występujących u późniejszych abelizaurydów. Kość łzowa z dorsalnym (górnym) dołem przedoczodołowym (ang. "antorbital fossa") niewidocznym w widoku bocznym, inaczej niż ceratozaura, masjakazaura i teropodów nienależących do grupy Ceratosauria. U eoabelizaura górne okna skroniowe są rozdzielone poziomą kością o stałej szerokości – inaczej niż u innych abelizaurydów oraz ceratozaura, u których kość między tymi oknami zwęża się ku tyłowi. Grzebień karkowy umiarkowanie rozwinięty – inaczej niż u innych abelizaurydów, u których jest on bardzo wysoki, ale podobnie jak u ceratozaura. "E. mefi" nie ma stopki łonowej ("pubic boot"), co różni go od wszystkich innych ceratozaurów, u których ta część kości łonowej jest znana. Mediodystalny (przyśrodkowo–dalszy) grzebień kostny na kości udowej jest u eoabelizaura gruby i podwyższony, co różni go od pozostałych abelizaurydów, u których grzebień ten ma kształt cienkiej płytki kostnej. Charakterystyczne są kończyny przednie eoabelizaura, mające budowę pośrednią między tą charakteryzującą abelizaurydy i tą spotykaną u innych ceratozaurów. Kość ramienna nie uległa redukcji i przypomina budową kości ramienne ceratozaurów nienależących do Abelisauridae; kość łokciowa i promieniowa uległy już skróceniu, ale ogólną budową bardziej przypominają kości takich ceratozaurów jak "Ceratosaurus". Natomiast dłoń eoabelizaura budową przypomina dłonie późniejszych abelizaurydów: kości śródręcza są krótkie i masywne, paliczki (poza dalszymi) mają szerokość równą długości oraz słabo rozwiniętą, prawie płaską dystalną powierzchnię stawową, zaś paliczki dalsze są zredukowane.
Systematyka.
Z przeprowadzonej przez autorów opisu eoabelizaura analizy filogenetycznej (w oparciu o macierz danych wykorzystującą informacje z macierzy wykorzystanych w analizach Carrano i Sampsona, 2008 oraz Canale i współpracowników, 2009) wynika, że "E. mefi" był najbardziej bazalnym znanym przedstawicielem rodziny Abelisauridae. Wystarczy jednak wydłużenie drzewa filogenetycznego o jeden stopień w stosunku do najbardziej parsymonicznego, aby uzyskać drzewo, według którego eoabelizaur był taksonem siostrzanym do kladu obejmującego Abelisauridae i Noasauridae. Aby uzyskać drzewo, według którego "E. mefi" był bliżej spokrewniony z ceratozaurem niż abelizaurydami lub zajmował jeszcze bardziej bazalną pozycję filogenetyczną w obrębie Ceratosauria konieczne byłoby wydłużenie drzewa filogenetycznego o 7–14 stopni, co sugeruje, że taka jego pozycja filogenetyczna jest mało prawdopodobna. Jeśli wynik ten potwierdzą przyszłe analizy kladystyczne to eoabelizaur jest nie tylko najbardziej bazalnym, ale i najwcześniejszym znanym abelizaurydem, a jego odkrycie dowodzi istnienia tej grupy już w środkowej jurze. Późniejsza analiza przeprowadzona przez Farkego i Serticha (2013) przyniosła jednak wynik odwrotny niż analiza Pola i Rauhuta – "Eoabelisaurus" był w niej taksonem siostrzanym do Abelisauroidea (Abelisauridae + Noasauridae), a wymuszenie jego pozycji wewnątrz Abelisauridae skutkowało wydłużeniem drzewa o dwa stopnie.
Analizy filogenetyczne przeprowadzone przez Wanga i współpracowników (2017) potwierdzają przynależność "Eoabelisaurus" do nadrodziny Abelisauroidea i rodziny Abelisauridae; z analiz tych wynika jednak ponadto przynależność do Abelisauridae rodzajów "Ceratosaurus" i "Genyodectes", przez innych autorów wyłączanych z Abelisauridae i Abelisauroidea. Dokładna pozycja filogenetyczna "Eoabelisaurus" w obrębie Abelisauridae pozostaje niepewna; z analiz Wanga i współpracowników (2017) wynika, że mógł on być najbardziej bazalnym znanym przedstawicielem Abelisauridae, być taksonem siostrzanym do kladu obejmującego rodzaje "Ceratosaurus" i "Genyodectes" lub być w nierozwikłanej politomii z kladem obejmującym rodzaje "Ceratosaurus" i "Genyodectes" oraz z kladem obejmującym taksony tradycyjnie zaliczane do Abelisauridae.
Paleoekologia.
Szczątki "E. mefi" odkryto mniej niż kilometr na północ od miejsca odkrycia zauropodów "Volkheimeria" i "Patagosaurus" oraz tetanura "Piatnitzkysaurus"; trudno jednak potwierdzić, czy dinozaury te żyły w tym samym czasie co eoabelizaur. Z osadów formacji Cañadón Asfalto znany jest też tetanur "Condorraptor", jeszcze nienazwany tetanur o bardzo niepewnej pozycji filogenetycznej oraz szereg innych kręgowców, w tym ryby, płazy bezogonowe, żółwie, lepidozaury, pterozaury i ssaki. Osady, w których odkryto holotyp "E. mefi", są pozostałością jurajskiego jeziora.

</doc>
<doc id="2791949" url="https://pl.wikipedia.org/wiki?curid=2791949" title="Kościół poewangelicki w Łowiczu">
Kościół poewangelicki w Łowiczu

Kościół poewangelicki w Łowiczu – dawna świątynia protestancka mieszcząca się w Łowiczu, przy ulicy Podrzecznej.
Świątynia została wybudowana w latach 1838–1839. Reprezentuje architekturę późnoklasycystyczną. Projektantem budowli był Jan Łuczaj. Jest to budynek murowany, na planie prostokąta z węższą częścią południową. W fasadzie portyk sześciokolumnowy ze stiukowym Okiem Opatrzności. Obecnie siedziba galerii sztuki Browarna.
Obok budynku znajduje się murowana dzwonnica z 1866. Budynek dawnego kościoła oraz dzwonnica w 1967 zostały wpisane do rejestru zabytków.

</doc>
<doc id="2791950" url="https://pl.wikipedia.org/wiki?curid=2791950" title="Eoabelisaurus mefi">
Eoabelisaurus mefi



</doc>
<doc id="2791953" url="https://pl.wikipedia.org/wiki?curid=2791953" title="Edward Drzazga (generał LWP)">
Edward Drzazga (generał LWP)



</doc>
<doc id="2791956" url="https://pl.wikipedia.org/wiki?curid=2791956" title="Sotir Ferrara">
Sotir Ferrara



</doc>
<doc id="2791958" url="https://pl.wikipedia.org/wiki?curid=2791958" title="Dinamo Moskwa w sezonie 2012/2013">
Dinamo Moskwa w sezonie 2012/2013

W sezonie 2012/2013 drużyna piłkarzy Dinama Moskwa występowała w Priemjer-Lidze.
18 kwietnia 2013 klub obchodził 90 rocznicę swojego istnienia.

</doc>
<doc id="2791959" url="https://pl.wikipedia.org/wiki?curid=2791959" title="Manolo Escobar">
Manolo Escobar

Manuel García Escobar, znany jako Manolo Escobar (ur. 19 października 1931 w Almerii, zm. 24 października 2013 w Benidorm) – hiszpański piosenkarz, śpiewający andaluzyjskie i hiszpańskie piosenki. Pracował także jako aktor w różnych filmach muzycznych. Jego hity to m.in.: "El Porompompero", "Mi carro" (1969).

</doc>
<doc id="2791960" url="https://pl.wikipedia.org/wiki?curid=2791960" title="Volume license key">
Volume license key



</doc>
<doc id="2791963" url="https://pl.wikipedia.org/wiki?curid=2791963" title="Kubek ołowianoszary">
Kubek ołowianoszary

Kubek ołowianoszary ("Cyathus olla" (Batsch) Pers.) – gatunek grzybów z rzędu pieczarkowców ("Agaricales")).
Systematyka i nazewnictwo.
Pozycja w klasyfikacji według Index Fungorum: "Cyathus, Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1783 r. August Johann Batsch nadając mu nazwę "Peziza olla". Obecną, uznaną przez Index Fungorum nazwę nadał mu w 1801 r. Christiaan Hendrik Persoon. Posiada 24 synonimy łacińskie.
Nazwę polską zaproponował Władysław Wojewoda w 2003 r. W polskim piśmiennictwie mykologicznym gatunek ten opisywany był też jako kubek ogrodowy lub czarkówka ogrodowa. 
Morfologia.
W kształcie pucharu lub kubka o wysokości 0,8-1,2 cm i szerokości 0,5-1 cm. Młode osobniki są całkowicie zamknięte i mają wypukły i zaokrąglony szczyt. Po dojrzeniu szczyt kubka otwiera się, odsłaniając wnętrze z perydiolami. Zewnętrzna powierzchnia jest delikatnie owłosiona, ma kolor początkowo ochrowy lub jasnobrązowy, potem szarawy. Wewnętrzna powierzchnia kubka jest gładka, naga, błyszcząca i ma popielaty kolor. Perydiole są krążkowate, zwykle błyszczące. Mają białawy lub szarawy kolor i rozmiary 2-3,5 mm. Przyczepione są do owocnika cienkimi sznureczkami ("funiculus").
Bezbarwne, elipsoidalne lub jajowate, o rozmiarach 8–13 × 5–8 μm.
Biologia.
Płodny owocnik zamknięty jest błoną ("epifragma"), która po osiągnięciu przez owocnik dojrzałości rozrywa się uwalniając perydiole. Resztki osłony mogą się zachować na krawędziach. Spadające krople deszczu powodują wyrzucenie perydioli z kubka wraz ze sznureczkami ("funiculus"). Sznureczki są kleiste i kształtem przypominają kotwicę. Po dotknięciu do podłoża okręcają się wokół cienkich łodyg, włosków, itp. Puste owocniki (kubki) pozostają jeszcze jakiś czas przytwierdzone do podłoża.
Występowanie i siedlisko.
Gatunek kosmopolityczny, poza Antarktydą występuje na wszystkich kontynentach, a także na wielu wyspach. W Polsce gatunek pospolity.
Rośnie na ziemi, na szczątkach drewna różnych gatunków drzew, zarówno liściastych, jak iglastych, a także na liściach, resztkach słomy i innych resztkach roślinnych. Można go spotkać w lasach, na polach i w ogrodach, a nawet w mieszkaniach i na balkonach (np. na butwiejącym drewnie). Owocniki pojawiają się od lata do jesieni, zazwyczaj gromadnie. 
Znaczenie.
Saprotrof. Grzyb niejadalny.
Gatunki podobne.
W Polsce występują jeszcze dwa podobne wielkością i kształtem kubki: kubek prążkowany ("Cyathus striatus"), który z zewnątrz jest silnie kolczasty, od wewnątrz zaś prążkowany, oraz kubek gnojowy ("Cyathus stercoreus"), również mający kolczastą powierzchnię zewnętrzną i rosnący na odchodach zwierzęcych.

</doc>
<doc id="2791964" url="https://pl.wikipedia.org/wiki?curid=2791964" title="Zbigniew Kaliszuk">
Zbigniew Kaliszuk

Zbigniew Kaliszuk (ur. ) – polski działacz społeczny i publicysta, autor i redaktor książek.
Życiorys.
Został ambasadorem zorganizowanych w Krakowie Światowych Dni Młodzieży 2016.
Życie prywatne.
Jego żoną jest Magdalena Korzekwą-Kaliszuk, prawnik i psycholog.
Twórczość.
Jest autorem książek pt. "Katolik frajerem?", "Katolik ofiarą? Miłość i cierpienie," "Katolik talibem?" oraz "Laboratorium miłości. Przed ślubem". Książka "Katolik frajerem?" doczekała się licznych recenzji w prasie i na portalach internetowych oraz w telewizji publicznej. Książka "Laboratorium miłości. Przed ślubem" otrzymała nagrodę Stowarzyszenia Wydawców Katolickich Feniks 2014 w kategorii książka dla młodzieży.
Poza tym jest autorem ponad 100 artykułów publikowanych na katolickich portalach internetowych.

</doc>
<doc id="2791965" url="https://pl.wikipedia.org/wiki?curid=2791965" title="Młyn wodny w Dąbrowie Górniczej">
Młyn wodny w Dąbrowie Górniczej

Młyn wodny w Dąbrowie Górniczej – młyn wodny zlokalizowany w Dąbrowie Górniczej w dzielnicy Ratanice. Obecnie budynek młynu nie stoi bezpośrednio nad rzeką, jak to miało miejsce w przeszłości. 2 maja 1957 roku budynek został wpisany do rejestru zabytków. Dzisiaj budynek jest w fatalnym stanie technicznym.
Historia.
Budynek powstał w XVIII wieku nad Czarną Przemszą. W okresie przedwojennym właścicielem młynu był człowiek o nazwisku Skotarski. Kolejnym właścicielem był Jan Gołąbek. Młyn znalazł się w jego posiadaniu po II wojnie światowej i do dziś należy do tej rodziny. Młyn był używany do połowy lat 60 XX wieku.

</doc>
<doc id="2791967" url="https://pl.wikipedia.org/wiki?curid=2791967" title="Kamienica przy ulicy Archidiakońskiej 3 w Lublinie">
Kamienica przy ulicy Archidiakońskiej 3 w Lublinie

Kamienica Archidiakońska 3 – zabytkowa dwupiętrowa kamienica na Starym Mieście w Lublinie. Wpisana do rejestru zabytków pod numerem A/526 z dnia 06.09.1971. Została zbudowana w XVI wieku. Znajduje się w zwartym ciągu zabudowy ulicy Archidiakońskiej, pomiędzy zabytkowymi kamienicami numer 1 i numer 5. Kamienica posiada jedną kondygnację piwnic. 
Historia.
Kamienica przy ul. Archidiakońskiej 3 była po raz pierwszy notowana w znanych źródłach w roku 1522 jako własność Marcin Sellatora (Siodlarzowi), który na odkupionym od Mikołaja Woysznowskiego placu postawił dom drewniany. W rękach rodziny Siodlarzy plac oraz istniejące na nim zabudowanie pozostawały do 1564 roku. W 1599 roku lubelski złotnik wykupił części należące do różnych spadkobierców. W 1600 roku częściowo murowany dom odkupił Łukasz Smażyc. W wieku XVII posiadłość kilkakrotnie zmieniała właścicieli, aby na przełomie XVII i XVIII wieku znaleźć się w rękach dominikanów. Po powstaniu styczniowym i ograniczeniu działalności klasztoru przez władze rosyjskie, w 1868 roku posiadłość została przejęta na rzecz Skarbu Królestwa Polskiego.
W 1936 roku budynek stał się własnością Pedagogium Szkolnego, a po II wojnie światowej i przejęciu przez Skarb Państwa od 1947 roku w budynku mieścił się internat Państwowego Liceum Pedagogicznego. W 1971 roku budynek został wpisany do rejestru zabytków. W najbliższym czasie jest planowany jej remont

</doc>
<doc id="2791968" url="https://pl.wikipedia.org/wiki?curid=2791968" title="Worms Revolution">
Worms Revolution

Worms Revolution – strategiczna gra turowa należąca do cyklu gier komputerowych "Worms", wyprodukowana i wydana przez Team17 10 października 2012 na platformach PlayStation 3, Xbox 360 oraz Microsoft Windows. Gra została oparta na trójwymiarowym silniku graficznym z zachowaniem dwuwymiarowej rozgrywki.
Rozgrywka.
Gra kontynuuje tradycyjną rozgrywkę z serii, w której drużyny tytułowych robaków na zmianę korzystają z różnych broni i przedmiotów w celu wzajemnej eliminacji. Rozgrywka toczy się na planszy skomponowanej w stylu grafiki 2.5 D. Nowością wprowadzoną do serii jest silniejszy nacisk na dynamiczne obiekty objęte prawami fizyki. W przeciwieństwie do poprzednich odsłon cyklu, w Worms Revolution woda obecna jest nie tylko w dolnej części planszy. Gracze, wykorzystując elementy mapy, mogą zdobyć przewagę nad przeciwnikami. Przebywanie pod wodą powoduje powolne tonięcie i stopniową utratę punktów życia. Do gry wprowadzono również nowe bronie (np. pistolet na wodę), które uwzględniają zachowanie wody zgodne z fizyką gry. W rozgrywce pojawiają się także inne obiekty, które gracze mogą wykorzystywać i używać do zadawania obrażeń. Kolejną nowością w serii jest wprowadzenie czterech różnych klas dla graczy:
Gra zawiera opcje rozgrywki jednoosobowej oraz rozgrywkę dla wielu graczy (przy jednym komputerze oraz przez sieć). Istnieją również różne opcje dostosowania zasad meczu, wyglądu robaków, liczby dostępnych rodzajów broni oraz obiektów obecnych na mapie.
Rozwój gry.
Gra oparta jest na oryginalnych częściach z serii "Worms". W dniu 30 marca 2012 roku Team 17 zapowiedział, że pracują oni nad rozgrywką na nowym silniku. 26 maja 2012 roku firma ogłosiła, że Matt Berry i Dean Wilkinson będą odpowiedzialni za jej tworzenie.
Rozszerzenia (DLC).
Do gry zostały wydane cztery rozszerzenia (DLC):

</doc>
<doc id="2791969" url="https://pl.wikipedia.org/wiki?curid=2791969" title="Movie 43">
Movie 43

Movie 43 – amerykańska komedia z szeroką obsadą i mająca wielu reżyserów, która swoją światową premierę miała w 2013 roku. Na całą komedię składa się 11 krótkometrażowych filmów z różną fabułą. Jedynym spoiwem fabuły są nastolatkowie oglądający te filmy w internecie, w celu znalezienia zakazanego filmu „Movie 43”. Premiera w Polsce odbyła się 8 lutego 2013 roku, w Rosji – 1 stycznia 2013 roku, zaś w Andorze 26 grudnia 2012 r.
Pierwszy trailer filmu ukazał się 3 października 2012 roku.
Film zebrał wysoce negatywne recenzje krytyków oraz zdobył sześć nominacji do Złotych Malin i trzy nagrody (za najgorszy film, za najgorszy scenariusz i dla najgorszego reżysera).

</doc>
<doc id="2791970" url="https://pl.wikipedia.org/wiki?curid=2791970" title="Alina Devecerski">
Alina Devecerski

Alina Natalie Devecerski (ur. 27 marca 1983 roku w Sundbybergu) – szwedzka piosenkarka. Alina zaczęła śpiewać w girlsbandzie mając 19 lat. W 2012 roku został wydany jej debiutancki singel "Jag svär". Następny singel "Flytta på dej!" dotarł do pierwszego miejsca list przebojów w Szwecji, Norwegii oraz Danii. 19 listopada tego samego roku ma zostać wydany debiutancki album wokalistki, zatytułowany "Marathon".

</doc>
<doc id="2791972" url="https://pl.wikipedia.org/wiki?curid=2791972" title="Emmanuel Boleslaus Ledvina">
Emmanuel Boleslaus Ledvina

Emmanuel Boleslaus Ledvina (ur. 28 października 1868 w Evansville, Indiana, zm. 15 grudnia 1952) – amerykański duchowny rzymskokatolicki, biskup Corpus Christi w latach 1921-1949.
Życiorys.
Urodził się w rodzinie pochodzenia czeskiego. 18 marca 1893 otrzymał święcenia kapłańskie z rąk biskupa Silasa Chatarda i inkardynowany został do diecezji Vincennes. W roku 1918 otrzymał tytuł prałata.
30 kwietnia 1921 papież Benedykt XV mianował go ordynariuszem Corpus Christi w Teksasie. Sakry udzielił mu ówczesny ordynariusz Indianapolis Joseph Chartrand. Od roku 1931 nosił tytuł Asystenta Tronu Papieskiego. 15 marca 1949 przeszedł na emeryturę ze względów zdrowotnych. Za jego kadencji liczba księży w diecezji wzrosła z 32 do 160, utworzono też 50 parafii i 53 misje. Pochowany został pod dużym ołtarzem katedry w Corpus Christi.

</doc>
<doc id="2791974" url="https://pl.wikipedia.org/wiki?curid=2791974" title="Czernichów (gromada w powiecie żywieckim)">
Czernichów (gromada w powiecie żywieckim)

Czernichów (do 30 XII 1961 "Tresna") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czernichów z siedzibą GRN w Czernichowie utworzono 31 grudnia 1961 roku w powiecie żywieckim w woj. krakowskim w związku z przeniesieniem siedziby GRN gromady Tresna z Tresnej do Czernichowa i przemianowaniem jednostki na "gromada Czernichów"; równocześnie do gromady Czernichów przyłączono też obszar zniesionej gromady Międzybrodzie Bialskie.
W kwietniu 1969 dla gromady ustalono 25 członków gromadzkiej rady narodowej. 1 stycznia 1970 gromada składała się ze wsi: Czernichów, Międzybrodzie Bialskie, Międzybrodzie Żywieckie i Tresna.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku utworzono gminę Czernichów.

</doc>
<doc id="2791976" url="https://pl.wikipedia.org/wiki?curid=2791976" title="Gromada Czernichów">
Gromada Czernichów



</doc>
<doc id="2791977" url="https://pl.wikipedia.org/wiki?curid=2791977" title="Związek Jedności Ludowej Kazachstanu">
Związek Jedności Ludowej Kazachstanu

Związek Jedności Ludowej Kazachstanu (, "Kazakstan chałyk byrlygy odagy"; , "Sojuz narodnogo jedinstwa Kazachstana") – rozwiązana kazachska centrowa partia polityczna z siedzibą w Ałmaty. W latach 1994–1999 była partią rządzącą, 1 marca 1999 została włączona do nowo powstałej partii Otan.

</doc>
<doc id="2791978" url="https://pl.wikipedia.org/wiki?curid=2791978" title="Kościół Narodzenia św. Jana Chrzciciela w Nowych Dworach">
Kościół Narodzenia św. Jana Chrzciciela w Nowych Dworach

Kościół pw. Narodzenia św. Jana Chrzciciela w Nowych Dworach - zabytkowy, drewniany kościół filialny, należący do parafii św. Rocha w Wieleniu, do dekanatu Trzcianka diecezji koszalińsko-kołobrzeskiej, we wsi Nowe Dwory, w powiecie czarnkowsko-trzcianeckim, w województwie wielkopolskim.
Historia.
Szachulcowy kościół, wybudowany przez cieślę z Górnicy, Johanna Schönecka, powstał w 1792 roku. Przy budowie świątyni wykorzystano starą wieżę z kościoła pochodzącego z 1616 roku, ufundowanego przez kasztelana santockiego i międzyrzeckiego, Jana Czarnkowskiego. Nowodworski kościół, przejęty przez kościół katolicki 1 października 1945 roku, ma mieszaną konstrukcję zrębową oraz ramowo-słupową. 
Architektura.
Jest to kościół salowy, z częścią prezbiterialną skierowaną ku wschodowi. Dach świątyni pokryty jest blachą, a trójkondygnacyjnej wieży hełmem iglicowym, który wieńczy krzyż wraz z chorągiewką. Nawę otacza empora o wysuniętej środkowej części. Okna zdobią witraże. 
Wyposażenie.
Późnobarokowy ołtarz, jak i ambona, pochodzą z XVIII wieku. W przykościelnej drewnianej dzwonnicy z 1726 roku, znajduje się dzwon z 1795 r., wykonany przez ludwisarza Filipa Schewnna.

</doc>
<doc id="2791980" url="https://pl.wikipedia.org/wiki?curid=2791980" title="99 Luftballons (album)">
99 Luftballons (album)

99 Luftballons – trzeci album zespołu Nena wydany w 1984 roku. Zawiera on 11 przebojów grupy, w tym 4 nagrane w języku angielskim. Był to album wydany w Stanach Zjednoczonych, gdzie odniósł duży sukces.

</doc>
<doc id="2791983" url="https://pl.wikipedia.org/wiki?curid=2791983" title="Węgierska Górka (gromada 1961–1972)">
Węgierska Górka (gromada 1961–1972)

Węgierska Górka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Węgierska Górka z siedzibą GRN w osiedlu Węgierska Górka (nie wchodzącym w skład gromady) utworzono 31 grudnia 1961 w powiecie żywieckim w woj. krakowskim z obszarów zniesionych gromad Cisiec i Żabnica.
W kwietniu 1969 dla gromady ustalono 25 członków gromadzkiej rady narodowej.
1 stycznia 1970 gromada składała się ze wsi: Cisiec i Żabnica.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku utworzono gminę Węgierska Górka, w której skład weszła także pozbawiona statusu osiedla Węgierska Górka.
Uwaga: Jednostka o nazwie "gromada Węgierska Górka" – lecz o zupełnie innym obszarze – istniała też w latach 1954–57; w 1958 roku utworzono z jej obszaru osiedle Węgierska Górka.

</doc>
<doc id="2791985" url="https://pl.wikipedia.org/wiki?curid=2791985" title="Paul Schröder">
Paul Schröder

Ferdinand Gottlob Paul Schröder (ur. 19 maja 1873 w Berlinie, zm. 7 czerwca 1941 w Lipsku) – niemiecki lekarz psychiatra, profesor Uniwersytetu w Greifswaldzie i Uniwersytetu w Lipsku. 
Syn nauczyciela Theodora Adolfa Schrödera i Henriette Schulz. Ukończył Gymnasium zum Grauen Kloster. Studiował na Uniwersytecie Fryderyka Wilhelma w Berlinie i na Uniwersytecie w Grazu. W 1897 ukończył studia i zdał egzaminy państwowe. Następnie specjalizował się w psychiatrii we Wrocławiu u Wernickego, w Heidelbergu u Kraepelina, w Królewcu u Bonhoeffera i ponownie w Heidelbergu, u Franza Nissla. Od 1912 asystent u Bonhoeffera w Berlinie. W 1913 został profesorem zwyczajnym Uniwersytetu w Greifswaldzie. Od kwietnia 1925 profesor zwyczajny Uniwersytetu w Lipsku. W 1937 został pierwszym przewodniczącym Międzynarodowego Towarzystwa Psychiatrii Dziecięcej. W 1938 roku przeszedł na emeryturę.

</doc>
<doc id="2791986" url="https://pl.wikipedia.org/wiki?curid=2791986" title="Gromada Węgierska Górka">
Gromada Węgierska Górka



</doc>
<doc id="2791989" url="https://pl.wikipedia.org/wiki?curid=2791989" title="Flytta på dej!">
Flytta på dej!

"Flytta på dej!" – utwór szwedzkiej piosenkarki Aliny Devecerski pochodzący z jej debiutanckiego albumu studyjnego zatytułowanego "Marathon". Utwór wydany został 20 kwietnia 2012 roku przez wytwórnię EMI Music Sweden jako pierwszy singel z płyty. Twórcami tekstu piosenki są Alina Devecerski oraz Christoffer Wikberg, który zajął się też jego produkcją. Do singla nakręcono także teledysk, którego reżyserią zajął się Lucas Peña. Singel dotarł w szybkim czasie na szczyt list przebojów w Szwecji, Norwegii oraz Danii.
Lista utworów.
Singel
Remix-EP

</doc>
<doc id="2791996" url="https://pl.wikipedia.org/wiki?curid=2791996" title="Kościół Podwyższenia Krzyża Świętego w Działdowie">
Kościół Podwyższenia Krzyża Świętego w Działdowie

Kościół Podwyższenia Krzyża Świętego w Działdowie – kościół rzymskokatolicki mieszczący się w Działdowie, przy Placu Biedrawy.
Został zbudowany w XIV wieku. Od okresu reformacji do 1981 roku służył ewangelikom. W latach osiemdziesiątych XX wieku został odkupiony przez parafię katolicką. Był kilkakrotnie odbudowywany po zniszczeniach wojennych i pożarach. Obecny wygląd uzyskał w latach 1927-1930.

</doc>
<doc id="2792003" url="https://pl.wikipedia.org/wiki?curid=2792003" title="Cyathus olla">
Cyathus olla



</doc>
<doc id="2792008" url="https://pl.wikipedia.org/wiki?curid=2792008" title="Warhammer 40.000">
Warhammer 40.000



</doc>
<doc id="2792010" url="https://pl.wikipedia.org/wiki?curid=2792010" title="Joseph Patrick Lynch">
Joseph Patrick Lynch

Joseph Patrick Lynch (ur. 16 listopada 1872 w St. Joseph, Michigan, zm. 19 sierpnia 1954 w Dallas, Teksas) – amerykański duchowny rzymskokatolicki, biskup Dallas w latach 1911-1954.
Życiorys.
Pochodził z rodziny irlandzko-kanadyjskiej. Do kapłaństwa przygotowywał się w seminarium duchownym w Saint Louis. Święcenia kapłańskie otrzymał 9 czerwca 1900. Od początku pracy duszpasterskiej związany był z diecezją Dallas w Teksasie. Od roku 1910 służył jako wikariusz generalny diecezji, a także administrator apostolski po śmierci ówczesnego ordynariusza.
8 czerwca 1911 otrzymał nominację na biskupa Dallas. Sakrę otrzymał z rąk arcybiskupa Jamesa Blenka. W historii amerykańskiego Kościoła jest znany jako jeden z najdłużej sprawujących swój urząd ordynariuszy. Był również znany jako utalentowany orator. Często zapraszany był na ważne uroczystości kościelne w całym kraju by głosić kazania. Za jego kadencji liczba wiernych w diecezji wzrosła z 20 tys. do 125 tys., wybudowano 150 kościołów i 200 religijnych i charytatywnych instytucji. Bp Lynch wyświęcił ponad 100 kapłanów (dwóch z nich osobiście konsekrował na biskupów). W roku 1936 otrzymał tytuł Asystenta Tronu Papieskiego. Przez miejscowych nazywany był „Lwem Teksasu”. Za jego czasów diecezja trzykrotnie traciła część terytoriów (na rzecz diecezji El Paso, Amarillo i Austin). Pochowany został na katolickim cmentarzu w Dallas.

</doc>
<doc id="2792011" url="https://pl.wikipedia.org/wiki?curid=2792011" title="Biskupi Dallas">
Biskupi Dallas



</doc>
<doc id="2792014" url="https://pl.wikipedia.org/wiki?curid=2792014" title="Oore">
Oore

Oore – wieś w Estonii, w prowincji Parnawa, w gminie Tori.

</doc>
<doc id="2792017" url="https://pl.wikipedia.org/wiki?curid=2792017" title="Mury obronne w Golubiu-Dobrzyniu">
Mury obronne w Golubiu-Dobrzyniu

Mury obronne w Golubiu-Dobrzyniu – pozostałości murów obronnych miasta Golubia, powstałych w 1 poł. XIV w. Mury zostały wpisane do rejestru zabytków dnia 21 grudnia 1959 r. pod numerem A/140/432.
Opis.
Mury miały kształt nieregularnego pięcioboku złożonego z prostych odcinków murów, 17 prostokątnych baszt otwartych od strony miasta, czterech niewielkich wież narożnych (zachowała się tylko jedna). Wzdłuż murów znajdowały dawniej się cztery bramy - na traktach prowadzących do miasta znajdowały się bramy Zamkowa (Toruńska), Brodnicka, Dobrzyńska oraz brama Błońska o charakterze lokalnym. Z trzech stron mury otoczone były fosą, natomiast wschodnią ich część chroniła rzeka Drwęca. Mury zbudowano w technice opus emplectum, co oznacza, że ich ceglane ściany wypełnione są gruzem i kamieniami zalanymi wapienną zaprawą. Na fragmentach południowych zachowały się ślady dekorowania murów w romby cegłą zendrówką.
Podczas wojny golubskiej po zdobyciu miasta przez króla Władysława Jagiełłę w sierpniu 1422 roku, król rozkazał zburzyć ważniejsze elementy fortyfikacji miejskich, w tym wieżę, która była wyższa niż pozostałe, co uczyniono przez wykonanie podkopu, na skutek czego wieża ta zwaliła się do Drwęcy.
Jedyną zachowaną narożną wieżę w 1912 roku przykryto czterospadowym dachem namiotowym. Baszta ta w okresie międzywojennym służyła jako siedziba lokalnej organizacji Sokół i ZHP.
Konserwacja.
W latach 50. i 60. XX wieku PP PKZ w Toruniu przeprowadził prace konserwatorskie części zachowanych murów obronnych. W latach 90. XX wieku przeprowadzono kolejne prace konserwatorskie, rekonstruując dwie baszty na północnym odcinku przebiegu murów, zabezpieczając korony murów oraz usuwając przylegające do murów przybudówki. W 1999 roku uporządkowano przybudówki od strony plebanii przy ul. Kościelnej oraz przy ul. Browarowej tworząc bulwar nad Drwęcą. W tym samym roku wykupiono cześć działek od strony ul. Zamurnej. W 2002 roku rozebrano jedną z oryginalnych baszt od północy, która była nadbudowana konstrukcją szkieletową.

</doc>
<doc id="2792019" url="https://pl.wikipedia.org/wiki?curid=2792019" title="Piistaoja">
Piistaoja

Piistaoja – wieś w Estonii, w prowincji Parnawa, w gminie Tori.

</doc>
<doc id="2792021" url="https://pl.wikipedia.org/wiki?curid=2792021" title="Most Franja Tuđmana w Dubrowniku">
Most Franja Tuđmana w Dubrowniku

Most Franja Tuđmana (lub też Most Dubrovnik) łączy ze sobą brzegi zatoki Rijeki dubrovačkiej.
Dzieje budowy.
Idea budowy mostu przez Rijekę dubrovačką pojawiła się już w latach 80 XX wieku, a sama realizacja zaczęła się w 1989 roku budową dróg dojazdowych od wsi Lozica od zachodu oraz dubrownickiego przedmieścia Nuncijata od wschodniej strony.
Wojna domowa uniemożliwiła dalsze prace. W roku 1998 budowa mostu ruszyła ponownie, a zakończono go i dopuszczono do ruchu w maju 2002 roku.
Nazwa.
Nazwa mostu po jego wybudowania stała się przedmiotem sporu pomiędzy dwoma politycznymi stronnictwami. Spór ten wciąż trwa; obecnie po zachodniej stronie znajduje się tablica z napisem "Most dr. Franja Tuđmana", podczas gdy po wschodniej z napisem "Most Dubrovnik".
Dane techniczne.
Od zachodniej strony wybudowano wiadukt długości 66 m. Długość samego mostu wynosi 518 m., a jego wysokość 50 m.
Zanim wybudowano most, ruch wjazdowy do Dubrownika od strony zachodniej odbywał się Magistralą Adriatycką przez obszar Rijeki Dubrovačkiej. Dzięki budowie mostu droga ta skróciła się o około 9 kilometrów, co przyczyniło się do szybkiego rozwoju poddubrownickich osad: Lozica, Štikovica, Vrbica, Zaton i Orašac oraz gminy Dubrovačko primorje.

</doc>
<doc id="2792022" url="https://pl.wikipedia.org/wiki?curid=2792022" title="Gieysztor">
Gieysztor



</doc>
<doc id="2792023" url="https://pl.wikipedia.org/wiki?curid=2792023" title="Randivälja">
Randivälja

Randivälja – wieś w Estonii, w prowincji Parnawa, w gminie Tori.

</doc>
<doc id="2792024" url="https://pl.wikipedia.org/wiki?curid=2792024" title="4 Batalion Inżynieryjny">
4 Batalion Inżynieryjny

4 Głogowski Batalion Inżynieryjny (4 binż) – jednostka inżynieryjna stacjonująca w Głogowie, podległa 2 pułkowi inżynieryjnemu
Historia.
Batalion został sformowany na podstawie decyzji MON Nr PF-67/Org./SSG/ZOiU-P1 z dnia 19 sierpnia 2010 roku na bazie 4. Batalionu Ratownictwa Inżynieryjnego i 6. Ośrodka Przechowywania Sprzętu w Głogowie.
Batalion jest wyspecjalizowany w zadaniach inżynieryjnych. Do głównych zadań jednostki należą 
Batalion bierze również udział w akcjach przeciwpowodziowych, ratowniczo-gaśniczych, usuwania skutków klęsk żywiołowych i katastrof. 
Batalion ma wyznaczone zadania mobilizacyjne na czas „W”, które kierowane są przez Terenowy Aparat Mobilizacyjny. W swoim składzie batalion posiada dwa Patrole Rozminowania zabezpieczające część województw dolnośląskiego i lubuskiego.
Tradycje.
Decyzją Nr 479/MON Ministra Obrony Narodowej z dnia 14 grudnia 2011 roku ustalono, że batalion inżynieryjny:
Decyzją Nr 209/MON Ministra Obrony Narodowej z dnia 18 lipca 2012 batalion przyjął wyróżniającą nazwę "Głogowski".
Decyzją Nr 263/MON Ministra Obrony Narodowej z dnia 3 września 2012 wprowadzono odznakę pamiątkową, oznakę rozpoznawczą oraz proporczyk na beret.

</doc>
<doc id="2792026" url="https://pl.wikipedia.org/wiki?curid=2792026" title="Jakób Gieysztor">
Jakób Gieysztor



</doc>
<doc id="2792028" url="https://pl.wikipedia.org/wiki?curid=2792028" title="Super Bowl XXX">
Super Bowl XXX

Super Bowl XXX był trzydziestym finałem o mistrzostwo NFL w zawodowym futbolu amerykańskim, rozegranym 28 stycznia 1996 roku, na stadionie Sun Devil Stadium, w Tempe, w stanie Arizona.
Mistrz konferencji NFC, drużyna Dallas Cowboys, pokonał mistrza konferencji AFC, drużynę Pittsburgh Steelers, uzyskując wynik 27-17. Dallas Cowboys zostali mistrzami po raz trzeci w ciągu czterech lat.
Za faworytów spotkania uważana była drużyna z Dallas.
Amerykański hymn państwowy przed meczem wykonała Vanessa Williams. W przerwie w połowie meczu wystąpiła Diana Ross.
Tytuł MVP finałów zdobył Larry Brown, Cornerback zespołu Cowboys. Jest on pierwszym zawodnikiem występującym na tej pozycji, który został wybrany MVP Super Bowl.

</doc>
<doc id="2792030" url="https://pl.wikipedia.org/wiki?curid=2792030" title="Mordercze mrówki">
Mordercze mrówki

Mordercze mrówki (ang. "The Hive") – amerykański horror z 2008 roku w reżyserii Petera Manusa. Wyprodukowany przez RHI Entertainment.
Premiera filmu miała miejsce 17 lutego 2008 roku na antenie Syfy.
Opis fabuły.
Len (Kal Weber) zakłada w Los Angeles firmę specjalizującą się w zabijaniu owadów. Dowiaduje się o istnieniu mrówek, które dziesiątkują ludność Azji. Wraz z kolegą wybiera się w daleką podróż, by unicestwić insekty. Do Azji udaje się też była dziewczyna Lena, Claire, która jest przeciwna ich misji.

</doc>
<doc id="2792034" url="https://pl.wikipedia.org/wiki?curid=2792034" title="Kościół Matki Bożej Wspomożenia Wiernych w Dębogórze">
Kościół Matki Bożej Wspomożenia Wiernych w Dębogórze

Kościół pw. Matki Bożej Wspomożenia Wiernych w Dębogórze - zabytkowy kościół filialny należący do parafii pw. Narodzenia Najświętszej Maryi Panny w Żelichowie, dekanatu Trzcianka, diecezji koszalińsko-kołobrzeskiej, we wsi Dębogóra, w powiecie czarnkowsko-trzcianeckim, w województwie wielkopolskim.
Historia.
Neogotycki kościół pw. Matki Bożej Wspomożenia Wiernych w Dębogórze, erygowany 15 maja 1958 roku, został wzniesiony w 1910 roku jako świątynia ewangelicka. W kościele znajduje się posoborowy ołtarz oraz stara, drewniana ambona. Na ołtarzu widniej obraz przedstawiający Maryję z Jezusem. Okna zdobią witraże z początku XVII wieku. W wieży kościelnej mieści się dzwon odlany z brązu z 1922 roku, wykonany przez G. Ulricha.

</doc>
<doc id="2792036" url="https://pl.wikipedia.org/wiki?curid=2792036" title="Rosa-Luxemburg-Stiftung">
Rosa-Luxemburg-Stiftung



</doc>
<doc id="2792037" url="https://pl.wikipedia.org/wiki?curid=2792037" title="Konrad-Adenauer-Stiftung">
Konrad-Adenauer-Stiftung



</doc>
<doc id="2792038" url="https://pl.wikipedia.org/wiki?curid=2792038" title="Pedro Jaime Esteve">
Pedro Jaime Esteve

Pedro Jaime Esteve (ur. 1500, zm. 1556) – hiszpański lekarz, botanik i tłumacz.
Życiorys.
Pedro Jaime Esteve urodził się w 1500 roku w Morella, w rodzinie o tradycjach naukowych. Uczył się na uniwersytetach w Montpellier i Paryżu, gdzie zdobył wykształcenie w historii naturalnej, anatomii i językach starożytnych.
W późniejszych latach osiadł w Walencji, gdzie został profesorem anatomii, greki, chirurgii i matematyki. Wraz z Miguelem Jerónimo Ledesma był zwolennikiem humanizmu, co nie raz prowadziło do konfliktu ze środowiskiem konserwatywnym, m.in. w 1548 roku, gdy został na rok usunięty ze składu uniwersyteckiego senatu.
Opublikował m.in. łacińskie tłumaczenia "Epidemii" Hipokratesa (1551) i "Theriaca" Nikandera (1552).

</doc>
<doc id="2792039" url="https://pl.wikipedia.org/wiki?curid=2792039" title="Friedrich-Naumann-Stiftung für die Freiheit">
Friedrich-Naumann-Stiftung für die Freiheit



</doc>
<doc id="2792041" url="https://pl.wikipedia.org/wiki?curid=2792041" title="Efrat Gosz">
Efrat Gosz

Efrat Gosz (hebr. אפרת גוש) – izraelska piosenkarka. Tworzy muzykę autorską.
Życiorys.
Efrat Gosz urodziła się i wychowała w mieście Herclijja. Ma młodszego i starszego brata. W dzieciństwie uczęszczała do szkoły muzycznej "Allon" w Ramat ha-Szaron. Zajmowała się głównie muzyką jazzową. W tworzeniu swojej muzyki Efrat Gosz inspiruje się głównie Billie Holiday, Édith Piaf, Louisem Armstrongiem i Charliem Parkerem.

</doc>
<doc id="2792043" url="https://pl.wikipedia.org/wiki?curid=2792043" title="Giordano-Bruno-Stiftung">
Giordano-Bruno-Stiftung



</doc>
<doc id="2792045" url="https://pl.wikipedia.org/wiki?curid=2792045" title="Sławomir Jaskułke">
Sławomir Jaskułke



</doc>
<doc id="2792046" url="https://pl.wikipedia.org/wiki?curid=2792046" title="Anton Cziczulin">
Anton Cziczulin

Anton Cziczulin (ur. 27 października 1984 w Astanie) – kazachski piłkarz, grający w klubie Irtysz Pawłodar, do którego trafił na początku 2012 roku. Występuje na pozycji obrońcy. W reprezentacji Kazachstanu zadebiutował w 2004 roku. Dotychczas rozegrał w niej 24 mecze, w których zdobył jedną bramkę (stan na 10.07.2013r.).

</doc>
<doc id="2792048" url="https://pl.wikipedia.org/wiki?curid=2792048" title="Shanghai Indoor Stadium">
Shanghai Indoor Stadium



</doc>
<doc id="2792049" url="https://pl.wikipedia.org/wiki?curid=2792049" title="Gdynia Sports Arena">
Gdynia Sports Arena



</doc>
<doc id="2792051" url="https://pl.wikipedia.org/wiki?curid=2792051" title="Aleksandr Pierchurow">
Aleksandr Pierchurow

Aleksandr Siergiejewicz Pierchurow, ros. Александр Сергеевич Перхуров (ur. 3 marca 1880 w Konakowie, zm. 11 lipca 1946 w ZSRR) – rosyjski, a następnie radziecki wojskowy (pułkownik), inspektor artylerii w sztabie Rosyjskiej Narodowej Armii Ludowej, pełniący obowiązki dowódcy artylerii Brygady Szturmowej SS "RONA", a następnie 29 Dywizji Grenadierów SS, inspektor uzbrojenia artyleryjskiego, a następnie zastępca szefa oddziału artylerii sztabu Sił Zbrojnych Komitetu Wyzwolenia Narodów Rosji podczas II wojny światowej.
W 1898 r. ukończył 2 moskiewski korpus kadetów, zaś w 1900 r. konstantynowską szkołę artyleryjską w Sankt Petersburgu. Brał udział w I wojnie światowej. Od poł. września 1914 r. służył w 75 Sewastopolskim Pułku Piechoty. Pod koniec października tego roku został awansowany do stopnia praporszczika. Został odznaczony m.in. Orderem Św. Stanisława 3 klasy, Orderem Św. Włodzimierza 4 klasy, Orderem Św. Anny 4 klasy. Na pocz. lutego 1917 r. awansował na sztabskapitana. Wkrótce został pełniącym obowiązki dowódcy 9 Kompanii 654 Ragatinskiego Pułku Piechoty. W maju tego roku sformował batalion szturmowy w składzie 19 Dywizji Piechoty, po czym objął jego dowództwo. Na pocz. października odznaczono go Orderem Św. Jerzego 4 klasy. Doszedł do stopnia podpułkownika. Kierował stacją podsłuchową przy sztabie Kijowskiego Okręgu Wojskowego. Na pocz. maja 1919 r. zmobilizowano go do wojska bolszewickiego. Początkowo skierowano go do rezerwy specjalistów wojskowych Kijowskiego Okręgu Wojskowego. Od końca lipca tego roku brał udział w walkach na froncie południowym przeciwko wojskom Białych gen. Antona I. Denikina. Pełnił funkcję szefa sztabu artylerii 44 Dywizji Strzeleckiej. Od poł. września był oficerem do specjalnych poruczeń w Zarządzie Inspektora Artylerii. Od końca sierpnia 1920 r. walczył przeciwko Polakom. Został zastępcą dowódcy artylerii 58 Dywizji Strzeleckiej. Od poł. września 1921 r. był zastępcą dowódcy artylerii 45 Dywizji Strzeleckiej. Pod koniec grudnia tego roku objął funkcję komendanta dywizyjnej szkoły artylerii. Od pocz. października 1922 r. służył w Zarządzie Szefa Artylerii na Dalekim Wschodzie. Pod koniec czerwca 1923 r. został dowódcą artylerii 2 Priamurskiej Dywizji Strzeleckiej. Od pocz. czerwca 1924 r. był dowódcą artylerii XIX Priamurskiego Korpusu Strzeleckiego. Pod koniec czerwca 1925 r. objął funkcję zastępcy inspektora artylerii w sztabie Priamurskiego Okręgu Wojskowego, zaś na pocz. listopada 1926 r. w sztabie Kaukaskiej Armii Czerwonej. Na pocz. listopada 1929 r. skierowano go jako wykładowcę kursów strzelecko-taktycznych kadry oficerskiej "Wystrzał" im. Kominternu w Moskwie. Od poł. sierpnia 1932 r. kierował katedrą taktyki Akademii Wojskowej Mechanizacji i Motoryzacji Armii Czerwonej. W 1935 r. odszedł do rezerwy. Pracował jako wykładowca w 4 specjalnej szkole artyleryjskiej w Moskwie. W poł. listopada 1937 r. mianowano go pułkownikiem rezerwy. Krótko po ataku wojsk niemieckich na ZSRR 22 czerwca 1941 r., został zmobilizowany do Armii Czerwonej. Objął funkcję dowódcy artylerii 2 Dywizji Strzeleckiej. W poł. października tego roku w rejonie Gżacka dostał się do niewoli niemieckiej. Przebywał w różnych obozach jenieckich. W jednym z nich dowodził oddziałem roboczym. W styczniu 1944 r. zadeklarował kolaborację z Niemcami. Wstąpił do Rosyjskiej Narodowej Armii Ludowej (RONA). Od kwietnia tego roku był inspektorem artylerii w sztabie formacji, zaś od sierpnia pełniącym obowiązki dowódcy artylerii Brygady Szturmowej SS "RONA", a następnie 29 Dywizji Grenadierów SS. W październiku przeszedł pod zwierzchność szefa sztabu nowo formowanych Sił Zbrojnych Komitetu Wyzwolenia Narodów Rosji gen. Fiodora I. Truchina. Otrzymał stopień pułkownika. W styczniu 1945 r. objął funkcję inspektora uzbrojenia artyleryjskiego w oddziale artylerii sztabu Sił Zbrojnych KONR. Od marca tego roku był zastępcą szefa oddziału artylerii Sił Zbrojnych KONR. 9 maja wraz z pozostałymi "własowcami" poddał się Amerykanom. Przebywał w różnych obozach jenieckich. Od lipca leczył się w szpitalu polowym, po czym skierowano go do kolejnego obozu jenieckiego. Pod koniec grudnia został deportowany do ZSRR. Po procesie skazano go na pocz. maja 1946 r. na karę śmierci przez rozstrzelanie, wykonaną 11 lipca tego roku.

</doc>
<doc id="2792052" url="https://pl.wikipedia.org/wiki?curid=2792052" title="Ryzyko rynkowe">
Ryzyko rynkowe

Ryzyko rynkowe (ang. "market risk"), zwane również ryzykiem systematycznym (ang. "systematic risk"), systemowym lub ryzykiem niedywersyfikowalnym – możliwość poniesienia straty lub niekorzystnej zmiany sytuacji finansowej wynikającą bezpośrednio lub pośrednio z wahań poziomu i wahań zmienności rynkowych cen aktywów, zobowiązań i instrumentów finansowych.
Jest spowodowane czynnikami ogólnogospodarczymi (ustrój gospodarczy, polityka, czynniki koniunkturalne) oraz losowymi (np. inflacja i wojna). Czynniki te mają wpływ na cały rynek. W związku z tym ryzyka systematycznego nie da się zmniejszyć ani wyeliminować. Ryzyko rynkowe (systematyczne) ma swoje źródło w siłach, od których nie da się uniezależnić, takich jak ogólna kondycja gospodarki.
Ryzyko rynkowe dotyczy ogółu społeczeństwa. W zależności od sfery finansów na jaką oddziałuje będzie nieco odmiennie definiowane:
Omawiane pojęcie może też oznaczać ryzyko możliwych strat, dotyczące pozycji bilansowych oraz pozabilansowych, powstałe na skutek zmian cen rynkowych. Jednym ze sposobów mierzenia ryzyka rynkowego jest obliczanie wartości Value at risk.
Najbardziej brutalnym przejawem ryzyka systematycznego są kryzysy giełdowe, podczas których akcje tracą na wartości większość tego co zyskały czasem przez lata wzrostów. Przykładem takich kryzysów jest Czarny Poniedziałek z 1987, kryzys azjatycki z 1997 lub kryzys z 2007 związany z amerykańskimi kredytami hipotecznymi i kredytami subprime.
W Polsce duży portfel kredytów denominowanych do franka szwajcarskiego (CHF) z lat 2004–2009 oraz gwałtowny wzrost kursu tej waluty do złotego (CHFPLN) w latach 2009–2016 spowodowały znaczny wzrost ryzyka systemowego na rynku finansowym.

</doc>
<doc id="2792053" url="https://pl.wikipedia.org/wiki?curid=2792053" title="Kościół Świętych Kosmy i Damiana w Okoninie">
Kościół Świętych Kosmy i Damiana w Okoninie

Kościół św. św. Kosmy i Damiana w Okoninie – kościół katolicki położony we wsi Okonin, powstały w I połowie XIV w., zbudowany z cegły.
Kościół ma charakter gotycki, jest orientowany, stojący na niewielkim wzgórzu otoczonym murem. Głównym budulcem świątyni jest cegła, z rombowym wykorzystaniem zendrówki, do podmurówki użyto kamieni polnych. Z północnej strony znajduje się masywna, oskarpowana wieża. Wskutek licznych prac budowlanych powstała niezwykle ciekawa bryła, z której wyróżnia się kruchta oraz malownicze szczyty wschodni i zachodni.
Salowe wnętrze kościoła zdobią gotyckie oraz barokowe polichromie. Znaczna część wyposażenia również pochodzi z okresu baroku.

</doc>
<doc id="2792057" url="https://pl.wikipedia.org/wiki?curid=2792057" title="Invincible (album)">
Invincible (album)



</doc>
<doc id="2792061" url="https://pl.wikipedia.org/wiki?curid=2792061" title="4 Batalion Ratownictwa Inżynieryjnego">
4 Batalion Ratownictwa Inżynieryjnego

4 Głogowski Batalion Ratownictwa Inżynieryjnego (4 bratinż) – jednostka inżynieryjna stacjonująca w Głogowie, podległa dowódcy Śląskiego Okręgu Wojskowego, rozformowana 30 czerwca 2011.
Historia.
Batalion został sformowany na podstawie decyzji MON nr Pf-24/Org./P5 z 23 marca 2001 i rozpoczął działalność 1 stycznia 2002.
Jednostka wyspecjalizowana była w zadaniach inżynieryjnych, m.in. brała udział w akcjach przeciwpowodziowych, ratowniczo-gaśniczych, używana była do usuwania skutków klęsk żywiołowych, katastrof. Batalion wykonywał też zadania saperskie i pontonowe.
Jednostka wielokrotnie brała udział w pomocy ludności cywilnej, również poza granicami kraju w roku 2002 w Niemczech batalion brał udział w akcji przeciwpowodziowej.
W związku z reorganizacją Sił Zbrojnych RP 4. bratinż został przeformowany w 4 Głogowski Batalion Inżynieryjny.
Tradycje.
Decyzją Nr 322/MON Ministra Obrony Narodowej z dnia 19 listopada 2002 wprowadzono odznakę pamiątkową, oznakę rozpoznawczą oraz proporczyk na beret.
Decyzją Nr 212/MON Ministra Obrony Narodowej z dnia 15 lipca 2005 batalion przyjął wyróżniającą nazwę "Głogowski" oraz ustanowiono doroczne Święto jednostki w dniu 23 marca.

</doc>
<doc id="2792062" url="https://pl.wikipedia.org/wiki?curid=2792062" title="Szklana pułapka 5">
Szklana pułapka 5

Szklana pułapka 5 (ang. "A Good Day to Die Hard") – amerykański film akcji w reżyserii Johna Moore’a na podstawie scenariusza Skipa Woodsa. Piąta odsłona przygód nowojorskiego policjanta Johna McClane'a.
Obsada.
i inni.
Produkcja.
Zdjęcia.
Zdjęcia realizowane były na terenie Węgier (Budapeszt), Rosji (Moskwa).
Odbiór.
Film został negatywnie odebrany przez krytyków, co zaowocowało wynikiem 14% na stronie Rotten Tomatoes.

</doc>
<doc id="2792064" url="https://pl.wikipedia.org/wiki?curid=2792064" title="Nikołaj Sadownikow">
Nikołaj Sadownikow

Nikołaj Iwanowicz Sadownikow, ros. Николай Иванович Садовников (ur. 20 maja 1904 r. we wsi Kieśma w guberni twerskiej, zm. ?) – radziecki wojskowy (major), propagandysta Rosyjskiej Armii Wyzwoleńczej, dowódca kompanii szkoleniowej w szkole propagandystów ROA, zastępca szefa oddziału operacyjnego sztabu Sił Zbrojnych Komitetu Wyzwolenia Narodów Rosji, dowódca jednego z pułków 2 Dywizji Piechoty, a następnie szef sztabu Szkolno-Zapasowej Brygady Sił Zbrojnych KONR podczas II wojny światowej.
W 1921 r. ukończył szkołę 2 stopnia. W październiku 1926 r. został zmobilizowany do Armii Czerwonej. Służył w 13 Połockim Pułku Strzeleckim jako dowódca plutonu. W listopadzie 1927 r. zdemobilizowano go. Na początku grudnia 1935 r. ponownie trafił do Armii Czerwonej. W 1936 r. awansował do stopnia podporucznika. Od 1937 r. uczył się w Akademii Wojskowej Armii Czerwonej im. Frunze w Moskwie. W 1938 r. mianowano go porucznikiem. Od początku kwietnia 1940 r. był zastępcą szefa sztabu 31 Pułku Strzeleckiego. Na początku maja tego roku objął funkcję zastępcy szefa oddziału operacyjnego sztabu 25 Dywizji Strzeleckiej, zaś pod koniec grudnia sztabu XIV Korpusu Strzeleckiego. Na początku 1941 r. został starszym zastępcą szefa oddziału operacyjnego Armii Primorskiej. Wkrótce awansował na kapitana. Pod koniec lutego 1942 r. został majorem. Na początku lipca tego roku, po zdobyciu Sewastopola przez wojska niemieckie, dostał się do niewoli. Przebywał w różnych obozach jenieckich. W grudniu zgłosił się na kursy propagandystów w obozie w Wullheide. Od kwietnia 1943 r. dowodził kompanią szkoleniową w szkole propagandystów ROA w Dabendorfie pod Berlinem. Od listopada 1944 r. pełnił funkcję zastępcy szefa oddziału operacyjnego sztabu nowo formowanych Sił Zbrojnych Komitetu Wyzwolenia Narodów Rosji. Od stycznia do marca 1945 r. w stopniu podpułkownika dowodził jednym z pułków 2 Dywizji Piechoty Sił Zbrojnych KONR. Następnie został szefem sztabu Szkolno-Zapasowej Brygady Sił Zbrojnych KONR. 8 maja tego roku wraz z pozostałymi "własowcami" poddał się Amerykanom. Przebywał w różnych obozach jenieckich. Na początku 1946 r. został deportowany do ZSRR. Po procesie skazano go na początku 1947 r. na karę 10 lat łagrów. Dalsze jego losy są nieznane.
Bibliografia.
Kirył M. Aleksandrow, Офицерский корпус армии генерала - лейтенанта А. А. Власова, 1944 - 1945, 2001

</doc>
<doc id="2792065" url="https://pl.wikipedia.org/wiki?curid=2792065" title="Ekstraliga polska w hokeju na lodzie (2012/2013)/Składy-Transfery">
Ekstraliga polska w hokeju na lodzie (2012/2013)/Składy-Transfery



</doc>
<doc id="2792066" url="https://pl.wikipedia.org/wiki?curid=2792066" title="St. Louis Stars">
St. Louis Stars

St. Louis Stars – nieistniejący już amerykański klub piłkarski z miasta Saint Louis, w stanie Missouri. Jego domowymi obiektami były odpowiednio: Busch Memorial Stadium, Francis Field, Washington University. Zespół istniał w latach 1967-1977.
Historia.
Drużyna "Stars" nie odnosiła wielkich sukcesów. Największym było zdobycie tytułu mistrza USA w 1972 roku. Zawodnicy i trenerzy klubu z Saint Louis byli również nagradzani indywidualnie. Pierwsza nagroda indywidualna dla "Gwiazd" przypadła w 1970 roku, kiedy to Jim Leeker został wyłonionym Odkryciem Roku. Ta sama nagroda przypadła zawodnikowi "Gwiazd" dwa lata później, w 1972 roku Mike'owi Winterowi. W tym samym roku nagrodę dla najlepszego trenera ligi NASL otrzymał trener polskiego pochodzenia, Casey Frankiewicz oraz w 1975 roku inny zasłużona osoba dla klubu, John Sewell. Po sezonie 1977 klub został przeniesiony do Anaheim i występował w NASL pod nazwą California Surf.
Najsłynniejszymi zawodnikami grającymi w klubie byli: Casey Frankiewicz, John Sewell, Dragoslav Šekularac, Bora Kostić, Peter Bonetti.

</doc>
<doc id="2792067" url="https://pl.wikipedia.org/wiki?curid=2792067" title="Ekstraliga polska w hokeju na lodzie (2011/2012)/Składy-Transfery">
Ekstraliga polska w hokeju na lodzie (2011/2012)/Składy-Transfery



</doc>
<doc id="2792071" url="https://pl.wikipedia.org/wiki?curid=2792071" title="Kazimierz Frankiewicz">
Kazimierz Frankiewicz

Kazimierz Frankiewicz (ur. 8 stycznia 1939 w Pułtusku jako Kazimierz Andrzej Frąckiewicz; ps. „Kaka”, „Casey”) – polski i amerykański piłkarz oraz trener.
Kariera sportowa.
W latach 1956–1966 był zawodnikiem Lechii Gdańsk, Zawiszy Bydgoszcz i Legii Warszawa, występując w 178 meczach i zdobywając 27 bramek. Następnie wyemigrował do Stanów Zjednoczonych, gdzie kontynuował karierę piłkarską jako Kazimierz "Casey" Frankiewicz. W 1967 był bliski podpisania kontraktu z Bayernem Monachium, jednak ostatecznie został zawodnikiem występującej w NASL St. Louis Stars, w której grał do 1973. W 1974 grał w Boston Minutemen, po czym zakończył karierę zawodniczą.
W St. Louis Stars był również grającym trenerem zespołu, który prowadził w latach 1971–1973. W 1972 roku został wybrany najlepszym trenerem w sezonie 1972 za zdobycie wicemistrzostwa USA.

</doc>
<doc id="2792074" url="https://pl.wikipedia.org/wiki?curid=2792074" title="Ludowa Unia Kazachstanu">
Ludowa Unia Kazachstanu



</doc>
<doc id="2792077" url="https://pl.wikipedia.org/wiki?curid=2792077" title="Kamienica przy ulicy Archidiakońskiej 5 w Lublinie">
Kamienica przy ulicy Archidiakońskiej 5 w Lublinie

Kamienica Archidiakońska 5 – zabytkowa dwupiętrowa kamienica na Starym Mieście w Lublinie. Wpisana do rejestru zabytków pod numerem A/102 z dnia 21.10.2003. Została zbudowana w XVI wieku. Znajduje się w zwartym ciągu zabudowy ulicy Archidiakońskiej, pomiędzy zabytkowymi kamienicami numer 3 i numer 7. Budynek podpiwniczony jest jedną kondygnacją piwnic. Zwana jest Małym Ratuszem, mieścił się w niej szpital weneryczny, więzienie, drukarnia oraz archiwum miejskie.
Historia.
Kamienica przy ul. Archidiakońskiej 5 była po raz pierwszy notowana w znanych źródłach w roku 1522 jako własność rady miasta, która w 1543 roku sprzedała działkę wraz z drewnianym domem doktorowi Erazmowi. Do 1578 roku dom miał kilku właścicieli przed rodziną Piekarzowiczów, która go sprzedała w 1609 roku. W 1664 roku ówczesna właścicielka Katarzyna Kliszowska darowała część posiadłości ojcom dominikanom. W 1723 budynek został przeznaczony na szkołę miejską, a w 1725 przebudowano go. Od połowy XVII w. w budynku znajdowało się archiwum, a następnie sąd rady miejskiej. W 1756 roku przeszedł kolejny remont. Od lat osiemdziesiątych XVIII wieku służył jako budynek administracji, skąd pochodzi nazwa Mały Ratusz. W 1818 roku pełnił funkcję więzienia oraz archiwum, po kilku latach umiejscowiono w nim drukarnię Oficynę Szabsa Gutfelda, a od 1826 przeznaczono go na szpital weneryczny. W 1834 roku funkcja kamienicy po raz kolejny została zmieniona, ponownie przeznaczono ją na więzienie. W 1877 roku posiadłość kupił Seweryn Krusiewicz. W rękach jego potomków kamienica pozostawała do lat pięćdziesiątych XX wieku. W 1925 roku mieściła się w budynku drukarnia Wiktora Świetlickiego. W 1995 roku kamienica została zakupiona na rzecz Miasta Lublin.
Po przeprowadzeniu generalnego remontu w latach 2000–2001 kamienica została przekazana Domowi Opieki Społecznej.

</doc>
<doc id="2792079" url="https://pl.wikipedia.org/wiki?curid=2792079" title="Wybory prezydenckie w Stanach Zjednoczonych w 1820 roku">
Wybory prezydenckie w Stanach Zjednoczonych w 1820 roku

Wybory prezydenckie w USA w 1820 roku – dziewiąte wybory prezydenckie w historii Stanów Zjednoczonych. Na urząd prezydenta ponownie wybrany został James Monroe, a wiceprezydentem został Daniel Tompkins. Były trzecimi i zarazem ostatnimi wyborami w historii (po elekcjach z 1789 i 1792 roku, obu wygranych przez George’a Washingtona), w których kandydat nie miał żadnej opozycji i łatwo wygrał wybory.
Kampania wyborcza.
Wybory prezydenckie w 1820 roku były wyborami, w których startowała tylko jedna formacja polityczna – Partia Demokratyczno-Republikańska. O reelekcję ubiegał się prezydent James Monroe, który cieszył się dużym zaufaniem społecznym, pomimo kiepskiej sytuacji finansowej kraju. Nominację wiceprezydencką otrzymał ponownie Daniel Tompkins. Partia Federalistyczna całkowicie zniknęła ze sceny politycznej i nie wystawiła żadnego kandydata.
Wyniki głosowania.
Głosowanie powszechne odbyło się w dniach 1 – 14 listopada 1820 roku i wzięło w nim udział ok. 110 tys. osób. Monroe uzyskał w nim ok. 80,5% poparcia wobec 16% poparcia dla elektorów popierających federalistów. Oprócz tego około 3500 głosów oddano na niezależnych elektorów popierających niezależnych kandydatów, m.in. DeWitta Clintona. W głosowaniu Kolegium Elektorów (zatwierdzonym 14 lutego 1821) James Monroe uzyskał 231 głosów przy 118 wymaganych. W głosowaniu miał wziąć udział 235 elektorów, ale trzech z nich zmarło, więc zagłosowało 232. Jedyny głos sprzeciwu wobec Monroe’a oddał William Plummer z New Hampshire, głosując na Johna Quincy Adamsa. Był on zwolennikiem urzędującego prezydenta, ale nie chciał by ktokolwiek inny poza George’em Washingtonem dostąpił jednomyślnego wyboru. W głosowaniu na wiceprezydenta zwyciężył Daniel Tompkins uzyskując 218 głosów. Dalsze miejsca zajęli: Richard Stockton (8 głosów), Daniel Rodney (4 głosy), Robert Goodloe Harper i Richard Rush (po 1 głosie).

</doc>
<doc id="2792087" url="https://pl.wikipedia.org/wiki?curid=2792087" title="Baon (wojskowość)">
Baon (wojskowość)



</doc>
<doc id="2792095" url="https://pl.wikipedia.org/wiki?curid=2792095" title="Vectonemobile">
Vectonemobile



</doc>
<doc id="2792096" url="https://pl.wikipedia.org/wiki?curid=2792096" title="The Wake">
The Wake



</doc>
<doc id="2792102" url="https://pl.wikipedia.org/wiki?curid=2792102" title="Hamid Ahmed">
Hamid Ahmed

Hamid Ahmed (arab. حامد احمد) – iracki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W pięciu spotkaniach olimpijskich zdobył siedem punktów, przy tym notując także 13 fauli. Razem z kolegami z reprezentacji zajął 22. miejsce, a jego drużyna przegrała wszystkie mecze turnieju.

</doc>
<doc id="2792106" url="https://pl.wikipedia.org/wiki?curid=2792106" title="Yonan Emile">
Yonan Emile

Yonan Emile (arab. يونان اميل) – iracki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W sześciu olimpijskich spotkaniach zdobył 25 punktów (drugi najlepiej punktujący zawodnik drużyny), przy tym notując także 10 fauli. Razem z kolegami z reprezentacji zajął 22. miejsce, a jego drużyna przegrała wszystkie mecze turnieju.

</doc>
<doc id="2792108" url="https://pl.wikipedia.org/wiki?curid=2792108" title="Niemieckie represje wobec Polaków pomagających Żydom">
Niemieckie represje wobec Polaków pomagających Żydom

Niemieckie represje wobec Polaków pomagających Żydom – represje zastosowane przez niemieckie władze okupacyjne wobec obywateli polskich pochodzenia nieżydowskiego, którzy udzielali pomocy Żydom prześladowanym i eksterminowanym przez III Rzeszę w latach 1939–1945.
Zarządzenia władz okupacyjnych, a w szczególności rozporządzenie generalnego gubernatora Hansa Franka z 15 października 1941 roku, przewidywały karę śmierci dla każdego Polaka, który udzieli schronienia Żydowi lub pomoże mu w inny sposób. W praktyce wachlarz kar stosowanych wobec osób pomagających Żydom był szeroki, obejmował grzywnę, konfiskatę mienia, pobicie, uwięzienie, zesłanie do obozu koncentracyjnego i karę śmierci. W związku ze stosowaną przez okupantów zasadą odpowiedzialności zbiorowej ofiarą represji padały rodziny opiekunów, a niekiedy także całe lokalne społeczności.
Liczba Polaków straconych przez Niemców za udzielanie pomocy Żydom nie została dotąd precyzyjnie ustalona. Najbardziej ostrożne szacunki mówią o kilkuset zamordowanych.
Niemiecka polityka antyżydowska w okupowanej Polsce.
W pierwszych latach drugiej wojny światowej niemiecka polityka w odniesieniu do „kwestii żydowskiej” w okupowanej Polsce nie była spójna i konsekwentna. Niemniej zasadniczym jej celem było dążenie do izolacji Żydów, grabieży ich majątku, wyzysku poprzez przymusową pracę, a w ostatecznym rozrachunku – ich całkowitego usunięcia z ziem znajdujących się pod władzą III Rzeszy. Wstępny plan postępowania z ludnością żydowską w Polsce przyjęto już 21 września 1939, a więc jeszcze przed zakończeniem kampanii wrześniowej. Tego dnia w Berlinie odbyła się narada pod przewodnictwem SS-Gruppenführera Reinharda Heydricha, w której udział wzięli szefowie najważniejszych departamentów Generalnego Urzędu Policji Bezpieczeństwa i dowódcy Einsatzgruppen działających na terytorium Polski. Ustalono wówczas, że wszyscy Żydzi zamieszkujący ziemie, które planowano wcielić do Rzeszy, zostaną przesiedleni na tereny centralnej Polski. Masowe wysiedlenia miało poprzedzić usunięcie ludności żydowskiej z obszarów wiejskich i jej koncentracja w większych ośrodkach miejskich. Na pozostałych terenach okupowanych także zamierzano przymusowo przesiedlić Żydów do większych miejscowości, zwłaszcza do tych, które leżały w pobliżu linii kolejowych. Podczas narady przyjęto ponadto szereg zaleceń dotyczących między innymi utworzenia „Żydowskich Rad Starszych”, przeprowadzenia spisu ludności żydowskiej, a także jej znakowania i objęcia pracą przymusową.
Konieczność odizolowania Żydów od reszty mieszkańców okupowanych ziem polskich podkreślał memoriał "O traktowaniu ludności na byłych obszarach polskich z punktu widzenia rasowo-politycznego", opracowany w listopadzie 1939 roku przez Urząd Polityki Rasowej NSDAP. Jego autorzy zapisali między innymi, że „zadaniem administracji niemieckiej będzie poróżnić i wygrać przeciwko sobie Polaków i Żydów”. Zalecenie dotyczące podsycania antagonizmów pomiędzy Polakami a Żydami i innymi mniejszościami narodowymi zawarto również w memoriale "O stanowisku prawnym niemieckiej polityki wobec Polaków z punktu widzenia narodowościowopolitycznego", przygotowanym w styczniu 1940 roku dla Akademii Niemieckiego Prawa.
Od pierwszych dni okupacji Niemcy traktowali ludność żydowską w duchu rasistowskich ustaw norymberskich. Od września 1939 roku władze okupacyjne różnego szczebla wydawały zarządzenia nakazujące Żydom noszenie specjalnych opasek lub znaków rozpoznawczych, a także nakazujące znakowanie należących do nich mieszkań i przedsiębiorstw. Na terytorium Generalnego Gubernatorstwa ową politykę usankcjonowało rozporządzenie generalnego gubernatora Hansa Franka z 23 listopada 1939 roku, które narzucało obowiązek noszenia opasek z Gwiazdą Dawida wszystkim Żydom w wieku powyżej dziesięciu lat. Znakowanie Żydów wprowadzono także na ziemiach wcielonych do Rzeszy, zazwyczaj odbywało się to jednak na podstawie tajnych instrukcji, gdyż stosowną ustawę wprowadzono w Niemczech dopiero jesienią 1941 roku. Ponadto już w pierwszych miesiącach okupacji niemal we wszystkich miastach Generalnego Gubernatorstwa i Kraju Warty wprowadzono daleko idące ograniczenia w swobodzie poruszania się Żydów. Stosowano w tym celu takie narzędzia jak godzina policyjna, zakaz opuszczania miejsca zamieszkania, zakaz poruszania się rozmaitymi środkami transportu. Rozporządzeniem Hansa Franka z 26 stycznia 1940 roku zabroniono Żydom podróżowania koleją. Z czasem ten zakaz rozszerzono także na inne środki transportu. Za złamanie powyższych przepisów groziły surowe sankcje karne, do kary śmierci włącznie.
Niemcy podjęli także działania, które miały na celu doprowadzenie do pauperyzacji Żydów oraz ich wykluczenia z życia gospodarczego okupowanego kraju. Masowo konfiskowano należące do Żydów przedsiębiorstwa przemysłowe, handlowe i usługowe. Wprowadzono także daleko idące ograniczenia w dziedzinie produkcji rzemieślniczej, drobnego handlu, dysponowania majątkiem, czy obrotu pieniężnego. Prawnie usankcjonowanej „aryzacji” żydowskiego majątku towarzyszyły indywidualne („dzikie”) grabieże. Na Żydów nakładano także kontrybucje i specjalne podatki. Przedstawicieli żydowskiej inteligencji pozbawiono prawa do wykonywania wolnych zawodów i masowo zwalniano z pracy w instytucjach publicznych. Rozporządzeniem Hansa Franka z 26 października 1939 roku ludność żydowską w Generalnym Gubernatorstwie objęto przymusem pracy. Dwa lata później przymus pracy dla Żydów wprowadzono na ziemiach wcielonych do Rzeszy, jednakże tylko sankcjonując stan rzeczy, który panował tam od pierwszych miesięcy okupacji.
Kolejnym etapem antysemickiej polityki okupanta była gettoizacja ludności żydowskiej, oficjalnie uzasadniana względami ekonomicznymi, sanitarnymi lub politycznymi. Jako pretekst do izolacji Żydów w zamkniętych dzielnicach mieszkaniowych posłużył m.in. „pogrom wielkanocny” z marca 1940 roku, urządzony z niemieckiej inspiracji przez polskich skrajnych nacjonalistów. Pierwsze żydowskie getto zostało utworzone już w październiku 1939 roku w Piotrkowie Trybunalskim. W ciągu kolejnych kilku miesięcy w Generalnym Gubernatorstwie i Kraju Warty powstało jeszcze kilkanaście gett, w tym m.in. getto w Łodzi (luty 1940). Począwszy od września 1940 roku proces gettoizacji nabrał bardziej zorganizowanego charakteru. W październiku tegoż roku zarządzono utworzenie „dzielnicy żydowskiej w Warszawie”. W marcu 1941 roku powstały getta w Krakowie i Lublinie. Stosunkowo najpóźniej, gdyż dopiero w grudniu 1941 roku, zakończono natomiast proces gettoizacji w dystrykcie radomskim Generalnego Gubernatorstwa. Po wybuchu wojny niemiecko-sowieckiej przystąpiono także do organizowania gett na ziemiach polskich zaanektowanych uprzednio przez ZSRR. Tworzeniu zamkniętych skupisk żydowskich towarzyszyła postępująca redukcja liczebności mniejszych gett. Koncentracji i izolacji ludności żydowskiej miał także służyć niezrealizowany ostatecznie projekt utworzenia wielkiego „rezerwatu” dla Żydów na Lubelszczyźnie.
Przesiedlenie do gett spowodowało ograniczenie kontaktów Żydów z Polakami, a w sferze symbolicznej oznaczało wyrzucenie tych pierwszych poza nawias społeczeństwa. Marcin Zaremba ocenia, że rezultatem tego procesu było obniżenie empatii, a nawet zwiększenie wrogości wobec Żydów. Co więcej, Niemcy uruchomili zakrojoną na szeroką skalę antysemicką kampanię propagandową, która była skierowana do ludności „aryjskiej” – w pierwszym rzędzie do Polaków. Za pomocą „gadzinowej” prasy, kina, czy plakatu okupanci starali się pogłębiać antysemickie postawy i stereotypy, rozpowszechnione jeszcze przed wojną w niektórych kręgach polskiego społeczeństwa. Niemiecka propaganda starała się m.in. zrzucić na Żydów winę za wybuch wojny i okupacyjne niedobory, a także odhumanizować ich w oczach polskiego społeczeństwa, chociażby poprzez oskarżenia o roznoszenie chorób zakaźnych (np. plakaty „Żydzi – wszy – tyfus plamisty”). Po rozpoczęciu wojny z ZSRR i odkryciu grobów katyńskich intensywnie szafowano również hasłem „żydokomuny”. W wielu wypadkach antysemicka propaganda trafiła na podatny grunt i miała wpływ na postawy Polaków wobec Żydów, także już po rozpoczęciu „ostatecznego rozwiązania”.
Po rozpoczęciu inwazji na ZSRR (22 czerwca 1941) antyżydowska polityka okupanta uległa gwałtownej radykalizacji. Na wschód od linii Ribbentrop-Mołotow rozpoczęły działalność niemieckie Einsatzgruppen, które do końca 1941 roku wymordowały od 500 tys. do miliona Żydów polskich i sowieckich. W grudniu 1941 roku w obozie zagłady w Chełmnie nad Nerem rozpoczęto eksterminację Żydów z Kraju Warty. Do lata 1942 roku przestały istnieć wszystkie tamtejsze getta, z wyjątkiem łódzkiego. Z kolei w nocy z 16 na 17 marca 1942 roku rozpoczęły się deportacje mieszkańców getta w Lublinie do obozu zagłady w Bełżcu. Był to początek masowej i systematycznej eksterminacji Żydów zamieszkujących tereny Generalnego Gubernatorstwa i okręgu białostockiego, którą Niemcy ochrzcili później kryptonimem "Einsatz Reinhardt". Ponadto począwszy od połowy 1942 roku obozy zagłady utworzone przez Niemców na okupowanych ziemiach polskich stały się miejscem kaźni Żydów deportowanych z innych państw Europy. Do listopada 1943 roku akcja „Reinhardt” pochłonęła co najmniej 1,8 miliona ofiar. Mimo iż w drugiej połowie roku nastąpiła likwidacja obozów zagłady zorganizowanych na potrzeby tej operacji, masową eksterminację Żydów polskich i europejskich kontynuowano – przede wszystkim w obozie Auschwitz-Birkenau. W sierpniu 1944 zakończyła się likwidacja ostatniego getta na okupowanych ziemiach polskich – getta łódzkiego. W konsekwencji niemieckiej polityki eksterminacji na okupowanych ziemiach polskich zamordowano większość z około 5,5 miliona ofiar Holocaustu, w tym co najmniej 2,8 mln polskich Żydów.
Represje wobec Polaków pomagających Żydom.
Sankcje karne grożące za pomoc Żydom.
W 1941 roku gwałtowne szerzenie się chorób zakaźnych w przeludnionych gettach i ogólna radykalizacja niemieckiej polityki antyżydowskiej spowodowały zaostrzenie rygorów izolacyjnych nałożonych na polskich Żydów. O ile "Drugie rozporządzenie o ograniczeniu pobytu w Generalnym Gubernatorstwie" z 29 kwietnia 1941 roku przewidywało kary więzienia i grzywny za nieprzestrzeganie zarządzeń w sprawie „ograniczeń pobytu”, o tyle już od połowy tegoż roku Żydów schwytanych poza granicami getta zazwyczaj rozstrzeliwano na miejscu – uzasadniając to zwykle rzekomą „próbą ucieczki”. "Trzecie rozporządzenie o ograniczeniu pobytu w Generalnym Gubernatorstwie" z 15 października 1941 roku przewidywało karę śmierci dla wszystkich Żydów, którzy „bez upoważnienia opuszczają wyznaczoną im dzielnicę”, przy czym jej zawyrokowanie pozostawać miało w gestii niemieckich sądów specjalnych. Wreszcie w listopadzie 1941 roku niemieckie władze policyjne wydały tak zwany rozkaz strzelania (niem. "Schießbefehl"), który upoważniał funkcjonariuszy policji do rozstrzeliwania bez sądu wszystkich Żydów przebywających bez zezwolenia poza granicami getta (w tym kobiet i dzieci). Po rozpoczęciu akcji „Reinhardt” niemiecka policja i żandarmeria wspierane przez kolaboracyjne formacje policyjne systematycznie tropiły, chwytały i mordowały uciekinierów z gett, transportów i obozów. Owa „trzecia faza Zagłady”, nazwana przez Niemców "Judenjagd" (pol. „polowanie na Żydów”), trwała do ostatnich dni okupacji.
Po rozpoczęciu fizycznej eksterminacji zjawisko poszukiwania przez Żydów schronienia po „stronie aryjskiej” nabrało charakteru masowego. Historycy szacują, że w okupowanej Polsce od 100 tys. do 300 tys. Żydów zbiegło z gett, obozów lub transportów do ośrodków zagłady. Niemcy podjęli szereg działań mających zniechęcić Polaków do udzielania im jakiejkolwiek pomocy. Chcąc osiągnąć ten cel, władze okupacyjne umiejętnie szafowały nagrodami i karami. 
Z jednej strony ludność „aryjską” starano się zachęcić do wydawania i tropienia Żydów w zamian za wynagrodzenie w formie pieniężnej lub w naturze. W Warszawie denuncjatorów nagradzano kwotą 500 złotych, a w Częstochowie – kwotą 200 złotych. W czasie tłumienia powstania w getcie warszawskim funkcjonariuszom „granatowej policji” zapowiedziano, że za schwytanie Żyda ukrywającego się „po aryjskiej stronie” otrzymają 1/3 posiadanej przez niego gotówki. Na terenach wiejskich dystryktu warszawskiego wyznaczono nagrodę w postaci 1 metra zboża. Nagrodą za wydanie Żyda mogło być także kilka kilogramów cukru, litr spirytusu, niewielki przydział drewna lub żywności, odzież należąca do ofiary. Wiadomo, że w okolicach Ostrołęki wynagrodzenie dla denuncjatorów stanowiły 3 kilogramy cukru, w Małopolsce Zachodniej – 500 zł i 1 kilogram cukru, w powiecie kraśnickim – od 2 do 5 kilogramów cukru, w powiecie koneckim – mienie ofiary i 0,5 kilograma cukru, w okolicach Sandomierza – litr spirytusu i 0,5 kilograma cukru, na Wołyniu – trzy litry wódki. 
Owe zabiegi nie pozostały bez rezultatu. W społeczeństwie polskim znalazły się jednostki, które motywowane chęcią zysku lub antysemityzmem aktywnie tropiły, a następnie wydawały, rabowały lub szantażowały ukrywających się Żydów. W Warszawie liczba „szmalcowników”, szantażystów i denuncjatorów, nierzadko zrzeszonych w dobrze zorganizowanych gangach, była obliczana na 3–4 tysiące. Na terenach wiejskich działały bandy – złożone zazwyczaj z kryminalistów, członków marginesu społecznego, a także zadeklarowanych antysemitów – które tropiły uciekinierów, a następnie wydawały ich w ręce Niemców lub rabowały na własną rękę, często dopuszczając się przy tym mordów i gwałtów. Jak wskazuje Dariusz Libionka: „tysiące Żydów padło ofiarą szantażystów, denuncjatorów, antysemitów, często zwykłych ludzi, zdemoralizowanych latami okupacji i powodowanych żądzą zysku”, przy czym rzeczywista skala tych zjawisk „stanowi przedmiot ostrych kontrowersji”.
Do udziału w obławach i akcjach poszukiwawczych Niemcy angażowali funkcjonariuszy polskiej „granatowej policji”. Nierzadko brali oni także udział w egzekucjach Żydów. Niektórzy policjanci wykazywali się na tym polu znaczną gorliwością. Inni, motywowani żądzą zysku, na własną rękę tropili, a następnie szantażowali lub ograbiali żydowskich uciekinierów. Do udziału w obławach Niemcy angażowali również polskich gajowych, członków ochotniczych straży pożarnych, junaków z Baudienstu oraz członków sformowanych w czasie okupacji tzw. straży wiejskich. Do wyłapywania uciekinierów została ponadto wprzęgnięta polska administracja szczebla lokalnego (burmistrzowie, wójtowie, sołtysi). W 1942 roku władze niemieckie nałożyły na polskich sołtysów obowiązek meldowania o Żydach ukrywających się na podległym im terenie, a także o osobach, które udzielają wsparcia uciekinierom. Zobowiązano ich również do legitymowania wszystkich osób obcych lub podejrzanych, a w razie potrzeby – do odstawiania ich na posterunek policji lub żandarmerii.
Jednocześnie władze okupacyjne wprowadziły drakońskie kary za ukrywanie Żydów bądź udzielanie im jakiejkolwiek pomocy. W ocenie Sebastiana Piątkowskiego i Jacka A. Młynarczyka „krokiem milowym na drodze do całkowitego odizolowania społeczności żydowskiej od reszty podbitej ludności” stało się podpisanie przez Hansa Franka wspomnianego już "Trzeciego rozporządzenia o ograniczeniu pobytu w Generalnym Gubernatorstwie" (15 października 1941). Był to bowiem pierwszy akt prawny przewidujący karę śmierci dla Polaków, którzy „świadomie dają kryjówkę” Żydom przebywającym bez zezwolenia poza gettem. Dokument ten zapowiadał jednocześnie, że „podżegacze i pomocnicy podlegają tej samej karze jak sprawca, czyn usiłowany karany będzie jak czyn dokonany”, zastrzegając jednak, że w lżejszych wypadkach orzeczona może zostać kara więzienia. Cel rozporządzenia był jednoznaczny – zniechęcić Żydów do szukania ratunku poza gettem i odstraszyć ludność polską od udzielania im pomocy.
Niedługo później we wszystkich dystryktach Generalnego Gubernatorstwa zostały wydane zarządzenia o podobnej treści, podpisane przez miejscowych gubernatorów lub dowódców SS i policji. W wielu wypadkach analogiczne zarządzenia i obwieszczenia publikowały także władze administracyjne niższego szczebla. Wydane 10 listopada 1941 roku obwieszczenie gubernatora dystryktu warszawskiego, dra Ludwiga Fischera, było przy tym nawet bardziej restrykcyjne niż rozporządzenie Franka, gdyż przewidywało, że karany śmiercią będzie każdy Polak, który ukrywającym się Żydom „udziela świadomie schronienia lub w inny sposób pomaga (np. przez udostępnienie noclegu, utrzymanie, przez zabranie na pojazdy wszelkiego rodzaju)”.
Po rozpoczęciu akcji „Reinhardt” rozpoczęły się ucieczki Żydów z likwidowanych gett lub z transportów do obozów zagłady. Fakt ten skłonił władze niemieckie do wydania kolejnej serii zarządzeń, które przypominały ludności polskiej o karze śmierci grożącej za udzielanie pomocy żydowskim uciekinierom. W tym kontekście można wymienić m.in. obwieszczenie dowódcy SS i policji na dystrykt warszawski SS-Oberführera Ferdinanda von Sammern-Frankenegga z 5 września 1942, obwieszczenie starosty powiatu przemyskiego dr. Heinischa z 27 lipca 1942, zarządzenie policyjne starosty powiatu sanockiego dr. Classa z 14 września 1942, obwieszczenie starosty miejskiego w Częstochowie dr. E. Frankego z 24 września 1942, zarządzenie starosty powiatu kraśnickiego z 23 października 1942, czy obwieszczenie starosty powiatu dębickiego Schlütera z 19 listopada 1942. Z kolei 21 września 1942 dowódca SS i policji na dystrykt radomski SS-Standartenführer Herbert Böttcher wydał okólnik skierowany do miejscowych władz administracyjnych i policyjnych, w którym znalazły się następujące zapisy:
28 października 1942 roku Wyższy Dowódca SS i Policji w Generalnym Gubernatorstwie SS-Obergruppenführer Friedrich Wilhelm Krüger ("HSSPF „Ost”") wydał rozporządzenie dotyczące utworzenia tak zwanych gett szczątkowych w wybranych miastach dystryktu lubelskiego i warszawskiego. 10 listopada 1942 analogiczne rozporządzenie wydał także dla dystryktów krakowskiego, radomskiego i galicyjskiego. W § 3 owych rozporządzeń ponowiono groźbę kary śmierci dla osób udzielających schronienia lub dostarczających żywność Żydom, którzy ukrywają się poza wyznaczonymi dzielnicami mieszkaniowymi. Jednocześnie zapowiedziano bliżej nieokreślone sankcje policyjne ("sicherheitspolizeiliche Maßnahmen") wobec osób, które nie doniosą władzom okupacyjnym o znanym sobie fakcie przebywania Żyda poza gettem (w praktyce oznaczało to najczęściej deportację do obozu koncentracyjnego). Pod koniec 1942 roku podobne zarządzenie dla okręgu białostockiego ogłosił gauleiter Prus Wschodnich Erich Koch. Surowe kary za udzielanie pomocy Żydom wprowadzono także w Kraju Warty.
Sposoby egzekwowania niemieckich zarządzeń.
W myśl zapisów "Trzeciego rozporządzenia o ograniczeniu pobytu w Generalnym Gubernatorstwie" oraz aktów niższej rangi kara śmierci groziła zarówno Polakom udzielającym schronienia Żydom, jak też osobom, które ofiarowały uciekinierom pieniądze, żywność, wodę, lub odzienie, udzieliły pomocy medycznej, zapewniły transport, czy przekazały sporządzoną przez Żyda korespondencję. Najwyższym karom podlegały bez rozróżnienia zarówno osoby wspomagające Żydów z pobudek altruistycznych, jak też udzielające im pomocy za wynagrodzeniem bądź prowadzące z nimi transakcje handlowe. W związku ze stosowaną przez okupanta zasadą odpowiedzialności zbiorowej represjami były zagrożone rodziny opiekunów, a niekiedy także całe lokalne społeczności. Ponadto na okupowanych ziemiach polskich Niemcy stworzyli system szantażu i zależności, zobowiązując pod groźbą najsurowszych kar do donoszenia władzom okupacyjnym o każdym przypadku ukrywania żydowskich uciekinierów. Obowiązek ten ciążył w szczególności na Polakach piastujących stanowiska na najniższych szczeblach administracji (sołtysach, wójtach, urzędnikach).
W praktyce przepisy zakazujące niesienia pomocy żydowskim uciekinierom nie zawsze były egzekwowane z tą samą surowością. Z informacji zawartych w wydanych przez Instytut Pamięci Narodowej publikacjach "Rejestr faktów represji na obywatelach polskich za pomoc ludności żydowskiej w okresie II wojny światowej" (2014) i "Represje za pomoc Żydom na okupowanych ziemiach polskich w czasie II wojny światowej" (2019) wynika jednoznacznie, że zestaw kar wymierzanych osobom oskarżonym o wspieranie Żydów w praktyce obejmował także: pobicie, osadzenie w więzieniu, zesłanie na roboty przymusowe, deportację do obozu koncentracyjnego, konfiskatę mienia, karę grzywny. Sebastian Piątkowski opierając się na zachowanych dokumentach sądu specjalnego w Radomiu, wskazywał, że zwłaszcza w przypadku drobnych i jednorazowych form pomocy – takich jak dostarczenie zbiegowi żywności, odzieży lub pieniędzy, wskazanie drogi, przyjęcie korespondencji – kara mogła się ograniczyć do uwięzienia lub zesłania do obozu koncentracyjnego. Niemniej znane są również liczne przypadki, gdy wykrycie uciekiniera kończyło się egzekucją całej polskiej rodziny, która przyjęła go pod swój dach, oraz rabunkiem lub spaleniem jej dobytku.
Rozporządzenie Franka z 15 października 1941 roku przewidywało, że sprawy dotyczące przypadków udzielenia pomocy żydowskim uciekinierom będą rozpatrywane przez niemieckie sądy specjalne. Z informacji zawartych w publikacji "Represje za pomoc Żydom na okupowanych ziemiach polskich w czasie II wojny światowej" (2019) wynika, że sądy specjalne lub policyjne sądy doraźne w Generalnym Gubernatorstwie oraz w innych regionach okupowanej Polski skazały 107 obywateli polskich za udzielanie pomocy Żydom. Wobec 56 osób niemieckie sądy zasądziły karę śmierci, przy czym wyrok wykonano na 24 osobach (w tym dwóch prawdopodobnie), trzech wyroków nie wykonano, 17 osobom w drodze aktu łaski zamieniono karę śmierci na karę więzienia, a w dwunastu przypadkach nie udało się ustalić, czy wyrok śmierci został wykonany. 47 osób skazano na kary więzienia lub deportację do obozu koncentracyjnego, wobec jednej zasądzono karę grzywny, a w trzech przypadkach nie udało się ustalić sentencji wyroku.
Wielokrotnie Niemcy rezygnowali z przeprowadzania nawet uproszczonego postępowania sądowego, a schwytanych Żydów wraz z ich polskimi opiekunami mordowali na miejscu bądź na najbliższym posterunku policji lub żandarmerii. Taki sposób postępowania sankcjonował między innymi tajny rozkaz dowódcy SS i policji na dystrykt radomski, nakazujący likwidację na miejscu schwytanych Żydów i ich polskich opiekunów oraz palenie zabudowań, w których Żydzi byli ukrywani. Niemcy dbali przy tym o nadanie represjom odpowiedniego rozgłosu, tak aby zastraszyć ludność polską i zniechęcić ją do udzielania jakiejkolwiek pomocy Żydom. W tym celu zabraniano na przykład pochówku ofiar na cmentarzach, grzebiąc ich ciała na miejscu zbrodni, na pobliskich polach lub w przydrożnych rowach.
Historycy zwracają uwagę na fakt, że bardzo poważne zagrożenie dla osób niosących pomoc Żydom stwarzali polscy szantażyści i denuncjatorzy, a na Kresach Wschodnich – dodatkowo kolaboranci i konfidenci pochodzenia ukraińskiego, białoruskiego lub litewskiego. Wśród informatorów policji niemieckiej znajdowały się również osoby narodowości żydowskiej. Strach przed donosem był istotnym czynnikiem zniechęcającym do udzielania wsparcia uciekinierom. Barbara Engelking podkreśla, że wobec stosunkowo słabego nasycenia obszarów wiejskich jednostkami niemieckiej policji i żandarmerii, duża część przypadków zdemaskowania Polaków ukrywających Żydów musiała być efektem donosów złożonych przez ich polskich sąsiadów. Zdaniem Jana Grabowskiego i Dariusza Libionki:
Rzeczywista skala donosicielstwa pod okupacją niemiecką wciąż nie została dokładnie zbadana. W publikacji "Represje za pomoc Żydom na okupowanych ziemiach polskich w czasie II wojny światowej" opisano 333 przypadki represji, których ofiarą padło 661 polskich obywateli niosących pomoc Żydom. W 105 przypadkach jako potwierdzoną lub prawdopodobną przyczynę represji wskazano donos ze strony sąsiadów, krewnych, osób postronnych lub funkcjonariuszy „granatowej policji”.
Zdarzało się ponadto, że schwytani Żydzi – pod wpływem tortur lub fałszywych obietnic ocalenia życia – wydawali pomagających im Polaków w ręce władz niemieckich. W publikacji "Represje za pomoc Żydom na okupowanych ziemiach polskich w czasie II wojny światowej" opisano 26 takich przypadków. Historie o wydawaniu opiekunów przez osoby ratowane szybko rozchodziły się w wiejskich lub małomiasteczkowych społecznościach i bez wątpienia miały wpływ na decyzje o udzieleniu lub nieudzieleniu pomocy.
Liczba ofiar.
Liczba Polaków zamordowanych przez Niemców za udzielenie pomocy Żydom nie została dotąd precyzyjnie określona. Jedną z przyczyn może być fakt, że osoby pomagające żydowskim uciekinierom nierzadko były mordowane wraz z całymi rodzinami i ukrywanymi Żydami. Ponadto w czasach Polski Ludowej nie podejmowano pogłębionych badań nad problemem polskiej pomocy dla Żydów. Pierwsze poważniejsze publikacje na ten temat pojawiły się dopiero w latach 60. Dyskurs historyczny poświęcony stosunkom polsko-żydowskim pozostawał przy tym – zwłaszcza od czasu wydarzeń marca 1968 – silnie upolityczniony, a publikacje naukowe i prasowe podlegały ingerencji cenzury. W ocenie Grzegorza Berendta władzom komunistycznym z rozmaitych względów nie zależało na kompleksowym zbadaniu zjawiska pomocy, czy też szerzej – stosunków polsko-żydowskich w okresie II wojny światowej. Oficjalna historiografia koncentrowała się raczej na poszukiwaniu odpowiednich przykładów zachowań pozytywnych, które następnie mogłyby zostać wykorzystane w propagandzie prowadzonej na niwie wewnętrznej i międzynarodowej. Ponadto przez długi czas uwaga polskich historyków koncentrowała się w pierwszym rzędzie na zagadnieniu zorganizowanej pomocy Żydom.
Próbę sporządzenia imiennego wykazu Polaków zamordowanych z powodu udzielania pomocy Żydom podjął jako pierwszy Szymon Datner – dyrektor Żydowskiego Instytutu Historycznego w Warszawie. W 1968 roku opublikował on broszurę pt. "Las sprawiedliwych. Karta z dziejów ratownictwa Żydów w okupowanej Polsce", w której przedstawił 105 udokumentowanych przypadków zbrodni popełnionych przez Niemców na Polakach ratujących Żydów. Datner ustalił, że z powodu pomocy udzielonej Żydom zostało zamordowanych 343 Polaków, przy czym w 242 przypadkach udało się ustalić nazwisko ofiary. W gronie zidentyfikowanych ofiar znalazły się 64 kobiety i 42 dzieci. Z szacunków Datnera wynikało ponadto, że aż 80% egzekucji miało miejsce na obszarach wiejskich. Około 65% ofiar zostało rozstrzelanych, a kolejnych 5% zamordowano przez spalenie żywcem. Najwięcej udokumentowanych przypadków zbrodni miało miejsce odpowiednio w: woj. krakowskim, woj. rzeszowskim, Warszawie, woj. warszawskim i woj. lubelskim. Z kolei najwięcej ofiar zginęło w województwach: krakowskim, rzeszowskim, lubelskim, kieleckim oraz w Warszawie. Datner zastrzegał przy tym, że są to szacunki wstępne i niepełne – obejmujące wyłącznie przypadki zbadane do kwietnia 1968.
Z ramienia Głównej Komisji Badania Zbrodni Hitlerowskich śledztwo w sprawie przypadków zbrodni popełnionych przez Niemców z powodu udzielania pomocy Żydom prowadził prokurator Wacław Bielawski. W archiwum IPN w Warszawie znajduje się odrębny zespół ponad 2 tys. teczek zawierających zgromadzone przez niego materiały. Na podstawie ustaleń ze śledztwa Bielawski opracował broszurę pt. "Zbrodnie na Polakach dokonane przez hitlerowców za pomoc udzielaną Żydom", w której drugim wydaniu z 1987 roku znalazły się nazwiska 872 zamordowanych oraz informacja o blisko 1400 anonimowych ofiarach. Owa lista była w następnych latach weryfikowana przez pracowników Głównej Komisji Badania Zbrodni przeciw Narodowi Polskiemu, co zaowocowało jej częściową redukcją. W trzecim wydaniu opublikowanej przez GKBZpNP–IPN pracy pt. "Those Who Helped: Polish Rescuers of Jews During the Holocaust" (Warszawa, 1997) znalazły się ostatecznie nazwiska 704 Polaków zamordowanych za pomoc udzielaną Żydom. Z ustaleń pracowników Komisji wynikało, że w gronie ofiar znalazło się m.in. 242 mieszkańców dystryktu krakowskiego, 175 mieszkańców dystryktu radomskiego, 141 mieszkańców dystryktu warszawskiego oraz 66 mieszkańców dystryktu lubelskiego. Liczba 704 zamordowanych nie obejmowała przy tym Polaków zamordowanych we wsiach, które miały zostać spacyfikowane przez Niemców z powodu wspierania Żydów. W 2019 roku historycy IPN oceniali, że broszura Bielawskiego oraz opracowanie "Those Who Helped…" są już „archaiczne”, niemniej pozostają „wciąż reprezentatywne dla poruszanego tematu”.
Na podstawie danych zebranych do 2000 roku Instytut Jad Waszem zidentyfikował ponad 100 Polaków zamordowanych z powodu udzielania pomocy Żydom. Israel Gutman szacował jednak, że rzeczywista liczba ofiar „z pewnością wyraża się w setkach”.
W 2005 roku środowisko skupione wokół fundacji Instytut Studiów Strategicznych zainicjowało projekt badawczy „Indeks Polaków zamordowanych i represjonowanych za pomoc Żydom w okresie II wojny światowej”. Do współpracy przy realizacji projektu zaproszono Instytut Pamięci Narodowej i Naczelną Dyrekcję Archiwów Państwowych, a ponadto Państwowe Muzeum Auschwitz-Birkenau, Instytut Jad Waszem, Niemiecki Instytut Historyczny w Warszawie oraz Żydowski Instytut Historyczny. Zaangażowani w projekt badacze przeprowadzili kwerendę w archiwach polskich i zagranicznych (w tym w kościelnych), a także w muzeach, instytucjach badawczych, prasie oraz literaturze polsko- i obcojęzycznej. Początkowo opiekę merytoryczną nad projektem sprawowała NDAP; jej pracownicy przygotowali m.in. założenia metodologiczne, kwestionariusze do wpisywania wyników kwerend oraz pierwszą elektroniczną bazę danych, która służyła rejestrowaniu informacji o represjach. Z kolei w latach 2009–2011 opiekę merytoryczną nad projektem sprawował Uniwersytet Papieski Jana Pawła II w Krakowie. W 2015 roku do grona realizatorów projektu dołączyła Fundacja „Polsko-Niemieckie Pojednanie”. Do grudnia 2018 roku w bazie danych projektu zgromadzono ponad 6 tys. nazwisk osób, które mogły być represjonowane za pomoc Żydom. Ich weryfikacja nie została jeszcze zakończona (2020).
Pierwsze, cząstkowe wyniki prac prowadzonych w ramach projektu opublikowano w 2014 roku, w wydanym przez IPN i fundację ISS "Rejestrze faktów represji na obywatelach polskich za pomoc ludności żydowskiej w okresie II wojny światowej". Publikację tę wydano w formie e-booka; jej redaktorami byli Aleksandra Namysło i Grzegorz Berendt. W "Rejestrze…" zamieszczono nazwiska 508 obywateli polskich represjonowanych z powodu udzielenia pomocy Żydom, spośród których 221 zostało straconych lub zmarło w więzieniach i obozach koncentracyjnych. Autorzy skupili się przy tym na przedstawieniu tych przypadków represji, których okoliczności zazwyczaj nie były wcześniej szerzej opisywane. Z tego względu w "Rejestrze…" nie uwzględniono ofiar niektórych znanych zbrodni popełnionych na Polakach pomagających Żydom (m.in. rodziny Ulmów z Markowej, rodzin Kowalskich, Kosiorów, Obuchiewiczów i Skoczylasów ze Starego Ciepielowa i Rekówki, opiekunów Bunkra „Krysia” w Warszawie, Henryka Sławika).
W grudniu 2019 roku Instytut Pamięci Narodowej wydał pierwszy tom publikacji "Represje za pomoc Żydom na okupowanych ziemiach polskich w czasie II wojny światowej". Książka ta, której redaktorami byli Aleksandra Namysło i Martyna Grądzka-Rejak, stanowi poszerzoną i poprawioną wersję "Rejestru…" z 2014 roku. Zawiera opisy 333 przypadków niemieckich represji wobec 661 polskich obywateli (Polaków i przedstawicieli mniejszości narodowych), którzy w czasie II wojny światowej nieśli pomoc eksterminowanej ludności żydowskiej. Z zawartych w tej publikacji informacji wynika, że:
Podejmowane były także inne próby ustalenia liczby Polaków zamordowanych przez Niemców z powodu udzielania pomocy Żydom. Polski Związek Byłych Więźniów Politycznych szacował liczbę ofiar na ok. 2,5 tys. Wacław Zajączkowski w swej pracy zatytułowanej "Martyrs of charity" (wyd. Fundacja im. Maksymiliana Kolbego, Waszyngton 1988) wymienił nazwiska 2,3 tys. Polaków, którzy mieli zostać straceni za pomoc Żydom. Z kolei Anna Poray-Wybranowska w swej pracy zatytułowanej "Those Who Risked Their Lives" (Chicago, kwiecień 2008) zamieściła nazwiska ponad 5 tys. ofiar.
Przykłady represji.
Symbolem martyrologii Polaków mordowanych za niesienie pomocy Żydom stał się los rodziny Ulmów ze wsi Markowa pod Łańcutem. Pod koniec 1942 roku Józef Ulma przyjął pod swój dach ośmioro Żydów z rodzin Goldmanów/„Szallów”, Grünfeldów i Didnerów. Półtora roku później Ulmowie zostali zadenuncjowani, najprawdopodobniej przez „granatowego policjanta” Włodzimierza Lesia, który zagarnął majątek rodziny „Szallów” i zamierzał pozbyć się jego prawowitych właścicieli. 24 marca 1944 roku do Markowej przybyli niemieccy żandarmi i „granatowi policjanci” z Łańcuta. Niemcy rozstrzelali Józefa Ulmę, jego żonę Wiktorię (będącą w zaawansowanej ciąży) oraz szóstkę dzieci, z których najstarsze liczyło osiem lat, a najmłodsze – półtora roku. Razem z Ulmami zginęli także wszyscy ukrywani Żydzi, w tym dwie kobiety i dziecko.
Zimą przełomu lat 1942 i 1943 niemiecka żandarmeria przeprowadziła w rejonie Ciepielowa szeroko zakrojoną akcję represyjną, która miała na celu zastraszenie polskiej ludności i zniechęcenie jej do udzielania pomocy Żydom. 6 grudnia 1942 we wsiach Stary Ciepielów i Rekówka rozstrzelano lub spalono żywcem 31 Polaków, przede wszystkim z rodzin Kowalskich, Kosiorów, Obuchiewiczów i Skoczylasów. Zginęło także dwóch żydowskich uciekinierów. W gronie zamordowanych znalazło się dwadzieścioro dzieci poniżej 18. roku życia. Najmłodsza ofiara masakry liczyła 7 miesięcy, najstarsza – ok. 70 lat. Dwa dni później w pobliskich Świesielicach żandarmi zamordowali Mariannę Skwirę – zaangażowaną wraz z mężem w akcję pomocy żydowskim uciekinierom. Swoistym uwieńczeniem akcji był mord dokonany około 11 stycznia 1943 we wsi Zajączków. Z rąk Niemców zginęła tam wdowa Stanisława Wołowiec, jej cztery córki w wieku od 6 miesięcy do 12 lat, jej szwagier Józef Jelonek oraz parobek Franciszek Zaborski. Zbrodni dokonano w odwecie za pomoc udzielaną żydowskim uciekinierom przez rodzinę Wołowców. Seria egzekucji wymierzonych w mieszkańców wsi z okolic Ciepielowa była jedną z największych zbrodni popełnionych przez Niemców na Polakach, którzy udzielali pomocy Żydom.
Co najmniej sześć akcji represyjnych wymierzonych w Polaków pomagających Żydom przeprowadzili w tym samym okresie żandarmi z sąsiedniego Lipska. 14 grudnia 1942 we wsi Okół zamordowali Franciszka Osojcę, jego żonę Anielę oraz ich dwuletniego syna Zdzisława. Z kolei w grudniu 1942 i w styczniu 1943 lipscy żandarmi przeprowadzili trzy akcje represyjne w kolonii Boiska nieopodal Solca nad Wisłą, podczas których zamordowali 10 osób z rodzin Kryczków, Krawczyków i Boryczyków oraz dwóch Żydów ukrywanych w gajówce Franciszka Parola (żonę tego ostatniego uwięziono w Radomiu).
Zakrojoną na szeroką skalę obławę przeciwko Polakom wspierającym Żydów przeprowadzono również w okolicach wsi Paulinów w powiecie sokołowskim. Bezpośrednią przyczyną akcji represyjnej była działalność agenta-prowokatora, który udając uciekiniera z transportu do obozu w Treblince, zdobył informacje na temat mieszkańców wsi pomagających Żydom. W nocy z 23 na 24 lutego 1943 Paulinów został otoczony przez silną ekspedycję karną przybyłą z Ostrowi Mazowieckiej. W wyniku pacyfikacji zamordowano 11 Polaków. Zginęło także trzech uciekinierów korzystających z ich pomocy.
Akcję represyjną przeciw Polakom wspierającym Żydów przeprowadzono także w Pantalowicach w powiecie przeworskim. 4 grudnia 1942 roku do wsi przybyła grupa żandarmów i gestapowców z Łańcuta z młodą Żydówką, której obiecano ocalenie życia w zamian za wskazanie Polaków udzielających pomocy żydowskim uciekinierom. Sześć wskazanych przez dziewczynę osób rozstrzelano na podwórzu jednego z gospodarstw. W domu zamordowanego Władysława Deca żandarmi znaleźli zdjęcie jego trzech braci, których Żydówka również zidentyfikowała jako osoby dostarczające jej żywność. W rezultacie jeszcze tej samej nocy Niemcy udali się do pobliskiej wsi Hadle Szklarskie, gdzie zatrzymali i zastrzelili Stanisława, Tadeusza i Bronisława Deców.
W odwecie za wspieranie żydowskich uciekinierów spacyfikowana została wieś Przewrotne, a w zasadzie jej osiedle Studzieniec. 1 grudnia 1942 roku przybył tam oddział niemieckiej żandarmerii, który otoczył zabudowania i pobliski las. W ręce Niemców wpadła ukrywająca się w Studzieńcu rodzina Zellerów. Jej czterech członków zabito na miejscu, a chwilowo oszczędzoną Metlę Zeller próbowano zmusić, aby wydała mieszkańców wsi, którzy udzielali jej pomocy. Mimo tortur kobieta nie wskazała nikogo. Została więc zastrzelona, a wraz z nią zamordowano sześciu polskich mężczyzn z rodzin Dziubków, Drągów, Pomykałów i Żaków.
29 stycznia 1943 roku ekspedycja karna złożona z funkcjonariuszy „granatowej policji”, którym być może towarzyszyli również niemieccy żandarmi, wkroczyła do wsi Wierzbica w powiecie miechowskim. Policjanci zabrali ze sobą schwytanego Żyda, który wcześniej ukrywał się u zamieszkałej w tej wsi rodziny Kucharskich. Najpierw udali się do wskazanego przezeń domu rodziny Książków, gdzie na miejscu rozstrzelali całą czteroosobową rodzinę, a także dwóch ukrywanych przez nią Żydów. W drugim wskazanym przez aresztanta gospodarstwie zamordowali dwoje członków rodziny Nowaków. Na koniec udali się do gospodarstwa Kucharskich, gdzie zamordowali pięcioro członków rodziny. Egzekucję przeżyli tylko ciężko ranni Izydor i Bronisław Kucharscy (ojciec i syn). Tego samego dnia ta sama ekspedycja karna udała się z innym schwytanym uciekinierem do wsi Wolica. Więzień wskazał funkcjonariuszom dom, w którym był wcześniej ukrywany. Zamieszkująca go trzyosobowa rodzina Gądków została rozstrzelana na miejscu.
Ponadto za pomoc okazaną Żydom zginęli m.in.:
Niektórzy autorzy w pomocy udzielanej Żydom upatrywali przyczyn pacyfikacji takich wsi jak: Bór Kunowski (3/4 lipca 1943, 43 ofiary), Cisie (28 czerwca 1943, 25 ofiar), Krobonosz (26 maja 1942, 15 ofiar), Liszno (18 maja 1942, ok. 60 ofiar), Obórki (listopad 1942, co najmniej kilkadziesiąt ofiar), Parypse (22 maja 1942, 8 ofiar), Przewrotne (14 marca 1943, 36 ofiar), Staw (26 maja 1942, 8 ofiar), Tarnów (maj 1942, 40 ofiar), Widły (26 maja 1942, kilkanaście ofiar), Wola Przybysławska (10 grudnia 1942, 19 ofiar).
Reperkusje.
Analizując wpływ niemieckich represji na stosunek Polaków do żydowskich uciekinierów, należy brać pod uwagę fakt, że decyzje o ewentualnym udzieleniu pomocy były podejmowane w sytuacji, gdy znaczne odłamy narodu polskiego poddawane były eksterminacji, a okupacyjnym terrorem pozostawała zagrożona w zasadzie cała ludność etnicznie polska. Już pierwsze miesiące niemieckich rządów uświadomiły polskiemu społeczeństwu, że nawet drobne wykroczenia przeciw porządkowi okupacyjnemu będą karane bezwzględnie i okrutnie. W dodatku Niemcy świadomie starali się nadać rozgłos represjom stosowanym wobec osób wspierających Żydów, chcąc w ten sposób zastraszyć polskie społeczeństwo i zniechęcić je do podejmowania jakichkolwiek działań pomocowych. Wielu historyków jest zdania, że strach przed niemieckimi represjami był jednym z najważniejszych czynników zniechęcających Polaków do udzielania pomocy żydowskim uciekinierom (inne istotne czynniki to: znaczna liczebność mniejszości żydowskiej i jej niski stopień asymilacji, antysemityzm, wojenna bieda i demoralizacja). Martyna Grądzka-Rejak i Aleksandra Namysło podkreślają, że:
Niektórzy autorzy umniejszają jednak znaczenie strachu jako czynnika odstręczającego polską ludność od niesienia pomocy Żydom. Wychodząc z założenia, że główną motywacją osób pomagających Żydom była chęć zysku, Jan Tomasz Gross wysnuł wniosek, iż ukrywanie uciekinierów nie mogło być szczególnie ryzykownym zajęciem, gdyż w jego ocenie niewiele osób narażałoby życie swoje i swoich bliskich wyłącznie dla zarobku. Z kolei Gunnar S. Paulsson porównując minimalną liczbę Polaków zaangażowanych w ratowanie Żydów (160 tys.) z podawaną przez GKBZpNP–IPN liczbą ok. 700 zamordowanych, doszedł do wniosku, że prawdopodobieństwo śmierci z tego powodu wynosiło 1 do 230. Uwzględniając dodatkowo pozostałe zagrożenia, na jakie narażeni byli Polacy pod niemiecką okupacją, uznał, że pomaganie Żydom było w praktyce zajęciem tylko do pewnego stopnia bardziej ryzykownym, niż inne wykroczenia przeciw porządkowi okupacyjnemu. W jego ocenie:
Wyjściowego założenia Grossa nie potwierdzają jednak badania innych historyków, które wskazują, że w gronie Polaków niosących pomoc Żydom odsetek osób działających wyłącznie z pobudek finansowych wynosił jedynie od kilkunastu do dwudziestu procent. Z kolei Marcin Urynowicz zwraca uwagę, że niemiecki terror bardzo skutecznie zastraszył szerokie kręgi polskiego społeczeństwa, stąd realne zagrożenia, przed którymi stała osoba, do której zwrócono się o pomoc, nie musiały mieć bezpośredniego związku z poziomem odczuwanego przez nią strachu. Konkludując, stwierdza:
Barbara Engelking wskazuje, że strach przed niemieckimi represjami wzrastał w szczególności, gdy w danej okolicy miały miejsce przypadki egzekucji Polaków podejrzewanych o wspieranie żydowskich uciekinierów. Tego typu wydarzenia miały często duży wpływ na sytuację ukrywających się Żydów. Znane są przypadki, gdy przeprowadzone przez Niemców pokazowe akcje represyjne, a nawet sama groźba zastosowania surowych kar, osiągnęły cel w postaci zastraszenia miejscowej ludności i znacznego ograniczenia pomocy niesionej Żydom. W niektórych wypadkach strach przed denuncjacją i surowymi karami skutkował wydawaniem uciekinierów w ręce Niemców. Zdarzało się ponadto, że Polacy, którzy z różnych względów nie mogli lub nie chcieli dalej ukrywać żydowskich uciekinierów, woleli ich zamordować, zamiast pozwolić na szukanie schronienia w innym miejscu. Istnieje m.in. relacja mówiąca, że masakra rodziny Ulmów wywarła tak wstrząsające wrażenie na miejscowej ludności, że w okolicach Markowej znaleziono później ciała 24 Żydów, których w obawie przed denuncjacją zamordowali ich polscy opiekunowie (według historyka Mateusza Szpytmy owa zbrodnia miała jednak miejsce w sąsiedniej Sieteszy – w dodatku najprawdopodobniej na dwa lata przed śmiercią Ulmów).
Liczba pomagających i ocalonych.
Marek Arczyński oceniał, że „w warunkach niespotykanego gdzie indziej terroru stosowanego przez hitlerowskiego okupanta, ratowanie Żydów w Polsce urastało do aktu szczególnego poświęcenia i bohaterstwa”. Niemniej w społeczeństwie polskim znalazły się osoby gotowe podjąć takie ryzyko. Stosunkowo największym skupiskiem zarówno ocalonych, jak i ratujących była Warszawa – a obok niej inne większe miasta oraz tereny podmiejskie (z wyłączeniem Łodzi). Stosunkowo duża jest liczba ocalonych z terenów przedwojennego województwa lwowskiego, co można tłumaczyć większą solidarnością Polaków z Żydami w obliczu wspólnego zagrożenia, które stwarzali ukraińscy nacjonaliści lub faktem, że obszar ten został najwcześniej zajęty przez Armię Czerwoną.
Gunnar S. Paulsson oceniał, że w różne formy pomocy Żydom zaangażowanych było od 280 tys. do 360 tys. Polaków, z czego ok. 70–90 tys. w samej Warszawie. Teresa Prekerowa szacowała liczbę pomagających na 160–360 tys., Marcin Urynowicz na 300 tys., a Władysław Bartoszewski na „co najmniej kilkaset tysięcy”. W ocenie Jana Żaryna liczba Polaków uczestniczących pośrednio lub bezpośrednio w akcji ratowania Żydów mogła sięgnąć nawet miliona, a zdaniem Richarda Lukasa – co najmniej od 800 tys. do 1,2 mln. Polska była również jedynym krajem europejskim, gdzie powołano do życia konspiracyjną organizację ds. pomocy i ratowania ludności żydowskiej, która działała na wielu frontach, skupiała szeroki wachlarz stronnictw politycznych reprezentujących ludność polską i żydowską oraz działała w porozumieniu z centralnymi instytucjami podziemia – tj. Radę Pomocy Żydom „Żegota”.
Wiele trudności budzi ustalenie liczby Żydów, którzy przeżyli niemiecką okupację, ukrywając się wśród Polaków. Shmuel Krakowski twierdził, że „po aryjskiej stronie” przetrwało nie więcej jak 20 tys. osób. Israel Gutman szacował, że na okupowanym terytorium Polski przeżyło ok. 50 tys. Żydów, z czego od 30 tys. do 35 tys. ocalało dzięki pomocy Polaków. Według szacunków Teresy Prekerowej od 30 tys. do 60 tys. Żydów ocalało ukrywając się wśród ludności polskiej („z jej pomocą lub bez”). Grzegorz Berendt oceniał, że w okupowanej Polsce przeżyło „po aryjskiej stronie” około 50 tys. Żydów. Gunnar S. Paulsson oceniał natomiast, że w okupowanej Polsce ukrywało się ok. 100 tys. Żydów, z czego blisko 46 tys. zdołało przeżyć wojnę. Jego zdaniem w samej tylko Warszawie ukrywało się ok. 28 tys. Żydów, z czego ocalało blisko 11,5 tys.
Porównanie z sytuacją w innych państwach okupowanej Europy.
Marek Arczyński wskazywał, że „w żadnym z okupowanych krajów hitlerowcy nie stosowali tak daleko idących represji i tak okrutnego terroru za pomoc okazywaną ludności żydowskiej, jak w Polsce”. Podobne oceny formułowali także inni historycy. Wbrew rozpowszechnionemu stereotypowi Polska nie była jednak jedynym okupowanym państwem w Europie, gdzie udzielenie jakiejkolwiek pomocy Żydowi zagrożone było karą śmierci. Zasadę odpowiedzialności zbiorowej za pomoc ukrywającym się Żydom Niemcy wprowadzili bowiem także na okupowanych terenach ZSRR oraz w okupowanych państwach bałkańskich – tj. w krajach, gdzie pod pretekstem walki z partyzantką zrezygnowali z przestrzegania zasad prawa wojennego.
Ze zdecydowanie mniejszym ryzykiem wiązało się natomiast niesienie pomocy Żydom w okupowanych państwach Europy Zachodniej lub w państwach sprzymierzonych z III Rzeszą. Udzielenie pomocy Żydowi było tam zazwyczaj karane konfiskatą majątku, uwięzieniem lub deportacją do obozu koncentracyjnego. Dla przykładu za pomoc rodzinie Anny Frank aresztowano dwóch Holendrów, z których żaden nie został stracony. Stefan Korboński twierdził, że w Belgii, Francji, Holandii, Norwegii i we Włoszech nie zanotowano ani jednego przypadku skazania na śmierć osoby niosącej pomoc żydowskim współobywatelom. Jedynie w Danii miał mieć miejsce wypadek zastrzelenia mężczyzny, który pomagał Żydom dostać się na prom odpływający do neutralnej Szwecji. Instytut Jad Waszem wskazuje jednak, że znane są przypadki śmierci obywateli państw zachodnioeuropejskich w obozach koncentracyjnych, do których deportowano ich z powodu udzielania pomocy Żydom. Niemniej miarą różnicy dzielącej rzeczywistość okupowanej Polski od sytuacji w państwach Europy Zachodniej może być fakt, że w Holandii było możliwe zorganizowanie publicznych protestów przeciw deportacjom ludności żydowskiej.
Z obliczeń Teresy Prekerowej wynika, że tylko od 1% do 2,5% dorosłej populacji Polaków zaangażowało się w pomoc Żydom. Liczba pomagających była jednak również bardzo niewielka w państwach Europy Zachodniej – mimo iż ukrywanie Żydów wiązało się tam z nieporównanie mniejszym ryzykiem.
Jeśli przyjąć jako kryterium odsetek ludności krajów europejskich, jaki w 1945 roku stanowili Żydzi ocalali z Holocaustu, to Polska nie odbiegała od średniej w innych okupowanych przez Niemcy państwach. Z drugiej strony w Holandii, gdzie mieszkało niewielu Żydów, a nastroje antysemickie były znacznie słabsze niż w Polsce, straty ludności żydowskiej były w ujęciu procentowym porównywalne ze stratami wśród polskich Żydów. Gunnar S. Paulsson szacował, że wśród Żydów, którzy w Warszawie oraz w Holandii podjęli próbę ukrycia się „po aryjskiej stronie”, odsetek ocalałych był niemal identyczny. Z jego wyliczeń wynika ponadto, że niemal identyczny był „miesięczny współczynnik strat” wśród Żydów warszawskich i Żydów duńskich. Paulsson zastrzegał jednak, iż z rozmaitych przyczyn zdecydowanie mniejsze szanse przeżycia mieli Żydzi, którzy podjęli próbę ukrycia się na terenach wiejskich okupowanej Polski.
Upamiętnienie.
Do 1 stycznia 2019 liczba Polaków odznaczonych medalem „Sprawiedliwy wśród Narodów Świata” wyniosła 6992. Uhonorowani to w większości wypadków osoby niezwiązane z szeroko rozumianym ruchem oporu, na własną rękę udzielające pomocy Żydom. W gronie odznaczonych znajdują się także liczni obywatele polscy, którzy byli represjonowani z powodu udzielania pomocy Żydom. W publikacji "Represje za pomoc Żydom na okupowanych ziemiach polskich w czasie II wojny światowej" wymieniono 170 takich osób. Nie jest to jednak ich pełna lista, gdyż nie obejmuje niektórych osób zamordowanych za pomaganie Żydom, a uhonorowanych medalem, m.in. Jadwigi Sałek-Deneko, czy Mieczysława Wolskiego i Janusza Wysockiego.
Pomniki upamiętniające Polaków ratujących Żydów podczas II wojny światowej zostały wzniesione w Kielcach (1996) i Łodzi (2009). 24 marca 2004 w Markowej odsłonięto pomnik ku czci rodziny Ulmów. Ponadto 17 marca 2016 w Markowej zostało otwarte Muzeum Polaków Ratujących Żydów podczas II wojny światowej im. Rodziny Ulmów.
W 2008 roku Instytut Pamięci Narodowej i Narodowe Centrum Kultury zainicjowały kampanię edukacyjną „Życie za życie” mającą na celu ukazanie postaw Polaków, którzy z narażeniem własnego życia ratowali Żydów w czasie II wojny światowej.
W marcu 2012 roku Narodowy Bank Polski wprowadził do obiegu monety okolicznościowe upamiętniające trzy polskie rodziny zamordowane za pomoc Żydom – Kowalskich ze Starego Ciepielowa, Ulmów z Markowej oraz Baranków z Siedlisk.
Historie Polaków zamordowanych przez Niemców za udzielanie pomocy Żydom przedstawiono m.in. w filmach dokumentalnych "Cena życia" z 2004 roku (reż. Andrzej Baczyński), "Sprawiedliwi wśród Narodów Świata" z 2004 roku (reż. Dariusz Walusiak), "Życie za życie" z 2007 roku (reż. Arkadiusz Gołębiewski), "Historia Kowalskich" z 2009 roku (reż. Arkadiusz Gołębiewski, Maciej Pawlicki).

</doc>
<doc id="2792109" url="https://pl.wikipedia.org/wiki?curid=2792109" title="George Hanna">
George Hanna

George Hanna (arab. جورج حنا) (ur. 13 maja 1928, zm. 3 maja 2019) – iracki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W czterech olimpijskich spotkaniach zdobył siedem punktów, przy tym notując także dwa faule. Razem z kolegami z reprezentacji zajął 22. miejsce, a jego drużyna przegrała wszystkie mecze turnieju.

</doc>
<doc id="2792111" url="https://pl.wikipedia.org/wiki?curid=2792111" title="Ruiny zboru kalwińskiego w Piaskach">
Ruiny zboru kalwińskiego w Piaskach

Zbór kalwiński w Piaskach – dawny zbór kalwiński mieszczący się w mieście Piaski. Od końca XIX wieku w stanie ruiny.
Historia.
Zbór kalwiński w Piaskach powstał już w 1563 roku. W latach 1644–1649 wybudowano drewniany kościół, który popadł w ruinę, ponieważ aż do przywrócenia praw dysydentom w 1768, katolickie władze kościelne zabraniały go remontować. W miejscu dawnego drewnianego kościoła w latach 1783–1785 został wybudowany nowy w stylu barokowo-klasycystycznym z fundacji Teodora Suchodolskiego (1719–1796) wg. projektu Fryderyka Zilcherta. Położenie kamienia węgielnego nastąpiło 27 października 1783 roku. Powierzchnia nowego budynku wynosiła 207 metrów kwadratowych. 
Po 1819 nabożeństwa odbywały się już tylko sporadycznie, a w 1849 formalnie rozwiązano parafię kalwińską w mieście. Dawny budynek był już użytkowana bardzo rzadko. Już w 1899 świątynia nie posiadała stropu. 
Zachowały się fundamenty, mury zewnętrzne i wewnętrzne. Nie zachowały się stropy, konstrukcja dachowa, nakrycia dachu, wyposażenie oraz instalacje. W 2019 lokalne władze dokonały zabezpieczenia ruin, uprzątnięcia okolicy. Ruiny zboru zostały wkomponowane w park.

</doc>
<doc id="2792112" url="https://pl.wikipedia.org/wiki?curid=2792112" title="Bitwa morska koło Wysp Egadzkich">
Bitwa morska koło Wysp Egadzkich



</doc>
<doc id="2792114" url="https://pl.wikipedia.org/wiki?curid=2792114" title="Jalil Hashim">
Jalil Hashim

Jalil Hashim (arab. جليل هاشم) – iracki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W pięciu olimpijskich spotkaniach zdobył trzy punkty, przy tym notując także trzy faule. Razem z kolegami z reprezentacji zajął 22. miejsce, a jego drużyna przegrała wszystkie mecze turnieju.

</doc>
<doc id="2792117" url="https://pl.wikipedia.org/wiki?curid=2792117" title="Kadir Irfan">
Kadir Irfan

Kadir Irfan (arab. قادر عرفان) – iracki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W pięciu olimpijskich spotkaniach zdobył 18 punktów, przy tym notując także osiem fauli. Razem z kolegami z reprezentacji zajął 22. miejsce, a jego drużyna przegrała wszystkie mecze turnieju.

</doc>
<doc id="2792119" url="https://pl.wikipedia.org/wiki?curid=2792119" title="Awni Kanaan">
Awni Kanaan

Awni Kanaan (arab. عوني كنعان) – iracki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W czterech olimpijskich spotkaniach zdobył sześć punktów, przy tym notując także cztery faule. Razem z kolegami z reprezentacji zajął 22. miejsce, a jego drużyna przegrała wszystkie mecze turnieju.

</doc>
<doc id="2792121" url="https://pl.wikipedia.org/wiki?curid=2792121" title="Kościół Chrystusa Zbawiciela w Kluczborku">
Kościół Chrystusa Zbawiciela w Kluczborku

Kościół Ewangelicko-Augsburski imienia Chrystusa Zbawiciela w Kluczborku – polski parafialny kościół Ewangelicko-Augsburski, należący do diecezji katowickiej, znajdujący się przy placu Gdacjusza w Kluczborku.
Historia i wnętrze kościoła.
Gotycki kościół ewangelicko-augsburski i jego wieża widokowa jest jednym z najcenniejszych i najstarszych zabytkowych obiektów Kluczborka. Został zbudowany w XIV wieku na miejscu poprzedniego, pochodzącego z 1298 roku. Wybudowana wówczas świątynia składała się z XIII-wiecznego prezbiterium (wykonana we wczesnogotyckim stylu) oraz z XIV-wiecznej wieży. W wyniku częstych pożarów kościół był wielokrotnie odbudowywany, przez co zmieniał swój wygląd. Od 1527 roku jest świątynią ewangelicką. Pożar z 1737 roku spowodował całkowite zniszczenie świątyni, ratusza i budynków mieszkalnych. Odbudowano wieżę, a także nawę boczną (w części zachodniej kościoła). Drewniany strop zastąpiono sklepieniem. 
W latach 1743-1745 wnętrze kościoła zostało ponownie gruntownie przebudowane. Obecny wystrój świątyni utrzymany jest w ulubionym przez rokoko kolorach: białym i złotym. Bogato zdobione rzeźby i płaskorzeźby są prawdziwymi perłami sztuki sakralnej z okresu baroku. Datowane są na lata 1750-1760. Z tego okresu pochodzą też m.in. ołtarz, ambona, chrzcielnica i prospekt organowy. W latach 1795-1797 nadbudowano górną kondygnację wieży, a w 1806 roku zamontowano na niej zegar. Około 1821 roku dach pokryto dachówką, a kopułę wieży blachą. Po południowej stronie kościoła dobudowano zakrystię. W latach 1708-1769 plac wokół kościoła służył jako cmentarz.
Pod koniec 2021 roku zakończyły się prace konserwatorskie. Renowacjom poddane zostały drzwi wejściowe, fragmenty elewacji jak i okna witrażowe. Dodatkowo na wieży został osadzony krzyż wraz z kapsułą czasu.
Organy.
Organy, jak i obecny wystrój kościoła, pochodzą z lat 1750–1760. Zaprojektowane zostały przez Leopolda Jaschke z Wrocławia w stylu regencyjno-rokokowy. W 1899 r. instrument przebudowała firma Schlag &amp; Söhne ze Świdnicy.
Wyremontowane organy w kościele umożliwiły zorganizowanie cyklów koncertów organowych w wykonaniu wybitnych polskich i zagranicznych wykonawców od 1985 roku do chwili obecnej.
Dzwony.
W przeszłości świątynia ta posiadała trzy dzwony, które wskutek pożarów kościoła w latach 1659, 1737, 1788 i 1795 ulegały zniszczeniu. Po pierwszym pożarze w 1659 r. odlano tylko jeden dzwon – duży. Średni dzwon odlano w 1693, a mały w 1694 r. Wszystkie dzwony odlała Ludwisarnia Petera Brucka w Brzegu. Po kolejnym pożarze (1737) odlano nowe dzwony – duży i średni w Ludwisarni Schnellenratha we Wrocławiu. 29 września 1738 r. zabiły one po raz pierwszy. W 1781 odlano tylko jeden dzwon, którego fundatorem był Ludwik Ostadlo. Instrument ten posiadał napis testamentowy mówiący o tym, aby co rok 22 czerwca dzwonił godzinę upamiętniając godzinę śmierci fundatora.
Obecnie na wieży wiszą trzy dzwony wykonane ze starych nadtopionych dzwonów w Ludwisarni Kriegera we Wrocławiu. Odzywają się na rozpoczęcie i zakończenie nabożeństwa. Inskrypcja na jednym z nich mówi: ,Błogosławieni są ci, którzy słuchają słowa Bożego i zachowują je".

</doc>
<doc id="2792124" url="https://pl.wikipedia.org/wiki?curid=2792124" title="Maryland (album)">
Maryland (album)

Maryland - debiutancki album studyjny polskiej piosenkarki Marysi Starosty. Wydawnictwo ukazało się 21 listopada 2008 roku nakładem wytwórni muzycznej EMI Music Poland. Pewną popularność w Polsce zyskała pochodzą z płyty piosenka "Nie ma nas", która dotarła do 4. miejsca zestawienia POPLista. Do utworu został zrealizowany również teledysk. Nagrania zostały wyprodukowane przez Grzegorza "Grzecha" Piotrowskiego i Mateusza "Matheo" Schmidta.
Lista utworów.
Opracowano na podstawie materiału źródłowego.

</doc>
<doc id="2792126" url="https://pl.wikipedia.org/wiki?curid=2792126" title="Obszar ochrony ścisłej Jezioro Budzyńskie">
Obszar ochrony ścisłej Jezioro Budzyńskie

Obszar ochrony ścisłej Jezioro Budzyńskie – obszar ochrony ścisłej znajdujący się na terenie Wielkopolskiego Parku Narodowego, pomiędzy Osową Górą a Krosinkiem. Jego powierzchnia wynosi 21,73 ha. Akwen (rynnowe Jezioro Budzyńskie) posiada okresowy odpływ do Warty poprzez Kanał Mosiński. Jest częścią rynny górecko-budzyńskiej.
Charakterystyka.
Przedmiotem ochrony jest krajobraz polodowcowy (np. oz i rynna polodowcowa jeziora) wraz z charakterystyczną roślinnością, np. gatunkami kserotermicznymi. Samo jezioro jest najpłytszym w całym Parku Narodowym. Składa się z dwóch plos: głębszego (południowego, 2,7 m) i bardzo płytkiego (północno-zachodniego, od 0,5 do 1,4 m). 
Parametry jeziora: powierzchnia – 11 ha, objętość – 154 tys. m³, głębokość maksymalna – 2,7 m, głębokość średnia – 1,4 m, długość linii brzegowej – 2900 m, powierzchnia zlewni – 68,5 ha. Miąższość osadów dennych dochodzi do 3 m (odwierty wykazały, że w dawnej misie jeziornej ich pokłady sięgają do 11,8 m). Często wydzielają one wyraźny zapach siarkowodoru.
Przyroda.
Akwen stopniowo zarasta i coraz bardziej się wypłyca. Brzegi są porośnięte szerokim pasem szuwarów, w samym zbiorniku występuje wielkie bogactwo roślin wodnych. Część plos zamieniła się w silnie podmokłe łąki lub ols. Wkracza tu olsza czarna.
Z rzadkich roślin w rezerwacie rośnie jezierza morska, relikt sprzed dziesięciu tysięcy lat. Oprócz tego można tu spotkać takie rośliny jak: rokitnik, bażyna czarna, rdestnica pływająca, rdestnica połyskująca, rdestnica przeszyta, rdestnica kędzierzawa, wywłócznik kłosowy, wywłócznik okółkowy, rogatek sztywny, przęstka pospolita, grzybienie białe, grążel żółty, żabiściek pływający, pływacz zwyczajny, jezierza morska (rzadka w Wielkopolsce) oraz liczne ramienice.
Ptaki związane z akwenem to m.in.: trzciniak zwyczajny, krzyżówka, głowienka zwyczajna, kokoszka zwyczajna, łyska, perkoz dwuczuby, perkozek, śmieszka, rybitwa pospolita, błotniak stawowy, czapla siwa (zalatująca), bączek i derkacz. Owady reprezentuje m.in. żagnica zielona.
Otoczenie.
W pobliżu jeziora (od strony północnej) przebiega linia kolejowa nr 361, a przy południowym krańcu przechodzi droga wojewódzka nr 431.

</doc>
<doc id="2792128" url="https://pl.wikipedia.org/wiki?curid=2792128" title="Wybory prezydenckie w Stanach Zjednoczonych w 1816 roku">
Wybory prezydenckie w Stanach Zjednoczonych w 1816 roku

Wybory prezydenckie w USA w 1816 roku – ósme wybory prezydenckie w historii Stanów Zjednoczonych. Na urząd prezydenta wybrany został James Monroe, a wiceprezydentem został Daniel Tompkins.
Kampania wyborcza.
W czasie drugiej kadencji prezydenta Jamesa Madisona, Partia Federalistyczna jeszcze bardziej osłabła, z powodu próby wyciągnięcia korzyści z ciężkiej sytuacji kraju. Po raz ostatni w historii wystawiła swojego kandydata w wyborach prezydenckich, którym został Rufus King. Kandydatem Partii Demokratyczno-Republikańskiej został James Monroe, który pełnił funkcję sekretarza stanu w gabinecie Madisona i był wielkim zwolennikiem wojny brytyjsko-amerykańskiej. Nominację wiceprezydencką uzyskał natomiast Daniel Tompkins. Monroe odniósł znaczne zwycięstwo nad Kingiem.
Wyniki głosowania.
Głosowanie powszechne odbyło się w dniach 1 – 16 listopada 1816 i wzięło w nim udział nieco ponad 110 tys. osób. Monroe uzyskał w nim ok. 68% poparcia, wobec ok. 34,5% dla Kinga. Około 1000 głosów oddano na niezależnych elektorów, popierających innych kandydatów. W głosowaniu Kolegium Elektorów (zatwierdzonym 12 lutego 1817) James Monroe uzyskał 183 głosy, przy wymaganej większości 109 głosów. Przegrał jedynie w trzech stanach: Delaware, Connecticut i Massachusetts. Wiceprezydentem został Daniel Tompkins, na którego również zagłosowało 183 elektorów. Dalsze miejsca zajęli: John Eager Howard (22 głosy), James Ross (5 głosów), John Marshall (4 głosy) i Robert Goodloe Harper (3 głosy).
James Monroe został zaprzysiężony 4 marca 1817 roku.

</doc>
<doc id="2792131" url="https://pl.wikipedia.org/wiki?curid=2792131" title="Curlers Corner Autumn Gold Curling Classic 2012">
Curlers Corner Autumn Gold Curling Classic 2012

Curlers Corner Autumn Gold Curling Classic 2012 – 35. edycja kobiecego turnieju curlingowego zaliczanego do Wielkiego Szlema, turniej rozgrywano między 5 a 8 października 2012 w Calgary, na ośmiotorowym lodowisku Calgary Curling Club.
W rywalizacji brały udział 32 drużyny (28 kanadyjskich, 2 amerykańskie oraz po jednej chińskiej i szwajcarskiej). Łączna pula nagród wyniosła 54 000 dolarów, zwycięska drużyna zainkasowała 14 000.
Turniej wygrała drużyna Sherry Middaugh pokonując w finale 6:3 zespół Rachel Homan (wygrana 11 000 CAD). Obrończyni tytułu mistrzowskiego z 2011, Cathy Overton-Clapham, nie zakwalifikowała się do fazy finałowej.

</doc>
<doc id="2792132" url="https://pl.wikipedia.org/wiki?curid=2792132" title="Krycjasz">
Krycjasz



</doc>
<doc id="2792135" url="https://pl.wikipedia.org/wiki?curid=2792135" title="Ali Salman">
Ali Salman

D. Ali Salman (arab. علي سلمان) – iracki koszykarz i lekkoatleta, reprezentant swego kraju na Letnich Igrzyskach Olimpijskich 1948 (wystąpił w zawodach koszykówki i lekkoatletyki).
W lekkoatletyce startował w biegach na 100 i 200 metrów, jednak w obu przypadkach odpadał w eliminacjach.
Salman startował także w koszykówce. W spotkaniu przeciwko reprezentacji Włoch, Salman zdobył dwa punkty, raz faulując. Razem z kolegami z reprezentacji zajął 22. miejsce, a jego drużyna przegrała wszystkie mecze turnieju.

</doc>
<doc id="2792137" url="https://pl.wikipedia.org/wiki?curid=2792137" title="Cinsault">
Cinsault

Cinsault (często używany jest homonim cinsaut) – czerwony szczep winorośli wywodzący się z południowej Francji. Przeważnie używany jako surowiec do produkcji win czerwonych i różowych, ale ze względu na dość duże grona jest sprzedawany także jako winogrono deserowe pod nazwą œillade.
Rozpowszechnienie.
We Francji cinsault jest dziewiątą co do obszaru nasadzeń czerwoną odmianą winorośli. Winnice zajmowały w 2010 roku  ha.
Głównym obszarem upraw jest południe Francji, niemal wyłącznie Langwedocja-Roussillon i południowy wschód, w tym Korsyka. Liczne apelacje uznają cinsault za jedną z odmian podstawowych dla różowych lub czerwonych win, np. Coteaux du Languedoc AOC, Coteaux du Tricastin, Coteaux du Pierrevert, Côtes de Provence, Bellet i Palette.
Cinsault jest jedną z ważniejszych odmian w krajach Maghrebu (Algieria, Tunezja, Maroko), uprawianą na wina czerwone i różowe.
Winnice obsadzone cinsault istnieją także we Włoszech (w regionie Apulia, np. Ostuni DOC), w Republice Południowej Afryki, w Kalifornii (pod nazwą black malvoisie - 55 ha w 2007 roku), w Turcji, Libanie i na mniejszą skalę w innych krajach, w tym nawet w Zimbabwe.
Krzyżówka "pinot noir" x "cinsault", wyhodowana w 1925 roku przez Abrahama Pernaulda z Uniwersytetu w Stellenboschi nazwana pinotage jest jedną z podstawowych odmian w południowoafrykańskim przemyśle winiarskim.
Charakterystyka.
Cinsault należy do kategorii dość wcześnie dojrzewających (ok. 20 dni po gutedel). Plenność odmiany i mało skoncentrowane wina z rozległych winnic na żyznych glebach przyczyniły się do jej złej sławy. Swój pełny potencjał ukazuje na terenach suchych i nieurodzajnych. Odmiana jest odporna na suszę i silny wiatr, ale podatna na mączniaka prawdziwego i rzekomego, szarą pleśń i eutypiozę.
Odmiana jest ważnym składnikiem win kupażowanych "(cuvées)", w tym np. słynnego châteauneuf-du-pape. Często łączona z grenache, do której wnosi finezję, owocowość i pełny kolor. W winach różowych doceniany jest jej kwiatowy aromat. Niektórzy producenci oferują wino jednoszczepowe.
Synonimy.
Badacze zarejestrowali aż 100 synonimów dla nazwy cinsault: black malvoisie, black prince, blue imperial, boudalès, bourdalès, bourdales kek, bourdelas, budales, calabre, chainette, cincout, cing-saou, cinsanet, cinquien, cinq-sao, cinq-saou, cinq-saut, cinqsaut, cinquien, cinsanet, cinsaut couché, cubilier, cubillier, cuviller, cuvillier, espagne, espagnen, espagnin noir, espagnol, froutignan, grappu de la dordogne, gros de lacaze, gros marocain, hermitage (zwłaszcza w RPA), imperial blue, kara takopoulo, madiran, madiran du portugal, malaga, malaga kek, malaga morterille noire, malvoise, marocain, marroquin, marrouquin, maurange, mavro kara, mavro kara melkii, milhau, milhaud du pradel, morterille, morterille noire, moustardier noir, navarro, negru de sarichioi, œillade (jako winogrono deserowe), œillade noir, ottavianello (przede wszystkim w Apulii we Włoszech), ottaviano, ottavianuccia, ottavinello, pampous, papadou, passerille, passerille senso, pedaire, petaire, picardan, picardan noir, piede di colombo, piede di palumbo, piede rosso, piqepoul, piquepoul d’uzés, pis de chèvre, pis de chèvre rouge, plant d’arles, plant d’arles boudales, plant de broqui, plant de broquies, poupe de crabe, poupo de crabo, pousse de chèvre, pousse de chèvre rouge, prunaley, prunelard, prunelas, prunella, prunellas, prunellas noir, salerne, samson, senso, sensu, sinso, strum, takopulo kara, ulliade, ulliaou oraz west's white prolific.

</doc>
<doc id="2792138" url="https://pl.wikipedia.org/wiki?curid=2792138" title="Cinsaut">
Cinsaut



</doc>
<doc id="2792139" url="https://pl.wikipedia.org/wiki?curid=2792139" title="Bavette">
Bavette

Bavette – rodzaj włoskiego makaronu, podobnego do wąskiego tagliatelle (długie płaskie wstążki), jednak zazwyczaj o przekroju wypukłym. Przyrządzany z pszenicy durum i wody. Wywodzi się z Ligurii, zwłaszcza z Genui. Występuje przede wszystkim z sosami (np. pesto, sosy rybne) jako danie główne ("pastasciutta") . Bywa także dodatkiem do rosołu, rzadziej do owoców morza.
Odmiany "bavette":
"Tagliatelline" oraz makarony z dwóch ostatnich podpunktów zaliczane są do "bavette" rzadko – są zupełnie płaskie na przekroju i w większości jajeczne. Nazwy "bavette", "linguine" i "trenette" bywają stosowane wymiennie zależnie od regionu Włoch.

</doc>
<doc id="2792140" url="https://pl.wikipedia.org/wiki?curid=2792140" title="Sylwia Najah">
Sylwia Najah

Sylwia Najah (ur. 5 czerwca 1978 w Opolu) – polska aktorka teatralna i filmowa.
Życiorys.
Absolwentka Państwowej Szkoły Muzycznej I i II stopnia w Opolu w klasie gitary, Studia Aktorskiego przy Teatrze Żydowskim w Warszawie, którego jest aktorką oraz dwuletnich warsztatów aktorskich opartych na metodzie Lee Strasberga i Violi Spolin teatru "Anima" Mariusza Gawrysia. Posiadaczka dyplomu aktora dramatu Komisji Egzaminacyjnej ZASP. Współpracuje z Teatrem Królewskim w Wilanowie i Teatrem Ochoty (w ramach Projekt Teatr Warszawa). Grała również w Teatrze Powszechnym w Radomiu, Teatrze Wytwórnia w Warszawie oraz na Scenie Edukacyjnej Teatru Żydowskiego (Hesia w „Moralności Pani Dulskiej”).
Grała w filmach i serialach m.in. u Marka Koterskiego, Teresy Kotlarczyk, J. Kidawy-Błońskiego, Izabelli Cywińskiej. Współpracuje także z Teatrem Polskiego Radia (m.in. Melanto w „Powrocie Odysa”). W Teatrze Żydowskim gra m.in. Hudl w „Skrzypku Na Dachu” w reż. Jana Szurmieja i Deborę Vogel oraz Annę Płockier w „Akacje i cynamon. Montaże” w reż. Joanny Grabowieckiej (Dyplom Reżyserii AT w Warszawie). Spektakle dyplomowe: Anka w „Lamencie” Krzysztofa Bizio w reż. Eugenii Herman i Emily Jane w „Nocach sióstr Brontë” Susan Schneider w reż. Bożeny Suchockiej.
Wzięła udział w spektaklu muzycznym „Dzieci Hioba” w reżyserii Jacka Bończyka (premiera na VI Festiwalu „Nadzieja” im. Jacka Kaczmarskiego, 2009), na podstawie którego wydawnictwo MTJ wydało płytę, m.in. z pieśniami w jidisz w jej wykonaniu (premiera na Festiwalu Warszawa Singera, 2010).
„Konstrukcje Debory Vogel. Traktat we wnętrzu i na peryferiach życia” to monodram w jej wykonaniu, w reż. Magdy Gnatowskiej, który przygotowała na Festiwal Warszawa Singera 2012. Spektakl wprowadza widza w świat literatury Debory Vogel, doktor filozofii, pisarki, poetki, niedoszłej narzeczonej Brunona Schulza i spiritus movens "Sklepów cynamonowych". Prezentuje niezwykle oryginalne pisarstwo Debory Vogel. Aktorka szuka, bada życia manekina, jak u Meyerholda, biomechanicznie.
Reżyseria.
Na swoim koncie ma dwie asystentury reżyserskie (Teatr Powszechny w Radomiu i Teatr Królewski w Wilanowie) oraz konsultację i przygotowanie choreograficzne (Teatr Powszechny w Radomiu).

</doc>
<doc id="2792141" url="https://pl.wikipedia.org/wiki?curid=2792141" title="Bavettine">
Bavettine



</doc>
<doc id="2792142" url="https://pl.wikipedia.org/wiki?curid=2792142" title="John Bosley">
John Bosley

John William Bosley (ur. 4 maja 1947 w Toronto, zm. 28 kwietnia 2022 tamże) – kanadyjski polityk, działacz Progresywno-Konserwatywnej Partii Kanady, przedsiębiorca.
W latach 1979–1993 reprezentował okręg wyborczy Don Valley West w Izbie Gmin. Od 1984 do 1986 był spikerem tej izby.
Od 1987 jest członkiem Królewskiej Tajnej Rady dla Kanady.

</doc>
<doc id="2792143" url="https://pl.wikipedia.org/wiki?curid=2792143" title="Wieża kościoła ewangelickiego w Pieniężnie">
Wieża kościoła ewangelickiego w Pieniężnie

Wieża kościoła ewangelickiego w Pieniężnie – pozostałość po kościele ewangelickim w Pieniężnie wybudowanym w latach 1844–1851.
Wieża ma 28 metrów wysokości. Reprezentuje styl neogotycki. Była połączona z nawą świątyni. Jeszcze do dziś można zobaczyć jej kamienne fundamenty. Kościół był budowlą halową. Projektantem budowli był prawdopodobnie Karl Friedrich Schinkel. Świątynia została częściowo zniszczona w 1945, w czasie działań wojennych, następnie rozebrana w latach 60. XX wieku.

</doc>
<doc id="2792144" url="https://pl.wikipedia.org/wiki?curid=2792144" title="Jezioro Budzyńskie">
Jezioro Budzyńskie



</doc>
<doc id="2792146" url="https://pl.wikipedia.org/wiki?curid=2792146" title="Jezioro Retba">
Jezioro Retba



</doc>
<doc id="2792147" url="https://pl.wikipedia.org/wiki?curid=2792147" title="Hexing">
Hexing

Hexing – rodzaj teropoda z grupy ornitomimozaurów żyjącego we wczesnej kredzie (walanżyn, hoteryw lub wczesny barrem, 139–128 mln lat temu) na terenach dzisiejszej Azji. Gatunkiem typowym jest "H. qingyi", którego holotypem jest niekompletny szkielet oznaczony JLUM–JZ07b1 z zachowaną czaszką, częścią kręgów szyjnych i większością kości kończyn, odkryty w osadach formacji Yixian w chińskiej prowincji Liaoning.
Ze względu na niekompletność holotypu "H. qingyi" trudno jest określić całkowitą długość ciała zwierzęcia. Rozmiary zachowanych kości (czaszka ma 136 mm długości, kość ramienna ok. 90 mm, kość udowa 135 mm a "tibiotarsus" – kość powstała ze zrośnięcia kości piszczelowej i stępu – ponad 185 mm) wskazują, że był on niewielkim ornitomimozaurem, mniejszym niż "Shenzhousaurus" i porównywalnym ze znanymi młodymi osobnikami z gatunku "Sinornithomimus dongi". Budowa zachowanych kości holotypu "H. qingyi" wskazuje jednak, że nie był on w chwili śmierci młodym osobnikiem. Autapomorfiami "H. qingyi" są: rostralna (przednia) część kości przedszczękowej nachylona wentralnie (ku dołowi) przed żuchwą, przez co znajduje się na tym samym poziomie, co krawędź wentralna kości zębowej; głęboki dół przedoczodołowy na bocznej powierzchni kości szczękowej; grzebień strzałkowy na kości ciemieniowej; wyrostki przypotyliczne rosnące ku dołowi poniżej poziomu, na którym znajduje się otwór wielki; otwór w kształcie elipsy na bocznej powierzchni kości zębowej w połowie jej długości; trójpalczasta dłoń, której dwa palce (autorzy przyjmują, opierając się na badaniach nad dłońmi teropodów przeprowadzonymi przez Xu i współpracowników, 2009, że są to palce III i IV; interpretacja Xu i współpracowników jest kwestionowana przez innych autorów) mają po 3 paliczki, a trzeci (według autorów palec II) – 1 lub 2 paliczki; wydłużenie paliczków bliższych palców III i IV, których długość stanowi ponad 75% długości odpowiadających im kości śródręcza; a także "tibiotarsus", którego długość wynosi 137% długości kości udowej.
Z przeprowadzonej przez autorów opisu "H. qingyi" analizy filogenetycznej (w oparciu o zmodyfikowaną macierz danych z analizy Kobayashiego i Lü z 2003 r.) wynika, że "Hexing" był jednym z najbardziej bazalnych znanych ornitomimozaurów. Na drzewie ścisłej zgodności wygenerowanym na podstawie dziewięciu najbardziej oszczędnych drzew jest on w nierozwikłanej trychotomii z "Shenzhousaurus" oraz z kladem obejmującym wszystkie pozostałe ornitomimozaury poza pelekanimimem. "Hexing" i "Shenzhousaurus" są najstarszymi znanymi ornitomimozaurami, jednak najbardziej bazalnym przedstawicielem grupy jest młodszy od nich pelekanimim; w związku z tym pozostaje niepewne, czy ornitomimozaury wyewoluowały w Europie, czy też w Azji. Odkrycie szczątków bazalnych ornitomimozaurów na obu kontynentach dowodzi, że wbrew wcześniejszym sugestiom połączenie lądowe między Europą a Azją we wczesnej kredzie, umożliwiające wymianę fauny między kontynentami, zaistniało jeszcze przed aptem.

</doc>
<doc id="2792148" url="https://pl.wikipedia.org/wiki?curid=2792148" title="Hexing qingyi">
Hexing qingyi



</doc>
<doc id="2792151" url="https://pl.wikipedia.org/wiki?curid=2792151" title="Kościół ewangelicki w Połajewie">
Kościół ewangelicki w Połajewie

Kościół ewangelicki w Połajewie – zabytkowy kościół we wsi Połajewo, w powiecie czarnkowsko-trzcianeckim, w województwie wielkopolskim.
Kościół wzniesiono w 1859 z czerwonej cegły, w stylu neogotyckim. Został zbudowany dla potrzeb parafii ewangelicko-augsburskiej, powstałej w 1851 roku. 
W okresie II Rzeczypospolitej kościół był we władaniu parafii należącej do superintendentury Oborniki-Chodzież Ewangelickiego Kościoła Unijnego.
Świątynia służyła wiernym do 1945, kiedy to ludność niemiecka została przesiedlona do Niemiec, a obiekt przejęła Gminna Spółdzielnia „Samopomoc Chłopska”. Budynek służył kolejno jako magazyn zboża, magazyn nawozów sztucznych oraz punkt wymiany butli gazowych. W latach dziewięćdziesiątych stał się własnością gminy Połajewo, która wystawiła go na sprzedaż. W 2013 kupiony przez osobę prywatną, która zamierza w nim organizować imprezy kulturalne.
Linki zewnętrzne.
Zdjęcia kościoła ewangelickiego w Połajewie

</doc>
<doc id="2792154" url="https://pl.wikipedia.org/wiki?curid=2792154" title="Bo'kantov">
Bo'kantov



</doc>
<doc id="2792158" url="https://pl.wikipedia.org/wiki?curid=2792158" title="Stanisław Mocek">
Stanisław Mocek

 Stanisław Mocek (ur. 1 listopada 1964 we Wschowie) – polski socjolog i politolog, doktor habilitowany nauk politycznych, nauczyciel akademicki, rektor Collegium Civitas w Warszawie.
Życiorys.
Pracownik naukowy (docent) w Instytucie Studiów Politycznych PAN (Zakład Systemów Społeczno-Politycznych) i profesor w Collegium Civitas w Warszawie.
Redaktor naczelny kwartalnika „Animacja Życia Publicznego” oraz rocznika naukowego „Zoon Politikon”. Współzałożyciel i członek zespołu redakcyjnego pism "Politicus" oraz "Polis". Autor i współautor książek oraz ponad 30 artykułów, recenzji i raportów opublikowanych w pismach naukowych. Publikował m.in. w „Kulturze i Społeczeństwie”, „Studiach Politycznych”, „Dziejach Najnowszych” i „Kulturze Współczesnej”.

</doc>
<doc id="2792160" url="https://pl.wikipedia.org/wiki?curid=2792160" title="Anvarjon Soliev">
Anvarjon Soliev



</doc>
<doc id="2792161" url="https://pl.wikipedia.org/wiki?curid=2792161" title="Maksim Shatskih">
Maksim Shatskih



</doc>
<doc id="2792164" url="https://pl.wikipedia.org/wiki?curid=2792164" title="NGC 4418">
NGC 4418

NGC 4418 (również NGC 4355, PGC 40762 lub UGC 7545) – galaktyka spiralna (Sa), znajdująca się w gwiazdozbiorze Panny. Jest to galaktyka Seyferta typu 2.
Odkrył ją William Herschel 1 stycznia 1786 roku. 5 lutego 1878 roku obserwował ją też David Todd, jednak podana przez niego pozycja była bardzo niedokładna i John Dreyer, zestawiając swój katalog, uznał, że to nowo odkryty obiekt. W rezultacie galaktyka została skatalogowana dwukrotnie – jako NGC 4418 (obserwacja Herschela) i NGC 4355 (obserwacja Todda).

</doc>
<doc id="2792165" url="https://pl.wikipedia.org/wiki?curid=2792165" title="Open Educational Resources">
Open Educational Resources



</doc>
<doc id="2792167" url="https://pl.wikipedia.org/wiki?curid=2792167" title="Chałyk-tau">
Chałyk-tau



</doc>
<doc id="2792169" url="https://pl.wikipedia.org/wiki?curid=2792169" title="Akbajtał">
Akbajtał



</doc>
<doc id="2792171" url="https://pl.wikipedia.org/wiki?curid=2792171" title="Alberto Jorge">
Alberto Jorge

Alberto Jorge Mendes Guedes da Piedade (ur. 12 marca 1952 w Porto) – portugalski muzyk, kontrabasista jazzowy. Muzyk z dziada pradziada reprezentuje 4 pokolenie muzyków w rodzinie. Nauczyciel gry na kontrabasie i dyrektor szkolnych zespołów jazzowych w mieście Porto. Ma za sobą okres pracy w orkiestrze symfonicznej RDP (muzyka poważna), gdzie pracował do momentu rozwiązania tego zespołu w 1989 roku. Założył kilka tercetów i kwartetów jazzowych. Był basistą kilku big bandów. Oprócz kontrabasu używa także gitary basowej.

</doc>
<doc id="2792172" url="https://pl.wikipedia.org/wiki?curid=2792172" title="Jauhen Abramenka">
Jauhen Abramenka



</doc>
<doc id="2792174" url="https://pl.wikipedia.org/wiki?curid=2792174" title="Petr Iwaszko">
Petr Iwaszko



</doc>
<doc id="2792176" url="https://pl.wikipedia.org/wiki?curid=2792176" title="Aleh Ryżenkau">
Aleh Ryżenkau



</doc>
<doc id="2792178" url="https://pl.wikipedia.org/wiki?curid=2792178" title="Jewgienij Redkin">
Jewgienij Redkin



</doc>
<doc id="2792180" url="https://pl.wikipedia.org/wiki?curid=2792180" title="Aleksander Syman">
Aleksander Syman



</doc>
<doc id="2792182" url="https://pl.wikipedia.org/wiki?curid=2792182" title="Ludmiła Ananko">
Ludmiła Ananko



</doc>
<doc id="2792184" url="https://pl.wikipedia.org/wiki?curid=2792184" title="Anastasija Dubarezawa">
Anastasija Dubarezawa



</doc>
<doc id="2792186" url="https://pl.wikipedia.org/wiki?curid=2792186" title="Olga Arifilawec">
Olga Arifilawec



</doc>
<doc id="2792187" url="https://pl.wikipedia.org/wiki?curid=2792187" title="Irina Babeckaja">
Irina Babeckaja



</doc>
<doc id="2792192" url="https://pl.wikipedia.org/wiki?curid=2792192" title="Irina Kokouewa">
Irina Kokouewa



</doc>
<doc id="2792193" url="https://pl.wikipedia.org/wiki?curid=2792193" title="Swietłana Komendantowa">
Swietłana Komendantowa



</doc>
<doc id="2792195" url="https://pl.wikipedia.org/wiki?curid=2792195" title="Olga Kudraszowa">
Olga Kudraszowa



</doc>
<doc id="2792197" url="https://pl.wikipedia.org/wiki?curid=2792197" title="Wolha Nazarawa">
Wolha Nazarawa



</doc>
<doc id="2792199" url="https://pl.wikipedia.org/wiki?curid=2792199" title="Swiatłana Paramyhina">
Swiatłana Paramyhina



</doc>
<doc id="2792201" url="https://pl.wikipedia.org/wiki?curid=2792201" title="Natalia Ryżenkowa">
Natalia Ryżenkowa



</doc>
<doc id="2792204" url="https://pl.wikipedia.org/wiki?curid=2792204" title="Inna Szeszkił">
Inna Szeszkił



</doc>
<doc id="2792206" url="https://pl.wikipedia.org/wiki?curid=2792206" title="Tatiana Szyntar">
Tatiana Szyntar



</doc>
<doc id="2792207" url="https://pl.wikipedia.org/wiki?curid=2792207" title="Ksenija Zikunkowa">
Ksenija Zikunkowa



</doc>
<doc id="2792211" url="https://pl.wikipedia.org/wiki?curid=2792211" title="62. Międzynarodowy Festiwal Filmowy w Berlinie">
62. Międzynarodowy Festiwal Filmowy w Berlinie

62. Międzynarodowy Festiwal Filmowy w Berlinie odbył się w dniach 9–19 lutego 2012 roku. Imprezę otworzył pokaz francuskiego filmu "Żegnaj, królowo" w reżyserii Benoît Jacquota. W konkursie głównym zaprezentowano 18 filmów pochodzących z 15 różnych krajów.
Jury pod przewodnictwem brytyjskiego reżysera Mike’a Leigh przyznało nagrodę główną festiwalu, Złotego Niedźwiedzia, włoskiemu filmowi "Cezar musi umrzeć" w reżyserii braci Tavianich. Drugą nagrodę w konkursie głównym, Srebrnego Niedźwiedzia – Grand Prix Jury, przyznano węgierskiemu filmowi "To tylko wiatr" w reżyserii Benedeka Fliegaufa.
Honorowego Złotego Niedźwiedzia za całokształt twórczości odebrała amerykańska aktorka Meryl Streep.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Niedźwiedzia i Srebrne Niedźwiedzie:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:

</doc>
<doc id="2792214" url="https://pl.wikipedia.org/wiki?curid=2792214" title="Żegnaj królowo">
Żegnaj królowo



</doc>
<doc id="2792220" url="https://pl.wikipedia.org/wiki?curid=2792220" title="Wincenty Dadzibóg Kamieński">
Wincenty Dadzibóg Kamieński

Wincenty Dadzibóg Kamieński herbu Ślepowron, krypt.: "W. K.; W. K...; W. K.***", (ur. około 1768 na Humańszczyźnie, zm. po 1812) – polski poeta i tłumacz.
Życiorys.
Urodził się około roku 1768 w szlacheckiej rodzinie unickiej, jako syn Kazimierza (zarządcy starostwa kaniowskiego, właściciela wsi , od roku 1769 starosty drohickiego), i Karoliny z Matczyńskich. Otrzymał staranne wykształcenie prawnicze, 20 października roku 1783 składał przysięgę na urząd obrońcy w Sądzie Zwyczajnym Trybunału Głównego w Lublinie. Począwszy od roku 1791 (przez niemal 4 lata) sprawował urząd wojskiego w Trembowli. Wspólnie ze swym bratem Tadeuszem, 30 stycznia roku 1796 sprzedali, z upoważnienia ojca, wieś Jampolczyk i murowany dworek w Kamieńcu Podolskim. Wkrótce potem przeniósł się do Lwowa. Około roku 1805 poślubił Domicelę z Olszewskich Hadziewiczową (wdowę po Janie Hadziewiczu). Wspólnie z żoną był współwłaścicielem połowy dóbr Wołosów w Stanisławowskiem.
Data śmierci nieznana (żył i publikował jeszcze w roku 1812).
Utożsamianie.
Nie należy utożsamiać go z urodzonym nieco później Wincentym Kamieńskim, pełniącym funkcję sekretarza Komisji Rządzącej Wyznań Religijnych i Oświecenia Publicznego (1820), który był także członkiem loży wolnomularskiej Polacy Zjednoczeni. Współcześnie żyli także 2 inni Kamieńscy tegoż samego imienia i herbu: Wincenty, syn Franciszka i Apolonii Ochockiej, skarbnik wiski; Wincenty z powiatu grodzieńskiego, syn Jerzego.

</doc>
<doc id="2792225" url="https://pl.wikipedia.org/wiki?curid=2792225" title="Jewgienij Garanin">
Jewgienij Garanin

Jewgienij Iwanowicz Garanin, ros. Евгений Иванович Гаранин (ur. w 1915 r., zm. 16 czerwca 1973 r. w Monachium) – radziecki prawnik, szef oddziału wojskowo-sądowniczego sztabu Sił Zbrojnych Komitetu Wyzwolenia Narodów Rosji pod koniec II wojny światowej, emigracyjny działacz polityczny
Urodził się pod nazwiskiem Sinicyn. W latach 30. ukończył studia prawnicze. Po ataku wojsk niemieckich na ZSRR 22 czerwca 1941 r., został zmobilizowany do Armii Czerwonej. Mianowano go sędzią wojskowym (wojenjurist) 2 rangi. Dostał się do niewoli niemieckiej. Od końca listopada 1944 r. w stopniu majora pełnił funkcję szefa oddziału wojskowo-sądowniczego sztabu Sił Zbrojnych Komitetu Wyzwolenia Narodów Rosji. Zmienił wówczas nazwisko na Abrienin. Po zakończeniu wojny uniknął deportacji do ZSRR. Ponownie zmienił nazwisko na Garanin. Przebywał początkowo w obozie dla uchodźców cywilnych w zachodnich Niemczech. Następnie wyemigrował do Maroka, gdzie założył firmę geodezyjną. W 1954 r. zamieszkał w Monachium. Wszedł w skład Rady Narodowego Związku Pracujących (NTS). Współorganizował jego służbę propagandy i informacji. Współpracował z redakcją pisma NTS "Posiew". W latach 60. stał na czele redakcji rosyjskiej Radia Wolna Europa.

</doc>
<doc id="2792226" url="https://pl.wikipedia.org/wiki?curid=2792226" title="Konstantyn Hermoniak">
Konstantyn Hermoniak

Konstantyn Hermoniak lub Hermoniakos – poeta bizantyński, żyjący w I połowie XIV wieku w Epirze, autor wierszowanego romansu "Iliada".
Konstantyn Hermoniak tworzył na dworze despoty Epiru Jana II Orsiniego (1323–1335) i jego żony Anny Paleologiny w I połowie XIV wieku. Z inspiracji władców Epiru sięgnął do tradycji klasycznej i dokonał przeróbki "Iliady" Homera "na jasny, zrozumiały dla wszystkich język". Nowa wersja "Iliady" Hermoniaka ("Metáphrasis historiás"), obejmuje 8799 wersów zebranych w 24 pieśni, rapsodie. Ich początkowe litery tworzą akrostych. Hermoniakos rozpoczyna swój poemat od przedstawienia Homera, jego pochodzenia i losów, a kończy zemstą Hekaby, oślepieniem króla trackiego Polimestora i zamordowaniem jego ośmiu synów. W epilogu rozważa problem przeznaczenia człowieka i nędzy ziemskiego życia.
Swój poemat Hermoniak oparł nie tyle na samej "Iliadzie", co raczej na "Alegoriach do Iliady i Odysei" oraz "Wydarzeniach przedhomerowych, homerowych i pohomerowych" Jana Tzetzesa. Korzystał też z "Kroniki" Konstantyna Manassesa przetykając całość cytatami z ksiąg "Starego Testamentu". Pisząc "Iliadę" pozostawał wreszcie pod wyraźnym wpływem "Opowieści o Troi" ("Roman de Troie") francuskiego poety Benoît de Sainte-Maure (XII w.).
Obszerny swój utwór Hermoniak dla większego „udziwnienia” ujął w nierymowany ośmiozgłoskowiec trocheiczny. Poeta nie w pełni opanował przyjęte metrum, toteż w poemacie roi się od błędów i dowolności weryfikacyjnych. Na dodatek utwór pisany w języku ludowym przyozdobił wyrażeniami w języku literackim. Wszystko to razem czyni z "Iliady" Hermoniaka lekturę trudną do przeczytania. Zachowały się 3 rękopisy utworu z XV wieku. W XVI wieku poeta Mikołaj Lukanis napisał w oparciu o poemat Hermoniaka własną wersję "Iliady" wydaną w Wenecji w 1526 roku.

</doc>
<doc id="2792227" url="https://pl.wikipedia.org/wiki?curid=2792227" title="Giancarlo Rastelli">
Giancarlo Rastelli

Giancarlo Rastelli (ur. 25 czerwca 1933 w Pescarze, zm. 2 lutego 1970 w Rochester w USA) – włoski kardiochirurg, znany z opracowania klasyfikacji wspólnego kanału przedsionkowo-komorowego (klasyfikacja Rastellego) i operacji złożonej wrodzonej wady serca (operacja metodą Rastellego). Sługa Boży Kościoła katolickiego.
Życiorys.
Urodził się w rodzinie Vita Rastellego, dziennikarza lokalnej gazety, i Luisy Bianchi, nauczycielki szkoły podstawowej. W 1950 roku rozpoczął studia medyczne na uniwersytecie w Parmie; ukończył je z wyróżnieniem. W marcu 1958 roku zdał, również z wyróżnieniem, egzamin na uprawnienia zawodowe. Był internistą w instytucie Anatomii. Po ukończeniu studiów pracował w uniwersyteckiej klinice chirurgii specjalnej patologii. W 1961 roku wyjechał na ufundowane przez NATO stypendium do renomowanego amerykańskiego ośrodka – Mayo Clinic w Rochester. Później został kardiochirurgiem. W dniu 10 sierpnia 1964 roku ożenił się z Anną Anghileri Sondrio. Z ich związku urodziła się córka. Zmarł 2 lutego 1970 roku na chłoniaka Hodgkina. W roku następnym została mu przyznana pośmiertnie nagroda „Premio Missione Del Medico” Fundacji Carla Erba. 
W dniu 30 września 2005 roku rozpoczął się proces beatyfikacyjny Giancarlo Rastellego.

</doc>
<doc id="2792228" url="https://pl.wikipedia.org/wiki?curid=2792228" title="Licínio Vaz">
Licínio Vaz

Licínio Vaz – portugalski rugbysta, uczestnik obu przedwojennych meczów reprezentacji Portugalii w rugby union mężczyzn. Zadebiutował w meczu z Hiszpanią, który został rozegrany 13 kwietnia 1935 w Lizbonie. Natomiast ostatnim jego meczem reprezentacyjnym było spotkanie z Hiszpanią rozegrane 28 marca 1936 w Madrycie.

</doc>
<doc id="2792232" url="https://pl.wikipedia.org/wiki?curid=2792232" title="Onychodon">
Onychodon



</doc>
<doc id="2792233" url="https://pl.wikipedia.org/wiki?curid=2792233" title="Cephalus">
Cephalus



</doc>
<doc id="2792234" url="https://pl.wikipedia.org/wiki?curid=2792234" title="Carlo Odescalchi">
Carlo Odescalchi

Carlo Odescalchi SJ (ur. 5 marca 1785 w Rzymie, zm. 17 sierpnia 1841 w Modenie) – włoski jezuita, arcybiskup Ferrary w latach 1823–1826, prefekt Kongregacji ds. Biskupów i Zakonników w latach 1828–1838, kardynał w latach 1823–1838.
Życiorys.
Urodził się w Rzymie, w rodzinie szlacheckiej. Jego ojciec Baldassare był księciem Sirmio oraz Świętego Cesarstwa Rzymskiego, a jego matką była Valeria Caterina Giustiniani.
Studiował na Węgrzech i zdobył doktoraty w prawie cywilnym i kanonicznym. 31 grudnia 1808 otrzymał święcenia. 10 marca 1823 został mianowany przez papieża Piusa VII kardynałem i arcybiskupem Ferrary. 25 maja 1823 otrzymał sakrę.
30 listopada 1838 zrzekł się godności kardynalskiej i wstąpił do zakonu jezuitów.

</doc>
<doc id="2792235" url="https://pl.wikipedia.org/wiki?curid=2792235" title="Abramocephalus">
Abramocephalus



</doc>
<doc id="2792236" url="https://pl.wikipedia.org/wiki?curid=2792236" title="Kamienica przy ulicy Archidiakońskiej 7 w Lublinie">
Kamienica przy ulicy Archidiakońskiej 7 w Lublinie

Kamienica Archidiakońska 7 – zabytkowa trzypiętrowa kamienica na Starym Mieście w Lublinie. Wpisana do rejestru zabytków pod numerem A/104 z dnia 3.03.2004. Obecną formę uzyskała na początku XX wieku. Znajduje się w zwartym ciągu zabudowy ulicy Archidiakońskiej, pomiędzy zabytkowymi kamienicami numer 5 i numer 9 - domem mansjonarskim w Lublinie. Budynek podpiwniczony jest dwoma kondygnacjami piwnic. 
Historia.
Pierwsza wzmianka o istnieniu w tym miejscu budynku pochodzi z 1406 roku. Znajdowała się w nim szkoła miejska zarządzana przez Radę Miasta. W 1616 roku Paweł Piasecki zapisał plac sąsiadującym wikariuszom. W 1685 roku połączono dwa place należące do wikariatu oraz omawiany i zbudowana na mim drewniany dwór należący do archidiakona. 90 lat później w miejscu starego dworu został zbudowany nowy, także drewniany dla archidiakona lubelskiego ks. Aleksandra Trembińskiego. W 1809 roku posiadłość zakupił sędzia Ignacy Gruszecki. W rekach rodziny Gruszeckich dom pozostawał do 1854 roku. Jak większość kamienic na lubelskiej starówce posiadłość przechodziła do kolejnych rąk. W 1884 roku Aniela Radkiewicz odkupiła nieruchomość, a po niej odziedziczyła ją Maria Wilczyńska, która w 1912 roku sprzedała ją Schronisku dla Nauczycieli im. Wiktorii Michelisowej. 
W tym samym roku rozpoczęto budowę schroniska, jednak z powodu braku funduszy oraz toczącej się wojny fundacja im. Wiktorii Michelisowej nie była w stanie ukończyć budowy. Budowa została sfinansowana i zakończona dopiero w 1918 roku dzięki środkom pochodzącym z Katolickiego Uniwersytetu Lubelskiego, w zamian za korzystanie z pomieszczeń w budynku na bursę dla studiujących na KULu księży. Przez KUL był wykorzystywany w latach 1924-1931. W latach 1925 - 1929 mieszkał w nim Stefan Wyszyński. Od 1931 roku rozpoczęło działalność schronisko, a już w 1940 budynek zajęły niemieckie władze okupacyjne. W 1944 roku schronisko powróciło do kamienicy. W 1963 roku przeprowadzony został generalny remont i kamienica została przejęta przez Skarb Państwa.
Obecnie w budynku znajduje się Dom Pomocy Społecznej im. Wiktorii Michelisowej prowadzony przez siostry pasjonistki.

</doc>
<doc id="2792238" url="https://pl.wikipedia.org/wiki?curid=2792238" title="Scopularia">
Scopularia



</doc>
<doc id="2792239" url="https://pl.wikipedia.org/wiki?curid=2792239" title="Gilbertia">
Gilbertia



</doc>
<doc id="2792240" url="https://pl.wikipedia.org/wiki?curid=2792240" title="Ellerkeldia">
Ellerkeldia



</doc>
<doc id="2792242" url="https://pl.wikipedia.org/wiki?curid=2792242" title="Matthew Makil">
Matthew Makil

Matthew Makil (ur. 27 marca 1851 w Manjoor, zm. 26 stycznia 1914 w Kottayam) – indyjski biskup katolicki obrządku syromalabarskiego, wikariusz apostolski Changanacherry, a następnie Kottayam, sługa boży Kościoła katolickiego.
Życiorys.
Urodził się 27 marca 1851 roku w wiosce Manjoor (dystrykt Kerala), a jego rodzicami byli Thomman i Anna Makil Puthenpurayil. 30 maja 1874 został wyświęcony na prezbitera. W ramach przywracania hierarchii syromalabarskiej, 11 sierpnia 1896 roku papież Leon XIII mianował go wikariuszem apostolskim Changanacherry i biskupem tytularnym "Trallianus in Asia". Święcenia biskupie otrzymał 25 października 1896 z rąk arcybiskupa Władysława Michała Zaleskiego wraz z Johnem Menacherym i Aloysiusem Pazheparambilem. W 1911 mianowano go wikariuszem apostolskim Kottayam, gdzie posługiwał aż do śmierci.
Zmarł 26 stycznia 1914 w Kottayam, w opinii świętości. Obecnie trwa jego proces beatyfikacyjny.

</doc>
<doc id="2792244" url="https://pl.wikipedia.org/wiki?curid=2792244" title="Stanisław Sawiczewski">
Stanisław Sawiczewski

Stanisław Florian Sawiczewski (ur. 31 marca 1866 w Krakowie, zm. 6 maja 1943 w Warszawie) – polski malarz i ilustrator.
Życiorys.
Urodził się 31 marca 1866 w Krakowie, w rodzinie Władysława (ur. 1840) i Marii z Grottgerów (zm. 1905). Ukończył Gimnazjum św. Anny w Krakowie. Studiował malarstwo u Leopolda Löfflera w krakowskiej Szkole Sztuk Pięknych, w latach 1890–1893 u Otto Seitza w Akademii Sztuk Pięknych w Monachium, a także w Wiedniu oraz w latach 1893–1896 w szkole artystycznej we Wrocławiu. W latach 1896–1903 ilustratorem Tygodnika Ilustrowanego.
Malował głównie akty i krajobrazy. Wśród jego dzieł wyróżnia się cykl ołówkowych studiów aktu. W czasie wojny 1920 roku tworzył plakaty mobilizujące do wysiłku wojennego. W latach 1920–1939 ilustrował książki ukazujące się nakładem Księgarni św. Wojciecha w Poznaniu np. "Gasnące słońce" Teodora Jeske-Choińskiego, Wydawnictwa Gebethnera i Wolffa oraz wielu innych wydawnictw. Swoje prace wystawiał w warszawskiej Zachęcie oraz z ugrupowaniem artystycznym Pro Arte.
W 1921 został profesorem Szkoły Sztuk Pięknych im. Wojciecha Gersona w Warszawie.
Został pochowany na cmentarzu Powązkowskim w Warszawie (kwatera 71-4-4).

</doc>
<doc id="2792245" url="https://pl.wikipedia.org/wiki?curid=2792245" title="James Miller (brat szkolny)">
James Miller (brat szkolny)

James Miller (ur. 21 września 1944 w Stevens Point, zm. 13 lutego 1982 w Huehuetenango) – amerykański brat szkolny, błogosławiony Kościoła katolickiego.
Życiorys.
Urodził się 21 września 1944 w miasteczku Stevens Point, w Wisconsin. Wstąpił do braci szkolnych w czasie nauki w szkole średniej w Winona, w sąsiednim stanie Minnesota. Otrzymał tytuł magistra filologii hiszpańskiej na Saint Mary's University of Minnesota. W 1969 został wysłany na misję do Nikaragui, gdzie uczył w szkołach podstawowych i średnich. Od stycznia 1981 przebywał w Gwatemali, w Huehuetenango, gdzie pracował w szkole dla tubylców. Zginął zastrzelony 13 lutego 1982. W 2009 rozpoczął się jego proces beatyfikacyjny. James Miller został beatyfikowany 7 grudnia 2019 roku. Papieża Franciszka na uroczystościach w Huehuetenango reprezentował kard. José Luis Lacunza z Panamy.

</doc>
<doc id="2792248" url="https://pl.wikipedia.org/wiki?curid=2792248" title="Mahdi Salman">
Mahdi Salman

Mahdi Salman (arab. مهدي سلمان) – iracki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W pięciu olimpijskich spotkaniach zdobył 17 punktów, przy tym notując także 14 fauli. Razem z kolegami z reprezentacji zajął 22. miejsce, a jego drużyna przegrała wszystkie mecze turnieju.

</doc>
<doc id="2792249" url="https://pl.wikipedia.org/wiki?curid=2792249" title="69. Międzynarodowy Festiwal Filmowy w Wenecji">
69. Międzynarodowy Festiwal Filmowy w Wenecji

69. Międzynarodowy Festiwal Filmowy w Wenecji odbył się w dniach 29 sierpnia−8 września 2012 roku. Imprezę otworzył pokaz amerykańskiego filmu "Uznany za fundamentalistę" w reżyserii Miry Nair. W konkursie głównym zaprezentowano 18 filmów pochodzących z 12 różnych krajów.
Jury pod przewodnictwem amerykańskiego reżysera Michaela Manna przyznało nagrodę główną festiwalu, Złotego Lwa, południowokoreańskiemu filmowi "Pieta" w reżyserii Kim Ki-duka. Drugą nagrodę w konkursie głównym, Nagrodę Specjalną Jury, przyznano austriackiemu filmowi "" w reżyserii Ulricha Seidla.
Honorowego Złotego Lwa za całokształt twórczości odebrał włoski reżyser Francesco Rosi. Galę otwarcia i zamknięcia festiwalu prowadziła mieszkająca na stałe we Włoszech polska aktorka Kasia Smutniak.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Lwa:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych i specjalnych:
Sekcja "Horyzonty".
Następujące filmy zostały wyświetlone na festiwalu w ramach sekcji "Horyzonty":

</doc>
<doc id="2792250" url="https://pl.wikipedia.org/wiki?curid=2792250" title="Faras Saleh">
Faras Saleh

Faras Saleh (arab. فرس صالح) – iracki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W czterech olimpijskich spotkaniach zdobył sześć punktów, przy tym notując także cztery faule. Razem z kolegami z reprezentacji zajął 22. miejsce, a jego drużyna przegrała wszystkie mecze turnieju.

</doc>
<doc id="2792252" url="https://pl.wikipedia.org/wiki?curid=2792252" title="Khalil Wadoou">
Khalil Wadoou

Khalil Wadoou (arab. خليل وادو) – iracki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W sześciu olimpijskich spotkaniach zdobył 50 punktów (najlepszy punktujący zawodnik reprezentacji), przy tym notując tylko trzy faule. Razem z kolegami z reprezentacji zajął 22. miejsce, jednak jego drużyna przegrała wszystkie mecze turnieju.

</doc>
<doc id="2792258" url="https://pl.wikipedia.org/wiki?curid=2792258" title="Diapeltoplites">
Diapeltoplites



</doc>
<doc id="2792259" url="https://pl.wikipedia.org/wiki?curid=2792259" title="Aristommata">
Aristommata



</doc>
<doc id="2792260" url="https://pl.wikipedia.org/wiki?curid=2792260" title="Aleksiej Grigorowicz-Barski">
Aleksiej Grigorowicz-Barski

Aleksiej Borisowicz Grigorowicz-Barski, ros. Алексей Борисович Григорович-Барский (ur. 28 lutego 1913 r. w Petersburgu, zm. 12 lipca 1994 r. w Paryżu) – rosyjski działacz emigracyjny, wojskowy Rosyjskiej Armii Wyzwoleńczej, a następnie Sił Zbrojnych Komitetu Wyzwolenia Narodów Rosji podczas II wojny światowej, działacz religijno-społeczny, autor filmów dokumentalnych
Po rewolucji październikowej 1917 r. jego rodzina wyemigrowała do Francji. Na pocz. lat 30. A. B. Grigorowicz-Barski był współzałożycielem organizacji młodzieżowej "Junyj dobrowolec", wchodząc w skład jej kierownictwa. Na obozach letnich pełnił funkcję instruktora. Podczas II wojny światowej wstąpił do Rosyjskiej Armii Wyzwoleńczej (ROA). Od jesieni 1944 r. służył w Siłach Zbrojnych Komitetu Wyzwolenia Narodów Rosji. Po zakończeniu wojny został członkiem Organizacji Rosyjskich Wywiadowców Prawosławnych. W 1952 r. wybrano go do komitetu Rosyjskiego Związku Narodowego. W 1954 r. współredagował jedniodniówkę "Gołos nacyonalnoj Rossii". W 1955 r. założył w Paryżu cerkiew Wszystkich Świętych Pochowanych w Ziemi Rosyjskiej. W latach 50. kierował paryskim oddziałem Archiwum – Muzeum Rosyjskiej Cerkwi Prawosławnej poza granicami Rosji. Uczył w szkole cerkiewnej pod Paryżem. Tłumaczył na język francuski rosyjskie prace religijne. Był członkiem kierownictwa Związku Szlachty Rosyjskiej i komitetu pomocy Związku Rosyjskich Inwalidów Wojennych we Francji. Nakręcił kilka filmów dokumentalnych, w tym "Russkij ekspiedycyonnyj korpus wo Francyi", czy "Nikołaj II Car – muczenik", który w 1991 r. został odrestaurowany przez jego syna Michaiła A. Grigorowicza-Barskiego.

</doc>
<doc id="2792263" url="https://pl.wikipedia.org/wiki?curid=2792263" title="Bombardier NGT8">
Bombardier NGT8



</doc>
<doc id="2792265" url="https://pl.wikipedia.org/wiki?curid=2792265" title="Donald O’Donovan">
Donald O’Donovan

Donald Kevin O’Donovan (ur. 1922 w Ballydehob, zm. 3 maja 1992 w Kilkenny) – irlandzki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2792266" url="https://pl.wikipedia.org/wiki?curid=2792266" title="USA Pro Cycling Challenge">
USA Pro Cycling Challenge

USA Pro Cycling Challenge – wieloetapowy wyścig kolarski rozgrywany w Stanach Zjednoczonych, w stanie Kolorado. Należy do cyklu UCI America Tour i od 2012 roku ma najwyższą po UCI ProTour kategorię 2.HC.
Wyścig odbył się po raz pierwszy w 2011 roku i miał kategorię 2.1.

</doc>
<doc id="2792273" url="https://pl.wikipedia.org/wiki?curid=2792273" title="Tadeusz Dominik (mykolog)">
Tadeusz Dominik (mykolog)

Tadeusz Dominik (ur. 7 listopada 1909 we Włocławku, zm. 7 listopada 1980 w Szczecinie) – fitopatolog i mykolog polski.
Życiorys.
Studiował biologię na Uniwersytecie Poznańskim (1928-1932), a później leśnictwo na tej samej uczelni (1937-1939). W 1936 obronił pracę doktorską w zakresie botaniki na podstawie rozprawy pt. "Badania nad mykorhizą niektórych obcych drzew iglastych aklimatyzowanych w Polsce", napisanej pod kierunkiem profesora Adama Wodziczki. W czasie II wojny światowej był leśniczym. Po wojnie pracował w Katedrze Botaniki Uniwersytetu Poznańskiego w latach 1947-1949. W 1949 został kierownikiem Katedry Fitopatologii i Mykologii Uniwersytetu Wrocławskiego. W 1951 habilitował się na Wydziale Rolniczym Uniwersytetu i Politechniki we Wrocławiu na podstawie rozprawy pt. "Badanie mykotrofizmu dzikich grusz na terenie Polski z uwzględnieniem warunków biolekologicznych", ale habilitacja nie została zatwierdzona z przyczyn politycznych. W 1954 pracował w Instytucie Leśnictwa w Kuźni Nieborowskiej, kierując nowo utworzonym Zakładem Mikrobiologii Leśnej. W 1957 Zakład ten został przeniesiony do Szczecina i zamieniony w Katedrę Ochrony Roślin w tamtejszej Wyższej Szkole Rolniczej, późniejszej Akademii Rolniczej w Szczecinie. W 1955 został profesorem nadzwyczajnym, a w 1961 – profesorem zwyczajnym. Profesor Tadeusz Dominik przeszedł na emeryturę w 1980.
Był autorem około 200 prac naukowych, dotyczących głównie mykoryzy, grzybów glebowych i fitopatologii, a także pięciu podręczników dydaktycznych dotyczących patologii roślin. Jego imieniem nazwano rezerwat przyrody Bukowe Zdroje w Puszczy Bukowej.

</doc>
<doc id="2792275" url="https://pl.wikipedia.org/wiki?curid=2792275" title="Polska Partia Ekologiczna – Zielonych">
Polska Partia Ekologiczna – Zielonych



</doc>
<doc id="2792276" url="https://pl.wikipedia.org/wiki?curid=2792276" title="Meseret Hailu Debele">
Meseret Hailu Debele

Meseret Hailu Debele (ur. 12 września 1990) – etiopska lekkoatletka specjalizująca się w biegach długodystansowych. 
Podczas mistrzostw świata w półmaratonie w Kawarnie (2012) zdobyła dwa złote medale (indywidualnie i drużynowo).
Rekordy życiowe: półmaraton – 1:06:56 (15 lutego 2013, Ras al-Chajma) były rekord Etiopii; maraton – 2:21:09 (21 października 2012, Amsterdam). 

</doc>
<doc id="2792278" url="https://pl.wikipedia.org/wiki?curid=2792278" title="Frank O’Connor (koszykarz)">
Frank O’Connor (koszykarz)

Frank O’Connor (ur. 1922 w hrabstwie Kerry, zm. 29 grudnia 1997 w Tullamore) – irlandzki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W sześciu olimpijskich spotkaniach zdobył 14 punktów, przy tym notując także sześć fauli. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2792280" url="https://pl.wikipedia.org/wiki?curid=2792280" title="Seria GP3 – sezon 2013">
Seria GP3 – sezon 2013

Seria GP3 - sezon 2013 – czwarty sezon serii GP3. Tytuł w klasyfikacji kierowców zdobył Rosjanin Daniił Kwiat, a wśród zespołów - francuska ekipa ART Grand Prix.
Kalendarz wyścigów.
Kalendarz serii GP3 liczył tyle samo eliminacji, co w zeszłym sezonie. Tym razem jednak zawodnicy nie rywalizowali już na krętych ulicach toru w Monte Carlo. W zamian do kalendarza trafił tor Yas Marina Circuit w Abu Zabi. Zgodnie z rotacją w F1, wyścig w Niemczech odbył się na Nürburgringu. Mimo braku obecności w kalendarzu Formuły 1 toru Circuit Ricardo Tormo w Walencji, włodarze serii zdecydowali się na zorganizowanie tam wyścigu.

</doc>
<doc id="2792281" url="https://pl.wikipedia.org/wiki?curid=2792281" title="Thomas Malone">
Thomas Malone

Thomas "Tommy" Malone (ur. 29 lipca 1918 w New Ross, zm. 16 czerwca 1968 w Blanchardstown) – irlandzki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W sześciu olimpijskich spotkaniach zdobył 28 punktów (najlepiej punktujący zawodnik reprezentacji), przy tym notując także 11 fauli. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2792282" url="https://pl.wikipedia.org/wiki?curid=2792282" title="Tommy Malone">
Tommy Malone



</doc>
<doc id="2792287" url="https://pl.wikipedia.org/wiki?curid=2792287" title="Patrick Crehan">
Patrick Crehan

Patrick "Paddy" Crehan (ur. 18 lutego 1920 w hrabstwie Clare, zm. 11 lutego 1992 w Dublinie) – irlandzki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W trzech olimpijskich spotkaniach zdobył cztery punkty, przy tym notując także pięć fauli. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2792288" url="https://pl.wikipedia.org/wiki?curid=2792288" title="Paddy Crehan">
Paddy Crehan



</doc>
<doc id="2792290" url="https://pl.wikipedia.org/wiki?curid=2792290" title="Ever (album IQ)">
Ever (album IQ)

Ever – szósty album studyjny brytyjskiego, neoprogresywnego zespołu IQ, wydany w 1993 roku. Jest to pierwszy album od czasów The Wake, nagrany z wokalistą, Peterem Nichollsem. W porównaniu z poprzednimi dwoma albumami nagranymi z wokalistą, P. L. Menelem, obfituje on w bardziej złożone i rozbudowane, progresywne kompozycje.

</doc>
<doc id="2792291" url="https://pl.wikipedia.org/wiki?curid=2792291" title="Patreszko">
Patreszko

Patreszko (bułg. "Патрешко") – wieś w północnej Bułgarii, w obwodzie Łowecz, w gminie Trojan.
Miejscowość otoczona jest niewielkimi szczytami, z których największy to Momina Mogiła o wysokości 714 m n.p.m.

</doc>
<doc id="2792293" url="https://pl.wikipedia.org/wiki?curid=2792293" title="Ulica Domaniewska w Warszawie">
Ulica Domaniewska w Warszawie

Ulica Domaniewska – ulica w warszawskiej dzielnicy Mokotów.
W Miejskim Systemie Informacji przechodzi przez dwa obszary: Służewca i Ksawerowa. Jest jedną z ulic łączących ul. Puławską i al. Niepodległości z mokotowskim kompleksem biurowym.
Opis.
W latach 1972–1977 pomiędzy ulicą, aleją Niepodległości, aleją Wilanowską i terenami przemysłowymi wzniesiono osiedle mieszkaniowe Domaniewska, rozdzielone na dwa zespoły ulicą Modzelewskiego.
W latach 90. rozpoczął się proces zmiany funkcji tej części miasta z przemysłowej w usługową. Obecnie ulica Domaniewska jest jedną z głównych ulic największego w Warszawie kompleksu biurowego, który w związku z kłopotami komunikacyjnymi zyskał wśród mieszkańców miasta żartobliwą nazwę "Mordoru" – mrocznej krainy z powieści J.R.R. Tolkiena.

</doc>
<doc id="2792295" url="https://pl.wikipedia.org/wiki?curid=2792295" title="Pasalia Kipkoech">
Pasalia Kipkoech

Pasalia Chepkorir Kipkoech (ur. 22 grudnia 1988 w Nakuru) – kenijska lekkoatletka, specjalizująca się w biegach długodystansowych.
W 2003 zdobyła srebrny medal mistrzostw świata juniorów młodszych w biegu na 3000 metrów. W 2012 startowała na mistrzostwach świata w półmaratonie, rozgrywanych w Kawarnie, na których zdobyła dwa medale – brąz indywidualnie i srebro drużynowo.

</doc>
<doc id="2792299" url="https://pl.wikipedia.org/wiki?curid=2792299" title="Seminaria katolickie w Polsce">
Seminaria katolickie w Polsce

Seminaria katolickie w Polsce – seminaria duchowne prowadzone przez Kościół katolicki w Polsce.
Zarząd Konferencji Rektorów Wyższych Seminariów Duchownych.
ks. dr Przemysław Kwiatkowski – przewodniczący od 5 września 2022
o. dr Mariusz Tabulski OSPPE – wiceprzewodniczący od 5 września 2022
ks. dr Marek Jarosz – sekretarz od 5 września 2022
Historia.
W czasie PRL polskie seminaria duchowne nie były w ogóle uznawane jako wyższe uczelnie i opierały się wyłącznie na prawie kanonicznym, dlatego księża, którzy je kończyli nie uzyskiwali tytułu zawodowego magistra, chyba że zdobywali je na wydziałach posiadających prawa publiczne.
Obecnie wyższe seminaria duchowne – zgodnie z § 7 ust.2 Umowy między Rządem RP a Konferencją Episkopatu Polski w sprawie statusu prawnego szkół wyższych zakładanych i prowadzonych przez Kościół Katolicki, w tym uniwersytetów, odrębnych wydziałów i wyższych seminariów duchownych, oraz w sprawie trybu i zakresu uznawania przez Państwo stopni i tytułów nadawanych przez szkoły wyższe alumni wyższych seminariów duchownych, prowadzących sześcioletnie studia zgodnie z wymaganiami prawa kościelnego mogą uzyskiwać tytuł zawodowy magistra kierunku „teologia” na podstawie umów o współpracy zawartych w oparciu o Konstytucję Apostolską „Sapientia Christiana” z kościelnymi szkołami wyższymi oraz z uczelniami państwowymi, w których strukturze znajdują się wydziały teologii, posiadającymi prawo prowadzenia studiów magisterskich na tym kierunku.

</doc>
<doc id="2792300" url="https://pl.wikipedia.org/wiki?curid=2792300" title="Siarhiej Chamko">
Siarhiej Chamko

Siarhiej Alaksandrawicz Chamko (biał. Сяргей Аляксандровіч Хамко, ros. Сергей Александрович Хомко, Siergiej Aleksandrowicz Chomko; ur. 6 czerwca 1983 w Grodnie) – białoruski hokeista.
Kariera.
Do końca sezonu ekstraligi białoruskiej 2011/2012 zawodnik Mietałłurga Żłobin. Następnie od początku sezonu PLH
2012/2013 do 13 grudnia 2012 roku zawodnik Unii Oświęcim. Od 19 grudnia 2012 roku po raz trzeci w karierze zawodnik Mietałłurga Żłobin, z którym dokończył sezon 2012/2013 na Białorusi. W maju 2013 został ponownie zawodnikiem Unii Oświęcim. Po pierwszej kolejce sezonu Polska Hokej Liga (2013/2014) 18 września 2013 rozwiązano z nim kontrakt. Następnie po raz czwarty został zawodnikiem Mietałłurga. Od listopada 2013 zawodnik HK Homel. Od 2014 ponownie zawodnik Niomana Grodno.

</doc>
<doc id="2792301" url="https://pl.wikipedia.org/wiki?curid=2792301" title="Max Thompson (kombinator norweski)">
Max Thompson (kombinator norweski)

Max Thompson (ur. 24 kwietnia 1984 w Prince Albert) – kanadyjski kombinator norweski, olimpijczyk. Dwukrotny uczestnik mistrzostw świata w narciarstwie klasycznym.
Thompson zadebiutował w zawodach międzynarodowych w lutym 2002 roku podczas zawodów Pucharu Świata B w Calgary, zajmując w nich 42. pozycję. Pierwsze punkty tego cyklu zdobył w grudniu tego samego roku w Steamboat Springs, gdzie w sprincie uplasował się na 30. miejscu. W latach 2003–2004 dwukrotnie startował w mistrzostwach świata juniorów. W 2003 roku w Sollefteå był 47. (gundersen) i 48. (sprint), a rok później w Strynie zajął 39. (gundersen) i 38. (sprint) pozycję. W grudniu 2004 roku zajął najwyższą pozycję w swoich międzynarodowych startach, zajmując w zawodach Pucharu Świata B w Steamboat Springs 11. pozycję. W lutym 2005 roku po raz pierwszy w karierze wystartował w mistrzostwach świata. W Oberstdorfie był 41. (gundersen) i 45. (sprint). Latem tego samego roku zadebiutował w cyklu Letniej Grand Prix w kombinacji norweskiej, startując w czterech konkursach (trzykrotnie zajął 47. pozycję). 22 stycznia 2006 roku w Harrachovie zadebiutował w Pucharze Świata, zajmując 30. pozycję i zdobywając swoje pierwsze i jedyne w karierze punkty tego cyklu. W tym samym roku wystąpił także podczas Zimowych Igrzysk Olimpijskich 2006. W konkursach olimpijskich zajął 44. (gundersen) i 46. (sprint) pozycję. W lutym 2007 roku po raz drugi i ostatni w karierze wziął udział w mistrzostwach świata, zajmując w Sapporo miejsce 41. (sprint) i 47. (gundersen). W lutym 2008 roku po raz ostatni wystąpił w zawodach międzynarodowych, zajmując w konkursie Pucharu Świata w Zakopanem 42. lokatę.
Thompson, mimo tego, iż reprezentował Kanadę, był zawodnikiem klubu TS Wisła Zakopane. Wielokrotnie startował także w mistrzostwach Polski w kombinacji norweskiej, zajmując nawet miejsca w czołowej "trójce", wobec braku polskiego obywatelstwa startował jednak poza konkurencją i w związku z tym nie otrzymywał medali mistrzostw Polski.

</doc>
<doc id="2792302" url="https://pl.wikipedia.org/wiki?curid=2792302" title="Reporhamphus">
Reporhamphus



</doc>
<doc id="2792303" url="https://pl.wikipedia.org/wiki?curid=2792303" title="Odontorhamphus">
Odontorhamphus



</doc>
<doc id="2792304" url="https://pl.wikipedia.org/wiki?curid=2792304" title="Ichthyacus">
Ichthyacus



</doc>
<doc id="2792305" url="https://pl.wikipedia.org/wiki?curid=2792305" title="Pawieł Szabalin">
Pawieł Szabalin

Pawieł Szabalin (ur. 23 października 1988 r. w Aksu) - kazachski piłkarz występujący na pozycji napastnika. Od początku profesjonalnej kariery piłkarz kazachskiego klubu Irtysz Pawłodar. Ma na koncie jeden występ w reprezentacji Kazachstanu, w której zadebiutował w 2012 roku.

</doc>
<doc id="2792306" url="https://pl.wikipedia.org/wiki?curid=2792306" title="Eulepidorhamphus">
Eulepidorhamphus



</doc>
<doc id="2792307" url="https://pl.wikipedia.org/wiki?curid=2792307" title="Riisa">
Riisa

Riisa – wieś w Estonii, w prowincji Parnawa, w gminie Tori.

</doc>
<doc id="2792308" url="https://pl.wikipedia.org/wiki?curid=2792308" title="Instytut Teologiczny w Radomiu">
Instytut Teologiczny w Radomiu

Instytut Teologiczny w Radomiu – jednostka organizacyjna Wydziału Teologicznego Uniwersytetu Kardynała Stefana Wyszyńskiego prowadząca jednolite studia magisterskie na kierunku teologia (w tym dla alumnów Wyższego Seminarium Duchownego w Radomiu), jak również studia podyplomowe istniejąca do roku 2013. W roku 2017 został reaktywowany pod patronatem Papieskiego Wydziału Teologicznego w Warszawie-Collegium Joanneum. 

</doc>
<doc id="2792309" url="https://pl.wikipedia.org/wiki?curid=2792309" title="Max Thompson">
Max Thompson



</doc>
<doc id="2792312" url="https://pl.wikipedia.org/wiki?curid=2792312" title="Taali">
Taali

Taali – wieś w Estonii, w prowincji Parnawa, w gminie Tori.

</doc>
<doc id="2792313" url="https://pl.wikipedia.org/wiki?curid=2792313" title="Urumarja">
Urumarja

Urumarja – wieś w Estonii, w prowincji Parnawa, w gminie Tori.

</doc>
<doc id="2792314" url="https://pl.wikipedia.org/wiki?curid=2792314" title="Scherii">
Scherii



</doc>
<doc id="2792316" url="https://pl.wikipedia.org/wiki?curid=2792316" title="Chartynia">
Chartynia

Chartynia – ciek zlokalizowany w całości w Poznaniu, na Nowym Mieście. Obecnie służy jako kanał deszczowy Poznańskiego Systemu Kanalizacyjnego.
Chartynia wyznaczała historyczną południową granicę Chartowa.
Źródła Chartyni znajdują się w okolicach stacji kolejowej Poznań Franowo, następnie kanał biegnie przy os. Przemysława, Szpitalu Miejskim przy ul. Szwajcarskiej, os. Zodiak i os. Rusa. W parku między osiedlami os. Lecha i os. Tysiąclecia uchodzi do Piaśnicy.
W czasie II wojny światowej nazwana przez Niemców "Gutenbrunner Bach" (od Gutenbrunn – niem. nazwa Kobylepola). W 1977 rzeka została częściowo skanalizowana na odcinku 1,2 km i przekształcona w kolektor deszczowy "Chartynia". Studium uwarunkowań i kierunków zagospodarowania przestrzennego miasta Poznania z 2008 przewiduje budowę kanału odciążającego do stawu Olszak.

</doc>
<doc id="2792318" url="https://pl.wikipedia.org/wiki?curid=2792318" title="Adam Walczak">
Adam Walczak



</doc>
<doc id="2792322" url="https://pl.wikipedia.org/wiki?curid=2792322" title="Neferites II">
Neferites II

Neferites II – faraon, władca starożytnego Egiptu. Panował prawdopodobnie w 380 p.n.e. Faraon z XXIX dynastii. Prawdopodobnie syn Achorisa.
Panował tylko 4 miesiące (czerwiec/lipiec - wrzesień/październik 380 p.n.e.). Został obalony przez Nektanebo I założyciela XXX dynastii. Nie zostały odnalezione żadne zabytki z czasu panowania tego władcy, ale jest wymieniany przez Manethona i Kronikę Demotyczną.

</doc>
<doc id="2792323" url="https://pl.wikipedia.org/wiki?curid=2792323" title="Adam Walczak (partyzant)">
Adam Walczak (partyzant)

Adam Walczak ps. „Nietoperz” (ur. 21 października 1915 w Berlinie, zm. 3 kwietnia 2003 w Gdańsku) – oficer piechoty Wojska Polskiego i Armii Krajowej, kawaler Orderu Virtuti Militari.
Życiorys.
Urodził się w rodzinie Leona i Marii z Jankowiaków. W 1919 roku razem z rodzicami wrócił do Polski. W 1925 roku wstąpił do harcerstwa.
Od 20 września 1935 roku szkolił się na Dywizyjnym Kursie Podchorążych Rezerwy 4 DP przy 67 pułku piechoty w Brodnicy. Od 1 października 1936 roku uczył się w Szkole Podchorążych Piechoty w Komorowie. Ukończył ją w październiku 1938 roku i otrzymał przydział do 77 pułku piechoty w Lidzie.
W szeregach tego pułku walczył w kampanii wrześniowej 1939 roku. Po kampanii wrześniowej internowany w Birsztanach. Z obozu dla internowanych uciekł i rozpoczął działalność w Służbie Zwycięstwu Polski. W lipcu 1942 roku został aresztowany. Po raz kolejny uciekł z transportu i zameldował się do służby w Komendzie Okręgu Wilno AK. Został komendantem Obwodu Oszmiana – Południe. W Rakowie zorganizował oddział partyzancki i w lutym 1944 roku wymaszerował w pole. „Grupę Dąb” przeformowano w 13 Brygadę AK, a dowództwo nad nią objął „Nietoperz”.
W lipcu 1944 roku na czele brygady walczył o Wilno. Uniknął rozbrojenia przez NKWD i na czele swojego oddziału przebił się do Puszczy Rudnickiej, a następnie do Puszczy Nackiej, gdzie rozwiązał 13 Brygadę. W styczniu 1945 roku wyjechał do Białegostoku i dalej do Torunia. Był poszukiwany przez Urząd Bezpieczeństwa. Wielokrotnie zmieniał miejsca pobytu.
W 1978 roku przeszedł na emeryturę. Napisał monografię 13 Mołodeczańskiej Brygady Armii Krajowej. W 1993 roku został wybrany do Rady Naczelnej Światowego Związku Żołnierzy Armii Krajowej.

</doc>
<doc id="2792324" url="https://pl.wikipedia.org/wiki?curid=2792324" title="Emebet Itaa Bedada">
Emebet Itaa Bedada

Emebet Itaa Bedada (ur. 11 stycznia 1990 w Wolisso) – etiopska lekkoatletka, specjalizująca się w biegach długich i średnich.
Jest wielokrotną medalistką mistrzostw Afryki juniorów i mistrzostw świata w biegach przełajowych w kategorii juniorek. W 2008 startowała na mistrzostwach Afryki seniorów, na których zajęła 7. miejsce w biegu na 1500 metrów. W 2012 zdobyła złoty medal mistrzostw świata w półmaratonie w konkurencji drużynowej.

</doc>
<doc id="2792327" url="https://pl.wikipedia.org/wiki?curid=2792327" title="Partnerzy (serial komediodramat 2012)">
Partnerzy (serial komediodramat 2012)

Partnerzy (ang. Common Law) – amerykański serial komediowo-obyczajowy stworzony przez Cormaca i Mariannę Wibberleyów. Wyprodukowany przez CBS Television Studios i Junction Entertainment.
Światowa premiera serialu miała miejsce 11 maja 2012 roku na antenie USA Network. Serial został anulowany po jednym sezonie.
 Serial miał swoją premierę w Polsce 28 czerwca 2013 roku na kanale AXN
Opis fabuły.
Serial przedstawia losy dwóch cenionych gliniarzy, Wesa Mitchella (Warren Kole) i Travisa Marksa (Michael Ealy), których największym problemem są złe relacje z partnerem.
Obsada.
Sezon 1 (2012).
!! style="background-color: #5D478B; color:#000; text-align: center;"|#
!! style="background-color: #5D478B; color:#000; text-align: center;"|Tytuł 
!! style="background-color: #5D478B; color:#000; text-align: center;"|Reżyseria
!! style="background-color: #5D478B; color:#000; text-align: center;"|Scenariusz
!! style="background-color: #5D478B; color:#000; text-align: center;"|Premiera 
!! style="background-color: #5D478B; color:#000; text-align: center;"|Premiera 
!! style="background-color: #5D478B; color:#000; text-align: center;"|Nr w serii

</doc>
<doc id="2792328" url="https://pl.wikipedia.org/wiki?curid=2792328" title="Gramary">
Gramary

Gramary - fińska grupa muzyczna wykonująca black metal założona w 1997 roku w Helsinkach.

</doc>
<doc id="2792329" url="https://pl.wikipedia.org/wiki?curid=2792329" title="Eric Lichtenstein">
Eric Lichtenstein

Eric Lichtenstein (ur. 6 października 1994 w Buenos Aires) – argentyński kierowca wyścigowy.
Życiorys.
Początki kariery.
Eric karierę rozpoczął w roku 2003, od startów w kartingu. W 2011 roku zadebiutował w profesjonalnych seriach wyścigów jednomiejscowych.
W Chińskiej Formule Pilota oraz Top Series Race zaliczył sześć wyścigów, w drugiej z nich stając na podium. Zdobyte punkty sklasyfikowały go odpowiednio na 17. i 11. miejscu. Argentyńczyk wziął udział także w jednej rundzie Formuły Metropolitana. Dziewięć punktów pozwoliło mu zająć 22. pozycję w końcowej klasyfikacji.
Formuła Ford.
W sezonie 2012 podpisał kontrakt z ekipą Racing Jamun, na starty w Brytyjskiej Formule Ford. Lichtenstein spisał się znakomicie, zwyciężając w 11 z 23 startów. Na skutek słabszej pierwszej połowy sezonu i przez to poniesieniu dużych strat punktowych, nie mógł zdobyć tytułu mistrzowskiego i ostatecznie sklasyfikowany został na 3. miejscu. Najlepszy był za to w Pucharze Europy Formuły Ford, w której triumfował trzykrotnie.
Seria GP3.
Na sezon 2013 Argentyńczyk nawiązał współpracę z brytyjską stajnią Carlin. W żadnym z dziesięciu wyścigów, w których wystartował, nie zdołał zdobyć punktów. Został sklasyfikowany na 22 pozycji w klasyfikacji końcowej.

</doc>
<doc id="2792330" url="https://pl.wikipedia.org/wiki?curid=2792330" title="Włodzimierz Koskowski">
Włodzimierz Koskowski

Włodzimierz Koskowski (ur. 29 lipca 1893 w Łaszczowie, zm. 20 maja 1965 w Swindon) – polski lekarz farmakolog, profesor Wydziału Lekarskiego Uniwersytetu Jana Kazimierza we Lwowie i dziekan tego wydziału. Na uchodźstwie profesor farmakologii fizjologicznej Polskiego Wydziału Lekarskiego Uniwersytetu w Edynburgu, profesor Uniwersytetu w Aleksandrii. Prezes Zarządu Głównego Polskiego Czerwonego Krzyża (1940-1945).
Życiorys.
Syn prof. Bronisława Koskowskiego, farmaceuty. Absolwent gimnazjum we Lwowie. W latach 1911-1918 studiował medycynę na Wydziale Lekarskim Uniwersytetu Lwowskiego i Sorbonie. Uczeń profesorów Leona Popielskiego i Charlesa Roberta Richet, laureata Nagrody Nobla (1913) w dziedzinie fizjologii i medycyny. Był członkiem Ligi Narodowej w latach 1905-1908. W 1918 uzyskał doktorat na Uniwersytecie Jana Kazimierza we Lwowie. Uczestniczył w walkach o Lwów w wojnie polsko-ukraińskiej, będąc w służbie sanitarnej podczas obrony szkoły kadeckiej. Następnie do roku 1921 był oficerem-lekarzem w Wojsku Polskim podczas wojny polsko-bolszewickiej. Został awansowany na stopień porucznika sanitarnego ze starszeństwem z dniem 1 czerwca 1919. W latach 1921-23 odbywał staże w instytucie fizjologii w Lozannie, w Londynie i w Baltimore. Od 1924 docent, adiunkt, a następnie od 1925 profesor farmakologii eksperymentalnej na Wydziale Lekarskim Uniwersytetu Jana Kazimierza. Kierownik Zakładu Farmakologii UJK (1930—1936), dziekan Wydziału Lekarskiego 1932-1933, 1936-1938. W październiku 1936 otrzymał tytuł profesora zwyczajnego farmakologii doświadczalnej na Wydziale Lekarskim UJK.
Po agresji III Rzeszy i ZSRR na Polskę znalazł się na uchodźstwie. Od 13 sierpnia 1940 do września 1945 pełnił funkcję prezesa Zarządu Głównego Polskiego Czerwonego Krzyża z siedzibą przy rządzie RP na uchodźstwie w Londynie. W latach 1941-1947 profesor farmakologii fizjologicznej na Polskim Wydziale Lekarskim na Uniwersytecie w Edynburgu. W latach 1949-1963 profesor farmakologii na Uniwersytecie w Aleksandrii.
W 1963 przeszedł na emeryturę. Osiadł w Swindon w Anglii, gdzie prowadził praktykę lekarską. Przystąpił do Koła Lwowian w Londynie. Zmarł 20 maja 1965 w Swindon. Został pochowany na cmentarzu przy Radnor Street w Swindon 24 maja 1965.
Członek korespondent (1933) i członek czynny (1935) Polskiej Akademii Umiejętności, członek zwyczajny Towarzystwa Naukowego Warszawskiego (1946), członek założyciel Polskiego Towarzystwa Naukowego na Obczyźnie (1950).
Osiągnięcia badawcze.
Udowodnił istnienie pohistaminowych efektów ogólnoustrojowych i wydzielniczych żołądka u człowieka, wprowadzając sobie samemu podskórnie histaminę (1917).
Wyjaśnił specyficzną interakcję histaminy i katecholamin na naczynia krwionośne z pomocą oryginalnej tezy, według której "miejsce działania β-imidazolyletylaminy jest właśnie to samo co adrenaliny" (1918). Innymi słowy wykazał istnienie receptorów, choć nie użył tej nazwy.
Ostatecznie udowodnił pobudzający wpływ histaminy na wydzielanie soku żołądkowego u człowieka (1922).

</doc>
<doc id="2792335" url="https://pl.wikipedia.org/wiki?curid=2792335" title="Sargeist">
Sargeist

Sargeist - fiński zespół wykonujący black metal, założony w 1999 roku. Początkowo miał być to projekt na solowy album Shatrauga z zespołu Horna, jednak do 2000 roku dołączyli do niego inni muzycy. Tekstowo zespół skupia się na tematach satanizmu, antychrześciaństwa, bluźnierstwa, ciemności, depresji i nienawiści. Nazwa zespołu pochodzi od połączenia dwóch niemieckich słów "sarg" (trumna) i "geist" (duch) i pochodzi z utworu "The Old Coffin Spirit" black metalowego zespołu Rotting Christ. Muzycy występują pod pseudonimami, a ich prawdziwe imiona są nieznane.

</doc>
<doc id="2792336" url="https://pl.wikipedia.org/wiki?curid=2792336" title="6 Ośrodek Przechowywania Sprzętu">
6 Ośrodek Przechowywania Sprzętu

6 Ośrodek Przechowywania Sprzętu (6 OPS) – jednostka wojsk inżynieryjnych stacjonująca w Głogowie, podlegała dowódcy Śląskiego Okręgu Wojskowego, rozformowana 30 czerwca 2011.
Historia.
6 Ośrodek Przechowywania Sprzętu został sformowany 1 stycznia 2002 zgodnie z Rozkazem Dowódcy ŚOW nr Pf-32/Org. z dnia 2 lipca 2001 w sprawie zmian organizacyjnych w jednostkach wojsk inżynieryjnych. 
Jednostka przeznaczona była głównie do przechowywania i konserwacji sprzętu ale prowadziła również szkolenie żołnierzy wojsk inżynieryjnych oraz organizowała kursy i przeszkolenia na potrzeby wszystkich jednostek Okręgu. 
Na bazie Ośrodka działały dwa patrole rozminowania (nr 22 i 24), obejmujące swym zasięgiem 15 powiatów województw dolnośląskiego i lubuskiego.
W związku z reorganizacją Sił Zbrojnych RP 6 OPS został rozformowany, a część jego sił i środków przekazano do nowo formowanego 4 Batalionu Inżynieryjnego.
Tradycje.
Decyzją Nr 139/MON Ministra Obrony Narodowej z 3 czerwca 2002 roku ustalono, że Ośrodek przejmuje sztandar i z honorem kontynuuje tradycje 6 Głogowskiego Pułku Drogowo-Mostowego (1966-2001).
Decyzją Nr 196/MON Ministra Obrony Narodowej z dnia 17 czerwca 2009 wprowadzono odznakę pamiątkową, oznakę rozpoznawczą oraz proporczyk na beret.

</doc>
<doc id="2792338" url="https://pl.wikipedia.org/wiki?curid=2792338" title="Shade Empire">
Shade Empire

Shade Empire - fińska grupa muzyczna wykonująca symfoniczny black metal, założona w 1999 roku w Kuopio.

</doc>
<doc id="2792341" url="https://pl.wikipedia.org/wiki?curid=2792341" title="Samin Gómez Briceno">
Samin Gómez Briceno

Samin Gómez Briceno (ur. 4 lutego 1992 roku w Maracay) – wenezuelska zawodniczka startująca w wyścigach samochodowych.
Życiorys.
Początki kariery.
Samin karierę rozpoczęła w roku 2006 roku, od startów w kartingu. Już dwa lata później zadebiutowała w Formule Azji 2.0 oraz Azjatyckiej Formule Renault Challenge (zdobyte punkty sklasyfikowały ją odpowiednio na 13. i 27. miejscu), jednak nie porzuciła całkowicie gokartów.
W kolejnym sezonie kontynuowała starty w azjatyckiej serii Renault oraz wzięła udział w dwóch rundach Formuły Ford Campus. Dzięki uzyskanym punktom rywalizację ukończyła odpowiednio na 9. i 12. lokacie.
W 2010 roku skupiła swoje wysiłki na Azjatyckiej Formule Renault Challenge. Będąc trzykrotnie na podium, zmagania zakończyła na 3. pozycji.
W sezonie 2011 wystartowała w sześciu wyścigach Chińskiej Formuły Pilota oraz Włoskiej Formuły Abarth, a także wzięła udział w dwunastu wyścigach europejskiej edycji włoskiej firmy. W żadnej z nich nie znalazła się jednak ani razu w pierwszej trójce, plasując się odpowiednio na 10., 16. i 17. lokacie.
W roku 2012 wystartowała w pełnym wymiarze w Formule Abarth, w ekipie Jenzer. We włoskim pucharze Wenezuelka raz zajęła najniższy stopień podium, natomiast w europejskim dwukrotnie osiągnęła tę pozycję. Ostatecznie w obu cyklach zmagania zakończyła na 7. miejscu.
Seria GP3.
Na sezon 2013 Samin podpisała kontrakt ze szwajcarską ekipą Jenzer Motorsport, na starty w Serii GP3. W żadnym z szesnastu wyścigów, w których wystartowała, nie zdołała zdobyć punktów. Została sklasyfikowana na 26 pozycji w klasyfikacji końcowej.
Dwa lata później powróciła do startów w tej serii dzięki hiszpańskiej ekipie Campos Racing. Wystartowała w trzech rundach, jednak ponownie nie udało jej się zapunktować. Najwyżej dojechał w drugim starcie na austriackim torze Red Bull Ring, gdzie była szesnasta.
Auto GP World Series.
Na sezon 2014 Wenezuelka podpisała kontrakt z austriacką ekipą Zele Racing na starty w Auto GP World Series. Wystartowała łącznie w dwóch wyścigach, w ciągu których uzbierała dwa punkty. Dało jej to dwudzieste miejsce w końcowej klasyfikacji kierowców.

</doc>
<doc id="2792343" url="https://pl.wikipedia.org/wiki?curid=2792343" title="Abarkuh">
Abarkuh

Abarkuh () – miasto w środkowym Iranie, w ostanie Jazd. 
W mieście znajduje się meczet piątkowy zbudowany pomiędzy XI a XII wiekiem, przebudowany i odnowiony w XV wieku. Nad budowlą górują charakterystyczne kopuły umieszczone na oktagonalnych tamburach. Wewnątrz mihrab z XV wieku ozdobiony mozaika z ceramiki.
Według spisu z 2011 miasto liczy 23 986 mieszkańców; dla porównania, w 2006 było ich 21 818, zaś w 1996 – 16 164.
W Abarkuh rośnie liczący 4000 lat cyprys wiecznie zielony ("Cupressus sempervirens") nazwany Sarv-e Abarkuh.

</doc>
<doc id="2792347" url="https://pl.wikipedia.org/wiki?curid=2792347" title="NASL">
NASL



</doc>
<doc id="2792349" url="https://pl.wikipedia.org/wiki?curid=2792349" title="Casey Frankiewicz">
Casey Frankiewicz



</doc>
<doc id="2792350" url="https://pl.wikipedia.org/wiki?curid=2792350" title="Matilde Serao">
Matilde Serao

Matilde Serao (ur. 7 marca 1856 w Patras, zm. 27 lipca 1927 w Neapolu) – włoska dziennikarka, pierwsza w historii Włoch kobieta, która założyła i prowadziła własną gazetę, pisarka.
Życiorys.
Matilde Serao była córką włoskiego emigranta politycznego Francesco Serao i jego żony, Greczynki z pochodzenia. W wieku czterech lat razem z rodzicami wróciła do Neapolu, miasta pochodzenia ojca. Ubóstwo rodziny sprawiło, że przyszła dziennikarka ukończyła szkołę pedagogiczną, chcąc podjąć pracę nauczycielki. Zamiast tego została jednak zatrudniona jako telegrafistka. Zniechęcona atmosferą panującą w pracy i dyskryminacją kobiet, porzuciła ten zawód po trzech latach (w 1877) i postanowiła zostać dziennikarką. Znalazła zatrudnienie w piśmie Federica Verdinois „Il Corriere del Mattino”, w 1882 zaś razem z ojcem (matka zmarła wiele lat wcześniej) przeprowadziła się do Rzymu i podjęła tam pracę w redakcji gazety „Il Capitan Fracassa”, następnie współpracowała także z pismami „La Nuova Antologia” i „Fanfulla della Domenica”. W 1885 wyszła za mąż za innego dziennikarza, Eduarda Scarfoglio, i razem z mężem podjęła się prowadzenia pisma „Il Corriere di Roma”. Wobec trudności finansowych dziennika byli jednak zmuszeni zamknąć gazetę i przeprowadzić się ponownie do Neapolu. Tam w 1888 otworzyli nowy tytuł, dziennik „Il Corriere di Napoli”. Matilde Serao objęła w nim rubrykę poświęconą życiu towarzyskiemu i sztuce. Pracę zawodową łączyła z wychowywaniem czworga dzieci, przez co zyskała powszechne uznanie w kręgach neapolitańskiego mieszczaństwa. W 1892 małżeństwo Scarfoglio rozpoczęło prowadzenie kolejnego pisma, „Il Mattino”.
Upadek rządu Francesca Crispiego, którego wielkim zwolennikiem był Eduardo Scarfoglio, sprawiło, że mężczyzna znalazł się w kłopotach finansowych, a w rezultacie pogorszyły się także jego relacje z żoną. Zdrady małżeńskie męża stały się przyczyną separacji małżonków w 1902. Matilde Serao kontynuowała karierę zawodową dziennikarki. W 1904 założyła nowy dziennik „Il Giorno”, który szybko stał się pismem niezwykle popularnym, jego właścicielka zaś cieszyła się w mieście znacznym autorytetem.
„Il Giorno” opowiedziało się przeciwko rosnącemu w siłę ruchowi faszystowskiemu. W 1922 bojówka faszystowska zdewastowała redakcję gazety. Mimo to w przededniu wyborów parlamentarnych 1924 oraz po zabójstwie Giacomo Matteottiego pismo nie zmieniło swojej linii politycznej. Antyfaszyzm Serao był prawdopodobnie przyczyną, dla której w 1926 rząd Mussoliniego sprzeciwił się przyznaniu Serao literackiej Nagrody Nobla (jej laureatką została ostatecznie inna włoska pisarka, wywodząca się z Sardynii Grazia Deledda). Rok później Serao zmarła na atak serca.
Twórczość literacka i publicystyka.
Serao należała do pierwszych we Włoszech kobiet wykonujących z powodzeniem zdominowany w II poł. XIX w. przez mężczyzn zawód dziennikarza, była również jedną z pierwszych włoskich pisarek.
Za najważniejsze teksty w jej dorobku publicystycznym uważane są opublikowana w latach 80. XIX w. artykuły poświęcone tragicznym warunkom życia panującym w najuboższych dzielnicach Neapolu, zebrane w tomie "Brzuch Neapolu" (tytuł nawiązuje do powieści Zoli "Brzuch Paryża"). Zawarty w artykułach opis sytuacji w dzielnicach nędzy oraz krytyka władz miasta, które nie podejmowały żadnych działań na rzecz jej poprawy, sprawiły, że w Neapolu podjęto prace nad przebudową najbardziej zaniedbanych kwartałów.
Obserwacje, jakie Serao poczyniła, zbierając materiały na potrzeby artykułów prasowych, były wykorzystywane także na potrzeby tworzonych przez nią utworów literackich. Chociaż pisarka początkowo utożsamiała się z weryzmem w literaturze i ceniła twórczość Giovanniego Vergi (początkowo także Luigiego Capuany), nie realizowała w swoich tekstach wszystkich założeń poetyki tego nurtu. Serao nie kryła współczucia dla sytuacji najuboższych, zamiast przedstawiać opisywane wydarzenia w obiektywny sposób. Stosowała równocześnie bardzo obszerne i szczegółowe opisy.
Wpływ francuskiego naturalizmu, a także twórczości Capuany widoczny jest we wczesnych opowiadaniach Serao "Za cenę życia" (1881) i "Fantazja" (1883), których bohaterki, obciążone dziedzicznie, umierają wskutek chorób nerwowych. Za jeden z najbardziej udanych utworów Serao uważa się opublikowane w 1884 opowiadanie "Cnota Cecchiny" z 1884. Z mniejszym powodzeniem pisarka przedstawiała środowisko kobiet-telegrafistek oraz uczennic szkoły średniej ("Opowieść o dziewczynie", "Żeńska szkoła pedagogiczna", "Państwowy urząd telegraficzny") oraz środowisko arystokratyczne ("Zakonnica"). W 1885 Serao wydała powieść "Podbój Rzymu", w której podjęła próbę analizy realiów włoskiego środowiska politycznego, zaś dwa lata później opartą na własnych doświadczeniach powieść "Życie dziennikarza". Wartość literacka obydwu tekstów polega w ocenie późniejszej krytyki głównie na precyzyjnych opisach znanych autorce realiów działalności polityków i dziennikarzy. Większą wartość miały opowiadania zawarte w tomie "Uwaga wartowniku!" z 1889, a także powieść "Kraina szczęścia", zawierająca panoramę wszystkich warstw społecznych Neapolu.
W 1892 Serao zainteresowała się mistyką i spirytyzmem, co doprowadziło do stopniowego odrzucenia przez nią werystycznej poetyki w literaturze. Z wiekiem stała się także głęboko religijna. W 1900 w opowiadaniu "Siostra Joanna od Krzyża" opisała losy zakonnicy, która po kilkudziesięciu latach pobytu w zakonie klauzurowym musi, z powodu kasaty klasztoru przez władze włoskie, opuścić dotychczasowy dom i popada w nędzę.
Serao była za życia bardzo poczytną pisarką.

</doc>
<doc id="2792354" url="https://pl.wikipedia.org/wiki?curid=2792354" title="Jerzy (Tarassow)">
Jerzy (Tarassow)



</doc>
<doc id="2792362" url="https://pl.wikipedia.org/wiki?curid=2792362" title="River City Ransom">
River City Ransom

River City Ransom w Japonii wydana pod tytułem – gra komputerowa z gatunku bijatyk z elementami charakterystycznymi dla gier fabularnych, stworzona przez japońskie studio Technōs Japan Corporation w roku 1989. Jest to trzecia, po "Renegade" i "Super Dodge Ball", część serii bijatyk "Kunio-kun" z tytułowym bohaterem, adeptem sztuk walki. W wersji przeznaczonej na rynek amerykański postać ta została zastąpiona studentami szkoły wyższej Alexem i Ryanem, których celem jest uwolnienie dziewczyny Ryana z rąk przeciwnika o nazwie „Slick”.
"River City Ransom" zasłynęła połączeniem elementów typowej bijatyki z możliwością zwiększania umiejętności kierowanej postaci pomiędzy kolejnymi misjami, zdobywania przedmiotów użytecznych podczas walki czy spożywania jedzenia regenerującego stracone życie. Prześcignęła w ten sposób swoją epokę, aczkolwiek nie odniosła tak wielkiej popularności, jak seria "Double Dragon".

</doc>
<doc id="2792364" url="https://pl.wikipedia.org/wiki?curid=2792364" title="Henryk Trojanowski">
Henryk Trojanowski

Henryk Trojanowski ps. „Hena” (ur. 3 października 1923 w Wilnie, zm. 17 grudnia 2006 we Wrocławiu) – żołnierz Armii Krajowej, kawaler Orderu Virtuti Militari.
Syn Ludwika i Heleny z d. Stankiewicz.
Od czasu powstania Światowego Związku Żołnierzy Armii Krajowej działał w środowisku Wileńskim Okręgu Wrocławskiego.
Okres okupacji.
Działalność konspiracyjną w AK rozpoczął w październiku 1942 roku. Skierowany został do dzielnicy „B” Śródmieście Garnizonu Dwór AK. Tam przeszedł szkolenie bojowe i dywersyjne.
Od lutego do lipca 1944 roku był żołnierzem 1 Brygady „Juranda”. Uczestniczył we wszystkich akcjach brygady. W lipcu uciekł z transportu internowanych do Miednik partyzantów wileńskich i wrócił do domu.
Okres powojenny.
8 stycznia 1945 roku został aresztowany za działalność niepodległościową. Śledztwo przeciw niemu prowadzono przy ul. Ofiarnej, a więziony był na Łukiszkach. W marcu został wywieziony do ZSRR do kopalni węgla. Po nieudanej ucieczce i po brutalnym śledztwie został skazany na 5 lat łagru. W 1946 roku ponownie uciekł i dotarł do Wilna. Pod fałszywym nazwiskiem przedostał się do Łodzi. Rozpoczął naukę w Wyższej Szkole Muzycznej w klasie śpiewu. Od 1952 roku pracował jako solista w Państwowej Operze i Operetce Śląskiej, Operze Bytomskiej i Operze Wrocławskiej.

</doc>
<doc id="2792368" url="https://pl.wikipedia.org/wiki?curid=2792368" title="Solaris Urbino electric">
Solaris Urbino electric



</doc>
<doc id="2792372" url="https://pl.wikipedia.org/wiki?curid=2792372" title="L (singel Ayumi Hamasaki)">
L (singel Ayumi Hamasaki)

L – pięćdziesiąty singel japońskiej piosenkarki Ayumi Hamasaki, wydany 29 września 2010. Jest to ostatnie wydawnictwo z trzyczęściowego projektu Hamasaki z okazji wydania pięćdziesięciu singli. Tytuł płyty "L" jest liczbą rzymską odpowiadającą liczbie 50. Wszystkie utwory z singla nagrano w Los Angeles.
W pierwszym tygodniu sprzedano kopii, natomiast całościowo. Singel zdobył status złotej płyty.

</doc>
<doc id="2792375" url="https://pl.wikipedia.org/wiki?curid=2792375" title="Jimmy McGee">
Jimmy McGee

Jimmy McGee (ur. 3 czerwca 1923 w Boyle, zm. 4 listopada 1998 w Dublinie) – irlandzki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W sześciu olimpijskich spotkaniach zdobył sześć punktów, przy tym notując także pięć fauli. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2792381" url="https://pl.wikipedia.org/wiki?curid=2792381" title="Seven Stories into Eight">
Seven Stories into Eight

Seven Stories Into Eight – debiutancki album studyjny brytyjskiego, neoprogresywnego zespołu IQ, wydany w 1982 roku wyłącznie na kasecie magnetofonowej.

</doc>
<doc id="2792384" url="https://pl.wikipedia.org/wiki?curid=2792384" title="Paolo Gabriele">
Paolo Gabriele

Paolo Gabriele (ur. 19 sierpnia 1966 w Rzymie, zm. 24 listopada 2020) – były kamerdyner papieża Benedykta XVI.
Od 2006 do 2012 roku był kamerdynerem Benedykta XVI. W 2012 roku został aresztowany i oskarżony o kradzież tajnych dokumentów z Watykanu (Vatileaks). Proces rozpoczął się w dniu 29 września 2012 roku i 6 października 2012 sąd uznał go za winnego stawianych mu zarzutów i skazał go na karę 1,5 roku pozbawienia wolności. Swój wyrok odbywał w areszcie Żandramerii Watykańskiej, oraz w areszcie domowym. 22 grudnia 2012 roku papież ułaskawił Gabriele, o czym osobiście poinformował kamerdynera.
Po odbyciu wyroku nie mógł dalej mieszkać na terenie Państwa Watykańskiego ani pracować w żadnej watykańskiej instytucji. Papież zaoferował pomoc kamerdynerowi w znalezieniu pracy i rozpoczęciu nowego życia. Pracował w filii papieskiej kliniki dziecięcej "Bambino Gesù".
Był żonaty, miał troje dzieci.

</doc>
<doc id="2792387" url="https://pl.wikipedia.org/wiki?curid=2792387" title="Nepean Island">
Nepean Island

Nepean Island – mała niezamieszkana wyspa, położona ok. 1 km na południe od wybrzeży wyspy Norfolk w południowo-zachodniej części Oceanu Spokojnego. Wyspa została nazwana w 1788 przez Philipa Gidleya Kinga na cześć brytyjskiego polityka Evana Nepeana. Wyspa Nepean jest częścią australijskiego terytorium Norfolk i wchodzi w skład obszaru chronionego Norfolk Island National Park.

</doc>
<doc id="2792389" url="https://pl.wikipedia.org/wiki?curid=2792389" title="Moru-Mangbetu">
Moru-Mangbetu



</doc>
<doc id="2792392" url="https://pl.wikipedia.org/wiki?curid=2792392" title="Paweł Świetlikowski">
Paweł Świetlikowski

Paweł Świetlikowski ps. "Jerzy" (ur. 2 stycznia 1915 w Wilnie; zm. 26 lipca 2006) – oficer Armii Krajowej. Kawaler Orderu Virtuti Militari.
Syn Rudolfa i Julii z Blinstrubów.
Okres przedwojenny.
Po ukończeniu szkoły powszechnej uczęszczał do Gimnazjum im. Zygmunta Augusta, w którym otrzymał świadectwo dojrzałości. Służbę wojskową odbywa w Szkole Podchorążych Rezerwy przy 76 Lidzkim pułku piechoty. W 1939 roku rozpoczął studia na Wydziale Prawa w Uniwersytecie Stefana Batorego w Wilnie.
Okres wojny.
Zmobilizowany w sierpniu 1939 roku, wyruszył na front z 77 pułkiem piechoty. W czasie walk dostał się do niewoli radzieckiej. Uciekł z pociągu wywożącego jeńców w głąb Rosji i powrócił do Wilna. Od listopada 1939 roku, będąc w konspiracji, współpracował z por. Jerzym Łozińskim w zakresie wywiadu wojskowego. Prowadził kurs podchorążych oraz organizował kursy łączniczek i sanitariuszek.
Zorganizował 2 batalion „Dzielnicy B” Garnizonu „Dwór” AK. 11 listopada 1942 roku komendant „Wilk” awansował go do stopnia porucznika. Jako dowódca batalionu uczestniczył w operacji „Ostra Brama".
W lipcu 1944 roku uniknął internowania. 15 września został aresztowany i skazany na 15 lat katorgi i 5 lat pozbawienia praw obywatelskich. Został wywieziony do Workuty, gdzie przebywał do 1956 roku.
Okres powojenny.
Po powrocie do Polski podjął studia na Akademii Górniczo Hutniczej w Krakowie, gdzie zdobył dyplom inżyniera górnictwa.
Jest autorem dwóch książek dotyczących górnictwa. Po przejściu na emeryturę zajął się tematyką wspomnieniową. Wydał książkę „Wołało nas Wilno” oraz „Gułag Workuta. Raport Oficera AK”.
W 1991 bezskutecznie kandydował do Sejmu z listy WAK.
Zmarł 26 lipca 2006 roku w Przeźmierowie pod Poznaniem.

</doc>
<doc id="2792393" url="https://pl.wikipedia.org/wiki?curid=2792393" title="3 Batalion Ratownictwa Inżynieryjnego">
3 Batalion Ratownictwa Inżynieryjnego

3 batalion ratownictwa inżynieryjnego im. ppłk Rudolfa Matuszka (3 bratinż) – jednostka inżynieryjna stacjonująca w Nisku, podległa dowódcy Śląskiego Okręgu Wojskowego, rozformowana 30 czerwca 2011.
Historia.
Batalion został sformowany na podstawie rozkazu Dowódcy Wojsk Lądowych nr 0-23/Org. z 5 października 2000 oraz rozkazu Dowódcy Śląskiego Okręgu Wojskowego nr PF 35/Org. z 26 października 2000, na bazie 12 Pułku Komunikacyjnego.
Jednostka wyspecjalizowana była w zadaniach inżynieryjnych, m.in. brała udział w akcjach, ratowniczo-gaśniczych, używana była do usuwania skutków klęsk żywiołowych, katastrof, w połowie 2001 roku batalion wziął udział w akcji powodziowej, wykonywał też zadania saperskie i pontonowe.
W związku z reorganizacją Sił Zbrojnych RP 3. bratinż został przeformowany w 3 Batalion Inżynieryjny.
Tradycje.
Decyzją Nr 234/MON Ministra Obrony Narodowej z dnia 2 września 2002 Batalion Ratownictwa Inżynieryjnego w Nisku:
Decyzją Nr 319/MON Ministra Obrony Narodowej z dnia 19 listopada 2002 wprowadzono oznakę rozpoznawczą batalionu.
Decyzją Nr 13/MON Ministra Obrony Narodowej z dnia 20 stycznia 2004 wprowadzono odznakę pamiątkową jednostki.

</doc>
<doc id="2792394" url="https://pl.wikipedia.org/wiki?curid=2792394" title="Charles Ogier">
Charles Ogier

Charles Ogier (ur. w 1595 roku w Paryżu, zm. 11 sierpnia 1654) – francuski pisarz, poeta, kronikarz i dyplomata.
U boku hrabiego D'Avaux, sekretarz poselstwa francuskiego mającego za zadanie doprowadzenie do pokoju między Szwecją a Polską. Podczas swojej podróży prowadził dziennik, opublikowany w 1656 roku. Poselstwo to dotarło do Polski wiosną 1635 r. i po podpisaniu traktatu pokojowego w Sztumskiej Wsi przebywało na Pomorzu (głównie w Gdańsku) do czerwca 1636 r. Ogier także i w tej podróży prowadził diariusz, spisując wszystko, co zaobserwował i uznał za godne odnotowania. Dzięki temu późniejsi czytelnicy jego dziennika uzyskali szkic obyczajowy z życia codziennego w XVII-wiecznej Polsce, opis odwiedzanych przez niego miejscowości, znajdujących się w nich budowli i dzieł sztuki.

</doc>
<doc id="2792396" url="https://pl.wikipedia.org/wiki?curid=2792396" title="Jezioro Trzcielińskie">
Jezioro Trzcielińskie

 
Jezioro Trzcielińskie – jezioro zlokalizowane w gminie Dopiewo, na Pojezierzu Poznańskim, na terenie Wielkopolskiego Parku Narodowego. Powierzchnia jeziora wynosi 6,5 ha. Misa jest łukowato wygięta. Akwen zasilany przez ciek będący bezimiennym dopływem Samicy Stęszewskiej.
Akwen położony na terenie silnie zabagnionym, wchodzi w skład obszaru ochrony ścisłej Trzcielińskie Bagno. Jest porośnięty w dużej części gąszczem trzcin i oczeretów, zaroślami wierzbowymi i fragmentami łęgu olszowego, a ptaki mają tutaj bardzo sprzyjające warunki do bytowania. Na szczególną uwagę zasługuje kolonia mew śmieszek. W okolicy żyją też: czajka zwyczajna, czapla siwa, błotniak stepowy, myszołów zwyczajny i kania ruda. Z roślin występują m.in. grążel żółty, grzybienie białe i pałka wąskolistna. Poziom wód notuje spore wahania. Od strony północnej duży płat roślinności kserotermicznej.
W pobliżu jeziora stoi gajówka Podgaj. Dostęp do akwenu trudny - nie prowadzą tutaj żadne szlaki turystyczne.

</doc>
<doc id="2792404" url="https://pl.wikipedia.org/wiki?curid=2792404" title="Mistrzostwa Świata w Półmaratonie 2012 – bieg kobiet">
Mistrzostwa Świata w Półmaratonie 2012 – bieg kobiet

Bieg kobiet – jedna z konkurencji rozegranych podczas mistrzostw świata w półmaratonie w Kawarnie. Do rywalizacji zgłoszono 67 zawodniczek, które reprezentowały 33 państwa. Biegaczki miały do pokonania cztery okrążenia trasy, z których pierwsze trzy liczyły 5 kilometrów, a ostatnie 6,0975 km.

</doc>
<doc id="2792407" url="https://pl.wikipedia.org/wiki?curid=2792407" title="Jan Pronk">
Jan Pronk

Jan Pronk (ur. 19 października 1918 w Den Helder, zm. 15 marca 2016 w Egmond) – holenderski kolarz torowy, pięciokrotny medalista mistrzostw świata.
Kariera.
Pierwszy sukces w karierze Jan Pronk osiągnął w 1947 roku, kiedy zdobył brązowy medal w wyścigu ze startu zatrzymanego zawodowców podczas mistrzostw świata w Paryżu. W zawodach tych wyprzedzili go jedynie dwaj Francuzi: Raoul Lesueur i Jean-Jacques Lamboley. Na rozgrywanych dwa lata później mistrzostwach świata w Kopenhadze był drugi w tej samej konkurencji, ulegając tylko Włochowi Elii Frosio. Srebrne medale zdobył również podczas mistrzostw w Liège w 1950 roku i mistrzostw w Kolonii w 1954 roku, a na mistrzostwach w Mediolanie w 1951 roku Holender zdobył swój jedyny złoty medal. Ponadto Pronk wielokrotnie zdobywał medale torowych mistrzostw Holandii w swej koronnej konkurencji, w tym osiem złotych. Nigdy nie wystartował na igrzyskach olimpijskich.

</doc>
<doc id="2792409" url="https://pl.wikipedia.org/wiki?curid=2792409" title="Jezioro Szreniawskie">
Jezioro Szreniawskie

 
Jezioro Szreniawskie – jezioro zlokalizowane w gminie Komorniki, na Pojezierzu Poznańskim, na terenie otuliny Wielkopolskiego Parku Narodowego. Powierzchnia jeziora wynosi 1,8 ha. Misa wydłużona na osi południkowej.
Akwen położony około 500 m na zachód od Szreniawy, na terenach rolniczych. W pobliżu przebiega droga krajowa nr 5 i linia kolejowa Poznań-Wolsztyn.

</doc>
<doc id="2792410" url="https://pl.wikipedia.org/wiki?curid=2792410" title="Tales From The Lush Attic">
Tales From The Lush Attic

Tales From The Lush Attic – drugi, (licząc wydany tylko na kasecie magnetofonowej Seven Stories into Eight) album studyjny brytyjskiego, neoprogresywnego zespołu IQ, wydany w 1983 roku.
Obok debiutanckiego albumu Marillionu, jest uważany za pionierski album rocka neoprogresywnego. Swoją budową (długa suita rozciągnięta na całą stronę płyty analogowej i kilka krótszych piosenek po drugiej stronie) nawiązuje do klasycznych dzieł rocka progresywnego.
Reedycja albumu z 2006-tego roku zawiera dodatkowy utwór. Jest on podpisany jako utwór trwający 5:12, lecz tak naprawdę ma długość 10:12 i zawiera ukryty utwór, krótkie, bezimienne egzotyczne nagranie.

</doc>
<doc id="2792414" url="https://pl.wikipedia.org/wiki?curid=2792414" title="Phillip Island (Norfolk)">
Phillip Island (Norfolk)

Phillip Island – mała niezamieszkała wyspa, położona ok. 6 km na południe od wybrzeży wyspy Norfolk w południowo-zachodniej części Oceanu Spokojnego. Wyspa została nazwana w 1788 przez Philipa Gidleya Kinga na cześć pierwszego gubernatora Nowej Południowej Walii Arthura Phillipa. Wyspa Phillip jest częścią australijskiego terytorium Norfolk i wchodzi w skład obszaru chronionego Norfolk Island National Park. Powierzchnia Phillip Island wynosi 190 hektarów, rozciąga się na długości ok. 2,1 km ze wschodu na zachód i ok. 1,95 km z północy na południe, z najwyższym punktem, Jacky Jacky, wznoszącym się na 280 m n.p.m.

</doc>
<doc id="2792421" url="https://pl.wikipedia.org/wiki?curid=2792421" title="Marian Korejwo">
Marian Korejwo

Marian Korejwo ps. „Milimetr” (ur. 1920 w Wilnie; zm. 4 czerwca 2000 w Gdańsku) – partyzant Armii Krajowej, dowódca plutonu w 3 Wileńskiej Brygadzie AK; kawaler Orderu Virtuti Militari.
Wieloletni prezes Gdańskiego Środowiska Żołnierzy Armii Krajowej Okręgu Wileńskiego.
Życiorys.
W Wilnie ukończył szkołę powszechną, a następnie Państwową Szkołę Techniczną im. Józefa Piłsudskiego – Wydział Elektryczny.
W 1939 roku wstąpił do Związku Walki Zbrojnej. Służył w 3 Brygadzie „Szczerbca”.
Po wojnie ukończył Politechnikę Gdańską. Na emeryturę przeszedł w 1979 roku. Był jednym z inicjatorów tablicy – epitafium poległych żołnierzy 3 Brygady. Jest autorem książki "„Moje ścieżki partyzanckie”" i współautorem książki „Szczerbcowa Brygada”

</doc>
<doc id="2792422" url="https://pl.wikipedia.org/wiki?curid=2792422" title="Joe Bunker">
Joe Bunker

Joe Bunker (ur. 7 kwietnia 1930 w Londynie) – brytyjski kolarz torowy, brązowy medalista mistrzostw świata.
Kariera.
Największy sukces w karierze Joe Bunker osiągnął w 1954 roku, kiedy zdobył brązowy medal w wyścigu ze startu zatrzymanego zawodowców podczas mistrzostw świata w Kolonii. W zawodach tych wyprzedzili go jedynie Belg Adolph Verschueren i Holender Jan Pronk. Był to jedyny medal wywalczony przez Bunkera na międzynarodowej imprezie tej rangi. Był to równocześnie pierwszy medal dla Wielkiej Brytanii w tej konkurencji od 1898 roku i ostatni wywalczony przez reprezentanta tego kraju (aż do 1994 roku, kiedy konkurencję tą usunięto z programu MŚ). Nigdy nie wystartował na igrzyskach olimpijskich.

</doc>
<doc id="2792424" url="https://pl.wikipedia.org/wiki?curid=2792424" title="Lekkoatletyka na Letnich Igrzyskach Olimpijskich 2012 - sztafeta 4 x 100 m kobiet">
Lekkoatletyka na Letnich Igrzyskach Olimpijskich 2012 - sztafeta 4 x 100 m kobiet



</doc>
<doc id="2792429" url="https://pl.wikipedia.org/wiki?curid=2792429" title="Stuart Kennedy">
Stuart Kennedy

Stuart Robert Kennedy (ur. 31 maja 1953 w Grangemouth) – szkocki piłkarz występujący podczas kariery na pozycji obrońcy.
Kariera klubowa.
Stuart Kennedy zawodową karierę rozpoczął w 1971 roku w drugoligowym szkockim klubie Falkirk. Większość swojej kariery spędził w Aberdeen, w którym grał w latach 1976-1983. Z Aberdeen zdobył mistrzostwo Szkocji w 1980, dwukrotnie Puchar Szkocji w 1982 i 1983 oraz Pucharu Ligi Szkockiej w 1977. Na arenie międzynarodowej odniósł największy sukces w historii klubu - Puchar Zdobywców Pucharów w 1983, Kennedy jednak nie wystąpił w finale z Realem Madryt.
Kariera reprezentacyjna.
W reprezentacji Szkocji Kennedy zadebiutował 22 lutego 1978 w wygranym 2-1 towarzyskim meczu z Bułgarią. W tym samym roku został powołany do kadry na Mistrzostwa Świata. Na Mundialu w Argentynie wystąpił w meczach z Peru i Holandią. Ostatni raz w reprezentacji wystąpił 18 listopada 1981 w przegranym 1-2 meczu eliminacji Mistrzostwa Świata 1982 z Portugalią. Ogółem w reprezentacji rozegrał 8 meczów.

</doc>
<doc id="2792430" url="https://pl.wikipedia.org/wiki?curid=2792430" title="Cerkiew Stryteńska w Kijowie">
Cerkiew Stryteńska w Kijowie



</doc>
<doc id="2792434" url="https://pl.wikipedia.org/wiki?curid=2792434" title="Michał Chrapek">
Michał Chrapek

Michał Chrapek (ur. 3 kwietnia 1992 w Jaworznie) – polski piłkarz występujący na pozycji pomocnika w polskim klubie Piast Gliwice.
Kariera klubowa.
Początki.
Chrapek zaczął trenować piłkę nożną w wieku siedmiu lat i grał przez trzy lata w zespole Ogniska Pracy Pozaszkolnej w Jaworznie. Grał tam na pozycji prawego obrońcy. Następnie trafił do Victorii Jaworzno. Występował w tym klubie na pozycji środkowego pomocnika. Grając w drużynie trampkarzy Victorii pełnił funkcję kapitana zespołu.
Wisła Kraków.
W 2007 został zawodnikiem Wisły Kraków, w której zaczął występować w drużynach juniorskich. W sezonie 2007/2008 zdobył z drużyną juniorów młodszych trenowanych przez Kazimierza Moskala mistrzostwo Małopolski. Grając w juniorach Wisły trafił do reprezentacji Małopolskiego Związku Piłki Nożnej rocznika 1992. Z reprezentacją zdobył tytuł Mistrza Polski oraz Puchar im. K. Deyny podczas Turnieju Finałowego rozgrywanego w Więcborku. W finałowym meczu z Mazowieckim ZPN Chrapek zdobył dwie bramki.
W listopadzie 2008 został zaproszony przez trenera pierwszego zespołu Wisły Macieja Skorżę na treningi seniorskiej drużyny. Z pierwszą drużyną trenował do końca roku. W lutym 2009 roku pojechał z drużyną na zgrupowanie do Hiszpanii. 15 marca 2009 roku zagrał swój pierwszy mecz w młodej drużynie Wisły, w rozgrywkach Młodej Ekstraklasy. W lipcu został włączony do kadry pierwszego zespołu Wisły. W Ekstraklasie zadebiutował 11 grudnia, w spotkaniu z Zagłębiem Lubin.
W sezonie 2011/2012 był wypożyczony do Kolejarza Stróże, gdzie zagrał w 30 meczach w pierwszej lidze, za każdym razem w podstawowym składzie zespołu i strzelił 3 bramki.
Kariera reprezentacyjna.
Chrapek występował w juniorskich reprezentacjach Polski od U-17 do U-19. W sierpniu 2008 zagrał w barwach reprezentacji Polski U-17 we wszystkich trzech meczach pierwszej rundy eliminacyjnej do Mistrzostwa Europy U-17 w Niemczech, z Czarnogórą, Bułgarią i Azerbejdżanem. W każdym z tych meczów pojawiał się na boisku jako zmiennik. Polacy zajęli pierwsze miejsce w grupie i awansowali do drugiej rundy eliminacyjnej. Chrapek zagrał tam w meczach ze Słowenią oraz Szwajcarią w pierwszym składzie reprezentacji. Ostatecznie Polacy zajęli drugie miejsce w swojej grupie i nie awansowali do turnieju finałowego. W sierpniu 2009 Chrapek wystąpił w barwach reprezentacji Polski U-18 w dwóch towarzyskich meczach z reprezentacją Szwajcarii. 16 września po raz pierwszy zagrał w reprezentacji Polski U-19, w towarzyskim meczu z Grecją.

</doc>
<doc id="2792439" url="https://pl.wikipedia.org/wiki?curid=2792439" title="Siergiej Iwanowicz Kisielew">
Siergiej Iwanowicz Kisielew



</doc>
<doc id="2792441" url="https://pl.wikipedia.org/wiki?curid=2792441" title="Mistrzostwa Świata w Półmaratonie 2012 – bieg mężczyzn">
Mistrzostwa Świata w Półmaratonie 2012 – bieg mężczyzn

Bieg mężczyzn – jedna z konkurencji rozegranych podczas mistrzostw świata w półmaratonie w Kawarnie. Do rywalizacji zgłoszono 112 zawodników, którzy reprezentowali 44 państwa. Biegacze mieli do pokonania cztery okrążenia trasy, z których pierwsze trzy liczyły 5 kilometrów, a ostatnie 6,0975 km.

</doc>
<doc id="2792444" url="https://pl.wikipedia.org/wiki?curid=2792444" title="HC Poruba">
HC Poruba

HC Poruba – czeski klub hokejowy z siedzibą w Ostrawie. Nazwa klubu pochodzi od dzielnicy miasta - Poruba.

</doc>
<doc id="2792446" url="https://pl.wikipedia.org/wiki?curid=2792446" title="Józef August Iliński">
Józef August Iliński

Józef August Iliński (ur. 18 sierpnia 1766 w Romanowie - zm. 21 lutego 1844 w Petersburgu) – polski poseł w 1791, szef pułku grenadierów w 1788, generał major od 1788, generał lejtnant od 1793 i generał inspektor wojsk koronnych w 1792, rosyjski szambelan od 1793, tajny radca i senator od 1797, hrabia cesarstwa od 1779.
Był bratem Janusza Stanisława. Członek Towarzystwa Przyjaciół 3 Maja Ponieważ w tragicznych dla Polski latach 1792–1796 reprezentował politykę podporządkowania się Rosji na gruncie zachowania narodowości polskiej, uważany był za karierowicza i zdrajcę. W 1795 r. gubernialny urząd wołyński zajął mu część dóbr z Żytomierzem. W 1796 r. wybrany marszałkiem szlachty pow. cudnowskiego, a także żytomierskiego, a następnie marszałkiem guberni izjasławskiej, a potem wołyńskiej. W l. 1800 i 1807 przeprowadził rewizję przyłączonych guberni zachodnich – na jego wniosek utrzymano dawną procedurę sądową i administrację. Nadinspektor guberni kijowskiej, podolskiej i wołyńskiej.
W 1789 roku został kawalerem Orderu Świętego Stanisława, w 1792 roku odznaczony Orderem Orła Białego, w 1796 roku odznaczony rosyjskim Orderem Świętego Aleksandra Newskiego, posiadacz Orderu św. Włodzimierza, Orderu św. Anny, Orderu Orła Czerwonego, Orderu św. Huberta, Orderu Lwa Złotego I klasy, kawaler od 1797, komandor od 1800 i w końcu baliw Zakonu Maltańskiego.

</doc>
<doc id="2792447" url="https://pl.wikipedia.org/wiki?curid=2792447" title="Hieroteusz (Malicki)">
Hieroteusz (Malicki)

Hieroteusz, imię świeckie Joannikij Malicki (ur. 1727 na Czernihowszczyźnie, zm. 2 września 1799) – biskup Rosyjskiego Kościoła Prawosławnego. 
Ukończył seminarium duchowne w Woroneżu, po czym został w nim zatrudniony jako wykładowca, następnie kaznodzieja i prefekt. Następnie ukończył Akademię Słowiańsko-Grecko-Łacińską w Moskwie. W 1758 złożył wieczyste śluby mnisze. W 1762 został przełożonym monasteru Narodzenia Matki Bożej w Domnicy. Po dziesięciu latach został przeniesiony do monasteru św. św. Borysa i Gleba w Czernihowie, gdzie objął analogiczne obowiązki. W 1774 został archimandrytą i przełożonym Jeleckiego Monasteru Zaśnięcia Matki Bożej w Czernihowie. W 1786 został dodatkowo rektorem seminarium duchownego w Czernihowie. 
6 grudnia 1788 przyjął chirotonię biskupią i został biskupem czernihowskim i nieżyńskim. Osiem lat później Świątobliwy Synod Rządzący mianował go metropolitą kijowskim i włączył w skład swoich stałych członków. W Kijowie okazał się zdolnym administratorem, działał także na rzecz poprawy moralnego i umysłowego poziomu duchowieństwa, opiekował się Akademią Mohylańską. Zmarł w 1799 i został pochowany w soborze Mądrości Bożej w Kijowie.
Był ostatnim hierarchą pochodzenia ukraińskiego pełniącym urząd metropolity kijowskiego po włączeniu metropolii kijowskiej do Patriarchatu Moskiewskiego. Po jego śmierci urząd ten objął duchowny pochodzący z Mołdawii, po nim zaś do 1921 katedrę tę obejmowali wyłącznie Rosjani.

</doc>
<doc id="2792455" url="https://pl.wikipedia.org/wiki?curid=2792455" title="Wiktor Iwanowski">
Wiktor Iwanowski

Wiktor Iwanowski ps. "Szpak" (ur. 16 kwietnia 1925 w Wilnie, zm. 13 września 2014 w Szczecinie) – żołnierz 7 Brygady „Wilhelma” w Armii Krajowej, po II wojnie światowej – profesor Uniwersytetu Szczecińskiego (dr hab.). Twórca sferosomatografu określającego krzywizny kręgosłupa. Trener pływania.
Życiorys.
Urodził się w Wilnie jako syn Justyna i Zenaidy Iwanowskich. W chwili wybuchu wojny (rok 1939) miał 14 lat. Przysięgę Armii Krajowej złożył 15 sierpnia 1943 roku przed por. Henrykiem Dytzem ps. „Lot”. Został przydzielony do drużyny dywersyjno-szturmowej, a 9 kwietnia 1944 roku oddelegowany do 7 Brygady AK „Wilhelma”. Walczył u „Szczęsnego” w drużynie Edwarda Kroiła, a następnie przeszedł do brygady „Gozdawy”. Po zaginięciu por. Jerzego Rożałowskiego („Gozdawy”) wrócił do 7 Brygady; otrzymał przydział do drużyny „Karlika” w 3 plutonie „Szczęsnego”.
Po rozbrojeniu wileńskiej partyzantki przez wojska NKWD 18 lipca 1944 roku został aresztowany i zesłany do Miednik. W obozie internowania przebywał do 28 lipca. Następnie wywieziony do Kaługi. Tu zasłynął z wykonywania drobnych pamiątek i obozowych szkiców. We wrześniu został skierowany do III batalionu roboczego. Pracował w lesie w okolicach Sieredniaki, skąd 15 sierpnia 1945 roku uciekł. W latach 1946–47 był członkiem Związku Młodzieży Demokratycznej.
Po powrocie do Polski kontynuował naukę. Studiował początkowo na Politechnice Wrocławskiej a potem w Wyższej Szkole Wychowania Fizycznego we Wrocławiu. W latach 1946–1952 był instruktorem pływania w AZS we Wrocławiu. Po ukończeniu studiów w 1952 roku, skierowany do Dzierżoniowa, gdzie w Technikum Radiotechnicznym uczył wychowania fizycznego. W latach 1953–54 uczył też w Liceum Ogólnokształcącym w Bielawie. W 1954 roku założył i do 1962 roku był dyrektorem Młodzieżowej Szkoły Sportowej przy Zrzeszeniu Sportowym „Włókniarz” w Dzierżoniowie. W 1962 roku powrócił już jako adiunkt do Wyższej Szkoły Wychowania Fizycznego we Wrocławiu. W roku 1967 uzyskał stopień doktora. W 1980 roku przeszedł do Akademii Wychowania Fizycznego w Poznaniu i objął stanowisko kierownika Zakładu Pływania w Filii AWF w Gorzowie Wielkopolskim. W 1985 roku, będąc już na emeryturze otrzymał stanowisko nauczyciela akademickiego i pracował jako kierownik zakładu Wychowania Zdrowotnego w Instytucie Kultury Fizycznej. W roku 1987 został habilitowany, otrzymał stanowisko profesora i pracował jako kierownik Zakładu Pływania na Uniwersytecie Szczecińskim. Zajmował się problemami fizjologicznych krzywizn kręgosłupa człowieka, w tym skoliozą i skutecznością jej leczenia metodą pływania korekcyjno-leczniczego. W 2001 roku zaprzestał pracy zawodowej.
Równocześnie nie tracił kontaktu ze środowiskiem byłych AK-owców. Uczestniczył we wszystkich Zjazdach Żołnierzy Kresowych i opracowywał sprawozdania z ich przebiegu; napisał swoje wspomnienia i opublikował je w książce „Wilno Ojczyzno Moja”.
Wśród uczniów szkół średnich Szczecina i wśród młodych żołnierzy szczecińskiego garnizonu prowadził „żywe lekcje historii”
W okresie aktywności zawodowej i na emeryturze pracował społecznie. Był członkiem Zarządu Okręgowego Związku Pływackiego, Głównej Komisji Rewizyjnej AZS, członkiem PTTK, wiceprzewodniczącym Towarzystwa Walki z Kalectwem, członkiem Związku Nauczycielstwa Polskiego, Związku Osadników Wojskowych na Ziemiach Odzyskanych, Polskiego Związku Filatelistów, wiceprzewodniczący koła ZBOWiD Wrocław–Leśnica. Jego hobby to rzeźbienie w drewnie.

</doc>
<doc id="2792456" url="https://pl.wikipedia.org/wiki?curid=2792456" title="Haloperidol">
Haloperidol



</doc>
<doc id="2792461" url="https://pl.wikipedia.org/wiki?curid=2792461" title="Dominik Furman">
Dominik Furman

Dominik Furman (ur. 6 lipca 1992 w Szydłowcu) – polski piłkarz występujący na pozycji pomocnika w polskim klubie Wisła Płock, reprezentant Polski.
Kariera klubowa.
Furman rozpoczął karierę w Szydłowiance Szydłowiec, skąd na początku 2006 przeszedł do Legii Warszawa. W barwach pierwszego zespołu zadebiutował w drugiej połowie sezonu 2011/2012.
16 stycznia 2014 został oficjalnie zawodnikiem francuskiego klubu Toulouse FC.
16 stycznia 2015 powrócił do Legii Warszawa w ramach półrocznego wypożyczenia z Tuluzy, które z końcem sezonu 2014/2015 zostało przedłużone na kolejny.
25 stycznia 2016 wypożyczenie Furmana do Legii zostało skrócone i zawodnik powrócił do francuskiego klubu Toulouse FC występującego w Ligue 1.
W lutym 2016 został wypożyczony do Hellasu Werona z opcją pierwokupu.
13 czerwca 2016 został wypożyczony do Wisły Płock z opcją pierwokupu. 
17 czerwca 2017 został podpisał trzyletni kontrakt w Wisłą Płock. Z klubu tego odszedł po zakończeniu umowy, 31 lipca 2020 roku. 20 sierpnia tego samego roku przeniósł się do tureckiego klubu Gençlerbirliği SK
Kariera reprezentacyjna.
Ma za sobą grę w reprezentacji Polski do lat 20, zaś pod koniec 2012 zadebiutował w seniorskiej reprezentacji Polski.

</doc>
<doc id="2792462" url="https://pl.wikipedia.org/wiki?curid=2792462" title="BMW X3 Cross Country">
BMW X3 Cross Country

BMW X3 Cross Country t. BMW X3 CC – rajdowy samochód terenowy skonstruowany na bazie BMW X3 w 2005 przez niemiecką firmę X-raid z Treburu w kooperacji z austriackimi Magna Steyr z Grazu oraz dostawcą silników BMW Motoren GmbH ze Steyr.

</doc>
<doc id="2792463" url="https://pl.wikipedia.org/wiki?curid=2792463" title="Patrik Valčák">
Patrik Valčák

Patrik Valčák (ur. 16 grudnia 1984 w Ostrawie) – czeski hokeista.
Kariera klubowa.
W sezonie 2012/2013 zawodnik Cracovii. Od września 2013 zawodnik HC Vítkovice (wraz z nim do klubu trafił były gracz Cracovii, Martin Dudáš). Od lipca 2014 ponownie zawodnik Cracovii. Od stycznia 2015 zawodnik amerykańskiego klubu Allen Americans w lidze ECHL (wraz z nim jego rodak, Josef Fojtík, z którym razem występowali wcześniej w Cracovii). Od września 2015 zawodnik angielskiej drużyny Manchester Storm w brytyjskich rozgrywkach Elite Ice Hockey League. W sezonie 2018/2019 nie grał, a w styczniu 2020 przeszedł do angielskiego klubu Leeds Chiefs

</doc>
<doc id="2792464" url="https://pl.wikipedia.org/wiki?curid=2792464" title="Sergei Bagaṗš'">
Sergei Bagaṗš'



</doc>
<doc id="2792465" url="https://pl.wikipedia.org/wiki?curid=2792465" title="Troy Tulowitzki">
Troy Tulowitzki

Troy Trevor Tulowitzki (ur. 10 października 1984) – amerykański baseballista, który występował na pozycji łącznika.
Przebieg kariery.
Tulowitzki studiował na Long Beach State University, gdzie grał w drużynie uniwersyteckiej Long Beach State 49ers przez trzy sezony. W 2005 roku został wybrany w drafcie w 1. rundzie z numerem siódmym przez Colorado Rockies i początkowo występował w klubach farmerskich tego zespołu, między innymi w Modesto Nuts i Tulsa Drillers. W Major League Baseball zadebiutował 30 sierpnia 2006 roku w meczu przeciwko New York Mets. W 2007 w głosowaniu do nagrody MLB Rookie of the Year Award w National League, zajął drugie miejsce za Ryanem Braunem z Milwaukee Brewers.
10 sierpnia 2009 w spotkaniu z Chicago Cubs zaliczył cycle jako piąty zawodnik Colorado Rockies w historii. W tym samym sezonie w głosowaniu na najbardziej wartościowego zawodnika zajął piąte miejsce. W lipcu 2010 po raz pierwszy w karierze wybrano go do Meczu Gwiazd, jednak nie wystąpił z powodu kontuzji; zastąpił go José Reyes z New York Mets. W listopadzie 2010 roku podpisał nowy sześcioletni kontrakt wart 120 milionów dolarów. 3 maja 2014 w meczu przeciwko New York Mets zaliczył 1000. odbicie w MLB.
28 lipca 2015 w ramach wymiany zawodników przeszedł do Toronto Blue Jays. 28 lipca 2017 w meczu przeciwko Los Angeles Angels doznał skręcenia prawej kostki podczas próby zdobycia pierwszej bazy. Kontuzja wykluczyła go z gry również w sezonie 2018. W styczniu 2019 został zawodnikiem New York Yankees. 25 lipca 2019 ogłosił zakończenie swojej zawodniczej kariery.
Przypisy.
 

</doc>
<doc id="2792466" url="https://pl.wikipedia.org/wiki?curid=2792466" title="Kalejca">
Kalejca

Kalejca (bułg. "Калейца") – wieś w północnej Bułgarii, w obwodzie Łowecz, w gminie Trojan.
Geografia.
Miejscowość znajduje się 7 km od Trojanu i 35 km od Łoweczu, nad Komanską rzeką (dopływ Osymu).
Około 2 km od wsi znajduje się wodospad Łopusznica o wysokości 8 metrów.

</doc>
<doc id="2792467" url="https://pl.wikipedia.org/wiki?curid=2792467" title="Petr Dvořák">
Petr Dvořák

Petr Dvořák (ur. 11 października 1983 w Rožnov pod Radhoštěm) – czeski hokeista.
Kariera.
W barwach Czech uczestniczył w turnieju mistrzostw świata juniorów do lat 20 w 2003.

</doc>
<doc id="2792468" url="https://pl.wikipedia.org/wiki?curid=2792468" title="Marian Heitzman">
Marian Heitzman

Marian Heitzman (ur. 20 października 1899 w Brodach - zm. 18 listopada 1964 w Saint Paul), polski filozof i historyk filozofii w stopniu doktora habilitowanego. Docent na Wydziale Filozoficznym Uniwersytetu Jagiellońskiego. Znawca filozofii europejskiej doby Renesansu. Adiunkt w Seminarium Filozoficznym UJ. Na uchodźstwie profesor McGill University w Montrealu i University of St. Thomas w Saint Paul w Minnesocie.
Życiorys.
Syn Henryka i Kazimiery z Szaynów. Od 1928 studia w ramach Seminarium Filozoficznym Uniwersytetu Jagiellońskiego. Wykładowca w Wyższym Studium Handlowym w Krakowie. Przed wyborami do Rady Miasta Krakowa z 1938 został członkiem komitetu Polskiego Bloku Katolickiego. Po agresji III Rzeszy na Polskę od 5 września 1939 w Wojsku Polskim, po agresji ZSRR na uchodźstwie, w Polskich Siłach Zbrojnych na Zachodzie. Kierownik Wydziału Politycznego Ministerstwa Spraw Wojskowych w Rządzie RP na uchodźstwie. Po układzie Sikorski-Majski attaché w Ambasadzie RP w Kujbyszewie, nadzorował delegatury terenowe ambasady w ZSRR, delegat Ambasady w Samarkandzie (1942), zbierał materiały dotyczące oficerów zaginionych w 1940, ofiar zbrodni katyńskiej. Autor pierwszego raportu w tym zakresie. Wydalony z ZSRR jako "persona non grata" w 1942 wraz z częścią personelu ambasady i jej delegatów okręgowych. 
Po wojnie i demobilizacji pozostał na uchodźstwie. W latach 1945–1947 uczestniczył jako stypendysta w pracach sekcji filozoficznej Oxford Summer School. Następnie na emigracji w Kanadzie i Stanach Zjednoczonych. Profesor McGill University w Montrealu i University of St. Thomas w Saint Paul w Minnesocie. Członek założyciel Polskiego Towarzystwa Naukowego na Obczyźnie (1950).
Zmarł w Saint Paul i tam też jest pochowany.
Członek korporacji Akropolia, filister honorowy korporacji Arcadia.

</doc>
<doc id="2792469" url="https://pl.wikipedia.org/wiki?curid=2792469" title="John William Bosley">
John William Bosley



</doc>
<doc id="2792470" url="https://pl.wikipedia.org/wiki?curid=2792470" title="DJ Dag">
DJ Dag

DJ Dag (właściwie Dag Lerner, ur. w 1960 w Mörfelden-Walldorf, Niemcy) - niemiecki DJ, producent muzyczny, muzyk trance.

</doc>
<doc id="2792471" url="https://pl.wikipedia.org/wiki?curid=2792471" title="Kościół św. Michała Archanioła w Połajewie">
Kościół św. Michała Archanioła w Połajewie

Kościół św. Michała Archanioła w Połajewie – zabytkowy kościół we wsi Połajewo, w powiecie czarnkowsko-trzcianeckim, w województwie wielkopolskim.
Kościół pw. św. Michała Archanioła w Połajewie wzniesiono w latach 1773-1780 w neobarokowym stylu na miejscu dawnego, drewnianego kościoła, dzięki staraniom ówczesnego proboszcza, Jana Antoniego Sawickiego. Jest to świątynia o sklepieniu kolebkowym, trójnawowa. Wnętrze zdobią, m.in. renesansowy tryptyk Mateusza Kossiora z 1572 roku, wczesnobarokowe rzeźby świętych Katarzyny i Barbary z ok. 1620 r., rzeźba św. Józefa, a także obrazy: Jana Pawła II, "Narodzenie Pana Jezusa", Najświętszego Serca Pana Jezusa, św. Jana Chrzciciela oraz papieża Piusa VI. W kościele znajdują się dziewiętnastowieczne organy, które w 1873 roku zdobyły medal na wystawie światowej w Wiedniu. Ołtarz i ambona współczesne, pochodzą z lat pięćdziesiątych XX wieku. Kościelna wieża pochodzi z 1907 roku, a w niej znajduje się dzwon "Święty Michał", ufundowany przez proboszcza Jana George'a. Dzwon, który podczas II wojny światowej został wywieziony do Niemiec, powrócił do połajewskiego kościoła w latach pięćdziesiątych.Przed kościołem stoi granitowy pomnik pochodzącego z Połajewa arcybiskupa Walentego Dymka. Na przykościelnym cmentarzu znajdują się dwie zabytkowe kaplice z początku XX wieku.W okresie II wojny światowej kościół był zamknięty dla wiernych. Msze mogły odbywać się wyłącznie w niedziele. Kościół należy do dekanatu czarnkowskiego archidiecezji poznańskiej.

</doc>
<doc id="2792472" url="https://pl.wikipedia.org/wiki?curid=2792472" title="Josef Fojtík">
Josef Fojtík

Josef Fojtík (ur. 11 września 1984 w Kopřivnicy) – czeski hokeista.
Jego brat Jakub (ur. 1987) także został hokeistą.
Kariera.
Od sezonu 2012/2013 zawodnik Cracovii. We wrześniu 2013 przedłużył umowę z klubem. W listopadzie 2013 umowa została rozwiązana. Od sierpnia 2014 ponownie zawodnik Cracovii. Od stycznia 2015 zawodnik amerykańskiego klubu Allen Americans (wraz z nim jego rodak, Patrik Valčák, z którym razem występowali wcześniej w Cracovii). Został zwolniony w marcu 2015. Od października 2015 ponownie zawodnik austriackiego SV Silz Bulls. Od połowy 2016 zawodnik HC Bobři Valašské Meziříčí. Od czerwca 2017 zawodnik klubu z Poruby. Po sezonie 2018/2019 (w którym był wypożyczany) odszedł z klubu, po czym zakończył karierę.

</doc>
<doc id="2792476" url="https://pl.wikipedia.org/wiki?curid=2792476" title="Kultura fatianowska">
Kultura fatianowska

Kultura fatianowska – kultura archeologiczna neolityczna rozwijająca się w centralnej części Europy Wschodniej począwszy od III tysiąclecia p.n.e.
Znana jest z grobów odkrytych w dolinach Oki i Wołgi, stanowisko eponimiczne w Fatianowie (k. Jarosławla) odkryto w 1875.
Zaliczana jest do europejskich kultur ceramiki sznurowej, tym charakterystycznym sposobem (oraz nacięciami) zdobiono amfory o kolistym brzuścu i wazy z wysoką szyjką.
Brak osad tej kultury, ludność trudniła się hodowlą (bydła, owiec, świń i koni). Zmarłych chowano na prawym boku z podgiętymi nogami, bogato wyposażano w topory bojowe z gładzonego kamienia, potem miedzi i brązu.
Brak powiązań z innymi kulturami neolitycznymi tego rejonu wskazuje na przybycie półkoczowniczych twórców tej kultury z innych terenów.
Najdalej wysuniętym na wschód składnikiem kultury fatianowskiej, uważanym czasem za odrębną kulturę, jest grupa bałanowska (nazwa od cmentarzyska Bałanowo w Republice Czuwaskiej) datowana od przełomu III/II tys. p.n.e. do I tys. p.n.e. Znane są długotrwałe osady tej grupy z drewnianymi, prostokątnymi domami. Cmentarzyska początkowo płaskie, potem kurhanowe. Podstawą gospodarki była dobrze rozwinięta hodowla i rolnictwo.

</doc>
<doc id="2792477" url="https://pl.wikipedia.org/wiki?curid=2792477" title="Martin Dudaš">
Martin Dudaš



</doc>
<doc id="2792481" url="https://pl.wikipedia.org/wiki?curid=2792481" title="Głożyna cierń Chrystusa">
Głożyna cierń Chrystusa

Głożyna cierń Chrystusa ("Ziziphus spina-christi" (L.) Willd.) – gatunek wiecznie zielonego drzewa z rodziny szakłakowatych. Występuje w północno-wschodniej i wschodniej Afryce (Egipt, Etiopia, Somalia, Sudan, Kenia), na Półwyspie Arabskim (Arabia Saudyjska, Jemen, Oman), Półwyspie Indyjskim (Indie, Pakistan) i w Azji Zachodniej (półwysep Synaj, Irak, Iran, Izrael, Jordania, Syria, Liban, Afganistan). Jest uprawiany w wielu krajach świata. Roślina ta brana jest pod uwagę jako materiał, z którego wykonano koronę cierniową Jezusa Chrystusa. Stąd pochodzi nazwa epitetu gatunkowego rośliny.
Biologia i ekologia.
Preferuje brzegi stawów, rzek i wód gruntowych oraz wadi, ale jest rośliną odporną na suszę i upały, rośnie także na obszarach pustynnych, w których średnia roczna ilość opadów nie przekracza 100 mm. Ma rozległy system korzeniowy i gromadzi pewną ilość wody, tak że może wytrzymać przez długi okres bez opadów. Tworzy trudne do przejścia, kolczaste zarośla. Wytrzymuje nocne przymrozki oraz dosyć duże zasolenie gleby. W górach sięga do wysokości 2000 m.
Udział w kulturze.
Głożyna cierń Chrystusa występuje w Biblii i to w trzech wątkach. Pierwszym jest przypowieść Jotama o drzewach, które spośród siebie wybierały króla (Księga Sędziów 9,14-15). Według izraelskich znawców roślin biblijnych drzewo opisane w Biblii hebrajskim słowem "'āṭāḍ" to właśnie głożyna cierń Chrystusa. Znajomość wydarzeń historycznych i cech tego drzewa pozwala zrozumieć sens przypowieści Jotama. Potężne drzewo głożyny góruje nad innymi, miejscowymi gatunkami drzew, jego mało smaczne owoce i ciernie oznaczają złe uczynki Abimeleka, a samo drzewo jest jak Abimelek niebezpieczne dla tych, którzy chcieliby żyć w jego cieniu; nawet świeże jego gałązki spalają się bardzo gwałtownie. W tradycji chrześcijańskiej utrwaliło się, że z pędów "Zizyphus spina christi" żołnierze wykonali cierniową koronę Jezusa Chrystusa. Jest to prawdopodobne, drzewo to występuje bowiem do dzisiaj w Jerozolimie, a jego młode pędy są wiotkie i łatwo je spleść. Trzecia grupa cytatów, w których może występować ten gatunek drzewa, to spotykane w wielu miejscach Biblii cytaty z ogólnym określeniem “ciernie”.

</doc>
<doc id="2792482" url="https://pl.wikipedia.org/wiki?curid=2792482" title="DJ Tocadisco">
DJ Tocadisco

DJ Tocadisco, właściwie Roman Böer de Garcez (ur. 9 czerwca 1974 w Berlinie) - niemiecki DJ, producent muzyczny, muzyk house.

</doc>
<doc id="2792483" url="https://pl.wikipedia.org/wiki?curid=2792483" title="Jill Stein">
Jill Stein

Jill E. Stein (ur. 14 maja 1950 w Chicago) – amerykańska lekarka i polityk, kandydatka na stanowisko prezydenta Stanów Zjednoczonych w wyborach prezydenckich w 2012 i 2016 roku z ramienia Partii Zielonych.
Życiorys.
Urodziła się w rodzinie amerykańskich Żydów, należącej do North Shore Congregation Israel, reformowanej gminy wyznaniowej żydowskiej w Chicago.
W 1973 ukończyła Harvard College, a w 1979 Harvard Medical School. W latach 1982–2002 wykładała medycynę w Harvard Medical School, a w latach 1982–1990 pracowała w Harwardzie jako internistka. Jest członkinią zarządów Physicians for Social Responsibility oraz Mass Voters for Fair Elections, współpracowała także ze stowarzyszeniem Massachusetts Coalition for Healthy Communities.
Jest współautorką książek poświęconych ekologicznym zagrożeniom zdrowia: ' (2009) oraz ' (2000).
Kandydowała bez powodzenia na gubernatora Massachusetts (w 2002 i 2010). Dwukrotnie była wybierana radną miasta Lexington (w 2005 i 2008).
W 2012 została nominowana na kandydatkę Partii Zielonych na stanowisko prezydenta Stanów Zjednoczonych, przy poparciu Noama Chomsky’ego i Chrisa Hedgesai ponownie w 2016.
Jest żoną lekarza Richarda Rohrera, mają dwóch synów.

</doc>
<doc id="2792488" url="https://pl.wikipedia.org/wiki?curid=2792488" title="Despoina">
Despoina



</doc>
<doc id="2792489" url="https://pl.wikipedia.org/wiki?curid=2792489" title="Józef Kluza">
Józef Kluza

Józef Kluza (ur. 1919 w Zalipiu, zm. 13 lipca 1974 w Lanckoronie) – polski artysta malarz, rysownik, pedagog, wieloletni dyrektor Państwowego Liceum Sztuk Plastycznych w Krakowie, społecznik, prezes Zarządu Okręgu Związku Polskich Artystów Plastyków w Krakowie.
Postać związana z różnymi środowiskami krakowskimi: od artystycznych, jako prezes ZPAP, przez oficjalne związane z kręgiem władzy (był radnym miejskim oraz członkiem Komisji Kultury i Sztuki Rady Miasta Krakowa, należał do rządzącej Polskiej Zjednoczonej Partii Robotniczej), po prywatne kontakty z malarzami, ze światem teatru, filmu czy kabaretu Piwnica pod Baranami.
Życiorys.
Urodził się na Powiślu Dąbrowskim w Zalipiu w rodzinie nauczycielskiej. Studiował na Wydziale Malarstwa Akademii Sztuk Pięknych w Krakowie. Dyplom uzyskał w 1948 w pracowni prof. Zbigniewa Pronaszki.
W latach pięćdziesiątych XX wieku współtworzył formację artystyczną – Grupę MARG (Malarstwo, Architektura, Rzeźba, Grafika). Formację tę współtworzyli: Włodzimierz Buczek, Witold Damasiewicz, Zbigniew Grzybowski, Antoni Hajdecki, Antoni Haska, Włodzimierz Kunz, Marian Malina, Józef Marek, Tadeusz Ostaszewski, Jerzy Panek, Witold Skulicz, Jarosław Sowiński, Józef Szajna, Stanisław Wójtowicz.
Od 1949 podjął pracę pedagogiczną jako nauczyciel malarstwa i rysunku w Państwowym Liceum Sztuk Plastycznych w Krakowie, szkole utworzonej w 1946, której zalążkiem był Państwowy Instytut Sztuk Plastycznych. W latach 1952–1955 był zastępcą dyrektora tej szkoły – Włodzimierza Hodysa, historyka sztuki, profesora krakowskiej ASP.
Od 1955 pełnił funkcję dyrektora Państwowego Liceum Sztuk Plastycznych w Krakowie. Szkoła ta zawdzięcza Kluzie przeniesienie do nowej siedziby przy ulicy Mlaskotów 6, uroczyście otwartej w 1969. Specjalnie na potrzeby szkoły projektant główny Józef Gołąb z zespołem, w skład którego wchodzili: Teresa Lisowska-Gawłowska, Izabella Miczyńska, Zbigniew Jankowski, Bolesław Kapałka, Franciszek Prochal, Bolesław Prosner i Tadeusz Srebrnicki, zaprojektował nowoczesne lokum – gmach główny z rozmieszczonymi wokół atrium pracowniami plastycznymi i salą gimnastyczną, otoczony ogrodem. Państwowe Liceum Sztuk Plastycznych było udaną realizacją architektoniczną, zainspirowaną działalnością Waltera Gropiusa i Bauhausu w Dessau, w tym przemyśleniami Henry’ego Morrisa i ideami Herberta Reada. W nowym budynku, ministerialnym darem zainicjowana została szkolna kolekcja malarstwa współczesnego, poszerzana systematycznie dzięki staraniom Józefa Kluzy. W 2004 galeria ta otrzymała jego imię.
Do grona uczniów Józefa Kluzy należą architekci, malarze, rzeźbiarze, graficy, scenografowie, historycy sztuki oraz aktorzy i reżyserzy, m.in.: Stefan Berdak, Bronisław Chromy, Roman Cieślewicz, Jerzy Leopold Feiner, Ryszard Horowitz, Marian Konieczny, Zofia Kucówna, Adam Macedoński, Roman Polański, Zbigniew Rabsztyn, Franciszek Starowieyski, Jerzy Trela, Mieczysław Voit, Józef Wilkoń.
Znakomitą część swojego życia i sił Józef Kluza poświęcał Państwowemu Liceum Sztuk Plastycznych, ale znajdował też czas na pracę artystyczną i społeczną. Jego inicjatywy przyczyniły się do ożywienia krakowskiego środowiska artystycznego, któremu przez kilka lat przewodził jako prezes Związku Polskich Artystów Plastyków.
, miał kilka wystaw indywidualnych. Był laureatem nagród i wyróżnień.
W 1974 w budynku krakowskiego PLSP miała miejsce Ogólnopolska Wystawa Liceów Plastycznych. Komisarzem tej wystawy był Józef Kluza, co wymagało od niego wielkiego zaangażowania i całorocznego wytężonego wysiłku, ale równocześnie stworzyło możliwość wyeksponowania dorobku oraz poziomu szkoły.
Zmarł 13 lipca 1974 w Lanckoronie nagle na zawał serca.
W macierzystym liceum ustanwiono tablic upamiętniającą jego osobę. Od dnia 13 października 2004 Państwowe Liceum Plastyczne w Krakowie nosi imię dyrektora Józefa Kluzy.
Charakter twórczości.
Artysta poruszał się w sferach tak odległych jak przedmiot, transpozycja, ekspresjonizm abstrakcyjny, art informel, aż po przestrzeń czystej abstrakcji, czerpał z doświadczeń pop artu i nowej figuracji.
W początkowym etapie twórczości Kluzy uwidoczniło się dążenie do swobodnej ekspresji poprzez stosowanie barwnych plam, linii itp., nie poddanych żadnym rygorom kompozycyjnym. Później neofiguratywne działania artysty były w pewnym sensie powrotem do malarstwa figuratywnego, które jednak w sposób świadomy było poddawane różnorodnym deformacjom. Sztuka Kluzy tego okresu miała ścisły związek z egzystencjalistycznym nurtem w filozofii, w myśl którego człowiek jawił się jako jednostka ludzka uwikłana w nieustające poczucie lęku, beznadziei czy niespełnienia. W ostatnim okresie twórczości nawiązał do tych tendencji w sztuce, które zrywały z dominacją abstrakcji i powróciły do sztuki przedstawiającej.

</doc>
<doc id="2792491" url="https://pl.wikipedia.org/wiki?curid=2792491" title="Pałac w Kończycach Wielkich">
Pałac w Kończycach Wielkich

Pałac w Kończycach Wielkich – zabytkowy pałac w stylu francuskiego baroku mieszczący się w Kończycach Wielkich w województwie śląskim, w powiecie cieszyńskim, w gminie Hażlach.
Historia.
Pierwotna siedziba szlachecka w Kończycach Wielkich powstała zapewne na początku XV wieku i wzniesiona została przez Korniców. Następnie wieś była własnością Mniszchów z Kończyc, Karwińskich z Karwiny i Bludowskich z Błędowic. W ręce Wilczków wieś weszła w wyniku małżeństwa Ewy Bludowskiej z Mikołajem Wilczkiem z Dobrej Ziemicy na początku XVII wieku. Nowy właściciel wybudował nowy zamek a obok ufundował drewnianą kaplicę pw. Opatrzności Bożej, w 1776 r. zastąpiona murowaną z fundacji Harasowskich z Harasowa. Z 1806 roku pochodzi najstarszy zachowany wizerunek zamku, posiadał on wówczas dach mansardowy. Od Harasowskich majątek kończycki na początku XIX wieku zakupił Jan Józef Antoni hrabia Larisch von Mönnich. W 1862 w pałacu zasiadł jego wnuk, hrabia Eugeniusz. W 1865 r. ożenił się z Marią hrabianką Deym von Střitež i z tej okazji przebudował zamek w pałac stylizowany na neorenesansową toskańską willę. W 1878 r. zmarła hrabina Maria, a w 1880 r. hrabia Eugeniusz osieracając trzy córki, w tym ośmioletnią Gabrielę, ostatnią właścicielkę pałacu. W 1893 r. wyszła za adiutanta cesarza Feliksa hrabiego von Thuna und Hohensteina, co po raz kolejny przyczyniło się modernizacji pałacu, który otrzymał francuski barokowo-klasycystyczny styl, otoczony krajobrazowym parkiem ze sztucznym stawem. Dama cesarskiego dworu, wielka filantropka, fundatorka jednego z pawilonów Szpitala Śląskiego w Cieszynie, zapisała się w pamięci mieszkańców Kończyc Wielkich jako „Dobra Pani”. W 1945 majątek Gabrieli von Thun und Hohenstein został skonfiskowany przez władze ludowe, które w 1952 r. utworzyły w pałacu państwowy dom dziecka. W 2007 pałac został sprzedany trzem biznesmenom, którzy zamierzali w nim umiejscowić hotel, czego nie zrealizowano i obiekt ponownie został wystawiony na sprzedaż pod koniec 2010 roku.

</doc>
<doc id="2792493" url="https://pl.wikipedia.org/wiki?curid=2792493" title="WSS">
WSS

WSS (ang. "Wide Screen Signaling") – sygnalizacja obrazu wideo. W technologii telewizyjnej WSS jest cyfrowym strumieniem osadzonym w sygnale telewizyjnym opisującym cechy audycji, w szczególności proporcji w obrazie. Może być wykorzystywany przez panoramiczne telewizory, aby przejść do odpowiedniego trybu wyświetlania.
Sygnał jest umieszczony w linii 23 (PAL) oraz linie 20/283 (PAL-M i NTSC) i składa się z 14 bitów informacji wskazujących:

</doc>
<doc id="2792494" url="https://pl.wikipedia.org/wiki?curid=2792494" title="Pavel Szabalin">
Pavel Szabalin



</doc>
<doc id="2792497" url="https://pl.wikipedia.org/wiki?curid=2792497" title="Brzezinka (gromada w powiecie oświęcimskim)">
Brzezinka (gromada w powiecie oświęcimskim)

Brzezinka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Brzezinka z siedzibą GRN w Brzezince utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Pławy, Harmęże i Brzezinka (bez części włączonej do miasta Oświęcim) ze zniesionej gminy Oświęcim w tymże powiecie. Dla gromady ustalono 18 członków gromadzkiej rady narodowej.
30 czerwca 1960 do gromady Brzezinka przyłączono obszar zniesionej gromady Babice.
31 grudnia 1961 do gromady Brzezinka przyłączono obszar zniesionej gromady Rajsko.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2792498" url="https://pl.wikipedia.org/wiki?curid=2792498" title="Osiek (gromada w powiecie oświęcimskim)">
Osiek (gromada w powiecie oświęcimskim)

Osiek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Osiek z siedzibą GRN w Osieku utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Osiek ze zniesionej gminy Osiek w tymże powiecie. Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano gminę Osiek.

</doc>
<doc id="2792500" url="https://pl.wikipedia.org/wiki?curid=2792500" title="Pisarzowice (gromada w powiecie oświęcimskim)">
Pisarzowice (gromada w powiecie oświęcimskim)

Pisarzowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pisarzowice z siedzibą GRN w Pisarzowicach utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Pisarzowice ze zniesionej gminy Wilamowice w tymże powiecie. Dla gromady ustalono 27 członków gromadzkiej rady narodowej.
31 grudnia 1961 do gromady Pisarzowice przyłączono obszar zniesionej gromady Hecznarowice.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2792501" url="https://pl.wikipedia.org/wiki?curid=2792501" title="Centrum Eksploatacji Kolei Dużych Prędkości Uniwersytetu Technologiczno-Humanistycznego im. Kazimierza Pułaskiego w Radomiu">
Centrum Eksploatacji Kolei Dużych Prędkości Uniwersytetu Technologiczno-Humanistycznego im. Kazimierza Pułaskiego w Radomiu

Centrum Eksploatacji Kolei Dużych Prędkości Uniwersytetu Technologiczno-Humanistycznego im. Kazimierza Pułaskiego w Radomiu – jednostka ogólnouczelniana Uniwersytetu Technologiczno-Humanistycznego w Radomiu o charakterze dydaktyczno-badawczym.
Centrum zostało utworzone w 2011 r. i ma swoją siedzibę na Wydziale Transportu i Elektrotechniki. Centrum prowadzi badania i kształcenie w obszarze związanym z kolejami dużych prędkości.

</doc>
<doc id="2792503" url="https://pl.wikipedia.org/wiki?curid=2792503" title="Kaplica Opatrzności Bożej w Kończycach Wielkich">
Kaplica Opatrzności Bożej w Kończycach Wielkich

Kaplica pod wezwaniem Opatrzności Bożej w Kończycach Wielkich – zabytkowa murowana kaplica znajdująca się przy pałacu w Kończycach Wielkich, w województwie śląskim, w powiecie cieszyńskim.
Została zbudowana w 1776 z fundacji właścicieli pałacu Harasowskich z Harasowa w miejscu drewnianej kaplicy z XVII wieku. W 1893 z okazji ślubu Gabrieli z.d. Larisch von Mönnich z Feliksem hrabią von Thuna und Hohensteina została zmodernizowana i uzyskała klasycystyczny wystrój.

</doc>
<doc id="2792506" url="https://pl.wikipedia.org/wiki?curid=2792506" title="Polanka Wielka (gromada)">
Polanka Wielka (gromada)

Polanka Wielka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Polanka Wielka z siedzibą GRN w Polance Wielkiej utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Polanka Wielka ze zniesionej gminy Osiek w tymże powiecie. Dla gromady ustalono 25 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej, w wyniku której Polanka Wielka utraciła funkcje administracyjne; gminę Polanka Wielka utworzono dopiero 1 stycznia 1992.

</doc>
<doc id="2792507" url="https://pl.wikipedia.org/wiki?curid=2792507" title="Irina Awakumowa">
Irina Awakumowa



</doc>
<doc id="2792508" url="https://pl.wikipedia.org/wiki?curid=2792508" title="Przeciszów (gromada)">
Przeciszów (gromada)

Przeciszów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Przeciszów z siedzibą GRN w Przeciszowie utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Przeciszów i Las ze zniesionej gminy Zator w tymże powiecie. Dla gromady ustalono 27 członków gromadzkiej rady narodowej.
31 grudnia 1961 do gromady Przeciszów przyłączono obszar zniesionej gromady Piotrowice.
Gromada przetrwała do końca 1972 roku, czyli do kolejnej reformy gminnej. 1 stycznia 1973 utworzono gminę Przeciszów.

</doc>
<doc id="2792509" url="https://pl.wikipedia.org/wiki?curid=2792509" title="Włosienica (gromada)">
Włosienica (gromada)

\Włosienica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Włosienica z siedzibą GRN we Włosienicy utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Włosienica, Monowice (bez części włączonej do miasta Oświęcim) i Dwory (bez części włączonej do miasta Oświęcim) ze zniesionej gminy Oświęcim w tymże powiecie. Te dwie ostatnie przekształcono w gromady Stawy Monowskie i Dwory Drugie (Machnaty). Dla gromady ustalono 16 członków gromadzkiej rady narodowej.
31 grudnia 1961 do gromady Włosienica przyłączono obszar zniesionej gromady Poręba Wielka.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2792511" url="https://pl.wikipedia.org/wiki?curid=2792511" title="Nowa Wieś (gromada w powiecie oświęcimskim)">
Nowa Wieś (gromada w powiecie oświęcimskim)

Nowa Wieś – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nowa Wieś z siedzibą GRN we Nowej Wsi utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Malec i Nowa Wieś (bez przysiółka Kańczuga) ze zniesionej gminy Kęty w tymże powiecie. Dla gromady ustalono 23 członków gromadzkiej rady narodowej.
31 grudnia 1961 do gromady Nowa Wieś przyłączono obszary zniesionych gromad Bielany i Witkowice.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2792513" url="https://pl.wikipedia.org/wiki?curid=2792513" title="Bulowice (gromada)">
Bulowice (gromada)

Bulowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bulowice z siedzibą GRN w Bulowicach utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Bulowice (bez części włączonej do miasta Kęty) ze zniesionej gminy Kęty w tymże powiecie. Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2792515" url="https://pl.wikipedia.org/wiki?curid=2792515" title="Dankowice (gromada w powiecie oświęcimskim)">
Dankowice (gromada w powiecie oświęcimskim)

Dankowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dankowice z siedzibą GRN w Dankowicach utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Dankowice ze zniesionej gminy Wilamowice w tymże powiecie. Dla gromady ustalono 17 członków gromadzkiej rady narodowej.
31 grudnia 1961 do gromady Dankowice przyłączono obszar zniesionej gromady Stara Wieś.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2792517" url="https://pl.wikipedia.org/wiki?curid=2792517" title="Grojec (gromada)">
Grojec (gromada)

Grojec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Grojec z siedzibą GRN w Grojcu utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Grojec i Łazy ze zniesionej gminy Osiek oraz południowa część (półenklawa) dotychczasowej gromady Zaborze ze zniesionej gminy Oświęcim w tymże powiecie. Dla gromady ustalono 19 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2792521" url="https://pl.wikipedia.org/wiki?curid=2792521" title="Witkowice (gromada w powiecie oświęcimskim)">
Witkowice (gromada w powiecie oświęcimskim)

Witkowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Witkowice z siedzibą GRN w Witkowicach utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Witkowice ze zniesionej gminy Kęty w tymże powiecie. Dla gromady ustalono 12 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromady Nowa Wieś.

</doc>
<doc id="2792522" url="https://pl.wikipedia.org/wiki?curid=2792522" title="Stara Wieś (gromada w powiecie oświęcimskim)">
Stara Wieś (gromada w powiecie oświęcimskim)

Stara Wieś – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Stara Wieś z siedzibą GRN w Starej Wsi utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Stara Wieś ze zniesionej gminy Wilamowice w tymże powiecie. Dla gromady ustalono 14 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromady Dankowice.

</doc>
<doc id="2792523" url="https://pl.wikipedia.org/wiki?curid=2792523" title="Deressa Chimsa">
Deressa Chimsa

Deressa Chimsa (ur. 21 listopada 1976) – etiopski lekkoatleta specjalizujący się w biegach długodystansowych.
W 2009 nie ukończył biegu maratońskiego podczas mistrzostw świata w Berlinie. Zdobywca dwóch medali (srebro indywidualnie i brąz drużynowo) na mistrzostwach świata w półmaratonie w 2012. 
Rekordy życiowe: półmaraton – 1:00:51 (6 października 2012, Kawarna); maraton – 2:05:42 (27 stycznia 2012, Dubaj). 

</doc>
<doc id="2792524" url="https://pl.wikipedia.org/wiki?curid=2792524" title="Podolsze (gromada)">
Podolsze (gromada)

Podolsze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Podolsze z siedzibą GRN w Podolszu utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Podolsze ze zniesionej gminy Zator w tymże powiecie. Dla gromady ustalono 11 członków gromadzkiej rady narodowej.
Gromadę zniesiono 30 czerwca 1960, a jej obszar włączono do gromady Zator.

</doc>
<doc id="2792528" url="https://pl.wikipedia.org/wiki?curid=2792528" title="Piotrowice (gromada w powiecie oświęcimskim)">
Piotrowice (gromada w powiecie oświęcimskim)

Piotrowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Piotrowice z siedzibą GRN w Piotrowicach utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Piotrowice ze zniesionej gminy Zator w tymże powiecie. Dla gromady ustalono 19 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromady Przeciszów.

</doc>
<doc id="2792529" url="https://pl.wikipedia.org/wiki?curid=2792529" title="Hecznarowice (gromada)">
Hecznarowice (gromada)

Hecznarowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Hecznarowice z siedzibą GRN w Hecznarowicach utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Hecznarowice ze zniesionej gminy Kęty w tymże powiecie. Dla gromady ustalono 14 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromady Pisarzowice.

</doc>
<doc id="2792531" url="https://pl.wikipedia.org/wiki?curid=2792531" title="Babice (gromada w powiecie oświęcimskim)">
Babice (gromada w powiecie oświęcimskim)

Babice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Babice z siedzibą GRN w Babicach utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Broszkowice i Babice (bez części włączonej do miasta Oświęcim) ze zniesionej gminy Oświęcim w tymże powiecie. Dla gromady ustalono 16 członków gromadzkiej rady narodowej.
Gromadę zniesiono 30 czerwca 1960, a jej obszar włączono do gromady Brzezinka.

</doc>
<doc id="2792532" url="https://pl.wikipedia.org/wiki?curid=2792532" title="Licinio Vaz">
Licinio Vaz



</doc>
<doc id="2792534" url="https://pl.wikipedia.org/wiki?curid=2792534" title="Bielany (gromada w powiecie oświęcimskim)">
Bielany (gromada w powiecie oświęcimskim)

Bielany – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bielany z siedzibą GRN w Bielanach utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Bielany i Łęki oraz przysiółek Kańczuga (w jego granicach katastralnych) z dotychczasowej gromady Nowa Wieś, ze zniesionej gminy Kęty w tymże powiecie. Dla gromady ustalono 21 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromady Nowa Wieś.

</doc>
<doc id="2792535" url="https://pl.wikipedia.org/wiki?curid=2792535" title="Cesario Cruz">
Cesario Cruz



</doc>
<doc id="2792536" url="https://pl.wikipedia.org/wiki?curid=2792536" title="Palczowice (gromada)">
Palczowice (gromada)

Palczowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Palczowice z siedzibą GRN w Palczowicach utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Palczowice i Smolice ze zniesionej gminy Zator w tymże powiecie. Dla gromady ustalono 9 członków gromadzkiej rady narodowej.
Gromadę zniesiono 1 stycznia 1958, a jej obszar włączono do nowo utworzonej gromady Zator.

</doc>
<doc id="2792537" url="https://pl.wikipedia.org/wiki?curid=2792537" title="Zbigniew Konopacki">
Zbigniew Konopacki

Zbigniew Konopacki ps. „Hultaj” (ur. 18 kwietnia 1925 w Wilnie, zm. 15 września 2002 w Warszawie) – żołnierz Armii Krajowej. Kawaler Orderu Virtuti Militari.
Syn uczestnika wojny polsko-bolszewickiej Bolesława i Zofii z Dubrów.
Okres okupacji.
Po ukończeniu szkoły powszechnej uczył się w Gimnazjum Elektrycznym przy ul. Kopanicy. W czerwcu 1942 roku został skierowany do wyrębu lasów k. Czerwonej Rzeszy, a następnie Landwarowa. W sierpniu złożył przysięgę Armii Krajowej w dzielnicy „D” Garnizonu Dwór AK. Do jego obowiązków należało kolportowanie podziemnej prasy i transport broń.
5 stycznia został skierowany do 1 kompanii 3 Brygady „Szczerbca”. Jako celowniczy rkm uczestniczył w licznych akcjach zbrojnych. W składzie brygady walczył w operacji Ostra Brama. Po 17 lipca 1944 roku uniknął rozbrojenia i przedostał się do Wilna. W sierpniu został powołany na dowódcę plutonu odtwarzającej się 3 Brygady.
Okres powojenny.
22 października został aresztowany i skazany na 10 lat pozbawienia wolności i 5 lat zsyłki. Pracował przy wydobywaniu ropy w Uchcie, w kopalni węgla w Incie oraz w energetyce w Workujcie. W grudniu 1955 roku powrócił do kraju i rozpoczął pracę we Wrocławiu. W 1968 roku ukończył Politechnikę Wrocławską. W 1969 roku rozpoczął pracę w Instytucie Energetyki w Warszawie. W 1984 roku przeszedł na rentę.
Życie prywatne.
15 września 1958 r. poślubił Jadwigę zd. Wróblewską. 6 stycznia 1965 r. na świat przyszła ich córka – Grażyna Joanna.
Grób Zbigniewa i Jadwigi Konopackich znajduje się na Cmentarzu Wojskowym w Warszawie.

</doc>
<doc id="2792538" url="https://pl.wikipedia.org/wiki?curid=2792538" title="Thun-Hohenstein">
Thun-Hohenstein

Thun und Hohenstein, Thun-Hohensteinowie – austriacko-czeska rodzina szlachecka wywodząca się z Tyrolu w Świętym Cesarstwie Rzymskim.
Najstarszym znanym męskim przedstawicielem rodu był Manfreinus von Tunno wzmiankowany w 1187 roku. Na ziemiach czeskich jej przedstawiciele pojawili się w XVII wieku, gdzie ich głównym majątkiem zostało miasto Děčín (niem. Tetschen). Od XV w. rodzina zaliczała się do suzerenów Rzeszy, w 1629 otrzymała tytuł hrabiowski, a w 1911 od cesarza Franciszka Józefa I tytuł książęcy według primogenitury.
Potomkami rodu Thun byli:

</doc>
<doc id="2792539" url="https://pl.wikipedia.org/wiki?curid=2792539" title="Thun und Hohenstein">
Thun und Hohenstein



</doc>
<doc id="2792540" url="https://pl.wikipedia.org/wiki?curid=2792540" title="Poręba Wielka (gromada w powiecie oświęcimskim)">
Poręba Wielka (gromada w powiecie oświęcimskim)

Poręba Wielka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Poręba Wielka z siedzibą GRN w Porębie Wielkiej utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Poręba Wielka i Zaborze (bez części włączonej do miasta Oświęcim i bez części południowej (półenklawy) włączonej do nowej gromady Grojec) ze zniesionej gminy Oświęcim w tymże powiecie. Dla gromady ustalono 12 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromady Włosienica.

</doc>
<doc id="2792542" url="https://pl.wikipedia.org/wiki?curid=2792542" title="Rudze (gromada)">
Rudze (gromada)

Rudze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rudze z siedzibą GRN w Rudzach utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Łowiczki, Rudze i Graboszyce ze zniesionej gminy Zator w tymże powiecie. Dla gromady ustalono 13 członków gromadzkiej rady narodowej.
Gromadę zniesiono 1 stycznia 1958, a jej obszar włączono do nowo utworzonej gromady Zator.

</doc>
<doc id="2792543" url="https://pl.wikipedia.org/wiki?curid=2792543" title="Przecieszyn (gromada)">
Przecieszyn (gromada)

Przecieszyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Przecieszyn z siedzibą GRN w Przecieszynie utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Przecieszyn i Skidzin ze zniesionej gminy Brzeszcze oraz Zasole ze zniesionej gminy Kęty w tymże powiecie. Dla gromady ustalono 16 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromady Jawiszowice.

</doc>
<doc id="2792544" url="https://pl.wikipedia.org/wiki?curid=2792544" title="Miejska Rada Narodowa w Poznaniu (1945–1990)">
Miejska Rada Narodowa w Poznaniu (1945–1990)

Miejska Rada Narodowa w Poznaniu (także Miejska Rada Narodowa stołecznego miasta Poznania) – rada narodowa powstała 26 marca 1945 i funkcjonująca do 1990 w Poznaniu.
Kadencja (1945–1950).
Miejska Rada Narodowa została założona 26 marca 1945 i składała się z 58 radnych. 3 lipca 1945 liczba radnych została powiększona do 72, a w 1946 do 80.
Podziału mandatów dokonał tymczasowy prezydent miasta Feliks Maciejewski. Mandaty przyznawane organizacjom społecznym wielokrotnie ulegały zmianom wynikającym z łączenia się tych organizacji lub zrzeczenia się mandatu i przyznania go innemu stowarzyszeniu.
Pierwsze posiedzenie odbyła 20 marca 1945. Ogółem odbyło się 99 posiedzeń: 1945 (16), 1946 (19), 1947 (18), 1948 (16), 1949 (19), 1950 (11), jednak z uwagi na rozłożenie drugiego posiedzenia na dwa dni (12 i 16 kwietnia 1945) przyjęto że w kadencji 1945-1950 odbyło się 100 posiedzeń Rady. Posiedzenia odbywały się siedzibie Zarządu Miasta (ul. Matejki 49), a od 25 maja 1945 w Sali Królewskiej Ratusza, od 6 października 1949 w Nowym Ratuszu (przy ul. Czerwonej Armii). Kworum ustalone zostało na niskim poziomie 1/3, co miało znaczenie przy wysokiej absencji radnych (frekwencja 52–97%) lub opuszczania obrad przed ich zakończeniem.
Działalność Rady: wybór prezydenta miasta Feliksa Maciejewskiego (PPR) i wiceprezydentów (11 kwietnia 1945), wybór prezydenta Stanisława Sroki (16 lipca 1945), wybór prezydenta Leona Murzynowskiego (11 grudnia 1948) oraz prezydenta Franciszka Frąckowiaka (1950), potępienie organizacji Wolność i Niepodległość (29 września 1947), włączenie się w "Akcję O" (zrzeczenie się diet na stałe, 28 lipca 1949), działalność w zakresie przeprowadzenia reformy rolnej, nacjonalizacji przemysłu, odbudowy zniszczeń po wojnie, reaktywacja szkolnictwa, nazewnictwo ulic.
Lista radnych.
Radni Michał Cuprych, Franciszek Danielak, Roman Dziubiński, Józef Kukurenda, Dionizy Madajewski, Alfons Mielcarek, Antoni Paszkowiak i Józef Pietrzak posiadali mandaty radnych Miejskiej Rady Narodowej przez całą kadencję.
Kadencja (1950–1954).
W związku z wejściem w życie "Ustawy z dnia 20 marca 1950 r. o terenowych organach jednolitej władzy państwowej" () Miejska Rada Narodowa przejęła zadania z zakresu administracji samorządowej. Urzędy zostały zastąpione nowymi (np. funkcję prezydenta miasta pełnił odtąd Przewodniczący Prezydium MRN). Aby wprowadzić przepisy w życie, 3 czerwca 1950, po setnym posiedzeniu MRN, na uroczystej sesji w auli Uniwersytetu Poznańskiego przyjęte zostały sprawozdania z pracy Rady Narodowej w okresie 1945-1950, a następnie posiedzenie Rady które określiło obecnym zasadę funkcjonowania nowego porządku organizacyjnego. Delegatem Komsomołu na to posiedzenie był Smirnow, a z ramienia Wojewódzkiej Rady Narodowej z referatem wystąpił jej Przewodniczący Włodzimierz Migoń; sesji przewodniczył Czesław Bartczak, a sekretarzem został Aleksander Rozmiarek. W tajnym głosowaniu wybrane zostało Prezydium MRN, które rozpoczęło pracę od 6 czerwca 1950.
Kadencja (1954–1957).
W 1954 na skutek uchwalenia nowej ordynacji wyborczej wybory do rad narodowych miałby być powszechne, równe, bezpośrednie i tajne.
Wybory odbyły się 5 grudnia 1954. W skład Rady weszło 149 radnych. Podczas tej kadencji Rady liczbę wiceprzewodniczących zwiększono z 2 do 3.
Jednocześnie na podstawie uchwały Prezydium Rządu z 7 października 1954 została zatwierdzona uchwała WRN o podziale Poznania na dzielnice i utworzeniu Dzielnicowych Rad Narodowych (wybory 5 grudnia 1954; działały od 1 stycznia 1955).
Kadencja (1957–1961).
Rada liczyła 80 radnych. Na podstawie "Dekretu Rady Państwa z dnia 31 grudnia 1956 r. o wyłączeniu z województw miast Krakowa, Poznania i Wrocławia oraz nadaniu Miejskim Radom Narodowym tych miast uprawnień wojewódzkich rad narodowych", od 1 stycznia 1957 Poznań pozostawał poza granicami województwa, jednocześnie zyskał rangę jednostki podziału administracyjnego szczebla wojewódzkiego. Rada Narodowa posiadała kompetencje władz wojewódzkich.
Kadencja (1965–1969).
Rada zainaugurowała działalność 11 czerwca 1965 w sali Odrodzenia Ratusza. Podczas tej kadencji Rady liczbę wiceprzewodniczących, za zgodą prezesa Rady Ministrów, zwiększono z 3 do 4.
Kadencja (1969–1973).
Była to ostatnia kadencja podczas której przewodniczący Prezydium pełnił obowiązki prezydenta Poznania. Przeprowadzona w 1973 reforma rozdzielała funkcje prawodawcze (Rada Narodowa) od wykonawczych (prezydent miasta).
Kadencja (1973–1975).
Wybory odbyły się 9 grudnia 1973. Rada liczyła 120 członków, którzy uczestniczyli w 8 sesjach Rady. Od 1 stycznia 1975 Radzie Miasta podporządkowany został powiat poznański.
Z uwagi na zmianę przepisów Rada działała w skróconej kadencji.
Kadencja (1975–1977).
1 czerwca 1975 weszły w życie przepisy "Ustawy z dnia 28 maja 1975 r. o dwustopniowym podziale administracyjnym państwa i o zmianie Ustawy o Radach Narodowych". Zlikwidowany został podział miasta na dzielnice i Dzielnicowe Rady Narodowe. Od 1 czerwca radnymi zostało 359 członków byłych Dzielnicowych Rad Narodowych. Miejska Rada Narodowa w Poznaniu przejęła funkcje terenowego organu władzy państwowej w Poznaniu. Wielu radnych Rady Narodowej zostało radnymi Wojewódzkiej Rady Narodowej
Inauguracja prac odbyła się 7 czerwca 1975 w Sali Wielkiej Pałacu Kultury. I sekretarz KW PZPR Jerzy Zasada przedstawił kandydatów do Prezydium Rady, których radni przyjęli z aprobatą. Rada odbyła 11 sesji na których zostały przyjęte 44 uchwały. Prezydium Rady odbyło 35 posiedzeń poświęconych 84 zagadnieniom. Działalność Rady: uwzględnienie w Planie Społeczno-Gospodarczym Rozwoju Poznania wodociągu na Podolany (1977), wniosek o przydzielenie dla Poznania 10 pawilonów handlowych, prace remontowe w budynkach miejskich, realizacja budów Trasy Katowickiej oraz zachodniego odcinka trasy E-8, modernizacje ul. Czerwonej Armii, Garbary, Solnej, Obornickiej, Dzierżyńskiego, przygotowania gruntów pod Pracownicze Ogródki Działkowe w Krzesinach, Sypniewie, przy ul. Słupskiej i Gorajskiej, Park im. J. Gagarina, program budownictwa mieszkaniowego, handlowo-usługowego i oświatowego, rozbudowanie Szpitala MSW przy ul. Wrzoska oraz Szpitala Kolejowego w Niwce, budowa krytego basenu KS Posnania, rozbudowa obiektów sportowych przy ul. Chwiałkowskiego, budowa 6 domów studenckich, rozbudowa zakładów przemysłowych
VII Kadencja (1978–1984).
Wybory do Rady Narodowej odbyły się 5 lutego 1978. Frekwencja wyborcza wyniosła 98,3% (416 689 upoważnionych do głosowania). Na Front Jedności Narodu oddano prawie 100% głosów. Wybranych zostało 150 radnych.
Pierwsza uroczysta sesja Rady miała miejsce w siedzibie WRN przy ul. Stalingradzkiej (obecnie al. Niepodległości) 13 lutego 1978. Skład Prezydium zaproponował I Sekretarz KW PZPR Jerzy Zasada, został on następnie zatwierdzony w jawnym głosowaniu.
VIII Kadencja (1984–1987).
Rada została wybrana w wyborach 17 czerwca 1984. Frekwencja wyborcza wyniosła 74%. Działalność zainaugurowała 27 czerwca 1984 w Sali Białej Urzędu Miejskiego.
IX Kadencja (1988–1990).
Wybory do Rady odbyły się 30 czerwca 1988 na podstawie nowych przepisów "Ustawy z dnia 16 czerwca 1988 r. o zmianie Ustawy o systemie rad narodowych i samorządu terytorialnego".
Radzie Narodowe została powierzona część kompetencji i zadań Wojewódzkiej Rady Narodowej. Z uwagi na zmianę prawa działalność Rady zakończyła się w 1990. Od tego czasu funkcjonowała Rada Miasta Poznania I kadencji (1990-1994).

</doc>
<doc id="2792545" url="https://pl.wikipedia.org/wiki?curid=2792545" title="Rajsko (gromada w powiecie oświęcimskim)">
Rajsko (gromada w powiecie oświęcimskim)

Rajsko – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rajsko z siedzibą GRN w Rajsku utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Wilczkowice ze zniesionej gminy Brzeszcze i Rajsko (bez przysiółka Budy) ze zniesionej gminy Oświęcim w tymże powiecie. Dla gromady ustalono 11 członków gromadzkiej rady narodowej.
Gromadę zniesiono 31 grudnia 1961, a jej obszar włączono do gromady Brzezinka.

</doc>
<doc id="2792550" url="https://pl.wikipedia.org/wiki?curid=2792550" title="Kościół Najświętszego Serca Pana Jezusa w Sarnowie">
Kościół Najświętszego Serca Pana Jezusa w Sarnowie

Kościół Najświętszego Serca Pana Jezusa – zabytkowy, drewniany kościół w Sarnowie (do 1950 r. Reisheim), w województwie podkarpackim, w powiecie mieleckim, w gminie Tuszów Narodowy. Do rejestru zabytków został wpisany 13.05.1987 r. pod numerem A-512. W jego otoczeniu znajduje się murowana plebania (dawna szkoła ewangelicka) wpisana również do rejestru zabytków (numer A-792 z 9.05.2012 oraz wolnostojąca murowana dzwonnica z 1953 r.
Historia.
Kościół został zbudowany przez niemieckich kolonistów w 1833 r. jako świątynia protestancka w miejsce istniejącego od 1802 r. niewielkiego domu modlitwy. W 1942 r. po przesiedleniu Niemców do kolonii Hohenbach (Czermin) został przejęty przez osiedlonych na ich miejsce Polaków katolików. Parafia pod wezwaniem Najświętszego Serca Pana Jezusa w Sarnowie została erygowana 3 grudnia 1951 r. Kościół był remontowany w 1952 r. i w 1994 r. Podczas remontu w 1994 r. wybudowano ogrodzenie wokół kościoła.
Architektura i wnętrze.
Kościół jest drewniany, jednonawowy, szalowany, wybudowany w konstrukcji zrębowej. Składa się on z prostokątnego prezbiterium oraz szerszej nawy z wydzieloną kruchtą. Po bokach prezbiterium znajdują się zakrystia i składzik. Na każdym z dłuższych boków nawy znajdują się 3 okna, a na jej krótszym boku od strony chóru 2 mniejsze. Dach dwuspadowy, kryty blachą. Na nim wieżyczka sygnaturki. Chór muzyczny wsparty na 6 okrągłych kolumnach. We wnętrzu znajdują się 3 ołtarze: główny z obrazem Najświętszego Serca Pana Jezusa, po jego bokach ołtarze św. Józefa i Najświętszej Marii Panny.

</doc>
<doc id="2792553" url="https://pl.wikipedia.org/wiki?curid=2792553" title="Kajrat Utabajew">
Kajrat Utabajew



</doc>
<doc id="2792554" url="https://pl.wikipedia.org/wiki?curid=2792554" title="Brzeszcze (gromada)">
Brzeszcze (gromada)

Brzeszcze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Brzeszcze z siedzibą GRN w Brzeszczach (wówczas wsi) utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Brzeszcze i Jawiszowice ze zniesionej gminy Brzeszcze oraz przysiółek Budy z dotychczasowej gromady Rajsko ze zniesionej gminy Oświęcim w tymże powiecie.
13 listopada 1954, po pięciu tygodniach, gromadę Brzeszcze zniesiono w związku z nadaniem jej statusu osiedla, dla którego ustalono 27 członków osiedlowej rady narodowej (18 lipca 1962 osiedle Brzeszcze otrzymało status miasta).
29 lutego 1956 z osiedla Brzeszcze wyłączono Jawiszowice, tworząc z nich odrębną gromadę Jawiszowice.
1 stycznia 1973 nie reaktywowano gminy Brzeszcze, utworzono natomiast gminę Jawiszowice. 1 lutego 1977 gminy Jawiszowice i Miedźna połączono w reaktywowaną gminę Brzeszcze.

</doc>
<doc id="2792557" url="https://pl.wikipedia.org/wiki?curid=2792557" title="John Mwangangi">
John Mwangangi

John Mwangangi (ur. 1 listopada 1990) – kenijski lekkoatleta specjalizujący się w biegach długodystansowych.
W roku 2009 został wicemistrzem Afryki juniorów w biegu na 5000 metrów. Zdobył dwa złote medale (indywidualnie i drużynowo) mistrzostw Afryki w biegach przełajowych (2011). W 2012 został dwukrotnym medalistą mistrzostw świata w półmaratonie.
Rekordy życiowe: bieg na 5000 metrów – 13:42,5 (15 czerwca 2012, Nairobi); półmaraton – 59:45 (23 października 2011, Walencja). 

</doc>
<doc id="2792559" url="https://pl.wikipedia.org/wiki?curid=2792559" title="Junost Mińsk">
Junost Mińsk



</doc>
<doc id="2792563" url="https://pl.wikipedia.org/wiki?curid=2792563" title="Pius Kirop">
Pius Kirop

Pius Kirop (ur. 8 stycznia 1990) – kenijski lekkoatleta specjalizujący się w biegach długodystansowych. 
Podczas mistrzostw świata w półmaratonie w Kawarnie (2012) zajął czwarte miejsce oraz zdobył złoty medal w klasyfikacji drużynowej. 
Rekordy życiowe: półmaraton – 59:25 (12 kwietnia 2012, Berlin). 

</doc>
<doc id="2792564" url="https://pl.wikipedia.org/wiki?curid=2792564" title="Leszek Malinowski">
Leszek Malinowski



</doc>
<doc id="2792566" url="https://pl.wikipedia.org/wiki?curid=2792566" title="Zenon Starkiewicz">
Zenon Starkiewicz

Zenon Starkiewicz (ur. 7 stycznia 1906 w Kownie, zm. 5 lipca 1993) – major dyplomowany piechoty Wojska Polskiego, kawaler Orderu Virtuti Militari. Prezydent RP na Uchodźstwie, August Zaleski w 1963 mianował go pułkownikiem piechoty.
Życiorys.
Urodził się 7 stycznia 1906 w Kownie. W 1925 został słuchaczem Oficerskiej Szkoły Inżynierii w Warszawie. 11 sierpnia 1927 Prezydent RP mianował go podporucznikiem ze starszeństwem z dniem 15 sierpnia 1927 w korpusie oficerów łączności. 27 października 1928, po ukończeniu szkoły, otrzymał pierwszą lokatę i przydział do pułku radiotelegraficznego w Warszawie. 15 sierpnia 1929 awansował na porucznika ze starszeństwem z dniem 15 sierpnia 1929 i 1. lokatą w korpusie oficerów łączności. 27 czerwca 1935 awansował na kapitana ze starszeństwem z dniem 1 stycznia 1935 i 21. lokatą w korpusie oficerów łączności. W latach 1936–1938 był słuchaczem XVII Kursu Normalnego Wyższej Szkoły Wojennej w Warszawie. 26 lipca 1939 został przydzielony do sztabu Warszawskiej Brygady Pancerno-Motorowej na stanowisko dowódcy łączności. W składzie tej brygady walczył w kampanii wrześniowej. W maju 1940 walczył w kampanii norweskiej, będąc oficerem Oddziału III Sztabu Samodzielnej Brygady Strzelców Podhalańskich. 16 listopada tego roku przybył z 10 Brygady Kawalerii Pancernej do 1 batalionu strzelców podhalańskich. Dowódca 10 BKPanc gen. bryg. Stanisław Maczek udzielił mu pochwały za okres służby w brygadzie. 20 listopada dowódca 1 bsp ppłk dypl. Władysław Dec wyznaczył go na stanowisko I adiutanta.
W 1944, w czasie kampanii włoskiej dowodził 1 batalionem strzelców karpackich.
Prezydent RP na Uchodźstwie, August Zaleski mianował go pułkownikiem ze starszeństwem z dniem 19 marca 1963 w korpusie oficerów piechoty. 2 października 1967 będąc urzędnikiem brytyjskiej służby cywilnej, zamieszkałym w Londynie przy 18 York House Highbury Crescent, został naturalizowany. Zmarł 5 lipca 1993.

</doc>
<doc id="2792568" url="https://pl.wikipedia.org/wiki?curid=2792568" title="HK Keramin Mińsk">
HK Keramin Mińsk



</doc>
<doc id="2792570" url="https://pl.wikipedia.org/wiki?curid=2792570" title="Zator (gromada 1954–1956)">
Zator (gromada 1954–1956)

Zator (od 29 II 1956 "Trzebieńczyce") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zator z siedzibą GRN w mieście Zator (nie wchodzącym w skład gromady) utworzono – jako jedną z 8759 gromad na obszarze Polski – w powiecie oświęcimskim w woj. krakowskim, na mocy uchwały nr 20/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Trzebieńczyce, Laskowa i Grodzisko ze zniesionej gminy Zator w tymże powiecie. Dla gromady ustalono 10 członków gromadzkiej rady narodowej.
Gromadę Zator zniesiono 29 lutego 1956 w związku z przeniesieniem siedziby GRN z Zatora do Trzebieńczyc i przemianowaniem jednostki na "gromada Trzebieńczyce". 
Uwaga: "Gromada Zator" (o innym składzie) istniała także w latach 1958–72.

</doc>
<doc id="2792574" url="https://pl.wikipedia.org/wiki?curid=2792574" title="Gromada Zator">
Gromada Zator



</doc>
<doc id="2792575" url="https://pl.wikipedia.org/wiki?curid=2792575" title="2 Baza Materiałowo-Techniczna">
2 Baza Materiałowo-Techniczna

2 Baza Materiałowo-Techniczna (2 BMT) – jednostka logistyczna Wojska Polskiego. 31 grudnia 2011 baza została rozformowana.
Jednostkę utworzono ją na podstawie rozkazu Dowódcy WLOP nr 77 z dnia 15 grudnia 1997 na bazie rozformowanych:
Tradycje.
Decyzją Nr 276/MON Ministra Obrony Narodowej z dnia 10 sierpnia 2009 ustalono, że 2 Baza Materiałowo-Techniczna przejmuje i z honorem kultywuje dziedzictwo tradycji 37 Łęczyckiego pułku piechoty im. ks. Józefa Poniatowskiego (1918-1939).
Tą samą decyzją wprowadzono odznakę pamiątkową Bazy.

</doc>
<doc id="2792579" url="https://pl.wikipedia.org/wiki?curid=2792579" title="Leszek Jan Malinowski">
Leszek Jan Malinowski

Leszek Jan Malinowski ps. Orland (ur. 9 kwietnia 1925 w Wilnie; zm. 6 marca 2010 w Bydgoszczy). Żołnierz Armii Krajowej.
Syn Stanisława i Janiny z Bronowskich. Rodzice wywodzili się ze środowiska ziemiańskiego. Ojciec był właścicielem majątku Słobódka w gminie Szumsk, matka - majątku Hołoblewszczyzna, gmina Holszany.
Lata okupacji.
Uczył się w Wilnie. Początkowo w „Dziecko Polskie” – Szkoła im. Tadeusza Czackiego oraz w Szkole oo. Jezuitów. Do gimnazjum uczęszczał do oo. Jezuitów. Po zamknięciu tej szkoły przez władze sowieckie, przeniósł się do Gimnazjum i Liceum im. Zygmunta Augusta. Egzamin dojrzałości zdał w 1942 roku na tajnych kompletach. Podjął też studia konspiracyjne. Wstąpił do Związku Walki Zbrojnej. Służył w 3 plutonie 2 kompanii Brygady „Szczerbca”. Uczestniczył o Wilno w ramach operacji „Ostra Brama”.
Po rozbrojeniu partyzantki wileńskiej został internowany w Miednikach. Z miejsca internowania uciekł. Jesienią i zimą ukrywał się w Seminarium Duchownym w Wilnie.
Okres powojenny.
W lutym 1945 roku wyjechał do Lublina. Tam kontynuował studia na Katolickim Uniwersytecie Lubelskim. Pełnił jednocześnie obowiązki asystenta w Katedrze Historii Sztuki. Uczył też w miejscowej szkole budowlanej. W latach 1945 – 46 był kurierem Komendy Okręgu Wileńskiego AK do sztabu Polskich Sił Zbrojnych na Zachodzie. Był organizatorem Komórki Przerzutu Zagrożonych. Wielokrotnie przeprowadzał transporty przez granicę.
Od jesieni 1946 roku mieszkał w Bydgoszczy. W 1950 roku uzyskał dyplom magistra historii sztuki w Lublinie, a w parę miesięcy później – magistra filologii polskiej w Toruniu. W latach 1947 – 1977 pracował w Bydgoszczy jako nauczyciel, dyrektor, naczelnik wydziału w Kuratorium i wicekurator. Do partii nie należał i w życiu politycznym tamtych lat udziału nie brał.
Od 1958 do 1995 roku wykładał w Wyższej Szkole Pedagogicznej. Doktorat ukończył w 1962 roku i objął stanowisko docenta.
Jest autorem ponad 100 publikacji. Był założycielem i wieloletnim prezesem zarządu Nauczycielskiej Spółdzielni Mieszkaniowej, Prezesem oddziału bydgoskiego Towarzystwa Miłośników Wilna i Ziemi Wileńskiej, redagował i wydawał „Wileńskie Rozmaitości", Książki Biblioteki Wileńskich Rozmaitości, „Pamiętnik Okręgu Wileńskiego AK”. Był pierwszym prezesem Środowiska Wileńsko – Nowogródzkiego Światowego Związku Żołnierzy Armii Krajowej w Bydgoszczy, przewodniczącym Komisji Historycznej Okręgu Wileńskiego SZZAK, członek Komisji Historycznej Zarządu Głównego ŚZŻAK.

</doc>
<doc id="2792581" url="https://pl.wikipedia.org/wiki?curid=2792581" title="Stephen Kibet">
Stephen Kibet

Stephen Kibet (ur. 9 listopada 1986) – kenijski lekkoatleta specjalizujący się w biegach długodystansowych. 
Podczas mistrzostw świata w półmaratonie w Kawarnie (2012) zajął piąte miejsce oraz zdobył złoty medal w klasyfikacji drużynowej. 
Rekordy życiowe: półmaraton – 58:54 (11 marca 2012, Haga); maraton – 2:08:05 (15 kwietnia 2012, Rotterdam). 

</doc>
<doc id="2792583" url="https://pl.wikipedia.org/wiki?curid=2792583" title="Cycle (baseball)">
Cycle (baseball)

Cycle – w baseballu jest to zaliczenie przez zawodnika single, double, triple i home runa w jednym meczu (w tej kolejności jest to natural cycle). W Major League Baseball dotychczas zdarzyło się to 301 razy, zaś w Nippon Professional Baseball 62.
Najwięcej cycle'ów w MLB (3) zaliczyli Bob Meusel, Babe Herman, John Reilly i Adrián Beltré.

</doc>
<doc id="2792585" url="https://pl.wikipedia.org/wiki?curid=2792585" title="Hitting for the cycle">
Hitting for the cycle



</doc>
<doc id="2792587" url="https://pl.wikipedia.org/wiki?curid=2792587" title="Trzebieńczyce (gromada)">
Trzebieńczyce (gromada)

Trzebieńczyce (do 28 II 1956 "Zator") – dawna gromada (najmniejsza jednostka podziału terytorialnego Polskiej Rzeczypospolitej Ludowej w latach 1954–72) z siedzibą GRN w Trzebieńczycach.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Trzebieńczyce z siedzibą GRN w Trzebieńczycach utworzono 29 lutego 1956 roku w powiecie oświęcimskim w woj. krakowskim w związku z przeniesieniem siedziby GRN gromady Zator z Zatora do Trzebieńczyc i przemianowaniem jednostki na "gromada Trzebieńczyce".
Gromadę zniesiono 1 stycznia 1958, a jej obszar włączono do nowo utworzonej gromady Zator.

</doc>
<doc id="2792596" url="https://pl.wikipedia.org/wiki?curid=2792596" title="Zator (gromada 1958–1972)">
Zator (gromada 1958–1972)

Zator – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zator z siedzibą GRN w mieście Zator (nie wchodzącym w skład gromady) utworzono w powiecie oświęcimskim w woj. krakowskim z obszaru zniesionych gromad Palczowice, Trzebieńczyce i Rudze. Dla gromady ustalono 27 członków gromadzkiej rady narodowej.
30 czerwca 1960 do gromady Zator przyłączono obszar zniesionej gromady Podolsze.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano zniesioną w 1954 roku gminę Zator.
Uwaga: Jednostka o nazwie "gromada Zator" – lecz o zupełnie innym obszarze – istniała też w latach 1954–56; w 1956 roku przekształcono ją w gromadę Trzebieńczyce.

</doc>
<doc id="2792597" url="https://pl.wikipedia.org/wiki?curid=2792597" title="Kluza (ujednoznacznienie)">
Kluza (ujednoznacznienie)

Osoby:
Inne:

</doc>
<doc id="2792598" url="https://pl.wikipedia.org/wiki?curid=2792598" title="Znajomości">
Znajomości



</doc>
<doc id="2792599" url="https://pl.wikipedia.org/wiki?curid=2792599" title="Jawiszowice (gromada)">
Jawiszowice (gromada)

Jawiszowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jawiszowice z siedzibą GRN w Jawiszowicach utworzono 29 lutego 1956 w powiecie oświęcimskim w woj. krakowskim z obszaru miejscowości Jawiszowice (bez terenów o powierzchni 111,95 ha obejmujących zabudowania przemysłowe oraz obszar Osiedla Robotniczego), którą wyłączono z osiedla Brzeszcze w tymże powiecie. Dla gromady ustalono 26 członków gromadzkiej rady narodowej.
1 stycznia 1958 do gromady Jawiszowice przyłączono tereny o powierzchni 111,95 ha z osiedla Brzeszcze, położone na południe od granicy katastralnej Brzeszcze–Jawiszowice.
31 grudnia 1961 do gromady Jawiszowice przyłączono obszar zniesionej gromady Przecieszyn; równocześnie z gromady Jawiszowice wyłączono osiedle mieszkaniowe "Jawiszowice" wraz z terenami przemysłowymi włączając je do osiedla Brzeszcze.
W kwietniu 1969 dla gromady ustalono 21 członków gromadzkiej rady narodowej.
1 stycznia 1970 gromada składała się ze wsi: Jawiszowice, Przecieszyn, Skidzin i Zasole.
Gromada przetrwała do końca 1972 roku, czyli do kolejnej reformy gminnej. 1 stycznia 1973 utworzono gminę Jawiszowice.

</doc>
<doc id="2792604" url="https://pl.wikipedia.org/wiki?curid=2792604" title="Średni punkt trafienia">
Średni punkt trafienia

Średni punkt trafienia – środek pola rozrzutu pocisków określony na podstawie przestrzelin pocisków, które zostały wystrzelone z jednego egzemplarza broni w jednakowych warunkach, przy takich samych nastawach celownika i z tego samego stanowiska ogniowego.
Sposób jego wyznaczania zależy od liczby przestrzelin. Wyznaczenie średniego punktu trafienia z trzech przestrzelin polega na łączeniu linią prostą dwóch najbliższych przestrzelin, a odległość między nimi dzieli się na połowę. Następnie otrzymany punkt łączy się z trzecią przestrzeliną, a odległość między nimi dzieli się na trzy części. Średnim punktem trafienia jest punkt podziału bliższy dwóm przestrzelinom.
Przy czterech przestrzelinach wykonuje się takie same czynności jak przy trzech przestrzelinach, a następnie średni punkt trafienia łączy się z czwartą przestrzeliną i dzieli na cztery części. Średnim punktem jest punkt podziału, który jest najbliższy trzem pierwszym przestrzelinom.
Jeżeli chcemy wyznaczyć średni punkt trafienia z większej liczby przestrzelin, to pole rozrzutu dzieli się dwiema liniami prostopadłymi (pozioma i pionowa) w taki sposób, aby po obydwu stronach linii znajdowała się jednakowa liczba przestrzelin. Średnim punktem jest punkt przecięcia się tych linii.

</doc>
<doc id="2792606" url="https://pl.wikipedia.org/wiki?curid=2792606" title="Mai Itō">
Mai Itō

 – japońska lekkoatletka, specjalizująca się w biegach długodystansowych.
W 2011 zajęła 22. miejsce w biegu maratońskim podczas mistrzostw świata w Daegu. W 2012 wystartowała na mistrzostwach świata w półmaratonie, na których zajęła 9. miejsce indywidualnie, a w rywalizacji drużynowej zdobyła brązowy medal.

</doc>
<doc id="2792614" url="https://pl.wikipedia.org/wiki?curid=2792614" title="Asami Katō">
Asami Katō

 – japońska lekkoatletka, specjalizująca się w biegach długodystansowych.
Dwukrotnie startowała na mistrzostwach świata w biegach przełajowych (2008 i 2009). W 2012 wystartowała na mistrzostwach świata w półmaratonie, na których zajęła 12. miejsce indywidualnie, a w rywalizacji drużynowej zdobyła brązowy medal.

</doc>
<doc id="2792619" url="https://pl.wikipedia.org/wiki?curid=2792619" title="Asami Kato">
Asami Kato



</doc>
<doc id="2792621" url="https://pl.wikipedia.org/wiki?curid=2792621" title="Mai Ito">
Mai Ito



</doc>
<doc id="2792627" url="https://pl.wikipedia.org/wiki?curid=2792627" title="Tomomi Tanaka">
Tomomi Tanaka

 – japońska lekkoatletka, specjalizująca się w biegach długodystansowych.
W 2012 wystartowała na mistrzostwach świata w półmaratonie, na których zajęła 8. miejsce indywidualnie, a w rywalizacji drużynowej zdobyła brązowy medal.

</doc>
<doc id="2792632" url="https://pl.wikipedia.org/wiki?curid=2792632" title="Jabłonowski II">
Jabłonowski II

Jabłonowski II ("Jabłonowski Książę") − polski herb książęcy, odmiana herbu Prus III. Herb własny rodziny Jabłonowskich"".
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Tarcza dzielona w krzyż z polem sercowym. W tarczy sercowej, srebrnej, nakrytej mitrą książęcą, orzeł czarny o orężu złotym, na piersi z tarczą w romby srebrno-błękitne w skos w pięć rzędów" (herb Bawarii)"; w polu I, czerwonym, półtora krzyża srebrnego" (Prus I)"; w polu II, dwudzielnym w słup, z prawej czerwonym kosa srebrna, z lewej błękitnym połupodkowa srebrna, nad nimi półtorakrzyż srebrny" (Prus III)"; w polu III, czerwonym, dwie wilczekosy srebrne złączone w dole" (zmodyfikowany Prus II); "w polu IV, błękitnym, noga zbrojna, zgięta w kolanie z ostrogą ku górze, stopa w prawo" (Złotogoleńczyk)"."
"Nad tarczą trzy klejnoty: klejnot I: na mitrze książęcej orzeł dwugłowy, czarny; klejnot II: na koronie dziewięcioperłowej ramię zbrojne; klejnot III: na koronie dziewięciperłowej noga zbrojna jak w tarczy."
"Labry herbowe" "na hełmie I i II czerwone, podbite srebrem; na hełmie III błękitne, podbite srebrem. Całość okryta namiotem heraldycznym czerwonym, podbitym gronostajem i przesznurowanym na bokach."
"Całość otacza płaszcz heraldyczny, podbity gronostajem."
Geneza.
Juliusz Ostrowski twierdzi, że Józef Aleksander Jabłonowski i jego stryjeczni bracia; Stanisław, Jan i Dymitr otrzymali godność książęcą Świętego Cesarstwa Rzymskiego od Karola VII w dniu 30 kwietnia 1744 roku − uznaną w Austrii 14 listopada 1820 roku i 18 marca 1827 roku (na co dyplom 18 marca 1827 roku w Austrii), w Rosji zaś uznaną 29 marca 1844 roku"". Tę samą informację zawarł Adam Boniecki w swoim "Herbarzu Polskim".
W swoim dziele, Sławomir Górzyński podaje dwa wizerunki herbu Jabłonowski. Według niego, pierwszy z herbów Jabłonowski miał zostać nadany 25 maja 1743 roku w Galicji z tytułem książęcym (niem. "fürst") Józefowi Aleksandrowi Jabłonowskiem. Józef był wcześniej hrabią polskim, właścicielem księstwa ostrogskiego oraz wielu innych dóbr, będąc przy tym spokrewnionym z wieloma domami panujących. Dyplom z tytułem i takim samym herbem otrzymał 30 kwietnia 1744 Stanisław Jabłonowski. Rozszerzony herb natomiast otrzymać miał 4 lipca 1744 Jan Jabłonowski, hrabia i baron na Ostrogu, zasłużony w walkach z Turkami, urzędnik koronny"".
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Herbarza polskiego," Tadeusza Gajla'. Występowanie danego nazwiska w artykule nie musi oznaczać, że konkretna rodzina pieczętowała się herbem Jabłonowski. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Jabłonowski jest herbem własnym, wiec do jego używania uprawniona jest zaledwie jedna rodzina: Jabłonowscy"".

</doc>
<doc id="2792634" url="https://pl.wikipedia.org/wiki?curid=2792634" title="Czarodziejka z Florencji">
Czarodziejka z Florencji

Czarodziejka z Florencji (ang. "The Enchantress of Florence") – dziesiąta powieść Salmana Rushdiego, wydana w 2008 roku. Według samego autora książka jest efektem „największych badań własnych”, które wymagały „wielu lat czytania”.
Powieść w wersji oryginalnej została opublikowana 11 kwietnia 2008 roku nakładem wydawnictwa Jonathan Cape London.
Fabuła.
Głównym tematem "Czarodziejki z Florencji" jest wizyta Europejczyka w Imperium Mogołów na dworze cesarza Akbara. Przybysz twierdzi, że jest dalekim krewnym władcy, zrodzonym z będącej na wygnaniu indyjskiej księżniczki, a spłodzonym przez Włocha z Florencji. Historia rozgrywa się na dwóch kontynentach Azji i Europie. Odpowiednio na dworze Akbara i w renesansowej Florencji, przeplatając się w mieszaninę baśni i fantasy.
Część pierwsza.
Opowieść rozpoczyna się w Fatehpur Sikri, siedzibie Cesarza Mogołów Akbara Wielkiego, do której przybywa cudzoziemiec, ukrywający się uprzednio na pirackim statku dowodzonym przez Szkota Lorda Hauksbanka.
Część druga, rozdziały od 10 do 15.
Cudzoziemiec rozpoczyna opowiadać Akbarowi historię, nawiązując w niej do dzieciństwa trzech przyjaciół z Florencji – Il Machia, Ago Vespucciego oraz Nina Argalii, który został podróżnikiem po oriencie.
Część trzecia.
Opowieść powraca do tłumu i zgiełku we Florencji doby dynastii Medyceuszów.
Tematyka.
Książka prezentuje kolejno przeplatające się historie opowiadane przez różnych gawędziarzy, podróżników oraz poszukiwaczy przygód. Opowiada także o historii i kulturach różnych systemów państwowych m.in. Wielkich Mogołów, Imperium Osmańskiego, wczesnej Mongolii i renesansowej Florencji. W powieści pojawiają się także liczne nawiązania do seksu i erotyzmu. Wiele z nich otacza tytułową Czarodziejkę, której postać zainspirowana była renesansowym poematem "Orland szalony". Znaleźć tu można rozważania na temat humanizmu oraz polemiki z autorytaryzmem, bohaterem powieści jest również Niccolò Machiavelli. Podobnie do poprzednich prac Salmana Rushdiego, książkę można wpisać w nurt magicznego realizmu.

</doc>
<doc id="2792635" url="https://pl.wikipedia.org/wiki?curid=2792635" title="Miguel Tejada">
Miguel Tejada

Miguel Odalis Tejada (ur. 25 maja 1974) – dominikański baseballista, który występował głównie na pozycji łącznika.
Przebieg kariery.
Tejada podpisał kontrakt z Oakland Athletics w 1993 roku i początkowo występował w klubach farmerskich tego zespołu, między innymi w Huntsville Stars. W Major League Baseball zadebiutował 27 sierpnia 1997 w meczu przeciwko New York Yankees.
W sezonie 2002 wystąpił po raz pierwszy w karierze w Meczu Gwiazd, a także został wybrany MVP American League. W 2003 przeszedł do Baltimore Orioles. Jako zawodnik Orioles zwyciężył w klasyfikacji zdobytych RBI z liczbą 150.
Dwa lata później Tejada zeznawał w sprawie pozytywnego wyniku testu antydopingowego pierwszobazowego Orioles Rafaela Palmeiro. Postawiono mu zarzut dostarczenia sterydów, jednak Tejada przyznał się do podania jedynie witaminy B12, która jest dozwolona w Major League Baseball. Palmeiro stwierdził jednak, że podana przez Pojadę witamina B12 mogła przyczynić się do wyniku pozytywnego, czemu zaprzeczył wiceprezes Baltimore Orioles Jim Beattie. Tejada nie przyznał się do winy i został oczyszczony z zarzutów.
W 2007 roku w ramach wymiany przeszedł do Houston Astros. Występował jeszcze w San Diego Padres i San Francisco Giants. W lutym 2009 przyznał się do składania fałszywych zeznań podczas procesów przeprowadzonych cztery lata wcześniej, dotyczących używania sterydów przez Palmeiro, za co groziło mu maksymalnie rok więzienia i 1000 dolarów grzywny. Ostatecznie został na rok objęty nadzorem sądowym.
W grudniu 2012 podpisał kontrakt z Kansas City Royals. W lutym 2013 został powołany do 28-osobowego składu reprezentacji Dominikany na turniej World Baseball Classic. W sierpniu 2013 został zawieszony na 105 meczów za zażywanie niedozwolonych środków dopingujących. W maju 2014 podpisał niegwarantowany kontrakt z Miami Marlins.
W styczniu 2015 związał się roczną umową z występującym w Liga Mexicana de Béisbol klubem Pericos de Puebla. We wrześniu 2015 zakończył karierę zawodniczą.

</doc>
<doc id="2792637" url="https://pl.wikipedia.org/wiki?curid=2792637" title="Gołąbek żółciowy">
Gołąbek żółciowy

Gołąbek żółciowy ("Russula fellea" (Fr.) Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1821 r. Elias Fries nadając mu nazwę "Agaricus felleus". Obecną, uznaną przez Index Fungorum nazwę nadał mu w 1838 r.ten sam autor, przenosząc go do rodzaju "Russula".
Nazwę polską podała Alina Skirgiełło w 1991 r., dawniej gatunek ten opisywany był w polskim piśmiennictwie mykologicznym pod inną polska nazwą – serojeszka skórkowato-żółta.
Morfologia.
Średnica 5–8 cm, za młodu łukowaty, u dojrzałych okazów płaski o brzegach gładkich lub płytko żłobionych. Skórka cienka, daje się zdzierać tylko przy brzegu. Powierzchnia matowa, w kolorze od słomkowożółtego do miodowobrązowawego, czasami z pomarańczowym odcieniem. Podczas wilgotnej pogody kapelusz jest wilgotny i lepki. Przy ucisku na kapeluszu pojawiają się rdzawobrązowe plamy. Środek jest ciemniejszy od brzgów.
Dość cienkie i gęste, o równej długości, z nielicznymi międzyblaszkami, rzadko rozwidlające się. Są wąski i zaokrąglone przy brzegu, przy trzonie zwężające się i krótko przyrośnięte. Barwa początkowo biaława, później jasnoochrowa.
Wysokość 3–7 cm, grubość do 2 cm, walcowaty, w dolnej części maczugowaty. U młodych okazów pełny, u starszych pusty. Kolor nieco jaśniejszy, niż na kapeluszu.
Kruchy, u młodych okazów biały, później słomkowoochrowy. Smak piekący, bardzo ostry, zapach przypominający zapachy musztardy, owoców lub pelargonii.
Wysyp zarodników biały do białokremowego. Zarodniki elipsoidalne, o rozmiarach 7,5-9 × 5,7 μm. Mają brodawkowato-siateczkowatą powierzchnię. Brodawki są tępe, łączniki między nimi delikatne, amyloidalne. Podstawki o rozmiarach 30-50 × 8–10,5 μm. Cystydy liczne, cienkie, maczugowate, czasami posiadające kończyk. Mają rozmiary 55-115 × 5,7-8,5 (10) μm. Pod wpływem sulfowaniliny czernieją. W naskórku znajdują się żółtawo-brązowe (w środku) dermatocystydy, pod wpływem sulfowaniliny szarzejące.
Występowanie i siedlisko.
Występuje w Europie i wschodniej części USA. W Polskim piśmiennictwie mykologicznym opisany na licznych stanowiskach na terenie całego kraju. Jest pospolity, praktycznie nie istnieje las bukowy, w którym nie występowałby ten gatunek gołąbka. Nie jest jednak tak pospolity, jak gołąbek brudnożółty.
Pojawia się od sierpnia do listopada, zarówno w lasach liściastych, jak iglastych. Szczególnie częsty jest pod bukami, dębami i świerkami. Występuje pod różnymi gatunkami drzew, najczęściej jednak w lasach bukowych.
Znaczenie.
Grzyb mikoryzowy. Jest trujący, wywołuje zaburzenia żołądkowo-jelitowe (m.in. wymioty, biegunkę). Na Ukrainie jednak uważany jest za grzyb jadalny. Dla grzyba tego (i innych, podobnie gorzkich gatunków grzybów wywołujących zaburzenia żołądkowo-jelitowe) stosowano specjalny sposób obróbki pozbawiający ich gorzkiego smaku i trujących własności. Najpierw gotowano go przez dłuższy czas i odlewano wodę, przez co tracił własności trujące, jednak nadal nie nadawał się do spożycia, gdyż jego ostry smak przechodzi w gorycz. Następnie przez kilka tygodni poddawano go kiszeniu w beczkach, podobnie jak kapustę. Po takim kiszeniu tracił ostry smak i nadawał się do spożycia.
Gatunki podobne.
Morfologicznie trudno rozróżnić gołąbka żółciowego od tych dwóch podobnych, żółto ubarwionych gołąbków, zwłaszcza gołąbka brudnożółtego. Wskazówką może być silniejsze wybarwienie środka kapelusza u gołąbka żółciowego, oraz fakt, że gołąbka żółciowego cechuje niewielka różnica barw między brzegiem kapelusza a blaszkami (u gołąbka brudnożółtego jest ona wyraźna). Definitywnie można to rozstrzygnąć próbą smakową; gołąbek żółciowy powoduje w ustach nieznośne pieczenie.

</doc>
<doc id="2792638" url="https://pl.wikipedia.org/wiki?curid=2792638" title="City Island">
City Island

City Island – amerykański komediodramat z 2009 roku w reżyserii Raymonda De Felitty. Wyprodukowany przez Anchor Bay Films.
Premiera filmu odbyła się 6 lutego 2009 roku podczas Międzynarodowego Festiwalu Filmowego w Berlinie.
Opis fabuły.
Rodzina Rizzo tylko pozornie jest zwyczajna. Każdy z domowników skrywa jakieś tajemnice. Vince jest strażnikiem więziennym, który potajemnie uczęszcza na zajęcia aktorskie. Jego córka, studentka Vivian, pracuje jako striptizerka. Ich życie zmienia były więzień, Tony Nardalla.

</doc>
<doc id="2792639" url="https://pl.wikipedia.org/wiki?curid=2792639" title="Russula fellea">
Russula fellea



</doc>
<doc id="2792640" url="https://pl.wikipedia.org/wiki?curid=2792640" title="Theodor Kotschy">
Theodor Kotschy

Theodor Kotschy (ur. 15 kwietnia 1813 w Ustroniu na Śląsku Cieszyńskim. zm. 11 czerwca 1866 w Wiedniu) – austriacki botanik i podróżnik, badacz flory północnej Afryki i Bliskiego Wschodu.
Życiorys.
Był synem pastora ewangelickiego Karola Kotschy’ego, protestanckiego teologa i botanika, oraz Julii z domu Schimko.
Już jako dwunastolatek odbywał swe pierwsze wycieczki górskie po śląskich Beskidach. W tym samym 1825 r. zwiedził Kraków, który zrobił na nim ogromne wrażenie oraz wziął udział w wycieczce na Babią Górę z grupą profesorów z Wrocławia. Już wtedy z zapałem zbierał różne okazy flory i minerały. W 1830 r. ojciec zapisał go do cieszyńskiego gimnazjum, które młody Theodor porzucił jednak po jednym semestrze, ponieważ nie odpowiadał mu sztywny szkolny rygor. Dalszą naukę pobierał w domu. Egzamin gimnazjalny zdał w 1832 r. jako ekstern z wynikiem bardzo dobrym. Latem tego roku odbył podróż do Berlina, gdzie poznał osobiście m.in. ojca nowoczesnej teologii protestanckiej Friedricha Schleiermachera oraz sławnego już wówczas podróżnika i przyrodnika Alexandra Humboldta, a także poznał niektóre ich dzieła. Najbliższe lata pokazały, że z nich dwóch to właśnie Humboldt wywarł większy wpływ na dalsze losy młodego Theodora.
Miał podobnie jak ojciec zostać pastorem. W 1832 r. rozpoczął nawet (wraz ze swym młodszym bratem Hermanem) studia teologiczne w Wiedniu, ale zniechęcony nieprzychylną oceną pracy z teologii praktycznej porzucił ten kierunek. Bardziej pociągały go nauki przyrodnicze i zwiedzanie ościennych terenów: Alp, Górnych Węgier (dzisiejsza Słowacja) i Siedmiogrodu. Wkrótce jednak rzucił studia przyrodnicze i w styczniu 1836 r. wyruszył przez Triest, Ateny, Turcję i Syrię do Egiptu i Sudanu z wyprawą Josepha Russeggera, która miała zbadać zasoby mineralne doliny Nilu. Wyprawa trwała dwa i pół roku i zakończyła się sukcesem: dotarła aż do 10° szerokości geograficznej północnej, gdzie dotąd nie stanęła jeszcze stopa białego człowieka, a w jej trakcie odkryto nawet złoto. Kotschy w czasie trwania ekspedycji zbierał okazy przyrodnicze, prowadził notatki i uczył się języka arabskiego. Na targu w Kairze kupił sobie niewolnika, Murzyna Husseina, którego później wyzwolił. Odtąd Hussein towarzyszył dawnemu panu w kolejnych wyprawach.
W listopadzie 1838 roku większość uczestników austriackiej ekspedycji wróciła do Europy. Theodor Kotschy pozostał w Aleksandrii. Sprzedając nagromadzone zbiory przyrodnicze i uzyskując obietnicę wsparcia ze strony miejscowych majętnych przedsiębiorców w następnym roku zorganizował wyprawę, która miała dotrzeć do źródeł Nilu. Cel nie został osiągnięty, głównie z powodu wycofania się sponsorów, chociaż ekspedycja dotarła do 4° szerokości geograficznej północnej, zaledwie 450 km od Jeziora Wiktorii. 26-letni podróżnik w marcu 1840 r. został w Chartumie bez środków do życia i z wielkim trudem udało się mu się wrócić w sierpniu do Aleksandrii. Tu dzięki pomocy Dumreichera, właściciela wielkich plantacji i przędzalni bawełny, zdobył fundusze na kolejne wyprawy badawcze. Prowadził badania na Cyprze (1840) oraz w Syrii i Mezopotamii (1841), gdzie przez dłuższy czas był gościem pułkownika Roberta Taylora, w latach 1828-1843 brytyjskiego rezydenta w Bagdadzie. Wiosną 1842 r. wyruszył do Persji, na Wyżynę Irańską. 1 sierpnia 1843 r. jako jeden z pierwszych Europejczyków zdobył najwyższy szczyt dzisiejszego Iranu – Demawend (5610 m n.p.m.) w górach Elburs.
Z końcem 1843 r. zdecydował się na powrót do Europy. Dzięki sprzedaży zgromadzonych przez 3 lata zbiorów przyrodniczych (m.in. zielniki z 27 tys. roślin oraz duże kolekcje: zoologiczna i mineralogiczna) spłacił swe długi i przyjechał do rodzinnego Ustronia. Za radą ojca 32-letni Theodor podjął ponownie studia teologiczne, jednak szybko je rzucił i ostatecznie poświęcił się naukom przyrodniczym, z których zrobił doktorat. W 1847 r. został asystentem, a w 1852 – adiunktem zarządcy Wiedeńskiego Ogrodu Botanicznego. Od tego czasu nie musiał się martwić o finanse na kolejne wyprawy badawcze. Prowadził więc badania w Egipcie, Palestynie i Libanie (1855) oraz ponownie na Cyprze, w Azji Mniejszej i w Kurdystanie (1859). Tam zachorował na febrę i musiał pilnie wrócić do Europy. W 1862 r. po raz kolejny wyjechał na Cypr i do Syrii. Działalność w terenie ułatwiała mu znajomość języków: oprócz kilku języków europejskich znał również arabski, turecki i perski.
Pod koniec życia zaczął odczuwać dolegliwości serca. Zmarł 11 czerwca 1866 roku w swym wiedeńskim mieszkaniu na zapalenie płuc. Jak pisała „Gwiazdka Cieszyńska”: „"Ten żelazny człowiek, którego siły nie zdołały złamać jadowite i zaraźliwe wyziewy tropicznych bagnisk, który przewędrował bezpiecznie i spokojnie rozległe stepy azjatyckie i porzecze Nilu, a pośród nieprzyjacielskich szczepów Kurdów i krwiożerczych Murzynów umiał się ochronić od niebezpieczeństw i napadów, które jego życiu tysiąckrotnie zagrażały – ten człowiek uległ w stołecznem mieście Wiedniu, niby w spokojnym porcie, otoczony wiernymi przyjaciółmi w najlepszym wieku, po krótkiej chorobie płucnej, mało z początku obawy wzniecającej"”. Pochowany został w Wiedniu.
Theodor Kotschy był jednym z „najpłodniejszych” botaników XIX w. W swoim życiu wykonał opisy blisko 300 tysięcy okazów roślin oraz 9 tysięcy zwierząt i minerałów. Dla upamiętnienia jego postaci nazwano rodzaj "Kotschya" Endl. z rodziny bobowatych ("Fabaceae" Lindl.). Jego nazwisko utrwalono również w nazwie śródziemnomorskiego gekona ("Cyrtodactylus kotschyi", obecnie klasyfikowanego jako "Cyrtopodion kotschyi").
Przy łacińskich nazwach roślin jako autor diagnozy taksonomicznej oznaczany jest jako „Kotschy”.

</doc>
<doc id="2792641" url="https://pl.wikipedia.org/wiki?curid=2792641" title="Batyrosaurus">
Batyrosaurus

Batyrosaurus – rodzaj ornitopoda z grupy Hadrosauroidea żyjącego w późnej kredzie (santon lub kampan) na terenach dzisiejszej Azji. Gatunkiem typowym jest "B. rozhdestvenskyi", którego holotypem jest okaz AEHM 4/1 z zachowaną niekompletną czaszką, ok. 60 zębami, mostkiem, prawą kością ramienną, lewą kością promieniową oraz niekompletnymi kośćmi śródręcza i paliczkami kończyn przednich. Holotyp "B. rozhdestvenskyi" odkryto w osadach formacji Bostobe na terenie obwodu kyzyłordyńskiego w Kazachstanie.
Autapomorfie "B. rozhdestvenskyi" to: kość ciemieniowa z długimi kaudalnymi (tylnymi) fałdami leżącymi na kości nadpotylicznej a pod kośćmi łuskowymi, oddzielonymi od skrzydeł kości przypotylicznej (ang. "paroccipital wings") – cecha ta występuje też u niebędącego szczególnie bliskim krewnym "Batyrosaurus" "Bactrosaurus johnsoni"; kości czołowe wydłużone rostrokaudalnie (przednio–tylne), stosunek ich długości do szerokości wynosi ok. 1,7 : 1; głęboka pozioma bruzda na bocznej powierzchni wyrostka rostralnego kości jarzmowej; a także obecność otworu na powierzchni stawowej kości kątowej górnej (ang. "surangular").
"Batyrosaurus", hadrozaury (Hadrosauridae) i hadrozauroidy bliżej niż "B. rozhdestvenskyi" spokrewnione z hadrozaurami łączy kilka cech budowy zębów niewystępujących u bardziej bazalnych hadrozauroidów. Budową zachowanych kości "Batyrosaurus" w dużym stopniu przypomina probaktrozaura; z analizy filogenetycznej przeprowadzonej przez Wu i Godefroita (2012) wynika jednak, że probaktrozaur był nieco bliżej niż "Batyrosaurus" spokrewniony z rodziną Hadrosauridae. U "Batyrosaurus", podobnie jak u bardziej bazalnych hadrozauroidów oraz u iguanodona, występuje rozwinięty staw między kością jarzmową a kością skrzydłową zewnętrzną ("os ectopterygoideum"); u "B. rozhdestvenskyi" na kości jarzmowej występuje duże wgłębienie zbliżone kształtem do trójkąta, będące miejscem styku tej kości z kością skrzydłową zewnętrzną. Wgłębienie to jest słabiej rozwinięte u probaktrozaura i "Protohadros", a w ogóle nie występuje u baktrozaura, "Levnesovia" i grupy Euhadrosauria (obejmującej grupy Saurolophinae i Lambeosaurinae). Probaktrozaur i inne hadrozauroidy bliższe hadrozaurom różnią się też od "Batyrosaurus" budową koron zębów wyrastających z kości szczękowej: ich główna krawędź (ang. "primary ridge") przebiega przez środek korony, dzieląc ją na dwie symetryczne połówki – inaczej niż u "Batyrosaurus", u którego krawędź ta dzieli ząb asymetrycznie na większą część mezjalną (położoną bliżej środka łuku zębowego) i mniejszą część dystalną (położoną dalej od środka łuku zębowego). Ostatnia różnica dotyczy budowy koron zębów wyrastających z kości zębowej. U "Batyrosaurus" dystalna krawędź korony jest pochyła u podstawy korony; wygląda to tak, jakby krawędź korony została ściśnięta palcami. Na powierzchni tej pochyłości u "Batyrosaurus" występują małe ząbki – podobnie jak u iguanodona, "Altirhinus" i "Penelopognathus". Pochyłość ta nie występuje u baktrozaura, eolambii, "Protohadros", telmatozaura i Euhadrosauria; występuje ona u probaktrozaura, ale jej powierzchnia jest u niego gładka.
Stan zachowania czaszki "B. rozhdestvenskyi" umożliwił autorom jego opisu wykonanie odlewu mózgu zwierzęcia, jak również odlewu jego ucha wewnętrznego. Mózg "Batyrosaurus" ogólnie bardziej przypomina budową mózgi krokodyli niż mózgi ptaków czy pterozaurów, co jest typowe dla ornitopodów. "B. rozhdestvenskyi" miał w uchu wewnętrznym duże kanały półkoliste; największy był kanał przedni, podobnie jak u dwunożnych bazalnych ceratopsów, takich jak psitakozaur, oraz u teropodów. Taka budowa ucha wewnętrznego zdaniem autorów opisu "Batyrosaurus" sugeruje, że był on zwinnym zwierzęciem dwunożnym; autorzy przyznają jednak, że dla potwierdzenia tej hipotezy konieczne jest odkrycie większej liczby kości szkieletu pozaczaszkowego tego ornitopoda.
Z przeprowadzonej przez Wu i Godefroita (2012) analizy filogenetycznej wynika, że "Batyrosaurus" był przedstawicielem grupy Hadrosauroidea nienależącym do Hadrosauridae (definiowanych przez autorów opisu "B. rozhdestvenskyi" jako klad obejmujący ostatniego wspólnego przodka baktrozaura i parazaurolofa oraz wszystkich jego potomków); według tej analizy "Batyrosaurus" był taksonem siostrzanym do kladu obejmującego probaktrozaura, eolambię, "Protohadros" i Hadrosauridae. Był on natomiast bliżej spokrewniony z hadrozaurami niż bazalne hadrozauroidy "Bolong", "Equijubus", "Jinzhousaurus" i "Altirhinus". Wiele tych bazalnych hadrozauroidów odkryto w Azji, co wspiera hipotezę o wyewoluowaniu hadrozauroidów właśnie na tym kontynencie.
Jeśli taką pozycję filogenetyczną "Batyrosaurus" potwierdzą przyszłe analizy filogenetyczne, będzie to oznaczać, że ornitopod ten był jednym z najmłodszych, jeśli nie najmłodszym znanym przedstawicielem Hadrosauroidea nienależącym do Hadrosauridae. "Batyrosaurus" współwystępował w tym samym czasie i na tych samych terenach z hadrozaurami takimi jak jaksartozaur, ""Procheneosaurus" convicens" i być może aralozaur. Autorzy opisu "B. rozhdestvenskyi przyznają", że nie można całkowicie wykluczyć, że gatunek ten jest młodszym synonimem odkrytego w tej samej okolicy "Arstanosaurus akkurganensis"; ponieważ jednak ząb zachowany razem z holotypem "A. akkurganensis" różni się budową od zębów odkrytych przy holotypie "B. rozhdestvenskyi" autorzy skłaniają się do uznania ich za odrębne gatunki.
Nazwa "Batyrosaurus" pochodzi od kazachskiego słowa "batyr", będącego pochodną tytułu "bagatur", oraz od greckiego słowa "sauros", oznaczającego "jaszczur". Epitet gatunkowy "rozhdestvenskyi" honoruje zmarłego radzieckiego paleontologa Anatolija Rożdiestwienskiego.

</doc>
<doc id="2792642" url="https://pl.wikipedia.org/wiki?curid=2792642" title="Batyrosaurus rozhdestvenskyi">
Batyrosaurus rozhdestvenskyi



</doc>
<doc id="2792644" url="https://pl.wikipedia.org/wiki?curid=2792644" title="Collegium Maius UMK">
Collegium Maius UMK



</doc>
<doc id="2792647" url="https://pl.wikipedia.org/wiki?curid=2792647" title="FK Kukësi">
FK Kukësi

Futboll Klub Kukësi – albański klub piłkarski z siedzibą w mieście Kukës w północno-wschodniej Albanii.
Historia.
Chronologia nazw:
Klub został założony w 1930 roku jako Shoqëria Sportive Kosowa. W 1932 roku kiedy został założony Albański Związek Piłki Nożnej, klub został oficjalnie zarejestrowany jako Sport Klub Kosova. Do 1953 uczestniczył tylko w rozgrywkach lokalnych. W 1953 debiutował w Kategoria e Katërt (IV liga). W 1958 roku zmienił nazwę na Klubi Sportiv Përparimi, a dziewięć lat później zdobył mistrzostwo ligi i awansował do Kategoria e Tretë. W 1977 zajął 1. miejsce i po raz pierwszy w historii awansował do Kategoria e Dytë, ale nie utrzymał się w niej. W 1982 ponownie zdobył mistrzostwo III ligi i awans do II ligi. Wraz z upadkiem komunizmu w Albanii w 1991 roku, klub doświadczył ogromnych problemów finansowych, gdyż do tej pory przez wiele lat finansowany był przez państwo. Dopiero w 2010 klub został zreorganizowany, przyjął nazwę Futboll Klub Kukësi. Wybrano również nowego prezydenta i zarząd klubu, który zainwestował w nowych graczy. Celem było awansować do najwyższej klasy rozgrywek, co udało się po zaledwie dwóch latach. W 2011 klub zajął 1. miejsce w Kategoria e Dytë, a następnie w 2012 zajął drugie miejsce w Kategoria e Parë i zdobył historyczny awans do Superligi.
Stadion.
Stadion Zeqir Ymeri może pomieścić 5,400 widzów.

</doc>
<doc id="2792648" url="https://pl.wikipedia.org/wiki?curid=2792648" title="Mistrzostwo Albanii w piłce nożnej mężczyzn">
Mistrzostwo Albanii w piłce nożnej mężczyzn



</doc>
<doc id="2792649" url="https://pl.wikipedia.org/wiki?curid=2792649" title="Puchar Albanii w piłce nożnej mężczyzn">
Puchar Albanii w piłce nożnej mężczyzn



</doc>
<doc id="2792650" url="https://pl.wikipedia.org/wiki?curid=2792650" title="II liga Albanii w piłce nożnej mężczyzn">
II liga Albanii w piłce nożnej mężczyzn



</doc>
<doc id="2792651" url="https://pl.wikipedia.org/wiki?curid=2792651" title="Hanna Jędrzejewska">
Hanna Jędrzejewska

Hanna Jędrzejewska z domu Jabłczyńska (ur. 15 kwietnia 1906 w Warszawie, zm. 29 maja 2002 w Warszawie) – polska chemiczka i konserwator zabytków, w młodości lekkoatletka, trzykrotna mistrzyni Polski.
Kariera zawodowa.
Była córką Kazimierza Jabłczyńskiego, profesora chemii na Uniwersytecie Warszawskim. Rozpoczęła studia na tej uczelni w 1923. Uzyskała doktorat z chemii w 1930. Pracowała na Wydziale Chemii UW jako asystent i adiunkt. Materiały do pracy habilitacyjnej spłonęły podczas II wojny światowej.
Okupację niemiecką spędziła w Zakopanem, prowadząc zakład fotograficzny. Jej mąż Edward Jędrzejewski walczył jako lotnik w Anglii. Po wojnie podjęła pracę na Wydziale Chemii UW, jednak musiała z niej zrezygnować w wyniku niepotwierdzonych doniesień o przyczynienie się do dekonspiracji emisariusza władz emigracyjnych podczas okupacji.
Od 1956 skupiła się na pracy w zakresie konserwacji zabytków, wykładając chemię i technologię teoretyczną na stanowisku docenta na Akademii Sztuk Pięknych w Warszawie. Zorganizowała również Laboratorium Badawcze dla Działu Sztuki Starożytnej w Muzeum Narodowym w Warszawie. Zasłużyła się przy badaniu starożytnych fresków z Faras. Pracowała w Muzeum Narodowym do 1970, a w latach 1972-1974 wykładała na Wydziale Historii Sztuki Akademii Teologii Katolickiej. Była ekspertem UNESCO w zakresie konserwacji zabytków.
Opublikowała m.in. pracę "Ethic in Conservation" (Sztokholm 1976).
Jej córka Teresa Jędrzejewska-Ścibak jest emerytowanym profesorem Politechniki Warszawskiej.
Działalność sportowa.
W młodości uprawiała lekkoatletykę. Jako zawodniczka AZS Warszawa była mistrzynią Polski w skoku w dal w 1926 oraz w sztafecie 4 × 75 metrów i sztafecie 4 × 200 metrów w 1927. Zdobyła również wicemistrzostwo Polski w 1923 w skoku wzwyż, pchnięciu kulą i rzucie oszczepem, w 1925 w sztafecie 4 × 75 metrów, skoku w dal i pchnięciu kulą oraz w 1927 w biegu na 80 metrów przez płotki i skoku w dal, a także brązowy medal w rzucie oszczepem w 1925. Wystąpiła na II Światowych Igrzyskach Kobiet w 1926 w Göteborgu, gdzie zajęła 11. miejsce w finale skoku w dal i odpadła w eliminacjach biegu na 100 jardów. W 1927 wystąpiła w meczu reprezentacji Polski z Austrią w biegu na 80 m przez płotki i w skoku w dal.
Była współautorką książki "Narciarstwo" wydanej w 1935.
Hanna Jędrzejewska zmarła w maju 2002 i została pochowana na cmentarzu Powązkowskim (kwatera K-3-27).

</doc>
<doc id="2792652" url="https://pl.wikipedia.org/wiki?curid=2792652" title="California Surf">
California Surf

California Surf – istniejący w latach 1978–1981 amerykański klub piłkarski z miasta Anaheim, w stanie Kalifornia. Drużyna występowała w lidze NASL, a jego domowym obiektem był Anaheim Stadium.
Historia.
California Surf powstała w 1978 roku jako kontynuator tradycji St. Louis Stars. "The Surf" miała silne wpływy brytyjskie, gdyż trenerami zespołu byli Anglicy: John Sewell, Peter Wall i Laurie Calloway. Najlepszym piłkarzem pod kierunkiem Johna Sewella był szkocki piłkarz, późniejszy trener Arsenalu Londyn, George Graham. Jednak zespół w lidze NASL nie odnosił zbyt wielkich sukcesów, nigdy nie zachodził dalej niż do ćwierćfinału. W 1981 roku, po nie zakwalifikowaniu się do play-offów ligi NASL, klub został rozwiązany.

</doc>
<doc id="2792654" url="https://pl.wikipedia.org/wiki?curid=2792654" title="Hanna Jabłczyńska">
Hanna Jabłczyńska



</doc>
<doc id="2792657" url="https://pl.wikipedia.org/wiki?curid=2792657" title="Richard Clarke">
Richard Clarke

Richard Lionel Clarke (ur. 25 czerwca 1949) – duchowny anglikański, od 2012 roku arcybiskup Armagh i prymasa Kościoła Irlandii
Absolwent Trinity College w Dublinie i King’s College London. W latach 1996-2012 biskup anglikański Meath i Kildare. W 2012 roku wybrany anglikańskim arcybiskupem Armagh.

</doc>
<doc id="2792658" url="https://pl.wikipedia.org/wiki?curid=2792658" title="Olga Wasilonok">
Olga Wasilonok



</doc>
<doc id="2792660" url="https://pl.wikipedia.org/wiki?curid=2792660" title="Pałac w Radojewie">
Pałac w Radojewie

Pałac w Radojewie – pałac w Radojewie, na północy Poznania.
Historia.
Majątek poklasztorny nabył świeżo uszlachcony bankier berliński, Zygmunt Otto von Treskow. W 1825 roku wybudował on dla syna Heinricha Baltazara pałac w Radojewie. Zabudowania radojewskiego folwarku o pow. 1142 hektary znajdowały się po drugiej stronie wsi, w jej północnej części. W rękach rodziny von Treskow Radojewo znajdowało się aż do 1945 roku. Do lat 60. pałac zajmowała szkoła, a następnie przekształcono go na budynek mieszkalny. Od momentu włączenia Radojewa do Poznania pałac należy do miasta, zaś park jest własnością Lasów Państwowych. Od roku 2004 pusty pałac nie jest użytkowany, okna zamurowano, popada w ruinę.
Pałac.
Pałac położony jest na skarpie górującej nad doliną Warty i połączony był osią widokową z pałacem w Owińskach, główną siedzibą rodu. Dwór został wzniesiony w stylu późnoklasycznym dla syna Zygmunta – Heinricha. Powstał według projektu Karola Fryderyka Schinkla. W końcu XIX w. został rozbudowany na pałac. Pałac to dwupiętrowy gmach, wzniesiony na planie prostokąta. Fasadę stanowi wgłębiony portyk wsparty na czterech kolumnach. Z drugiej strony pośrodku występuje ryzalit. Jest przykryty dachem naczółkowym.
Park.
Wokół został urządzony romantyczny park angielski o powierzchni 15 hektarów, częściowo położony na stromej skarpie i w naturalny sposób łączący się z lasami łęgowymi porastającymi dolinę rzeki Warty. Został on zaprojektowany i urządzony przez królewskiego ogrodnika z Poczdamu – Piotra Lenné. W parku zbudowano na ówczesną modłę sztuczną ruinę. Znajdowała się w nim również kaplica oraz cmentarz rodziny von Treskow. Dziś park wyróżnia się wieloma walorami przyrodniczymi charakterystycznymi dla lasów naturalnych, stąd przyrodnicy od lat 90. XX wieku postulują objęcie go ochroną w formie rezerwatu o nazwie Kokoryczowe Wzgórze. Szczególną atrakcją parku jest masowo kwitnący na przedwiośniu zdziczały rannik zimowy - uciekinier z ogrodu płacowego, a także kokorycz pusta. Na uwagę zasługuje także ogromny platan klonolistny, uznany za pomnik przyrody, a także krótka pomnikowa aleja licząca 6 platanów. Inną atrakcją są dwa owiane legendą głazy narzutowe, leżące na szczycie wzgórza.
Park jest obecnie własnością Skarbu Państwa. Zarządzają nim Lasy Państwowe - Nadleśnictwo Łopuchówko. Park, tak jak i pałac, jest wpisany do rejestru zabytków.
Cmentarz.
Na terenie parku znajduje się mały cmentarz rodzinny, obecnie zaniedbany i częściowo zdewastowany (zniknęły np. płyty nagrobne i krzyże). Chociaż w Polsce nie żyją już członkowie rodziny von Treskow, co roku 1 listopada na grobach pojawiają się znicze przyniesione przez okolicznych mieszkańców.

</doc>
<doc id="2792663" url="https://pl.wikipedia.org/wiki?curid=2792663" title="Dobrodan">
Dobrodan

Dobrodan (bułg. "Добродан") – wieś w północnej Bułgarii, w obwodzie Łowecz, w gminie Trojan.

</doc>
<doc id="2792664" url="https://pl.wikipedia.org/wiki?curid=2792664" title="Tatjana Szyntar">
Tatjana Szyntar



</doc>
<doc id="2792665" url="https://pl.wikipedia.org/wiki?curid=2792665" title="Melky Cabrera">
Melky Cabrera

Melky Astacio Cabrer (ur. 11 sierpnia 1984) – dominikański baseballista występujący na pozycji zapolowego w Pittsburgh Pirates.
Przebieg kariery.
W wieku 17 lat, w listopadzie 2001 roku podpisał kontrakt z New York Yankees i początkowo występował w klubach farmerskich tego zespołu, między innymi w Columbus Clippers. W Major League Baseball zadebiutował 7 lipca 2005 w meczu przeciwko Cleveland Indians. 2 sierpnia 2009 w wygranym przez Yankees 8–5 spotkaniu z Chicago White Sox zaliczył cycle. W grudniu 2009 w ramach wymiany przeszedł do Atlanta Braves, zaś rok później do Kansas City Royals.
7 listopada 2011 roku podpisał kontrakt z San Francisco Giants. Do momentu transferu Cabrera miał średnią uderzeń 0,275, zaś będąc zawodnikiem Giants średnia ta znacznie się poprawiła. 29 maja 2012 zodbył 50 uderzeń w jednym miesiącu i wyprzedził pod tym względem Williego Maysa, zaś w kolejnym meczu zdobył 51. uderzenie i wyrównał rekord w tej klasyfikacji należący do Randy'ego Winna.
W 2012 w głosowaniu do pierwszej dziewiątki Meczu Gwiazd otrzymał największą liczbę głosów (7 521 784) spośród zawodników reprezentujących National League. Cabrera zaliczając dwa uderzenia w trzech podejściach oraz home runa w 4. inningu, został wybrany MVP All-Star Game jako piąty zawodnik w historii klubu San Francisco Giants.
15 sierpnia 2012 został zawieszony na 50 meczów po tym, jak wykryto w jego organizmie niedozwoloną substancję testosteron. Do tego momentu prowadził w National League w klasyfikacji średniej uderzeń (0,346), jednak po zawieszeniu został wykluczony z walki o tytuł najlepszego uderzającego w lidze. W listopadzie 2012 podpisał dwuletni kontrakt wart 16 milinów dolarów z Toronto Blue Jays.
W grudniu 2014 jako wolny agent przeszedł do Chicago White Sox, podpisując trzyletnią umowę wartą 42 miliony dolarów. W lipcu 2017 w ramach wymiany przeszedł do Kansas City Royals. W kwietniu 2018 został zawodnikiem Cleveland Indians, zaś w lutym 2019 Pittsburgh Pirates.

</doc>
<doc id="2792667" url="https://pl.wikipedia.org/wiki?curid=2792667" title="Nikola Kovacević">
Nikola Kovacević



</doc>
<doc id="2792678" url="https://pl.wikipedia.org/wiki?curid=2792678" title="Collegium Minus Uniwersytetu Mikołaja Kopernika w Toruniu">
Collegium Minus Uniwersytetu Mikołaja Kopernika w Toruniu

Collegium Minus Uniwersytetu Mikołaja Kopernika w Toruniu – modernistyczny gmach wzniesiony w drugiej połowie lat 30. XX wieku w Toruniu.
Lokalizacja.
Budynek znajduje się w zachodniej części Zespołu Staromiejskiego, przy ul. Fosa Staromiejska 1a, w sąsiedztwie Sądu Okręgowego, Sądu Rejonowego oraz Aresztu Śledczego.
Historia.
Lata 1935–1945.
W 1935 roku w miejscu dawnych murów miejskich rozpoczęto budowę reprezentacyjnego gmachu, którego projektantem był Jerzy Wierzbicki. Miał on być siedzibą Starostwa Krajowego Pomorskiego, a tymczasowo również Komunalnej Kasy Oszczędności. Z uwagi na cele drugiej z wymienionych instytucji, w podziemiach budynku zamontowano sejfy zamykane pancernymi drzwiami. Dzięki oryginalnemu wyglądowi gmach zaczęto nazywać „Harmonijką”. Elewacja tego mierzącego około 80 metrów długości budynku pomalowana była pierwotnie na jasne, kremowe kolory.
Po 1945.
II wojnę światową „Harmonijka” przetrwała w dość dobrym stanie, dlatego już w pierwszych miesiącach 
działalności Uniwersytetu Mikołaja Kopernika została przekazana tej właśnie uczelni. Po pracach polegających na uprzątnięciu budynku, otrzymał on nazwę Collegium Minus UMK. W jego wnętrzu ulokowano kwesturę oraz trzeci, powołany najpóźniej Wydział Prawno-Ekonomiczny.
W okresie powojennym budynek otrzymał ciemnoszarą elewację, zaś po zachodniej stronie budynku powstała fontanna (od 2008 roku na jej miejscu stoi fontanna Cosmopolis). Przez pewien czas na jej środku stała figura flisaka.
Z początkiem roku akademickiego 1948/1949 wydział otrzymał nazwę Wydziału Prawa. Działalność tej jednostki została przerwana w 1953 roku na skutek represji stalinowskich, a prace wznowiono dopiero po pięciu latach; wtedy też reaktywowany Wydział Prawa powrócił do „Harmonijki”. W roku 1969 wydział po raz kolejny przemianowano, tym razem na Wydział Prawa i Administracji. W latach 70. XX w. uruchomiono w Collegium Minus wydziałową bibliotekę. W roku 1999 rozpoczęto przeprowadzkę wydziału do nowo powstałego gmachu Collegium Iuridicum Novum na Bielanach. Miejsce „prawników” zajął Wydział Humanistyczny.
W 2005 roku przeprowadzono remont Collegium Minus rozjaśniając nieco jego elewację. Trzy lata później, a więc w roku przebudowy fontanny, uruchomiono również iluminację zachodniej elewacji „Harmonijki”.
W 2008 roku budynek został wpisany do rejestru zabytków.
Obecnie w Collegium Minus mieszczą się Instytuty Socjologii i Filozofii Wydziału Humanistycznego oraz wydziałowa biblioteka. W związku z powstaniem w campusie akademickim na Bielanach nowego Collegium Humanisticum, istnieją plany przeniesienia do nowego gmachu wszystkich pozostałych instytutów Wydziału. Stąd też próby uczelni mające na celu sprzedaż „Harmonijki”. Pierwotnie obiekt wyceniono na 19 mln złotych. Później, gdy nie znalazł się nabywca, cenę bezskutecznie obniżano.

</doc>
<doc id="2792679" url="https://pl.wikipedia.org/wiki?curid=2792679" title="Manuel Maurozomes">
Manuel Maurozomes

Manuel Komnen Maurozomes (grecki: Μανουήλ Κομνηνός Μαυροζώμης; nieznana data narodzin, zmarł około 1230) – bizantyjski arystokrata, który po IV wyprawie krzyżowej próbował utworzyć własne niepodległe państwo we Frygii. Był blisko skoligacony z Seldżukami, jego córka wyszła za Kaj Chusrau I. Mimo porażki w walkach z Teodorem Laskarysem udało mu się zachować władzę nad częścią doliny Meandru, gdzie panował jako turecki lennik.
Życiorys.
Niewiele wiadomo o początkach życia Manuela. Jego rodzina pochodziła prawdopodobnie z Peloponezu, a szersze wpływy zdobyła dopiero w XII wieku dołączając do dworskiej arystokracji. Manuel był prawdopodobnie synem Teodora Maurozomesa, który w czasach Manuela I Komnena służył w wojsku bizantyjskim jako generał. Nie jest do końca pewne dlaczego Manuel używał nazwiska Komnen, część uczonych jest zdania, iż matką Manuela była jedna z naturalnych córek cesarza, która wyszła za Teodora.
Manuel był ważną i wpływową postacią na dworze bizantyjskim. Według tureckiego kronikarza, Ibn Bibiego, około 1200 Manuel nosił już tytuł "Caesara". Jego dalsza kariera była mocno związana z władcą seldżuckim, Kaj Chusrau I. Manuel poznał go gdy zdetronizowany sułtan przybył do Konstantynopola, około 1200 roku. W czasie swojego pobytu w stolicy Bizancjum Kaj Chusrau miał przyjąć chrzest i pojąć córkę Manuela za żonę. Z tego związku pochodzili późniejsi seldżuccy władcy, Kajkubad I i Kaj Chusrau II.
Kiedy w 1203 pod murami Konstantynopola stanęły wojska IV wyprawy krzyżowej Manuel wraz z zięciem zbiegli z miasta i schronili się w nieznanej współczesnym historykom twierdzy lub wyspie. Po upadku Konstantynopola w 1204 i śmierci Sulajmana II stronnicy Kaj Chusrau wezwali go z powrotem do Ikonium, a Manuel udał się tam wraz z nim. Po przybyciu do Nicei diweidzieli się, że sułtanem zdążył się już ogłosić Kilidż Arslan III, ale mimo to Kaj Chusrau udał się na ziemie tureckie i dzięki sprzyjającym okolicznościom od 1205 ponownie panował jako sułtan Ikonium.
Manuel chciał wykorzystać sukces swojego zięcia dla własnych korzyści i w 1205 podjął próbę utworzenia własnego niezależnego władztwa na terenie Frygii. Po początkowych sukcesach zaczął rozciągać swoją zwierzchność także nad bogatą i żyzną doliną Meandru, wydatnie korzystając z pomocy Seldżuków. Latem 1205 doszło do konfliktu między Manuelem a Teodorem I Laskarysem, który zdążył już opanować Niceę i dużą część zachodniej Azji Mniejszej. Walki zakończyły się zdecydowanym zwycięstwem Laskarysa, który od pewnego czasu otwarcie zgłaszał pretensje do korony cesarskiej. W 1206 doszło do porozumienia między Teodorem a Seldżukami. Opieka Kaj Chusrau umożliwiła Manuelowi zatrzymanie części posiadłości leżących w górnej części doliny Meandru wraz z Laodyceą i miastem Kolosy.
Manuel pozostawał wasalem swego zięcia aż do śmierci, która nastąpiła około 1230. Przez ten czas odgrywał znaczącą rolę na dworze tureckim, gdzie otrzymał tytuł emira. Maurozomes pomógł w zdobyciu i utrzymaniu władzy swemu wnukowi, Kajkubadowi I, a w 1220 wziął udział w tureckiej wyprawie na Cylicję. Jego potomkowie odgrywali istotną rolę na dworze seldżuckim przez cały XIII wiek, zachowując jednocześnie swoją chrześcijańską wiarę. Naukowcy zaliczają do nich Jana Komnena Maurozomesa, prawdopodobnie syna Manuela, Izaaka Jana Komnena Maurozomesa i Michała Komnena Maurozomesa.

</doc>
<doc id="2792682" url="https://pl.wikipedia.org/wiki?curid=2792682" title="Collegium Minus UMK">
Collegium Minus UMK



</doc>
<doc id="2792684" url="https://pl.wikipedia.org/wiki?curid=2792684" title="Mistrz (film 2012)">
Mistrz (film 2012)

Mistrz (, 2012) – amerykański dramat filmowy w reżyserii i według scenariusza Paula Thomasa Andersona. W rolach głównych wystąpili Philip Seymour Hoffman, Joaquin Phoenix i Amy Adams – wszyscy troje byli nominowani za swoje role zarówno do Oscarów, jak i Złotych Globów oraz nagród BAFTA.
Fabuła.
Ameryka, lata powojenne. Weteran wojenny Freddie Quell (Joaquin Phoenix) nie radzi sobie z życiem. Jest alkoholikiem i włóczęgą, a frustracje seksualne doprowadzają go do depresji. Pewnego dnia poznaje charyzmatycznego przywódcę religijnego Lancastera Dodda (Philip Seymour Hoffman), który przywraca Freddiego społeczeństwu. Niedługo potem „Mistrz” mianuje go swoją prawą ręką. W miarę upływu czasu, gdy wspólnota religijna Dodda zaczyna zyskiwać coraz więcej zwolenników, Freddie zaczyna wątpić w to, co wyznaje i w swojego mentora.
Premiera.
Oficjalna premiera filmu miała miejsce 1 września 2012 roku podczas 69. Międzynarodowego Festiwalu Filmowego w Wenecji, w ramach którego obraz brał udział w Konkursie Głównym. Paul Thomas Anderson dostał tam Srebrnego Lwa za reżyserię, a Puchar Volpiego dla najlepszego aktora ex aequo otrzymali Joaquin Phoenix i Philip Seymour Hoffman.
Następnie film został zaprezentowany 7 września na 37. Międzynarodowym Festiwalu Filmowym w Toronto. 14 września obraz wszedł do dystrybucji na terenie Stanów Zjednoczonych. Polska premiera miała miejsce 16 listopada 2012 roku.

</doc>
<doc id="2792686" url="https://pl.wikipedia.org/wiki?curid=2792686" title="Park wiejski w Połajewie">
Park wiejski w Połajewie

Park wiejski w Połajewie - zabytkowy park, położony we wsi Połajewo, w powiecie czarnkowsko-trzcianeckim, w województwie wielkopolskim.
Park krajobrazowy w Połajewie został założony w XVIII wieku, w pobliżu istniejącego do 1976 roku pałacu. Park o ciekawym drzewostanie zajmuje powierzchnię 7 ha. W parku znajduje się amfiteatr oraz liczne pomniki przyrody, m.in.:

</doc>
<doc id="2792688" url="https://pl.wikipedia.org/wiki?curid=2792688" title="Kościół śś. Kosmy i Damiana w Okoninie">
Kościół śś. Kosmy i Damiana w Okoninie



</doc>
<doc id="2792693" url="https://pl.wikipedia.org/wiki?curid=2792693" title="Grzegorz Bręborowicz">
Grzegorz Bręborowicz

Grzegorz Henryk Bręborowicz (ur. 31 października 1948 w Poznaniu) – polski lekarz specjalizujący się w zakresie ginekologii i położnictwa, profesor nauk medycznych, rektor Akademii Medycznej w Poznaniu (2002–2007) i Uniwersytetu Medycznego im. Karola Marcinkowskiego w Poznaniu (2007–2008).
Życiorys.
Absolwent I Liceum Ogólnokształcącego im. Karola Marcinkowskiego w Poznaniu. Studiował matematykę na Uniwersytecie im. Adama Mickiewicza w Poznaniu (1966–1968) i następnie na Uniwersytecie Wrocławskim, gdzie w 1971 uzyskał tytuł zawodowy magistra. Studia medyczne rozpoczął w 1972 na Akademii Medycznej we Wrocławiu, dyplom lekarza medycyny uzyskał w 1978 na Akademii Medycznej w Poznaniu. Na tej samej uczelni został doktorem (1980) i doktorem habilitowanym nauk medycznych (1988). W 1993 otrzymał tytuł naukowy profesora.
Pracę zawodową rozpoczął w 1971 we wrocławskim ośrodku Instytutu Matematycznego PAN. Od 1974 związany zawodowo z Akademią Medyczną w Poznaniu (przekształconą następnie w Uniwersytet Medyczny). Zaczynał jako starszy asystent w Pracowni Informatyki i Statystyki Medycznej, dochodząc w 1997 do stanowiska profesora zwyczajnego w Katedrze Perinatologii i Ginekologii. Od 1999 do 2002 pełnił funkcję prorektora ds. nauki i kształcenia podyplomowego, następnie do 2008 przez dwie kadencje był rektorem tej uczelni. W czasie jego drugiej kadencji Akademia Medyczna przekształcona została w Uniwersytet Medyczny. Pozostał wykładowcą tej uczelni i kierownikiem Katedry Perinatologii i Ginekologii.
Specjalizacje lekarskie I (1980) i II (1983) stopnia uzyskiwał w zakresie położnictwa i ginekologii, praktykując w Klinice Perinatologii i Ginekologii. Został członkiem Polskiego Towarzystwa Ginekologicznego, w 1989 objął funkcję przewodniczącego oddziału poznańskiego PTR. Zajmował także stanowisko przewodniczącego zarządu głównego Polskiego Towarzystwa Medycyny Perinatalnej. Uzyskiwał członkostwo w międzynarodowych stowarzyszeniach skupiających specjalistów z dziedziny perinatologii, a także w Komitecie Rozwoju Człowieka Polskiej Akademii Nauk.

</doc>
<doc id="2792694" url="https://pl.wikipedia.org/wiki?curid=2792694" title="Grzegorz Henryk Bręborowicz">
Grzegorz Henryk Bręborowicz



</doc>
<doc id="2792695" url="https://pl.wikipedia.org/wiki?curid=2792695" title="Klub Piłki Siatkowej Kobiet Stal Mielec">
Klub Piłki Siatkowej Kobiet Stal Mielec



</doc>
<doc id="2792702" url="https://pl.wikipedia.org/wiki?curid=2792702" title="Rząd Federalny Niemiec">
Rząd Federalny Niemiec



</doc>
<doc id="2792704" url="https://pl.wikipedia.org/wiki?curid=2792704" title="Landesdirektion">
Landesdirektion



</doc>
<doc id="2792705" url="https://pl.wikipedia.org/wiki?curid=2792705" title="Super Bowl XXIX">
Super Bowl XXIX

Super Bowl XXIX był dwudziestym dziewiątym finałem o mistrzostwo NFL w zawodowym futbolu amerykańskim, rozegranym 29 stycznia 1995 roku, na stadionie Joe Robbie Stadium, w Miami, w stanie Floryda.
Mistrz konferencji NFC, drużyna San Francisco 49ers, pokonał mistrza konferencji AFC, drużynę San Diego Chargers, uzyskując wynik 49-26. San Francisco 49ers zostali mistrzami po raz piąty.
Za faworytów spotkania uważana była drużyna z Dallas.
Amerykański hymn państwowy przed meczem wykonała Kathie Lee Gifford. W przerwie w połowie meczu wystąpili: Tony Bennett, Patti LaBelle, Arturo Sandoval oraz Miami Sound Machine.
Tytuł MVP finałów zdobył Steve Young, Quarterback zespołu 49ers.

</doc>
<doc id="2792706" url="https://pl.wikipedia.org/wiki?curid=2792706" title="Krystian Kiełb">
Krystian Kiełb

Krystian Michał Kiełb (ur. 30 kwietnia 1971 we Wrocławiu) – polski kompozytor, teoretyk muzyki i pedagog muzyczny; rektor Akademii Muzycznej im. Karola Lipińskiego we Wrocławiu w kadencjach 2008–2012, 2012–2016 i 2020–2024; profesor sztuk muzycznych.
Życiorys.
Na Akademii Muzycznej we Wrocławiu uzyskał dyplomy w zakresie kompozycji i teorii muzyki. Uzyskiwał kolejne stopnie naukowe z zakresu nauk o sztukach pięknych, a w 2014 otrzymał tytuł profesora sztuk muzycznych.
Jest autorem kompozycji orkiestrowych i solowych, a także muzyki do sztuki teatralnej "Czekając na Don Kichota" w reżyserii Jacka Głomba. Jako wykładowca akademicki doszedł do stanowiska profesora nadzwyczajnego na macierzystej uczelni. Wszedł w skład rady programowej Dolnośląskiego Festiwalu Nauki. W latach 1999–2005 pełnił funkcję prorektora Akademii Muzycznej we Wrocławiu. W 2008 i w 2012 wybierany na stanowisko rektora tej uczelni, pełnił tę funkcję do 2016. W 2020 został wybrany na stanowisko rektora po raz trzeci.
W 2019 został członkiem Rady Doskonałości Naukowej I kadencji.
Odznaczenia.
Jest laureatem nagród, wyróżnień i odznaczeń państwowych. W 2016 został odznaczony Srebrnym Medalem „Zasłużony Kulturze Gloria Artis”. Otrzymał Brązowy (2006), Srebrny (2012) i Złoty (2021) Krzyż Zasługi.
Twórczość.
Twórczość kompozytorska Krystiana Kiełba obejmuje różnorodne gatunki i formy muzyki instrumentalnej, wokalnej i wokalno-instrumentalnej. Jego kompozycje miały prawykonania i liczne wykonania w kraju i za granicą, w tym m.in. w Niemczech, Austrii, Czechach, Wielkiej Brytanii, Francji, Szwecji, USA. Utwory Krystiana Kiełba prezentowano na festiwalach muzycznych, w ramach kursów interpretacji, konkursów wykonawczych, także jako pozycje obowiązkowe, ponadto weszły do programu instytucji artystycznych.

</doc>
<doc id="2792708" url="https://pl.wikipedia.org/wiki?curid=2792708" title="Kamienica przy ulicy Archidiakońskiej 6 w Lublinie">
Kamienica przy ulicy Archidiakońskiej 6 w Lublinie

Kamienica Archidiakońska 6 – zabytkowa dwupiętrowa kamienica na Starym Mieście w Lublinie. Wpisana do rejestru zabytków pod numerem AA/1047 z dnia 25.11.1991. Obecną formę uzyskała na początku XX wieku. Znajduje się w zwartym ciągu zabudowy ulicy Archidiakońskiej, pomiędzy zabytkowymi kamienicami numer 4 i Grodzka 7. Budynek podpiwniczony jest jedną kondygnacją piwnic.
Historia.
Pierwsza wzmianka o istnieniu w tym miejscu budynku pochodzi z 1565 roku. Nie ma pewności czy był to budynek drewniany czy już murowany, wiadomo tylko, że w czasie wielkiego pożaru Lublina w 1575 roku dom, wówczas własność Pawła Machała doszczętnie spłoną. Połowę placu zakupił Lemca, a Paweł Machała na pozostałej postawił nową murowana kamienicę. W 1608 roku potomkowie Pawła Machały sprzedali posiadłość małżeństwo Szembeków. Jan Szembek był burmistrzem Lublina. Przebudował kamienicę, po jego śmierci żona Zuzanna sprzedała kamienicę. W 1662 roku w spadku otrzymała ją Wiktoria Wiśniewska, od której nazwiska nazywano kamienicę Wiśniewską. W 1782 roku kamienica została rozebrana, w 1818 roku plac zakupił Karol Rozenberg, który na terenie działek zajmowanych obecnie przez kamienice Archdiakońaka 4 i 5 praz Złota 4 i 7 zbudował zakład „balneologiczno–zdrojowy”, wraz z pomieszczeniami gospodarskimi, jak stajnie i powozownie. Od 1875 roku prawo własności do tego terenu posiadała rodzina Gewerców, którzy na początku XX wieku postanowili zbudować kamienicę. Cała rodzina Gewerców zginęła w czasie II wojny światowej, a kamienica wraz z terenem przeszła na własność Skarbu Państwa.

</doc>
<doc id="2792709" url="https://pl.wikipedia.org/wiki?curid=2792709" title="Mike Piazza">
Mike Piazza

Michael Joseph Piazza (ur. 4 września 1968) – amerykański baseballista, który występował na pozycji łapacza przez 16 sezonów w Major League Baseball.
Przebieg kariery.
Piazza został wybrany w drafcie 1988 w 62. rundzie przez Los Angeles Dodgers i początkowo występował w klubach farmerskich tego zespołu, między innymi w Albuquerque Dukes. W MLB zadebiutował 1 września 1992 w meczu przeciwko Chicago Cubs. W sezonie 1993 ze średnią uderzeń 0,318, 35 zdobytymi home runami i 112 zaliczonymi RBI, został wybrany najlepszym debiutantem w National League; wystąpił także po raz pierwszy w karierze w Meczu Gwiazd. W 1996 i 1997 roku w głosowaniu do nagrody MVP National League zajął 2. miejsce (za Kenem Caminitim z San Diego Padres i Larrym Walkerem z Colorado Rockies). W maju 1998 w ramach wymiany przeszedł do Florida Marlins, w którym rozegrał tylko 5 meczów. 
W tym samym miesiącu podpisał siedmioletni kontrakt z New York Mets wart 91 milionów dolarów. W 2000 roku wystąpił World Series przeciwko New York Yankees; Mets przegrali jednak finały w pięciu meczach. 
W sezonie 2006 występował w San Diego Padres, zaś karierę zakończył rok później reprezentując barwy Oakland Athletics. W 2006 wystąpił na turnieju World Baseball Classic, reprezentując włoską drużynę narodową. Jest rekordzistą pod względem liczby zdobytych home runów (396) spośród łapaczy.
Późniejszy okres.
6 stycznia 2016 został uhonorowany członkostwem w Baseball Hall of Fame. 30 lipca 2016 przed meczem z Colorado Rockies na Citi Field wziął udział w ceremonii zastrzeżenia numeru 31, z którym występował w New York Mets.
W czerwcu 2016 został właścicielem trzecioligowego klubu piłkarskiego AC Reggiana 1919.

</doc>
<doc id="2792719" url="https://pl.wikipedia.org/wiki?curid=2792719" title="Super Bowl XXVIII">
Super Bowl XXVIII

Super Bowl XXVII był dwudziestym ósmym finałem o mistrzostwo NFL w zawodowym futbolu amerykańskim, rozegranym 30 stycznia 1994 roku, na stadionie Georgia Dome, w Atlancie, w stanie Georgia.
Mistrz konferencji NFC, drużyna Dallas Cowboys, pokonał mistrza konferencji AFC, drużynę Buffalo Bills, uzyskując wynik 30-13. Dallas Cowboys zostali mistrzami po raz drugi w ciągu dwóch lat.
Za faworytów spotkania uważana była drużyna z Dallas.
Amerykański hymn państwowy przed meczem wykonała Natalie Cole. W przerwie w połowie meczu wystąpili: The Judds, Clint Black, Travis Tritt oraz Tanya Tucker.
Tytuł MVP finałów zdobył Emmitt Smith, Running back zespołu Cowboys. 

</doc>
<doc id="2792726" url="https://pl.wikipedia.org/wiki?curid=2792726" title="Eichmann">
Eichmann



</doc>
<doc id="2792728" url="https://pl.wikipedia.org/wiki?curid=2792728" title="Okręt podwodny S-56">
Okręt podwodny S-56



</doc>
<doc id="2792732" url="https://pl.wikipedia.org/wiki?curid=2792732" title="Erwin Wąsowicz">
Erwin Wąsowicz

Erwin Wąsowicz (ur. 23 lutego 1944 w Groß Beuchow, zm. 30 marca 2022) – polski technolog żywności i żywienia, profesor nauk rolniczych i nauczyciel akademicki. Rektor Akademii Rolniczej im. Augusta Cieszkowskiego w Poznaniu (2002–2008) i Uniwersytetu Przyrodniczego w Poznaniu (2008).
Życiorys.
Ukończył Technikum Chemiczne w Brzegu Dolnym. W 1968 został absolwentem Wydziału Technologii Rolno-Spożywczej Wyższej Szkoły Rolniczej w Poznaniu. W 1973 na podstawie rozprawy zatytułowanej "Charakterystyka lotnych związków zapachowych w pieczarce dwuzarodnikowej, borowiku szlachetnym i niektórych pleśniach" uzyskał stopień doktora nauk technicznych. Habilitował się w 1989, a w 1998 otrzymał tytuł profesora nauk rolniczych. Zawodowo związany z poznańską uczelnią rolniczą, w 2004 objął stanowisko profesora zwyczajnego. W pracy naukowej zajmował się m.in. badaniami nad izolacją oraz charakterystyką lotnych substancji zapachowych żywności, a także lotnych metabolitów grzybów i bakterii.
W 1997 został kierownikiem Zakładu Koncentratów Spożywczych w Instytucie Technologii Żywności Pochodzenia Roślinnego. W latach 1993–1996 był prodziekanem Wydziału Technologii Żywności, następnie do 2002 prorektorem ds. nauki. W latach 2002–2008 zajmował stanowisko rektora tej uczelni, w czasie jego drugiej kadencji w 2008 Akademia Rolnicza została przekształcona w Uniwersytet Przyrodniczy. Był przewodniczącym rady naukowej Centralnego Ośrodka Badawczo-Rozwojowego Aparatury Badawczej i Dydaktycznej „Cobrabid”, członkiem korespondentem i następnie członkiem rzeczywistym Polskiej Akademii Nauk, członkiem rad programowych czasopism „Rośliny Oleiste i Żywność” oraz „Nauka, Technologia, Jakość”, a także przedstawicielem Polskiej Akademii Nauk w Radzie Kuratorów Fundacji Zakłady Kórnickie. Ponadto był członkiem Komitetu Nauk o Żywności PAN.
Odznaczenia i wyróżnienia.
Odznaczony Krzyżem Kawalerskim Orderu Odrodzenia Polski (2011) oraz Złotym i Brązowym Krzyżem Zasługi.
W 2017 został doktorem honoris causa SGGW.

</doc>
<doc id="2792736" url="https://pl.wikipedia.org/wiki?curid=2792736" title="Tewelde Estifanos">
Tewelde Estifanos

Tewelde Estifanos (ur. 2 października 1987) – erytrejski lekkoatleta specjalizujący się w biegach długich.
W 2010 startował w mistrzostwach świata w biegach przełajowych oraz zajął 11. miejsce indywidualnie (i srebro w klasyfikacji zespołowej) na mistrzostwach świata w półmaratonie. Siódmy zawodnik igrzysk afrykańskich w półmaratonie. W 2012 w Kawarnie był siódmy indywidualnie oraz zdobył srebro w drużynie podczas kolejnej edycji mistrzostw świata w półmaratonie.
Rekord życiowy: półmaraton – 1:01:39 (20 listopada 2011, Boulogne-Billancourt)

</doc>
<doc id="2792739" url="https://pl.wikipedia.org/wiki?curid=2792739" title="Eduardo Albergaria">
Eduardo Albergaria

Eduardo Albergaria - portugalski rugbysta, jednokrotny reprezentant Portugalii w rugby union mężczyzn. Jego jedynym meczem w reprezentacji było spotkanie z Hiszpanią, które zostało rozegrane 13 kwietnia 1935 w Lizbonie.

</doc>
<doc id="2792740" url="https://pl.wikipedia.org/wiki?curid=2792740" title="FC Wiltz 71">
FC Wiltz 71

FC Wiltz 71 - luksemburski klub piłkarski z siedzibą w mieście Wiltz w północno-zachodnim Luksemburgu.
Historia.
Chronologia nazw:
Klub został założony w 1971 roku jako FC Wiltz 71 w wyniku fuzji dwóch miejscowych zespołów: US Niederwiltz i FC Gold à Ro't Wiltz. W 1976 roku do klubu przyłączył się FC Arminia Weidingen. W 1981 zespół zajął 1. miejsce w drugiej lidze i zdobył po raz pierwszy awans do pierwszej ligi. W 1985 na rok opuścił się do drugiej ligi. W latach 1987-1994 z wyjątkiem sezonu 1991/1992 ponownie występował w drugiej lidze. W 1994 po raz czwarty awansował do pierwszej ligi, w której grał do 2008, jedynie w sezonie 2001/2002 zaliczył sezon w drugiej lidze. W sezonie 2010/2011 zespół powrócił do pierwszej ligi, ale zajął 12. miejsce i w barażach o utrzymanie nie zdołał US Hostert. W sezonie 2011/2012 zajął 3. miejsce w Division d'Honneur i w barażach z Swift Hesperange wywalczył awans do Nationaldivisioun.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2012).
Stadion.
Klub rozgrywa swoje mecze domowe na stadionie Stade Géitz w Wiltz, który może pomieścić 2,000 widzów.

</doc>
<doc id="2792743" url="https://pl.wikipedia.org/wiki?curid=2792743" title="Dwór w Dębogórze">
Dwór w Dębogórze

Dwór w Dębogórze – zabytkowy dwór we wsi Dębogóra, w powiecie czarnkowsko-trzcianeckim, w województwie wielkopolskim.
Dwór należy do zespołu dworskiego z przełomu XVIII i XIX wieku. Został zbudowany w stylu neoklasycystycznym. Budynek piętrowy, murowany z cegły oraz kamienia. Położony na niewielkim wzniesieniu, na skraju Puszczy Noteckiej.
Przy dworze znajduje się zabytkowy park z dobrze zachowanym drzewostanem, a także zespół folwarczny.

</doc>
<doc id="2792745" url="https://pl.wikipedia.org/wiki?curid=2792745" title="Mistrzostwo Luksemburga w piłce nożnej mężczyzn">
Mistrzostwo Luksemburga w piłce nożnej mężczyzn



</doc>
<doc id="2792746" url="https://pl.wikipedia.org/wiki?curid=2792746" title="Puchar Luksemburga w piłce nożnej mężczyzn">
Puchar Luksemburga w piłce nożnej mężczyzn



</doc>
<doc id="2792748" url="https://pl.wikipedia.org/wiki?curid=2792748" title="Potencjał redoks">
Potencjał redoks

Potencjał redoks (oksydacyjno-redukcyjny, utleniania–redukcji) – miara właściwości utleniających utleniacza lub właściwości redukujących reduktora w reakcjach redoks, czyli zdolności do oddawania lub przyjmowania elektronów przez jony lub cząsteczki. Ilościową miarą tej zdolności jest wartość potencjału ("E", "Eh" [V]) odniesiona do potencjału standardowej elektrody wodorowej (SEW) lub stopień specjalnej skali redoks "rH" (wartości bezwymiarowe związane z "Eh"), opracowanej przez Clarka.
Podstawy fizykochemiczne.
Wszystkie procesy redoks są reakcjami złożonymi (np. odwracalnymi, następczymi), w których zmienia się stopień utlenienia reagentów, co jest związane z przeniesieniem pewnej liczby elektronów ("z") z cząsteczek donora do cząsteczek akceptora. Wiąże się z tym wykonywanie pracy elektrycznej (praca nieobjętościowa) – pracy przenoszenia elektronów ("zF"/mol) między punktami o różnym potencjale. Entalpia swobodna reakcji (Δ"g", czyli zmiana "g" odniesiona do Δλ = 1) wynosi w takim przypadku w warunkach równowagi izobaryczno-izotermicznej formula_1:
Związany z reakcją potencjał formula_3 można wyrazić jako funkcję potencjału standardowego formula_4 i aktywności lub stężeń reagentów. Jeżeli jest analizowana reakcja redoks, a w jej równaniu produkt utleniania jest zapisany po prawej stronie (red – substrat, oks – produkt), otrzymuje się podstawowe dla elektrochemii równanie Nernsta:
gdzie:
W przypadkach bardziej złożonych – w wieloskładnikowych układach redoks – elektrony przemieszczają się między atomami lub cząsteczkami różnego rodzaju; donorem elektronów jest silniej redukujący pierwiastek lub związek chemiczny, a akceptorem – jego utleniacz, który może być reduktorem w kolejnym etapie łańcucha przemian, tworzących szlak transportu elektronów. Prostym przykładem roli potencjałów redoks jest ich decydujący wpływ na kierunek przepływu prądu w zamkniętym obwodzie elektrycznym z ogniwem galwanicznym (zob. szereg napięciowy metali). Bardziej złożone mechanizmy transportu elektronów są badane przez biochemików, zajmujących się metabolizmem w komórkach biologicznych, np. reakcjami przenoszenia elektronów w łańcuchu oddechowym.
W tabeli zamieszczono wartości potencjałów redoks przykładowych układów redoks.
Dostępne są tablice zawierające analogiczne informacje, dotyczące wielu innych reakcji tego typu.
Stopień 42-stopniowej skali redoks rH (skali Clarka) jest obliczany na podstawie wartości potencjału redoks i pH roztworu:
albo jako:
gdzie P oznacza wartość prężności cząstkowej wodoru (atm), który jest dostarczany do elektrody wodorowej o potencjale równym co do wartości potencjałowi badanego układu redoks (Eh). Dla reakcji azotyn/azotan wyznaczono np. wartość P = 10−28,6 atm, co oznacza, że rH = 28,6.
Zasada pomiarów potencjałów redoks.
Oznaczenia potencjału redoks polegają na określaniu wartości SEM ogniwa, zbudowanego z:
Elektrody redoks w potencjometrii.
W laboratoriach chemicznych oznaczenia potencjałów redoks – bezpośrednio zależnych od stężenia składników badanych roztworów – są popularną metodą analizy ilościowej. Popularna technika analizy potencjometrycznej polega na stosowaniu wskaźnikowej elektrody platynowej, która znajduje się w roztworze analitów ulegających reakcjom redoks. Takie półogniwa są nazywane elektrodami redoks; ich przykładami są m.in. elektroda żelazowo-żelazawa (Pt|,), elektroda manganawo-nadmanganiowa (Pt|,), elektrody gazowe (np. chlorowa, odwracalna względem ) lub elektroda chinhydronowa, stosowana w pH-metrii jako wskaźnikowa odwracalna względem . W roztworach zawierających chinhydron zachodzi reakcja redoks:
Ponieważ chinhydron jest równomolowym kompleksem chinonu i hydrochinonu równanie Nernsta można uprościć, otrzymując prostą zależność mierzonego potencjału od pH:
Elektrody redoks są stosowane również w czasie badań próbek środowiskowych, np. wód leczniczych, morskich osadów sedymentacyjnych, próbek gazu wysypiskowego, próbek gleby (np. poddawanej bioremediacja) lub próbek wody butelkowanej. W tych przypadkach wynikiem pomiaru zwykle nie jest stężenie określonego utleniacza lub reduktora – podstawą ocen jakości próbek są wartości "Eh" lub "rH".
Procesy redoks w biochemii.
Przykładów bardziej złożonych procesów redoks dostarcza biochemia. Skomplikowane procesy przemiany materii, zachodzące w komórkach organizmów żywych, polegają na transporcie elektronów od związków „bardziej zredukowanych” do „bardziej utlenionych”, np. w łańcuchu oddechowym, od NADH do kolejnych cytochromów:
W tych wieloetapowych szlakach transportu elektronów od donorów do akceptorów istotną rolę odgrywają proste reakcje redoks, takie jak utlenianie i redukcja jonów żelaza w białkowych centrach żelazo-siarkowych lub w grupach hemowych cytochromów:

</doc>
<doc id="2792754" url="https://pl.wikipedia.org/wiki?curid=2792754" title="Belay Assefa">
Belay Assefa

Belay Assefa (ur. 17 czerwca 1992) – etiopski lekkoatleta specjalizujący się w biegach długodystansowych. 
Podczas mistrzostw świata w półmaratonie w Kawarnie (2012) zajął jedenaste miejsce indywidualnie oraz zdobył brązowy medal w klasyfikacji drużynowej. 
Rekordy życiowe: półmaraton – 1:00:59 (11 marca 2012, Verbania); maraton – 2:11:53 (21 kwietnia 2013, Hamburg). 

</doc>
<doc id="2792759" url="https://pl.wikipedia.org/wiki?curid=2792759" title="Stanisław Kardaszewicz (1826–1886)">
Stanisław Kardaszewicz (1826–1886)

Stanisław Kardaszewicz herbu Aksak (ur. 8 maja 1826 w Białogródce, zm. 6 października 1886 w Ostrogu) – polski sędzia, badacz historii miasta Ostroga nad Horyniem. Syn Jana Eufemiusza Kardaszewicza i Felicji z Pełczyńskich.
W latach 1844–1869 pracował jako sekretarz sądu powiatowego w Ostrogu. Jednocześnie był sekretarzem ostatniego marszałka powiatu ostrogskiego Ksawerego Jodki. W 1869 r. zwolniony z sądu, pozostał w Ostrogu i pracował jako adwokat. W wolnych chwilach zbierał materiały i podania dotyczące historii Ostroga nad Horyniem. Autor książki „Dzieje dawniejsze miasta Ostroga. Materiały do historyi Wołynia” (wydana pośmiertnie w 1913 r.). Jego grób na starym cmentarzu katolickim w Ostrogu na pocz. lat 20. XX wieku odnalazł krajoznawca i archeolog Józef Nowicki. W 1938 r. kosztem Polskiego Towarzystwa Krajoznawczego na grobie S. Kardaszewicza ustawiono nowy nagrobek. W latach 70. rozporządzeniem miejscowych władz cmentarz został zniszczony, a na jego miejscu zrobiono stadion. Postument z grobu S. Kardaszewicza przewieziono na Zamek w Ostrogu i ustawiono przy tzw. Baszcie Murowanej. Napis na postumencie ulega sukcesywnemu niszczeniu.
Stanisław Kardaszewicz był żonaty z Kamilą z Dębskich, z którą miał syna Kazimierza, generała brygady Wojska Polskiego.

</doc>
<doc id="2792761" url="https://pl.wikipedia.org/wiki?curid=2792761" title="Habtamu Assefa">
Habtamu Assefa

Habtamu Assefa (ur. 29 marca 1985) – etiopski lekkoatleta specjalizujący się w biegach długodystansowych. 
Podczas mistrzostw świata w półmaratonie w Kawarnie (2012) zajął szesnaste miejsce indywidualnie oraz zdobył brązowy medal w klasyfikacji drużynowej. 
Rekordy życiowe: półmaraton – 1:01:09 (31 marca 2012, Azkoitia); maraton – 2:15:53 (22 kwietnia 2012, Padwa). 

</doc>
<doc id="2792773" url="https://pl.wikipedia.org/wiki?curid=2792773" title="Kościół św. Wawrzyńca w Bobrownikach">
Kościół św. Wawrzyńca w Bobrownikach

Kościół św. Wawrzyńca – drewniany kościół katolicki z 2. połowy XIX wieku w Bobrownikach w powiecie będzińskim, wpisany do rejestru zabytków nieruchomych województwa śląskiego. Jest dawnym kościołem parafialnym w obecnym dekanacie sączowskim w diecezji sosnowieckiej.
Świątynia znajduje się na szlaku architektury drewnianej województwa śląskiego. W pobliżu kościoła przebiega Szlak Historii Górnictwa Górnośląskiego.
Historia.
Na podciągu ściany tęczowej w kościele znajduje się napis: „WYSTAWIONY 1669 + ROZBUDOWANY 1889 + ODRESTAUROWANY 1953”. Informacji tych nie potwierdzają przeprowadzone w 2009 roku badania dendrochronologiczne. Zgodnie z wynikami badań obecne prezbiterium i zakrystię wybudowano w latach 1856–1857, z wykorzystaniem belek z 1522 i 1523 roku – być może z wcześniejszego kościoła. W roku 1889 postawiono nawę oraz dwie wieże.
W lipcu 2009 roku, podczas remontu, w wieży odnaleziono list w butelce, pochodzący z 1946 roku. Dokument zawierał opis stanu kościoła po wojnie oraz przeprowadzone wówczas remonty.
Architektura.
Kościół jest orientowany, drewniany, wybudowany w konstrukcji zrębowej, oszalowany deskami, na podmurówce. Nawa kościoła założona jest na rzucie zbliżonym do kwadratu, prezbiterium węższe, zamknięte trójbocznie. Od północnej strony prezbiterium znajduje się prostokątna zakrystia. Dachy gontowe, dwuspadowe, nad prezbiterium przechodzący w wielospadowy, w dachu – wieżyczka na sygnaturkę. W fasadzie znajdują się dwie symetryczne wieże, zwieńczone wysokimi ostrosłupowymi hełmami. Pomiędzy nimi znajduje się trójkątny szczyt.
We wnętrzu stropy płaskie. Ołtarz główny barokowy z XVII wieku, przedstawiający św. Wawrzyńca, przeniesiono w 1880 r. z Bytomia, z rozebranego kościoła św. Małgorzaty. Ołtarze boczne z XVIII wieku przedstawiają św. Barbarę i św. Stanisława Kostkę (dawniej św. Annę). Ambona z XVIII wieku. Organy z drugiej połowy XIX wieku, zbudowane przez Paula Berschdorfa z Nysy.
Otoczenie.
Przy kościele znajduje się współczesny, murowany kościół parafialny św. Wawrzyńca, zbudowany w latach 1993–2004.

</doc>
<doc id="2792775" url="https://pl.wikipedia.org/wiki?curid=2792775" title="Cloud Atlas (film)">
Cloud Atlas (film)



</doc>
<doc id="2792776" url="https://pl.wikipedia.org/wiki?curid=2792776" title="Carlos Muñoz Cobo">
Carlos Muñoz Cobo

Carlos, właśc. Carlos Antonio Muñoz Cobo (ur. 25 sierpnia 1961 w Úbedzie) – hiszpański piłkarz występujący na pozycji napastnika.
Kariera klubowa.
Carlos urodził się w mieście Úbeda, w Andaluzji, w ubogiej rodzinie pochodzenia romskiego. W wieku siedmiu lat przeprowadził się do L'Hospitalet de Llobregat niedaleko Barcelony, gdzie pracę znaleźli jego rodzice. Tam rozpoczynał swoją piłkarską karierę, początkowo w zespole ze swojej dzielnicy, Santa Eulalia, a następnie w klubach z katalońskiej ligi regionalnej – Juventud Hospitalet i Polvoretense. W późniejszym czasie przeszedł do czwartoligowego CF Igualada, w którego barwach zadebiutował w Tercera División jako dziewiętnastolatek. Tam dzięki dobrym występom szybko zaczął być postrzegany za jednego z najbardziej utalentowanych zawodników rozgrywek, co zaowocowało zainteresowaniem ze strony największych katalońskich klubów. Ostatecznie podpisał kontrakt z FC Barcelona, jednak natychmiast został wypożyczony z powrotem do Igualady. W 1981 roku wyjechał do Kadyksu w celu odbycia służby wojskowej, gdzie blisko jego pozyskania był lokalny klub Cádiz CF. Ostatecznie do transferu nie doszło, gdyż Igualada nie zgodziła się na przenosiny.
Po przenosinach z Igualady do Barcelony Carlos występował początkowo w drugoligowych rezerwach klubu – FC Barcelona B, gdzie był czołowym strzelcem swojej drużyny. Dzięki udanym występom był okazyjnie włączany do treningów pierwszego zespołu, gdzie miał okazję przebywać z graczami takimi jak Diego Maradona, Bernd Schuster czy Quini. W 1984 roku, ze względu na wyjazd części ekipy na tournée do Stanów Zjednoczonych, szkoleniowiec César Luis Menotti chwilowo wcielił go do składu Barcelony, który wziął udział w Copa de la Liga. Wystąpił również w meczu pożegnalnym Zico, w którym wyszedł na boisko w pierwszym składzie i zdobył bramkę. Nie mając jednak większych szans na przebicie się do seniorskiego zespołu, odszedł na wypożyczenie do Elche CF, w barwach którego zadebiutował w Primera División – 20 stycznia 1985 w zremisowanym 0:0 spotkaniu z Sportingiem Gijón. Premierowego gola w najwyższej klasie rozgrywkowej zdobył natomiast 24 marca tego samego roku w wygranej 2:1 konfrontacji z Realem Betis. Na koniec sezonu 1984/1985 Elche zajęło jednak przedostatnie miejsce w tabeli, spadając do drugiej ligi.
Po relegacji Elche sam Carlos pozostał jednak w pierwszej lidze, również na zasadzie wypożyczenia zostając zawodnikiem klubu Hércules CF z miasta Alicante. Także z tym zespołem na koniec rozgrywek 1985/1986 spadł do drugiej ligi, po czym przeszedł do pierwszoligowego Realu Murcia, gdzie również spędził rok. W żadnej z tych ekip nie wywalczył sobie pewnego miejsca w pierwszym składzie i nie potrafił przekroczyć bariery pięciu bramek w sezonie, wobec czego na zasadzie wypożyczenia podpisał umowę z drugoligowym Realem Oviedo, mimo zainteresowanie Osasuny. Tam zanotował natomiast bardzo udane rozgrywki 1987/1988, kiedy to wywalczył awans do pierwszej ligi, zostając przy tym królem strzelców Segunda División z 25 bramkami na koncie. Po upływie sezonu, wbrew własnej woli, przeszedł do stołecznego Atlético Madryt, z którym wziął udział w swoich pierwszych międzynarodowych rozgrywkach, Pucharze UEFA, lecz przeważnie pozostawał rezerwowym zespołu, z powodu silnej konkurencji w linii ataku, ale też przez konflikt ze szkoleniowcem Javierem Clemente.
Latem 1989 Carlos ponownie został piłkarzem Realu Oviedo, gdzie szybko wywalczył sobie miejsce w pierwszym składzie, zostając przy tym czołowym strzelcem zespołu i całej ligi hiszpańskiej. Piłkarzem Realu pozostawał przez kolejne siedem lat, podczas których nie odniósł jednak większych sukcesów, zwykle plasując się ze swoją ekipą w środku tabeli i tylko raz, w sezonie 1991/1992, kwalifikując się do Pucharu UEFA. Jego dobra forma zaowocowała także pierwszymi powołaniami do reprezentacji narodowej. Dwukrotnie, w rozgrywkach 1993/1994 i 1994/1995, był najskuteczniejszym Hiszpanem w tabeli strzelców Primera División. Tylko w jednym sezonie, 1991/1992, nie zakończył rozgrywek z dwucyfrową liczbą zdobytych bramek na koncie. Jest uznawany za jedną z legend klubu – zajmuje trzecie miejsce w klasyfikacji wszech czasów Realu zarówno pod względem rozegranych meczów (240) jak i zdobytych bramek (93) w pierwszej lidze. Zyskał sobie wielką popularność wśród fanów – jedna z grup kibicowskich zespołu nosi jego imię, natomiast popularny piosenkarz Melendi określa go jako swojego idola z dzieciństwa.
W 1996 roku Carlos przeniósł się do Meksyku, gdzie podpisał kontrakt z zespołem Puebla FC. W tamtejszej Primera División zadebiutował 10 sierpnia w wygranym 2:1 pojedynku z Tolucą, w którym zdobył również pierwszego gola w nowym klubie. W swoim premierowym sezonie, Invierno 1996, został królem strzelców ligi meksykańskiej, strzelając piętnaście bramek, dzięki czemu został pierwszym graczem w historii Puebli, który triumfował w klasyfikacji najskuteczniejszych zawodników rozgrywek. Mimo regularnego wpisywania się na listę strzelców kilkakrotnie musiał notować dłuższe przerwy w grze – w 1997 roku, za zbyt impulsywną reakcję na decyzję sędziego, został zawieszony na osiem spotkań, za to kilka miesięcy później pauzował przez kilka tygodni z powodu kontuzji. W 1998 roku odszedł z Puebli po tym, jak szkoleniowiec Raúl Cárdenas nie widział dla niego miejsca w zespole. Po odrzuceniu oferty z CF Pachuca przez rok pozostawał bez klubu, po czym został piłkarzem innego klubu z miasta Puebla, drugoligowego Lobos BUAP. W sezonie Verano 2000, mając niemal czterdzieści lat, zdobył piętnaście goli i wywalczył tytuł króla drugiej ligi meksykańskiej, po czym zakończył piłkarską karierę.
Kariera reprezentacyjna.
W seniorskiej reprezentacji Hiszpanii Carlos zadebiutował za kadencji selekcjonera Luisa Suáreza – 12 września 1990 w wygranym 3:0 meczu towarzyskim z Brazylią, w którym zdobył także pierwszego gola w kadrze narodowej. Z powodzeniem występował w kwalifikacjach do Euro 1992, podczas których czterokrotnie wpisał się na listę strzelców – zdobył po jednej bramce w spotkaniach z Islandią (2:1) i Czechosłowacją (2:3), a dwie w konfrontacji z Albanią (9:0). Jego ostatnim spotkaniem w drużynie narodowej było towarzyskie starcie z Węgrami (2:4), w którym również strzelił jedną bramkę, zamykając swój bilans reprezentacyjny na sześciu trafieniach w sześciu meczach. W 1994 roku, mimo szczytowej formy, nie znalazł się w składzie kadry na Mistrzostwa Świata w Stanach Zjednoczonych z powodu konfliktu z selekcjonerem Javierem Clemente.
Kariera trenerska.
Po zakończeniu kariery Carlos powrócił do Hiszpanii, gdzie osiadł w Oviedo, prowadząc programy radiowe i udzielając się w asturyjskiej telewizji. Jednocześnie pracował z juniorami Realu Oviedo. W 2012 roku ponownie wyjechał do Meksyku, obejmując funkcję trenera drużyny do lat dwudziestu swojego byłego klubu – Puebla FC. W sierpniu 2012 tymczasowo poprowadził pierwszy skład Puebli w wygranym 2:0 spotkaniu z Lobos BUAP w ramach rozgrywek Copa MX.

</doc>
<doc id="2792780" url="https://pl.wikipedia.org/wiki?curid=2792780" title="Argyroneta">
Argyroneta



</doc>
<doc id="2792781" url="https://pl.wikipedia.org/wiki?curid=2792781" title="Rezerwat przyrody Jezioro Kociołek">
Rezerwat przyrody Jezioro Kociołek



</doc>
<doc id="2792783" url="https://pl.wikipedia.org/wiki?curid=2792783" title="Pauline Njeri Kahenya">
Pauline Njeri Kahenya

Pauline Njeri Kahenya (ur. 28 lipca 1985 w Kiambu) – kenijska lekkoatletka, specjalizująca się w biegach długodystansowych.
W 2011 podczas mistrzostw Afryki w biegach przełajowych była czwarta oraz zdobyła złoty medal w klasyfikacji drużynowej. Na igrzyskach afrykańskich, jesienią 2011, wystartowała w biegu na 10 000 metrów zajmując czwarte miejsce. W 2012 startowała na mistrzostwach świata w półmaratonie, rozgrywanych w Kawarnie, na których zajęła szóste miejsce oraz zdobyła srebro w rywalizacji drużynowej. 
W 2013 została ukarana roczną dyskwalifikacją za stosowanie niedozwolonego dopingu (do 21 kwietnia 2014).
Rekordy życiowe: bieg na 10 000 metrów – 32:07,0 (15 lipca 2011, Nairobi); półmaraton – 1:07:55 (4 marca 2012, Paryż).

</doc>
<doc id="2792784" url="https://pl.wikipedia.org/wiki?curid=2792784" title="Rezerwat przyrody Pojniki">
Rezerwat przyrody Pojniki



</doc>
<doc id="2792787" url="https://pl.wikipedia.org/wiki?curid=2792787" title="Antykoncepcja hormonalna">
Antykoncepcja hormonalna



</doc>
<doc id="2792788" url="https://pl.wikipedia.org/wiki?curid=2792788" title="Rezerwat przyrody Jezioro Budzyńskie">
Rezerwat przyrody Jezioro Budzyńskie



</doc>
<doc id="2792790" url="https://pl.wikipedia.org/wiki?curid=2792790" title="Rezerwat przyrody Jezioro Skrzynka">
Rezerwat przyrody Jezioro Skrzynka



</doc>
<doc id="2792792" url="https://pl.wikipedia.org/wiki?curid=2792792" title="Waldemar Dańczak">
Waldemar Dańczak



</doc>
<doc id="2792795" url="https://pl.wikipedia.org/wiki?curid=2792795" title="Cs.">
Cs.



</doc>
<doc id="2792798" url="https://pl.wikipedia.org/wiki?curid=2792798" title="Joseph Russegger">
Joseph Russegger

Joseph Russegger, Joseph, Ritter von Russegger (ur. 18 października 1802 w Salzburgu, zm. 20 czerwca 1863 w Schemnitz, dziś Bańska Szczawnica) – austriacki geolog, podróżnik, zarządca kopalń.
Życiorys.
W 1825 r. ukończył studia w Akademii Górniczo-Leśnej w Bańskiej Szczawnicy, po czym wstąpił do służby państwowej i pracował jako zarządza cesarskich kopalń złota i srebra w Böckstein (dziś dzielnica Bad Gastein) w Wysokich Taurach.
W latach 1836-1838 kierował wyprawą naukową, która przez Cylicję, Syrię i Egipt, podróżując w górę Nilu, dotarła aż do Sudanu (w jej składzie był m.in. urodzony w Ustroniu austriacki botanik Theodor Kotschy). W Egipcie, na życzenie wicekróla Muhammada Alego, przeprowadził pierwsze geologiczne rozpoznanie kraju. W Sudanie badał zasoby mineralne kraju, odkrywając m.in. złoża złota. Po powrocie z Afryki odbył szereg podróży naukowych po południowej Europie i Palestynie. Rezultatem tych wypraw były 7-tomowe "Reisen in Europa, Asien und Afrika" z atlasem (Stuttgart 1841-50).
W 1843 r. został zarządcą kopalni soli w Wieliczce, którą kierował przez 7 lat (pamiątką po tym okresie jest m.in. siedem komór nazywanych do dziś jego nazwiskiem, które znajdują się na terenie Muzeum Żup Krakowskich Wieliczka w kopalni soli). W 1850 r. został powołany na stanowisko radcy ministerialnego i zarządcy majątków cesarskiej Komory Górniczej i Leśnej. Jednocześnie został dyrektorem swej "Alma Mater" – Akademii Górniczo-Leśnej w Bańskiej Szczawnicy. W 1848 r. został członkiem Wiedeńskiej Akademii Nauk. W 1853 otrzymując tytuł "Ritter" został podniesiony do stanu szlacheckiego.

</doc>
<doc id="2792800" url="https://pl.wikipedia.org/wiki?curid=2792800" title="HP Open 2012">
HP Open 2012

HP Open 2012 – tenisowy turniej WTA z cyklu HP Open rozgrywany w dniach 8–14 października 2012 roku w Osace na kortach twardych o puli nagród 220 000 dolarów amerykańskich.

</doc>
<doc id="2792803" url="https://pl.wikipedia.org/wiki?curid=2792803" title="Éierepromotioun">
Éierepromotioun

Éierepromotioun (fr. Division d'Honneur, niem. Ehrenpromotion) – drugi poziom rozgrywek ligowych w piłkę nożną w Luksemburgu, po raz pierwszy zorganizowany w 1960 (w latach 1989-1994 był podzielony na dwie grupy). W rozgrywkach bierze udział 14 klubów. Dwie najlepsze drużyny w rozgrywkach awansują do Nationaldivisioun, a trzecia walczy o awans w barażach z trzecią drużyną od końca z Nationaldivisioun, dwie najsłabsze drużyny spadają do "Éischter Divisioun" (Pierwsza Dywizja).

</doc>
<doc id="2792804" url="https://pl.wikipedia.org/wiki?curid=2792804" title="Division d'Honneur">
Division d'Honneur



</doc>
<doc id="2792805" url="https://pl.wikipedia.org/wiki?curid=2792805" title="II liga Luksemburga w piłce nożnej mężczyzn">
II liga Luksemburga w piłce nożnej mężczyzn



</doc>
<doc id="2792806" url="https://pl.wikipedia.org/wiki?curid=2792806" title="Wojskowa Akademia Inżynieryjna im. W.W. Kujbyszewa">
Wojskowa Akademia Inżynieryjna im. W.W. Kujbyszewa

Wojskowa Akademia Inżynieryjna im. Waleriana Kujbyszewa Военно-инженерная ордена Ленина Краснознаменная академия имени В. В. Куйбышева – była akademia Sił Sbrojnych ZSRR dyslokowana od marca 1932 r. w Moskwie. Kształciła dowódców i inżynierów saperów. Była centrum rozpracowującym problemy zabezpieczenia inżynieryjno-saperskiego, zabezpieczenia topograficzno-geodezyjnego, budownictwa wojskowego.
Historia.
Swoją działalność rozpoczęła od Głównej Szkoły Inżynieryjnej założonej przez cara Aleksandra I w Petersburgu w dniu 24 listopada (6 grudnia – nowy kalendarz) 1819 r., w gmachu Zamku Nikołajewskiego (od założenia akademii Zamku Inżynieryjnego). Przekształcona w 1855 r. w Nikołajewską Akademię Inżynieryjną w składzie Imperatorskiej Akademii Wojskowej. 9 października 1867 r. akademia stała się samodzielną Nikołajewską Akademią Inżynieryjną.
Wśród absolwentów akademii byli dowódcy saperzy i inżynierowie wojskowi: E.I. Totleben, F.F. Radiecki, S.A. Raszewski, K.I. Wieliczko, D.M. Karbyszew, inżynierowie budowy twierdz i fortyfikacji: N.A. Bujnicki, K.I. Wieliczko, F.F. Laskowski, A.F. Plucynski, A.Z. Tielakowski – uznawany za twórcę rosyjskiej fortyfikacji, teoretycy tarć hydraulicznych: N.P. Pietrow. Poza tym specjaliści z teorii sprężystości, organizacji budownictwa wojskowego i cywilnego, działania pocisków na pancerz, rozwoju hydromechaniki, termodynamiki, teorie produkcji cementu, wykorzystanie betonu w fortyfikacji. W Głównej Szkole i Akademii uczyli się m.in. F.M. Dostojewski, D.W. Grigorowicz, artysta K.A. Trutowski, kompozytor C.A. Klui, fizjolog K.M. Sieczenow. W latach sześćdziesiątych XIX wieku wykładowcą Akademii był D.M. Mendelejew.
Wśród polskich absolwentów byli m.in.: Jan Wroczyński i Edmund Berezowski.
Z rozpoczęciem I wojny światowej akademia została zamknięta.
Po rewolucji w listopadzie 1917 r. akademia została otwarta pod nazwą Wojskowej Akademii Inżynieryjnej. Przygotowywała kadry dla potrzeb Armii Czerwonej. Zostały utworzone cztery fakultety: fortyfikacji i budownictwa, komunikacji wojskowej (z wydziałami: drogowo-mostowym, samochodowym i budowy lotnisk), geodezyjny i elektrotechniczny. Na prawach fakultetu był wydział przygotowujący oficerów saperów ogólnowojskowych (obecnie sapersko-dowódczy albo dowódczo-sztabowy). W okresie od 1917 do 1941 akademia przeszła szereg zmian organizacyjnych w zależności od kierunków rozbudowy Armii Czerwonej. W 1923 połączyła się z Akademią Elektrotechniczną i otrzymała nazwę Wojskowej Akademii Wojsk Inżynieryjnych i Elektrotechnicznych, a w 1925 z Akademią Artylerii w Leningradzie i na tej bazie powstała Wojskowa Akademia Techniczna, w której był Fakultet Inżynieryjny. W czasie rozbudowy przemysłu w ZSRR, na bazie przemieszczonego z Leningradu do Moskwy Fakultetu Inżynieryjnego WAT i z wykorzystaniem bazy Moskiewskiej Wyższej Oficerskiej Szkoły Inżynieryjno-Budowlanej, rozkazem Wojskowej Rady Rewolucyjnej ZSRR w dniu 21 marca 1932 r. w Moskwie utworzono Wojskową Akademię Inżynieryjną, której w 1935 r. nadano imię Waleriana Kujbyszewa. W jej skład wchodziły fakultety: inżynieryjno-dowódczy, budownictwa wojskowo-morskiego, fortyfikacji, sprzętu inżynieryjnego, geodezyjny i budownictwa przemysłowego. W 1938 otworzono fakultety: wieczorowy i zaoczny. Otwarto kursy doskonalenia oficerów i kursy przekwalifikowania oficerów rezerwy. Akademia była centrum naukowo-badawczym opracowującym: teorię inżynieryjnego zabezpieczenia boju i operacji, taktyki wojsk inżynieryjnych, konstrukcji i technologii fortyfikacji, obliczeń wytrzymałości obiektów metodą sprężystości, systemów geodezyjnych i triangulacyjnych. Rozpoczęto badanie teorii uderzenia i wybuchu. Uczeni akademii: W. K. Dmochowski, M. W. Kiełdysz, S. A. Ilasiewicz, G. G. Karsen brali udział w projektowaniu ważnych obiektów przemysłowych i wojskowych.
10 czerwca 1939 r. Komitet Obrony przy Radzie Komisarzy Ludowych ZSRR rozkazem Komisarza Marynarki Wojennej utworzył w Leningradzie z przeniesionego z Moskwy Fakultetu Budownictwa Morskiego WAI i leningradzkiego Instytutu Budownictwa Przemysłowego Wyższą Morską Oficerską Szkołę Inżynieryjno-Budowlaną (obecnie Wojskowy Uniwersytet Techniczny).
Od najazdu Niemiec na ZSRR w 1941 akademia przeszła na przyspieszone kształcenie oficerów saperów, szkolono studentów cywilnych uczelni. Zorganizowano 3 miesięczne kursy przeszkolenia oficerów powołanych z rezerwy. W okresie od listopada 1941 do grudnia 1943 akademia była dyslokowana do m. Frunze. Absolwenci lat przedwojennych i wojennych stanowili czołowa kadrę wojsk inżynieryjnych i służby topograficznej, a M.P. Worobiow, L.Z. Kotlar, I.A. Pietrow byli szefami Wojsk Inżynieryjnych Armii Czerwonej. W czasie wojny absolwenci generałowie i oficerowie opracowywali podręczniki, instrukcje i regulaminy zabezpieczające działania inżynieryjno-saperskie boju i operacji, realizowali najbardziej złożone zagadnienia saperskie.
Po zakończeniu II wojny światowej potrzeby Armii Czerwonej spowodowały konieczność przebudowy metod przygotowania oficerów saperów, wprowadzenia nowych specjalności rozwoju nowych metod naukowo-badawczych. Katedry akademii unowocześniały metody nauki. Przeznaczano więcej miejsca na zajęcia w polu, organizację wykonania zadań inżynieryjnych w boju i operacji z wykorzystaniem nowej techniki przy możliwości użycia broni masowego rażenia. W akademii opracowywano nowe podręczniki, instrukcje, regulaminy i metodyki we wszystkich dziedzinach zabezpieczenia inżynieryjnego i topograficznego, metody obliczeń obiektów obronnych, inżynieryjnych i fortyfikacyjnych od współczesnych środków rażenia. Absolwenci akademii kierowali wojskami inżynieryjnymi Armii Czerwonej i innych armii państw stron Układu Warszawskiego. Wielu absolwentów stawało na najwyższych stanowiskach w państwach (marszałek Nikołaj Ogarkow – szef Sztabu Generalnego SZ ZSRR, gen. Czesław Piotrowski – minister górnictwa i energetyki PRL). Wielu uczonych za osiągnięcia naukowe otrzymało premie leninowskie, premie państwowe ZSRR, tytuły Bohatera Pracy Socjalistycznej, zasłużonych dla nauki i techniki, zasłużonego wynalazcy. Za działania w czasie II wojny światowej 44 absolwentów otrzymało tytuły Bohatera ZSRR.
w 1998 r. postanowieniem Rządu Federacji Rosyjskiej Wojskową Akademie Inżynieryjną przemianowano w Uniwersytet Wojskowo-Inżynieryjny z trzema filiami: w Petersburgu, w Niżnym Nowogrodzie i w Tiumeni. W 2004 r. Uniwersytet Wojskowo-Inżynieryjny przeobrażono w Akademię Wojsk Inżynieryjnych w Moskwie, jednak bez imienia W. Kujbyszewa. Na bazie istniejących filii utworzono wojskowe szkoły wyższe; w Petersburgu – wojskowo-topograficzną, w Niżnym Nowogrodzie – inżynieryjną dowódczo- sztabową, w Tiumeni – inżynieryjną dowódczo-sztabową.
9 maja 2006 r. wykładowcy i słuchacze ostatni raz uczestniczyli w corocznej defiladzie zwycięstwa na Placu Czerwonym w Moskwie. 1 sierpnia 2006 r. WAI została włączona do Ogólnowojskowej Akademii Sił Zbrojnych Federacji Rosyjskiej. Od 2009 r. jako Wojskowe Naukowe Centrum Szkolenia Instytutu Wojskowego Sił Zbrojnych FR w składzie Ogólnowojskowej Akademii Sił Zbrojnych FR. Obecnie Wojskowy Instytut (wojsk inżynieryjnych) Ogólnowojskowej Akademii Sił Zbrojnych FR. Szef Instytutu jest zastępca komendanta akademii. Instytut, jako jednostka podległa nie posiada sztandaru, ani odznaczeń. Pierwsza promocja oficerów w nowej strukturze odbyła się w 2007 r.
W latach powojennych akademia wypuściła tysiące oficerów specjalistów saperów, inżynierów i topografów. Uczeni akademii opracowali projekty mostów saperskich, mostów pontonowych, środków desantowo-przeprawowych, schronów i ukryć techniki, stanowisk dowodzenia, maszyn inżynieryjnych, techniki do minowania i rozminowania. W akademii w ostatnich latach pracowało 8 członków rzeczywistych Rosyjskiej Akademii Nauk i 5 członków korespondentów, 4 zasłużonych działaczy kultury i nauki. Instytut (wojsk inżynieryjnych) jest głównym centrum naukowo-technicznym wojsk inżynieryjnych. Przygotowuje kadry dla wojsk inżynieryjnych Sił Zbrojnych FR i innych państw, Ministerstwa Sytuacji Nadzwyczajnych FR, wojsk ochrony pogranicza, wojsk wewnętrznych, służby geodezyjnej i obrony cywilnej, przeszkala oficerów na kursach podwyższenia kwalifikacji i kursach przekwalifikowania. Obecnie w instytucie pracuje 17 katedr, w tym: taktyki wojsk inżynieryjnych, dowodzenia wojskami inżynieryjnymi, fortyfikacji i maskowania, wykonywania i pokonywania zapór inżynieryjnych, przygotowania i utrzymania dróg i przepraw, maskowania operacyjnego.

</doc>
<doc id="2792807" url="https://pl.wikipedia.org/wiki?curid=2792807" title="Marek Gębczyński">
Marek Gębczyński

Marek Gębczyński (ur. 1938 w Ślemieniu) – polski biolog, profesor nauk przyrodniczych, wykładowca akademicki, w latach 2002–2005 rektor Uniwersytetu w Białymstoku.
Życiorys.
Ukończył w 1961 studia na Wydziale Biologii Uniwersytetu Jagiellońskiego. Doktoryzował się w 1966, stopień doktora habilitowanego uzyskał w 1975. W 1987 otrzymał tytuł profesora nauk przyrodniczych. Tytuł naukowy profesora uzyskał w roku 1988, w 1995 objął stanowisko profesora zwyczajnego. Pracę zawodową rozpoczął w 1961 w Białowieży jako asystent w Zakładzie Badania Ssaków Polskiej Akademii Nauk. Na początku lat 80. został pracownikiem naukowym białostockiej Filii Uniwersytetu Warszawskiego i następnie Wydziału Biologiczno-Chemicznego Uniwersytetu w Białymstoku. Pełnił funkcję dziekana tego wydziału. Był także prorektorem UwB ds. badań naukowych i współpracy z zagranicą (1999–2002) i rektorem tej uczelni (2002–2005). W pracy naukowej zajmował się problematyką zmienności u ssaków (gryzoni i owadożernych), a także kwestią genetycznego zróżnicowania osobników w ramach populacji naturalnych. Był członkiem Komitetu Zoologii PAN.
W 2000 odznaczony Krzyżem Kawalerskim Orderu Odrodzenia Polski, a w 2002 – estońskim Orderem Krzyża Ziemi Maryjnej III klasy.

</doc>
<doc id="2792812" url="https://pl.wikipedia.org/wiki?curid=2792812" title="Dżarkurgan">
Dżarkurgan



</doc>
<doc id="2792814" url="https://pl.wikipedia.org/wiki?curid=2792814" title="Bieszaryk">
Bieszaryk



</doc>
<doc id="2792815" url="https://pl.wikipedia.org/wiki?curid=2792815" title="Beszaryk">
Beszaryk



</doc>
<doc id="2792816" url="https://pl.wikipedia.org/wiki?curid=2792816" title="Bieruni">
Bieruni



</doc>
<doc id="2792817" url="https://pl.wikipedia.org/wiki?curid=2792817" title="Biruniy">
Biruniy



</doc>
<doc id="2792818" url="https://pl.wikipedia.org/wiki?curid=2792818" title="Beruni">
Beruni



</doc>
<doc id="2792819" url="https://pl.wikipedia.org/wiki?curid=2792819" title="Beszkent">
Beszkent



</doc>
<doc id="2792820" url="https://pl.wikipedia.org/wiki?curid=2792820" title="Bieszkient">
Bieszkient



</doc>
<doc id="2792821" url="https://pl.wikipedia.org/wiki?curid=2792821" title="Bajsun">
Bajsun



</doc>
<doc id="2792823" url="https://pl.wikipedia.org/wiki?curid=2792823" title="Bustan">
Bustan



</doc>
<doc id="2792824" url="https://pl.wikipedia.org/wiki?curid=2792824" title="Bułungur">
Bułungur



</doc>
<doc id="2792825" url="https://pl.wikipedia.org/wiki?curid=2792825" title="Bulungur">
Bulungur



</doc>
<doc id="2792826" url="https://pl.wikipedia.org/wiki?curid=2792826" title="Czimbaj">
Czimbaj



</doc>
<doc id="2792828" url="https://pl.wikipedia.org/wiki?curid=2792828" title="Czinaz">
Czinaz



</doc>
<doc id="2792829" url="https://pl.wikipedia.org/wiki?curid=2792829" title="Czirakczi">
Czirakczi



</doc>
<doc id="2792832" url="https://pl.wikipedia.org/wiki?curid=2792832" title="Mac.">
Mac.



</doc>
<doc id="2792840" url="https://pl.wikipedia.org/wiki?curid=2792840" title="Edward Włodarczyk">
Edward Włodarczyk

Edward Włodarczyk (ur. 5 października 1946 w Gilowie, zm. 7 kwietnia 2021 w Szczecinie) – polski historyk, profesor nauk humanistycznych, nauczyciel akademicki, rektor Uniwersytetu Szczecińskiego w kadencjach 2012–2016 i 2016–2020.
Życiorys.
W 1969 ukończył studia na Wydziale Filozoficzno-Historycznym Uniwersytetu im. Adama Mickiewicza w Poznaniu. Na tej samej uczelni uzyskiwał kolejno stopnie naukowe doktora (w 1977 na podstawie pracy zatytułowanej "Wielki przemysł Szczecina w latach 1850–1914") i doktora habilitowanego (w 1989 w oparciu o monografię "Rozwój gospodarczy miast pruskich prowincji nadbałtyckich w latach 1808–1914"). 12 lipca 1999 otrzymał tytuł profesora nauk humanistycznych.
Zawodowo od 1969 był związany ze Szczecinem. Został asystentem w kierowanej przez profesora Bogdana Dopierałę Pracowni Historii Pomorza Zachodniego Instytutu Historii PAN. Wszedł w skład Zakładu Historii Pomorza, który powołał Gerard Labuda. W 1989 Edward Włodarczyk objął stanowisko kierownika szczecińskiej pracowni IH PAN. W 1992 przeszedł do pracy w Zakładzie Historii Nowożytnej XVI–XVIII wieku na Uniwersytecie Szczecińskim. Od 1996 do 2002 pełnił funkcję dziekana Wydziału Humanistycznego tej uczelni. Był następnie dyrektorem Instytutu Historii i Stosunków Międzynarodowych i prorektorem US ds. kształcenia. W 2012 został wybrany na czteroletnią kadencję na stanowisko rektora tego uniwersytetu, zastępując Waldemara Tarczyńskiego. W 2016 uzyskał reelekcję na drugą czteroletnią kadencję, kończąc urzędowanie w 2020.
Publikował w czasopismach historycznych, tj. „Zapiski Historyczne”, „Dzieje Najnowsze” czy „Kwartalnik Historyczny”, a także w związanych z regionem („Kronika Szczecina”, „Szczecińskie Studia Historyczne”). Był redaktorem wydawanego przez Komitet Nauk Historycznych Polskiej Akademii Nauk rocznika „Studia Maritima”. Specjalizował się w zagadnieniach historii gospodarczej i społecznej wieków XIX i XX, a także w historii Pomorza i Prus. Pełnił funkcję wiceprezesa zarządu Polskiego Towarzystwa Historycznego.
Pochowany na cmentarzu centralnym w Szczecinie.

</doc>
<doc id="2792842" url="https://pl.wikipedia.org/wiki?curid=2792842" title="FC Racing Union">
FC Racing Union



</doc>
<doc id="2792845" url="https://pl.wikipedia.org/wiki?curid=2792845" title="Obszar ochrony ścisłej Pod Dziadem">
Obszar ochrony ścisłej Pod Dziadem

Obszar ochrony ścisłej Pod Dziadem – obszar ochrony ścisłej znajdujący się na terenie Wielkopolskiego Parku Narodowego, w pobliżu Jezior (gmina Mosina). Powierzchnia obszaru wynosi 13,70 ha.
Przedmiotem ochrony jest obszar leśny (kontynentalny bór mieszany na podłożu żwirowatym) położony wzdłuż i po obu stronach drogi "Grajzerówki". Na terenie obszaru rosną 150-letnie: sosny zwyczajne, dęby szypułkowe i bezszypułkowe. Domieszkę stanowią grab i klon jawor w wieku około 75–115 lat. Z jeżyn występuje tu endemit – jeżyna mosińska (zwana "górecką", "Rubus seebergensis"). Oprócz tego w runie napotkać można takie rośliny jak: niecierpek pospolity, żankiel zwyczajny, lilia złotogłów i pierwiosnek lekarski. Osobliwością owadzią jest natomiast mrówka amazonka.
Nazwa obszaru wywodzi się od nieistniejącego już drzewa – potężnego dębu "Dziada", który rósł w tym rejonie, przy drodze do Trzebawia. W pobliżu stoi Głaz Leśników oraz przebiega szlak turystyczny czerwony z Puszczykówka do Osowej Góry. Przy Grajzerówce istnieją duże, płatne parkingi.

</doc>
<doc id="2792847" url="https://pl.wikipedia.org/wiki?curid=2792847" title="Jacek Semaniak">
Jacek Semaniak

Jacek Robert Semaniak (ur. 30 marca 1964 w Strzelcach Opolskich) – polski fizyk, specjalizujący się w fizyce atomowej i cząsteczkowej, profesor nauk fizycznych, profesor zwyczajny Uniwersytetu Jana Kochanowskiego w Kielcach, rektor tej uczelni w kadencjach 2012–2016 i 2016–2020, od 2020 prezes Głównego Urzędu Miar.
Życiorys.
W 1988 ukończył studia z zakresu fizyki na Wydziale Matematyczno-Przyrodniczym Wyższej Szkoły Pedagogicznej w Kielcach. Doktoryzował się w 1995 w Instytucie Problemów Jądrowych im. Andrzeja Sołtana w Świerku na podstawie pracy zatytułowanej "Jonizacja powłoki L jonami węgla i azotu w zderzeniach asymetrycznych". Stopień naukowy doktora habilitowanego uzyskał w 2002 na Uniwersytecie Warszawskim w oparciu o rozprawę "Dissociative Recombination in Ion Storage Rings". Tytuł naukowy profesora nauk fizycznych otrzymał 3 lipca 2012.
Jest autorem kilkudziesięciu publikacji naukowych z zakresu fizyki atomowej i molekularnej, w tym artykułów publikowanych m.in. w „Nature”, „Physical Review Letters”, „Physical Review”, „The Astrophysical Journal”. Od ukończenia studiów związany z kielecką Wyższą Szkołą Pedagogiczną, przekształcaną kolejno w Akademię Świętokrzyską, Uniwersytet Humanistyczno-Przyrodniczy i Uniwersytet Jana Kochanowskiego. W Instytucie Fizyki na Wydziale Matematyczno-Przyrodniczym został kierownikiem Zakładu Fizyki Molekularnej. W 2003 objął stanowisko profesora nadzwyczajnego. Od 2005 do 2008 był prorektorem ds. dydaktycznych i studenckich, a w latach 2008–2012 prorektorem ds. ogólnych kieleckiej uczelni. W 2012 został rektorem UJK, a w 2016 uzyskał reelekcję na drugą kadencję.
W listopadzie 2020 powołany na stanowisko prezesa Głównego Urzędu Miar.
Odznaczenia.
Odznaczony m.in. Złotym Krzyżem Zasługi (2008).

</doc>
<doc id="2792848" url="https://pl.wikipedia.org/wiki?curid=2792848" title="Pałac Sapiehów w Wieleniu">
Pałac Sapiehów w Wieleniu

Pałac Sapiehów w Wieleniu – zabytkowy pałac, położony w Wieleniu, w powiecie czarnkowsko-trzcianeckim, w województwie wielkopolskim.
Barokowy pałac w Wieleniu stanął prawdopodobnie w miejscu obronnego, średniowiecznego zamku. Został wzniesiony przez ówczesnego właściciela dóbr wieleńskich, wojewodę smoleńskiego, Piotra Sapiehę, ożenionego z Joanną Sułkowską. Architektem pałacu był Karol Marcin Frantz, nadworny architekt rodziny Sułkowskich. W założeniu miała to być rezydencja czworoboczna, czteroskrzydłowa, z dziedzińcem wewnętrznym. Budowa pałacu nie została jednak ukończona w całości. Udało się wybudować dwa skrzydła, południowe i zachodnie, oraz częściowo północne i wschodnie, które zostały rozebrane jeszcze w XVIII wieku. Za czasów Piotra Sapiehy zaprojektowano również park z alejami ozdobionymi kamiennymi rzeźbami. 
Pod koniec XVIII wieku pałac przeszedł w ręce Fryderyka von Blankensee. Kolejnym właścicielem dóbr, w latach 1855–1945, była rodzina von Schulenberg. Pod koniec II wojny światowej pałac został spalony i przez lata popadał w ruinę, mimo to elewacja zachowała się w dobrym stanie. Pilastry, wsparte na boniowanym cokole, sięgają fryzu i gzymsu, a trójkątny naczółek z herbem von Schulenbergów, wieńczy trójosiowy ryzalit elewacji frontowej.
Do zespołu pałacowego należy budynek bramny, oficyna z 1885 r., oranżeria, dom ogrodnika, zabytkowy cmentarz z kaplicą-mauzoleum rodziny von Blankensee i von Schulenberg oraz park. Po II wojnie światowej drzewostan parku uległ zniszczeniu. Pierwotnie rosły w nim rodzime gatunki drzew, takie jak: platan klonolistny, klon, buk, dąb, olcha, lipa.
W zadrzewieniu parku znalazły się również: czeremcha, kasztanowiec drobnokwiatowy, daglezja, suchodrzew tatarski.
Park zdobiły także obrośnięte winoroślą pergole oraz aleje: lipowa, brzozowa i świerkowa.

</doc>
<doc id="2792852" url="https://pl.wikipedia.org/wiki?curid=2792852" title="Acritarcha">
Acritarcha

Acritarcha, akritarchy, akrytarchy – grupa bardzo drobnych (zwykle 0,01–0,5 mm), jednokomórkowych skamieniałości, o ścianach zbudowanych z substancji organicznej i nieustalonej przynależności systematycznej. R. Buick jako element definicji podaje, ze muszą mieć minimum 50 mikrometrów (0,05 mm), według M. Jachowicz akritarchy mają maksymalnie 5 mm.
Nazwa tej grupy skamieniałości wywodzi się od greckich wyrazów "acritos" – ‛niejasny’ oraz "archae" – ‛pochodzenie’. Nadana została w 1963 przez W.R. Evitta celem wyodrębnienia mikroskamieniałości o niejasnym stanowisku systematycznym. Acritarchy są zazwyczaj uważane za grupę sztuczną, zawierającą cysty glonów różnych grup. Większość taksonów akritarch wiąże się z glonami spokrewnionymi z bruzdnicami, niewielką część z prazynofitami, są też formy bardziej enigmatyczne oraz zaliczane do zarodników roślinnych. Formy archaiczne mogą reprezentować sinice lub jednokomórkowe eukarionty.
Akritarchy mają bardzo różne kształty (z reguły kuliste lub owalne) i rzeźbę powierzchni oraz liczbę i kształt wyrostków. Wraz z wielkością i formą otwarcia (szczeliny, przez którą wydostawał się z cysty organizm) są to cechy diagnostyczne (morfotypów) taksonów akritarch.
Występowanie.
Akritarchy znane są od archaiku, stwierdzono ich obecność w Afryce w osadach liczących przeszło 3 miliardy lat. W 2010 opisano okrągławe, duże mikroorganizmy (do 300 mikrometrów) o organicznych ścianach z liczących 3,2 miliarda lat osadów grupy Moodies w Południowej Afryce. Chociaż autorzy nie nazwali ich akritarchami, zostały tak określone przez Buicka. Liczne są dopiero w utworach ryfeju, zaś szczególnie liczne i zróżnicowane taksonomicznie stają się między kambrem a dewonem, wtedy też mają znaczenie w datowaniu skał osadowych. Na granicy dewonu i karbonu liczebność i zróżnicowanie akritarch raptownie się zmniejsza, a wraz z końcem paleozoiku stają się one bardzo rzadkie, choć występują aż do czwartorzędu. Znaleziono je m.in. w osadach holocenu na Grenlandii.
Zdecydowana większość akritarch należała do morskiego planktonu.

</doc>
<doc id="2792854" url="https://pl.wikipedia.org/wiki?curid=2792854" title="I.o.">
I.o.



</doc>
<doc id="2792857" url="https://pl.wikipedia.org/wiki?curid=2792857" title="P.r.">
P.r.



</doc>
<doc id="2792858" url="https://pl.wikipedia.org/wiki?curid=2792858" title="Sl">
Sl



</doc>
<doc id="2792859" url="https://pl.wikipedia.org/wiki?curid=2792859" title="I.t.">
I.t.



</doc>
<doc id="2792860" url="https://pl.wikipedia.org/wiki?curid=2792860" title="Wojtek Zrałek-Kossakowski">
Wojtek Zrałek-Kossakowski

Wojtek Zrałek-Kossakowski (ur. 1982 w Warszawie) – artysta pogranicza teatru i muzyki, animator kultury. Studiował pedagogikę i filozofię na Uniwersytecie Warszawskim.
Dramaturg, autor scenariuszy, reżyser i twórca muzyki pracujący w Polsce (m.in. w warszawskim Teatrze Studio, gdańskim Teatrze Wybrzeże, poznańskim Teatrze Nowym) i w Niemczech (Maxim Gorki Theater w Berlinie). Laureat licznych nagród, m.in.: Nagrody Teatralnej Marszałka Województwa Pomorskiego, Nagrody dla Indywidualności Artystycznej i Nagrody Dziennikarzy Festiwalu Kontrapunkt, Nagrody za oryginalny polski tekst dramatyczny lub adaptację na Festiwalu Polskiego Radia i Telewizji „Dwa Teatry” (ze Zbigniewem Brzozą) czy nagrody za adaptację „Przedwiośnia” w II edycji konkursu Klasyka Żywa (z Natalią Korczakowską). Dwukrotny finalista Ogólnopolskiego Konkursu na Wystawienie Polskiej Sztuki Współczesnej.
Autor cieszących się dużym uznaniem słuchowisk realizowanych m.in. z Marcinem Lenarczykiem (djLenar), Martą Malikowską i Marcinem Maseckim. Animator kultury i kurator, tworzył program muzyczny 7. Berlin Biennale, festiwalu Łódź 4 Kultur, warszawskiego Centrum Kultury Nowy Wspaniały Świat, kurator i twórca festiwalu słuchowisk Do usłyszenia na Placu Defilad i serii słuchowisk Klasyka do usłyszenia. Okazjonalnie DJ i producent muzyczny.
W roku 2013 zastępca dyrektora festiwalu Łódź 4 Kultur (za dyrekcji Zbigniewa Brzozy), w latach 2016-2017 dramaturg warszawskiego Teatru Studio, od roku 2019 związany z Teatrem Zagłębia w Sosnowcu. Kierownik artystyczny Jasnej 10: Warszawskiej Świetlicy Krytyki Politycznej. Stypendysta Ministerstwa Kultury i Dziedzictwa Narodowego w roku 2018 oraz austriackiego Bundeskanzleramt i KulturKontakt Austria w roku 2019. Członek zespołu Krytyki Politycznej. W społecznościowym Radiu Kapitał prowadzi wraz z Michałem Mendykiem audycję o słuchowiskach "Do usłyszenia w Radiu Kapitał". Także tłumacz i publicysta - poza „Krytyką Polityczną” publikował m.in. w „Gazecie Wyborczej", „Courrier international", „Glissando” „Kulturze Popularnej”, „Nowej Fantastyce”.
Inne.
Jako autor scenariuszy i muzyki współpracuje m.in. przy pracach filmowych Katarzyny Górnej. 

</doc>
<doc id="2792861" url="https://pl.wikipedia.org/wiki?curid=2792861" title="Akritarchy">
Akritarchy



</doc>
<doc id="2792865" url="https://pl.wikipedia.org/wiki?curid=2792865" title="Ia">
Ia

Ia:
IA:
i.a.:

</doc>
<doc id="2792866" url="https://pl.wikipedia.org/wiki?curid=2792866" title="S.l.">
S.l.



</doc>
<doc id="2792872" url="https://pl.wikipedia.org/wiki?curid=2792872" title="Michalina Daniszewska">
Michalina Daniszewska

Michalina Daniszewska, ps. "M.D." (ur. 1863, zm. 23 lutego 1903 w Warszawie (?)) – polska malarka, literatka i tłumaczka.
Przetłumaczyła na język polski m.in. trzy powieści Juliusza Verna: "Cudowna wyspa" (przekład z 1895), "Sfinks lodowy" (przekład z 1898) i "Testament dziwaka" (przekład z 1900).
Pochowana na Cmentarzu Powązkowskim w Warszawie.

</doc>
<doc id="2792874" url="https://pl.wikipedia.org/wiki?curid=2792874" title="Antoni Mroczkowski">
Antoni Mroczkowski

Antoni Ernest Mroczkowski (ur. w Odessie, zm. 26 grudnia 1970 w Warszawie) – polski pilot, as myśliwski z okresu I wojny światowej i wojny polsko-bolszewickiej, kawaler Krzyża Srebrnego Orderu Wojennego Virtuti Militari. Pilot doświadczalny.
Życiorys.
W sierpniu 1914 służył w Armii Imperium Rosyjskiego. 2 lipca 1915 ukończył szkołę pilotów w Sewastopolu. W latach 1915-1917 latał jako pilot w 24. korpuśnym oddziale lotniczym, 7. armijnym korpusie lotniczym, 5. armijnym oddziale lotniczym i 1. myśliwskim oddziale lotniczym. Pierwsze zwycięstwo odniósł koło Tuczyna na Wołyniu, zestrzeliwując niemieckiego Albatrosa z rewolweru typu Nagant. Dwa razy był ranny, raz został zestrzelony przez własną artylerię. W trakcie służby w wojsku studiował na politechnice w Petersburgu i uzyskał tytuł inżyniera mechanika. W 1917 awansował na kapitana.
W sierpniu 1917 w Odessie wstąpił do polskiego oddziału lotniczego, w 1919 służył w eskadrze dywizji gen. Żeligowskiego. Zweryfikowany w WP w stopniu podporucznika. Pracował jako instruktor w Wyższej Szkole Pilotów w Warszawie a następnie w Oficerskiej Szkole Obserwatorów Lotniczych w Warszawie. Później był oblatywaczem w Centralnych Warsztatach Lotniczych. W 1920 służył w 19 eskadrze myśliwskiej w stopniu porucznika. W 1921 został bezterminowo urlopowany z wojska.
W latach 1921–1922 odbył staż w zakładach Farmana oraz Studiował w Service de Navigation Aerienne w Paryżu w marcu 1922 i został pilotem francuskich linii lotniczych Compagne Franco-Romaine. W latach 1925–1931 pracował jako pilot oblatywacz w fabryce samolotów Zakłady Mechaniczne E. Plage i T. Laśkiewicz w Lublinie, skąd został zwolniony za udział w strajku załogi.
W roku 1927 w Lublinie urodził się jego syn, Maciej Mroczkowski, a rok później razem z żoną i synem zamieszkali w Podkowie Leśnej.
Pracował jako inżynier: od 1931 w firmie Auto-Remont w Warszawie, w latach 1932–1935 w Państwowych Zakładach Inżynierii w Ursusie, w latach 1935–1938 w Oddziale Ruchu Drogowego m. st. Warszawy i następnie w fabryce Lilpop, Rau i Loewenstein w Warszawie.
W 1939 przedostał się do Francji, następnie w Wielkiej Brytanii. Latał na brytyjskich samolotach wielosilnikowych. Ze względu na wiek został przeniesiony do służby naziemnej.
W 1946 wrócił do Polski. Pracował w Państwowych Zakładach i Warsztatach Samochodowych, w Departamencie Lotnictwa Cywilnego Ministerstwa Komunikacji, w Instytucie Transportu Lotniczego oraz w Technicznej Obsłudze Samolotów. W latach 1955–1961 był normalizatorem lotnictwa w Polskim Komitecie Normalizacyjnym. W 1962 został zatrudniony w Ośrodku Badań Transportu Samochodowego.
W 1959 został członkiem Klubu Seniorów Lotnictwa Aeroklubu PRL, którego był aktywnym działaczem. Wylatał ponad 8000 godzin na 85 typach samolotów. W czasie służby w lotnictwie wojskowym był 4-krotnie ranny, doznał oparzeń w locie w czasie pracy w lotnictwie komunikacyjnym, miał dwa wypadki jako pilot oblatywacz. Posiadał stopień kapitana. Zmarł w Warszawie 26 grudnia 1970. Pochowany na cmentarzu Wojskowym na Powązkach w Warszawie (kwatera C14-5-13).

</doc>
<doc id="2792875" url="https://pl.wikipedia.org/wiki?curid=2792875" title="Zdobycie Rzymu (1870)">
Zdobycie Rzymu (1870)



</doc>
<doc id="2792876" url="https://pl.wikipedia.org/wiki?curid=2792876" title="Nagroda literacka Nike">
Nagroda literacka Nike



</doc>
<doc id="2792878" url="https://pl.wikipedia.org/wiki?curid=2792878" title="Radzieckie okręty podwodne typu S">
Radzieckie okręty podwodne typu S

 
Okręty podwodne typu S (Средняя) – typ budowanych w Związku Radzieckim okrętów podwodnych projektu niemieckiego biura konstrukcyjnego Ingenieurskantoor voor Scheepsbouw (IvS) z siedzibą w Holandii. Okręty trzech różniących się w niewielkim stopniu między sobą serii tego typu: IX, IX-Bis oraz XVI, były najskuteczniejszymi radzieckimi jednostkami podwodnymi II wojny światowej, zatapiając łącznie siedem nieprzyjacielskich okrętów i statki transportowe o łącznej pojemności 82 770 BRT. Do tak okazałej pojemności bardzo przyczynił się komandor podporucznik Aleksandr Marinesko, który dowodząc okrętem podwodnym S-13 zatopił na przełomie stycznia i lutego 1945 roku niemieckie statki "MS Wilhelm Gustloff" i "SS General von Steuben". 
82 770 BRT stanowiło 1/3 całkowitego tonażu zatopionego podczas tej wojny przez radziecką flotę podwodną.
Konstrukcja.
Okręty typu "Staliniec" stanowiły zmodyfikowaną przez niemieckie IvS, w celu dostosowania do wymagań radzieckich, wersję opracowanych przez to biuro konstrukcyjne dla Hiszpanii okrętów podwodnych typu E-1. Radzieckie wymagania dotyczyły zwłaszcza zwiększenia prędkości nawodnej, zwiększenia mocy silników Diesla oraz powiększenia przestrzeni zajmowanej przez maszynownię. Podczas budowy trzech pierwszych jednostek, asystowali specjaliści niemieccy ze stoczni Deschimag w Bremie. W okrętach drugiej serii (IX-Bis) zastosowano silniejsze akumulatory oraz usunięto osłonę 100 milimetrowego działa, w jednostkach serii XVI natomiast, zastosowano konstrukcję całkowicie spawaną zamiast nitowanej, a także zastosowano stal o większej wytrzymałości, co pozwoliło na zwiększenie głębokości zanurzania.

</doc>
<doc id="2792880" url="https://pl.wikipedia.org/wiki?curid=2792880" title="Centralny Komitet Talerhofski">
Centralny Komitet Talerhofski

Centralny Komitet Talerhofski (ukr. Талергофськiй комітет) – ukraińska organizacja społeczna w II Rzeczypospolitej.
Komitet został utworzony we Lwowie w 1923 r. W jego skład wchodzili b. więźniowie obozu dla internowanych w Talerhof koło Grazu, w którym podczas I wojny światowej władze austro-węgierskie przetrzymywały Ukraińców i Rusinów z Galicji i Bukowiny, oskarżanych o sympatie prorosyjskie. Na czele Komitetu stał A. Gulla. W latach 1924-1932 pod jego egidą były wydawane cztery tomy "Talerhofskiego Almanachu", w którym zebrano dokumenty i relacje świadków dotyczące przestępstw popełnionych przez Austro-Węgry na ludności ukraińskiej i rusińskiej. Przechowywano je w Muzeum Talerhofskim. W "Almanachu" starano się też spisać nazwiska wszystkich osób podlegających internowaniu wojennemu przez władze austro-węgierskie. 10 listopada 1928 r. odbył się I Zjazd Talerhofski, na którym m.in. zmówiono specjalną modlitwę za zmarłych (panichida). Odtąd stało się to coroczną tradycją. W 1933 r. Komitet stał się Centralnym Komitetem Talerhofskim. W 1934 r. miał miejsce II Zjazd Talerhofski, w którym uczestniczyło już ok. 15 tys. osób. Na lwowskim Cmentarzu Łyczakowskim postawiono pomnik poświęcony ofiarom obozu w Talerhofie. Komitet zaprzestał swojej działalności we wrześniu 1939 r. w związku z atakiem na Polskę wojsk niemieckich i sowieckich.

</doc>
<doc id="2792885" url="https://pl.wikipedia.org/wiki?curid=2792885" title="Kobayashi Hirokazu Soshu">
Kobayashi Hirokazu Soshu



</doc>
<doc id="2792887" url="https://pl.wikipedia.org/wiki?curid=2792887" title="Anatolij Schnee">
Anatolij Schnee

Anatolij Wiktorowicz Schnee (Sznee), ros. Анатолий Викторович Шнее (ur. w 1897 r. w Omsku, zm. w 1962 r. w Brazylii) – rosyjski wojskowy (porucznik), emigracyjny działacz prawosławny, członek kierownictwa Komitetu Rosyjskiego i kierownik Domu Młodzieży Rosyjskiej w okupowanej Warszawie podczas II wojny światowej.
W 1915 r. ukończył konstanowską artyleryjską szkołę junkierską w Petersburgu. W 1916 r. został awansowany do stopnia praporszczika. Skierowano go na front kaukaski, gdzie służył w Górskim Dywizjonie Artylerii. W 1917 r. awansował na porucznika. W 1919 r. wstąpił ochotniczo do wojsk Białych gen. Antona I. Denikina. Służył w Dywizjonie Haubic. W 1920 r. mianowano go adiutantem w sztabie oddziału wojskowego. Wkrótce objął funkcję adiutanta głównodowodzącego wojskami Białych na Krymie gen. Piotra N. Wrangla. W połowie listopada tego roku wraz z wojskami Białych został ewakuowany do Gallipoli. Na emigracji zamieszkał w Królestwie SHS. Pracował w Belgradzie jako kierowca, pracownik fizyczny i malarz. Jednocześnie studiował na miejscowym uniwersytecie. Wstąpił też do chóru Kozaków dońskich. Współorganizował cerkiew prawosławną. Następnie wyjechał do Pragi, gdzie kontynuował studia na politechnice rolniczej. Zapisał się tam również do chóru cerkiewnego. Po ukończeniu nauki przeniósł się do Polski. Zamieszkał we wsi Korczew pod Brześciem nad Bugiem. Zajmował się hodowlą lisów srebrzystych, których futra sprzedawał do Paryża. Po zajęciu Polski przez wojska niemieckie we wrześniu 1939 r., został zmuszony przenieść się do okupowanej Warszawy, gdzie objął funkcję kierownika mleczarni "AGRIL". Wszedł w skład kierownictwa Komitetu Rosyjskiego. Otworzył też Dom Młodzieży Rosyjskiej, zajmujący się opieką społeczną nad miejscową ludnością rosyjską i organizujący obozy letnie nad rzeką Świder. Starał się ponadto pomagać sowieckim jeńcom wojennym. Związał się z rosyjskim ruchem skautowskim. W 1944 r. ewakuował się do Ravensburga. Próbował bez skutku przedostać się do Szwajcarii. W mieście współzałożył cerkiew prawosławną. Pod koniec lat 40. wyjechał do Brazylii.
Linki zewnętrzne.
Biografia Anatolija W. Schnee 

</doc>
<doc id="2792888" url="https://pl.wikipedia.org/wiki?curid=2792888" title="Czerni Osym">
Czerni Osym

Czerni Osym (bułg. "Черни Осъм", do 1934 roku Kolibeto) – wieś w północnej Bułgarii, w obwodzie Łowecz, w gminie Trojan. W 2010 roku liczyła tysiąc mieszkańców.
Miejscowość jest położona w paśmie górskim Stara Płanina, nad rzeką Czerni Osym. Nieopodal wsi znajduje się park narodowy Centralny Bałkan.
Wieś stanowi przyrodniczo-edukacyjnym muzeum, które znajduje się na liście 100 obiektów turystycznych Bułgarii. We wsi mieści się muzeum archiwalnych zdjęć etnograficznych Deczo Neszkowa. Działa tu także galeria sztuk nazwana na cześć Penczo Chadżinajdenowa (założyciela Szkoły Sztuk Trojańskich), która posiada zbiory prac lokalnych artystów.

</doc>
<doc id="2792889" url="https://pl.wikipedia.org/wiki?curid=2792889" title="Cerkiew Wniebowstąpienia Pańskiego w Gładyszowie">
Cerkiew Wniebowstąpienia Pańskiego w Gładyszowie

Cerkiew Wniebowstąpienia Pańskiego w Gładyszowie – świątynia greckokatolicka zlokalizowana w miejscowości Gładyszów, w gminie Uście Gorlickie, powiecie gorlickim, na południowym wschodzie województwa małopolskiego. Obiekt znajduje się na Szlaku Architektury Drewnianej w województwie małopolskim.
Historia.
Świątynia została wzniesiona w latach 1938–1939 (według niektórych źródeł budowa zakończona została w 1940) przez huculskich cieśli. Po wysiedleniu ludności łemkowskiej (1947) z tych terenów, cerkiew stała się własnością państwa i do 1985 była użytkowana przez miejscową parafię rzymskokatolicką. Wtedy też reaktywowano parafię greckokatolicką, która działa do dziś.
Cerkiew Wniebowstąpienia Pańskiego zbudowano na planie krzyża greckiego. Z powodu wybuchu II wojny światowej, nie zdążono wykonać ikonostasu w świątyni. Wewnątrz budynku znajdują się trzy ołtarze: główny z tabernakulum oraz dwa boczne z 2. poł. XVIII w., na których widnieją dwie ikony, przedstawiające Ukrzyżowanie Chrystusa oraz Matkę Boską z Dzieciątkiem.

</doc>
<doc id="2792893" url="https://pl.wikipedia.org/wiki?curid=2792893" title="Gromada Witkowice">
Gromada Witkowice



</doc>
<doc id="2792895" url="https://pl.wikipedia.org/wiki?curid=2792895" title="Gromada Stara Wieś">
Gromada Stara Wieś

także:

</doc>
<doc id="2792896" url="https://pl.wikipedia.org/wiki?curid=2792896" title="Gromada Pisarzowice">
Gromada Pisarzowice



</doc>
<doc id="2792898" url="https://pl.wikipedia.org/wiki?curid=2792898" title="Gromada Babice">
Gromada Babice

także:

</doc>
<doc id="2792899" url="https://pl.wikipedia.org/wiki?curid=2792899" title="Gromada Bielany">
Gromada Bielany



</doc>
<doc id="2792900" url="https://pl.wikipedia.org/wiki?curid=2792900" title="Gromada Brzezinka">
Gromada Brzezinka



</doc>
<doc id="2792903" url="https://pl.wikipedia.org/wiki?curid=2792903" title="Gromada Osiek">
Gromada Osiek

także:
zobacz też:

</doc>
<doc id="2792904" url="https://pl.wikipedia.org/wiki?curid=2792904" title="Gromada Piotrowice">
Gromada Piotrowice



</doc>
<doc id="2792905" url="https://pl.wikipedia.org/wiki?curid=2792905" title="Gromada Rajsko">
Gromada Rajsko



</doc>
<doc id="2792906" url="https://pl.wikipedia.org/wiki?curid=2792906" title="Gromada Poręba Wielka">
Gromada Poręba Wielka

Zobacz też: gromada Poręba (ujednoznacznienie)

</doc>
<doc id="2792907" url="https://pl.wikipedia.org/wiki?curid=2792907" title="Gromada Dankowice">
Gromada Dankowice



</doc>
<doc id="2792918" url="https://pl.wikipedia.org/wiki?curid=2792918" title="Kateryna Baindl">
Kateryna Baindl

Kateryna Ihoriwna Baindl (z domu Kozłowa, ; ur. 20 lutego 1994 w Mikołajowie) – ukraińska tenisistka.
Kariera tenisowa.
Zawodniczka występująca głównie w turniejach ITF. Występy w zawodowych turniejach rozpoczęła w październiku 2008 roku, biorąc udział dzięki dzikiej karcie w turnieju rangi ITF w Charkowie. W swoim debiucie przegrała już w pierwszej rundzie i to zarówno w grze pojedynczej, jak i podwójnej. Rok później, na tym samym turnieju, dotarła do ćwierćfinału singla i finału debla, a w 2010 roku, również w Charkowie, odniosła swoje pierwsze turniejowe zwycięstwo, wygrywając turniej gry podwójnej (w parze z Eliną Switoliną). W 2012 roku wygrała swój pierwszy turniej w grze pojedynczej. W sumie na swoim koncie ma pięć wygranych turniejów singlowych i trzynaście deblowych rangi ITF.
We wrześniu 2012 roku wzięła po raz pierwszy udział w kwalifikacjach do turnieju WTA w Taszkencie, ale przegrała w pierwszej rundzie z Ałłą Kudriawcewą.
6 kwietnia 2015 po raz pierwszy w karierze znalazła się w czołowej setce kobiecej klasyfikacji, zajmując 100. miejsce w światowym rankingu WTA singlistek.
W maju 2015 ogłoszono, iż w próbce moczu pobranej od zawodniczki w lutym 2015 wykryto niedozwolony środek z grupy stymulantów, dimetylobutyloaminę. Na Ukrainkę nałożono kary półrocznej dyskwalifikacji (do 15 sierpnia 2015) oraz odebrania punktów i nagród pieniężnych wywalczonych po 16 lutego.

</doc>
<doc id="2792919" url="https://pl.wikipedia.org/wiki?curid=2792919" title="Muzeum Narodowe w Sarajewie">
Muzeum Narodowe w Sarajewie



</doc>
<doc id="2792921" url="https://pl.wikipedia.org/wiki?curid=2792921" title="Megaluridae">
Megaluridae



</doc>
<doc id="2792922" url="https://pl.wikipedia.org/wiki?curid=2792922" title="Locustellidae">
Locustellidae



</doc>
<doc id="2792923" url="https://pl.wikipedia.org/wiki?curid=2792923" title="Światowy Dzień Wirusowego Zapalenia Wątroby">
Światowy Dzień Wirusowego Zapalenia Wątroby

Światowy Dzień Wirusowego Zapalenia Wątroby, WZW (ang. World Hepatitis Day, WHD) – święto obchodzone corocznie 28 lipca, w dzień urodzin Barucha Samuela Blumberga, który zidentyfikował wirusa zapalenia wątroby typu B.
Historia.
26 października 2003, na konferencji w Kopenhadze, Biuro Europejskie Światowej Organizacji Zdrowia (WHO) ustaliło oficjalnie dzień 1 października Światowym Dniem Świadomości WZW (ang. World Hepatitis Awareness Day, WHAD). 
W 2004 – z inicjatywy stowarzyszeń (m.in. ELPA) pacjentów i cierpiących na schorzenia wątroby oraz zakażonych WZW C (ang. HCV) – ustanowiono Międzynarodowy Dzień Walki z Wirusowym Zapaleniem Wątroby typu C (WZW C).
15 marca 2007 Parlament Europejski przyjął Pisemną Deklarację w sprawie WZW typu C.
Od 2008 obchody WHAD odbywały się corocznie w dniu 19 maja.
W ten sposób WHO włączyło się do działań podejmowanych przez rzeszę pacjentów, którzy walczą z epidemią przewlekłych zapaleń wątroby (głównie z powodu HCV) w ramach międzynarodowego dnia walki z HCV.
19 maja 2010 WHO formalnie uznało Światowy Dzień Wirusowego Zapalenia Wątroby. Organizacja przyjęła dzień obchodów – 28 lipca. Wirusowe zapalenie wątroby jest czwartą chorobą uznaną przez WHO (obok malarii, gruźlicy i HIV/AIDS), która otrzymuje wsparcie z jej strony – w celu podniesienia świadomości zdrowotnej społeczeństwa.
Obchody.
Każdego roku obchody odbywają się pod innym hasłem. Dotyczą zarówno wirusowego zapalenia wątroby typu B jak i C, D oraz typu E.
W Polsce znane są wszystkie 3 terminy obchodów:

</doc>
<doc id="2792924" url="https://pl.wikipedia.org/wiki?curid=2792924" title="Błąd (baseball)">
Błąd (baseball)

Błąd (ang. Error, w skrócie E) – w baseballu następuje wówczas, gdy zawodnik drużyny broniącej pozwoli na zaliczenie bazy poprzez niezłapanie pewnej do chwytu piłki pałkarzowi lub biegaczowi, lub też poprzez nieskuteczne podanie do zawodnika broniącego bazy. O tym komu przypisać błąd decyduje oficjalny protokólant (ang. "official scorer"), prowadzący zapis meczu, który został wyznaczony przez zarząd ligi.
W tabeli wyników podawany jest wraz z liczbą zdobytych obiegów (ang. "runs" - R) oraz liczbą zdobytych uderzeń (H) przez zespół.

</doc>
<doc id="2792925" url="https://pl.wikipedia.org/wiki?curid=2792925" title="Error (baseball)">
Error (baseball)



</doc>
<doc id="2792926" url="https://pl.wikipedia.org/wiki?curid=2792926" title="Sponvola">
Sponvola



</doc>
<doc id="2792927" url="https://pl.wikipedia.org/wiki?curid=2792927" title="Lanilda">
Lanilda



</doc>
<doc id="2792929" url="https://pl.wikipedia.org/wiki?curid=2792929" title="Eltopera">
Eltopera



</doc>
<doc id="2792930" url="https://pl.wikipedia.org/wiki?curid=2792930" title="Eleutherospondylos">
Eleutherospondylos



</doc>
<doc id="2792931" url="https://pl.wikipedia.org/wiki?curid=2792931" title="Carallospondylus">
Carallospondylus



</doc>
<doc id="2792932" url="https://pl.wikipedia.org/wiki?curid=2792932" title="Biegacz (baseball)">
Biegacz (baseball)

Biegacz (ang. "baserunner") – w baseballu jest to zawodnik drużyny atakującej, który po uderzeniu piłki dotarł bezpiecznie na jedną z trzech baz. Celem biegacza jest zaliczenie kolejnej bazy, do momentu osiągnięcia bazy domowej i zdobycia obiegu.
Pałkarz staje się biegaczem gdy:

</doc>
<doc id="2792933" url="https://pl.wikipedia.org/wiki?curid=2792933" title="James Miller (De La Salle Christian Brother)">
James Miller (De La Salle Christian Brother)



</doc>
<doc id="2792936" url="https://pl.wikipedia.org/wiki?curid=2792936" title="Paweł Pestel">
Paweł Pestel

Paweł Iwanowicz Pestel (ros. Павел Иванович Пестель; ur. w Moskwie, zm. w Petersburgu) – rosyjski wojskowy, jeden z głównych ideologów i przywódców dekabrystów.
Życiorys.
Syn generał-gubernatora Syberii, wyznania protestanckiego. Jego rodzina wywodziła się z Saksonii, do Rosji wyemigrowała w 1751. Ojciec Pawła, Johann, najpierw został urzędnikiem na poczcie, potem dyrektorem, a u szczytu kariery zajął urząd generała-gubernatora. Pestel miał trójkę braci - Władimira, Michaiła i Aleksandra. Wykształcenie podstawowe odebrał w domu, następnie w latach 1805-1809 uczył się w Dreźnie. W szkole uczył się języków obcych, matematyki, algebry, geometrii, trygonometrii, fizyki, zasad artylerii, budowy fortyfikacji, geografii i historii. Nauka w niemieckiej szkole bardzo wpłynęła na niego - nauczyciele starali się wpoić w nim i w innych rosyjskich uczniach, nienawiść do swojego kraju. Całe życie wyrażał nieskrywaną niechęć do Słowian. 
W 1810 wstąpił do korpusu paziów; ukończył go z wyróżniającymi wynikami, w nagrodę jego nazwisko znalazło się na marmurowej tablicy z imionami najlepszych absolwentów, uzyskał również stopień chorążego w Litewskim Pułku Lejbgwardii. Walczył w wojnie francusko-rosyjskiej r. 1812, wyróżniając się w bitwie pod Borodino, gdzie został ciężko ranny, a następnie otrzymał złotą szpadę za dzielność. Brał następnie udział w bitwach pod Dreznem, Kulm i Lipskiem. W 1821 awansował na pułkownika i został mianowany dowódcą wiackiego pułku piechoty.
Podwładni uważali go za geniusza - kochali, i równocześnie się go bali. Pestel cierpiał na manię wielkości. Odziedziczył po ojcu odwagę i brawurę. Był skłonny do gniewu i wybuchowy, ale jeśli chciał, potrafił maskować swoje uczucia. Żył dla siebie i dla swoich celów - nie uznawał autorytetów, odrzucał chrześcijańskie wartości. Mimo wszystko - ceniono jego intelekt, zdolności organizacyjne. Puszkin pisał o nim:
 Należał do przywódców i głównych ideologów ruchu dekabrystów. W Tulczynie, głównej kwaterze 2. Armii rosyjskiej, założył i rozwijał Towarzystwo Południowe. Dzięki jego zdolnościom organizacyjnym funkcjonowało ono znacznie lepiej, niż dekabrystowski Związek Północny działający w Petersburgu. Posługiwał się przy tym metodami masonerii.
Zdemaskowany na skutek donosu swojego podwładnego, kapitana Arkadija Majborody, został aresztowany 13 grudnia 1825 w Tulczynie i przewieziony do Twierdzy Pietropawłowskiej. W śledztwie początkowo nie przyznawał się do winy. Po skazaniu na śmierć napisał do cara Mikołaja I prośbę o łaskę, która została odrzucona. Pestel został stracony przez powieszenie w Twierdzy Pietropawłowskiej razem z czterema innymi pojmanymi przywódcami dekabrystów.
Program polityczny.
Pestel należał do najbardziej radykalnych działaczy dekabrystów, był republikaninem. Swój program polityczny zawarł w traktacie "Prawda ruska". Opowiedział się w nim za scentralizowanym systemem władzy wzorowanym na modelu wprowadzonym we Francji przez jakobinów. Uważał, że jedynie scentralizowane państwo będzie miało szansę sprawnego funkcjonowania we współczesnym świecie. Stąd opowiadał się za rusyfikacją narodów zamieszkujących Imperium Rosyjskie i wykluczeniem z kraju tych narodowości, które z pewnością nie będą na nią podatne (Polacy, Żydzi). Odrzucił elementy demokratycznej tradycji ruskich (republika nowogrodzka, Kozacy zaporoscy), jak również nadanie Rosji konstytucji na wzór angielski lub francuski. Za swoją inspirację przyjmował raczej kijowski kodeks "Prawda ruska", stąd też pochodził tytuł jego traktatu. Postulował reorganizację wojska rosyjskiego i reformę agrarną opartą na podziale ziemi na publiczną i prywatną przy zagwarantowaniu każdemu obywatelowi działki w ramach ziemi publicznej. Żądał uwłaszczenia chłopów i prawa wyborczego dla wszystkich mężczyzn od 20. roku życia. Władzę ustawodawczą w Rosji miał sprawować Wiec Ludowy, wykonawczą – Duma Państwowa, zaś praworządność ich decyzji miała należeć do kompetencji Soboru Najwyższego, złożonego ze 120 dożywotnio obieranych członków. Rosyjski Kościół Prawosławny miał funkcjonować w kraju bez przeszkód ze strony państwa, jako instytucja integrująca społeczeństwo.
Pestel pragnął wdrażać swój program na drodze walki politycznej, nie ograniczając się wyłącznie do agitacji. Popierał ideę zabójstwa cara, a także wszystkich członków jego rodziny.

</doc>
<doc id="2792940" url="https://pl.wikipedia.org/wiki?curid=2792940" title="Park pałacowy w Białej">
Park pałacowy w Białej

Park pałacowy w Białej – zabytkowy park, położony na terenie wsi Biała, w powiecie czarnkowsko-trzcianeckim, w województwie wielkopolskim.
Park w Białej znajduje się na terenie zespołu pałacowego z drugiej połowy XVII wieku, który należy do Młodzieżowego Ośrodka Socjoterapii. Wraz z pałacem był własnością m.in.: Czarnkowskich, Poniatowskich i Radolińskich. Park, położony na falistym terenie, zajmuje powierzchnię 11 ha. Znajduje się w nim niewielki staw, a przez jego północno-zachodnią część przepływa strumyk. Wśród zadrzewienia przeważają drzewa liściaste:
Rosną również krzewy, w tym leszczyny, a także rośliny egzotyczne, jak iglicznia trójcierniowa. W parku znajdują się pomniki przyrody, wpisane do rejestru Wojewódzkiego Konserwatora Przyrody:

</doc>
<doc id="2792947" url="https://pl.wikipedia.org/wiki?curid=2792947" title="Władysław Markowski (porucznik)">
Władysław Markowski (porucznik)

Władysław Markowski ps. „Sęp”, „Dżumba” (ur. 30 sierpnia 1920 w Wilnie) – oficer Armii Krajowej, kawaler Orderu Virtuti Militari, magister inżynier.
Życiorys.
Syn Andrzeja, mechanika. Przed wojną był drużynowym 14 Drużyny Hufca Wileńskiego, w stopniu ćwika. Był trzykrotnym mistrzem Wilna i mistrzem Polski w wioślarskiej czwórce ze sternikiem. Zakwalifikował się do kadry na olimpiadę w Londynie.
We wrześniu 1939 roku walczył jako ochotnik w 1 pułku piechoty Legionów. W październiku 1939 został internowany na Litwie. Przebywał w obozach w Połądze i Birsztunach. Wiosną 1940 roku uciekł z obozu i zatrzymał się w Wilnie.
Od kwietnia 1941 działał w Związku Walki Zbrojnej, w dzielnicy „Antokol” i „Śródmieście” Garnizonu Dwór. W marcu 1942 roku został aresztowany i wywieziony na roboty do Niemiec. W grudniu 1942 roku uciekł z robót i wrócił do Wilna. Ukrywał się pod nazwiskiem Starski. Wiosną 1943 roku został zaprzysiężony przez ppor. Wiktora Jagodę i po przeszkoleniu skierowany do oddziału leśnego „Dzika”. 1 października przyjął pseudonim „Dżumba”. W 3 Brygadzie „Szczerbca” walczył m.in. w Pokirnie, Dubnikach, Wornianach, Taboryszkach, Turgielach, Polanach, Mickunach, Graużyszkach, Czarnym Borze, Białe Wace, Trokach, Pawłowie. W ataku na Nowe Troki został ranny w rękę i w głowę. 15 maja 1944 został mianowany podporucznikiem czasu wojny. Dowodził 2. kompanią. W lipcu 1944 jako dowódca 1 plutonu w 2 kompanii, wziął udział w Operacji „Ostra Brama”. Po bitwie o Wilno został aresztowany i osadzony w Miednikach, a następnie w obozie w Kałudze (od 4 sierpnia 1944), Riazaniu i Potmie.
Wiosną 1946 roku uciekł z zesłania i zamieszkał w Łodzi. Nawiązał kontakt z Mikołajem Kurczokiem, ps. „Leśny” i rozpoczął działalność w WIN. Pracując, studiował na Politechnice Wrocławskiej, a w 1952 uzyskał dyplom inżyniera. W 1980, po zawale, przeszedł na emeryturę. W konsekwencji ran odniesionych w partyzantce został uznany za inwalidę wojennego.
Jest autorem albumu "„3 Brygada „Szczerbca”" oraz współautorem dużej wystawy fotograficznej "AK na Wileńszczyźnie" zawierającej unikatowe zdjęcia z oddziałów partyzanckich oraz z obozów i łagrów.
Był żonaty. Miał dwie córki i syna.

</doc>
<doc id="2792948" url="https://pl.wikipedia.org/wiki?curid=2792948" title="Thomas Brewster">
Thomas Brewster



</doc>
<doc id="2792951" url="https://pl.wikipedia.org/wiki?curid=2792951" title="Furka skorupiaków">
Furka skorupiaków

Furka (łac. "furca") – rozwidlający się fragment telsonu niektórych skorupiaków, z grupy wyróżnianej niegdyś jako "Entomostraca". U widłonogów rozdwaja się tworząc widełki (gałęzie), z których wyrastają dość długie szczecinki i kolce. We wcięciu u nasady widełek znajduje się przykryty płytką odbyt. Szerokość furki i długość jej gałęzi oraz cechy takie, jak obecność włosków, ząbków itp. elementów anatomicznych, podobnie jak długość czy proporcje szczecinek furki, są cechami diagnostycznymi przy mikroskopowym oznaczaniu gatunków widłonogów. U przekopnic wyrostki tworzące furkę są bardzo długie, przy tym wieloczłonowe i cienkie. Furka tarczenic jest bardzo mała, a znajduje się we wcięciu płatowatego, niesegmentowanego i małego odwłoka.
U pancerzowców telson nie jest zakończony furką, lecz uropodami, które są odnóżami i u niektórych grup tworzą z nim wachlarz ogonowy.

</doc>
<doc id="2792953" url="https://pl.wikipedia.org/wiki?curid=2792953" title="Li Xuerui">
Li Xuerui

Li Xuerui (,ur. 24 stycznia 1991 w Chongqing) - chińska badmintonistka, mistrzyni olimpijska z Londynu.
Startuje od 2007, w 2008 wygrała Mistrzostwa Azji Juniorów pokonując w finale Wang Shixian. Dwukrotnie (w 2010 i 2012) wygrywała Mistrzostwa Azji. W 2012 triumfowała między innymi w All England Open oraz wygrała z reprezentacją Chin Uber Cup. Została wybrana do składu olimpijskiego Chin, mimo że Wang Shixian zajmowała wyższą pozycję w rankingu. W finale na Igrzyskach pokonała Wang Yihan 21-15, 21-23, 21-17. Te sukcesy pozwoliły jej awansować w sierpniu 2012 na drugie miejsce w rankingu BWF.

</doc>
<doc id="2792954" url="https://pl.wikipedia.org/wiki?curid=2792954" title="Letnie Grand Prix w skokach narciarskich w Hinzenbach">
Letnie Grand Prix w skokach narciarskich w Hinzenbach

Letnie Grand Prix w skokach narciarskich w Hinzenbach – zawody rozgrywane w latach 2011–2012, 2014–2019, 2021 na skoczni Aigner-Schanze. Pierwszy konkurs rozegrany w 2011 roku wygrał Austriak Gregor Schlierenzauer. Polacy wygrywali tam czterokrotnie – w 2012 i 2016 Maciej Kot, natomiast w 2017 i 2019 zwycięzcą został Dawid Kubacki.
W 2013 roku zawody zostały odwołane z powodu niekorzystnych warunków atmosferycznych, w 2020 roku zaś odwołane z powodu zagrożenia epidemicznego.

</doc>
<doc id="2792956" url="https://pl.wikipedia.org/wiki?curid=2792956" title="Stronnictwo Demokratyczno-Narodowe">
Stronnictwo Demokratyczno-Narodowe



</doc>
<doc id="2792957" url="https://pl.wikipedia.org/wiki?curid=2792957" title="Skansen im. Józefa Żaka w Zawoi Markowej">
Skansen im. Józefa Żaka w Zawoi Markowej

Skansen im. Józefa Żaka w Zawoi Markowej – muzeum typu skansenowskiego, usytuowane na tzw. Markowej Roli w przysiółku Markowa w Zawoi. Skansen tworzą obecnie trzy budynki mieszkalne (jeden z początków XIX w. i dwa z początków XX w.), kapliczka, kuźnia i wolno stojąca piwnica ze spichlerzem, prezentujące tradycyjne drewniane budownictwo Babiogórców.
Historia.
Pomysł założenia muzeum powstał na początku lat 70. XX w. w Oddziale PTTK Ziemi Babiogórskiej w Suchej Beskidzkiej. Głównym inicjatorem tego przedsięwzięcia był obecny patron obiektu, Józef Żak – działacz turystyczny i przewodnik beskidzki, wówczas prezes suskiego Oddziału PTTK.
13 lipca 1973 Oddział PTTK Ziemi Babiogórskiej w Suchej Beskidzkiej zakupił działkę na tzw. Markowej Roli ze stojącym na niej domem. Drewniana chałupa, która w przeszłości należała do Franciszka Kudzi, została wybudowana około 1900 r. Stała się ona zaczątkiem planowanej już wówczas ekspozycji poświęconej kulturze materialnej górali babiogórskich. W 1986 zakupiono i przeniesiono z sąsiedniej parceli na teren skansenu drugą chałupę (dom Stefana Gancarczyka), zbudowaną w latach 1906–1910. W 1987 sprowadzono do muzeum najstarszą chałupę, pochodzącą z zawojskiego przysiółka Budzonie. Jej powstanie datowane jest na lata 1802–1815. Dom jest nazywany „chałupą Słopniakową”, gdyż jej właścicielem był Franciszek Słopniak.
Ekspozycje.
W „Chałupie Kudzi” obecnie mieści się wystawa, poświęcona przewodnictwu górskiemu i turystyce górskiej – w szczególności tej z obszaru babiogórskiego.
„Dom Gancarczyka” to typowa dla regionu babiogórskiego chałupa zrębowa, z funkcjonującą dawniej pod jednym dachem częścią mieszkalną (izba i komora) oraz gospodarczą (stajnia i obora). Część mieszkalna pełni obecnie rolę użytkową (sprzedaż biletów wstępu i pamiątek, świetlica), część gospodarcza została przebudowana na pokoje gościnne.
„Chałupa Słopniakowa” to chałupa kurna, tj. bez komina, nazywana tutaj powszechnie „kurlokiem”. Zbudowana z bali świerkowych i jodłowych, na niskiej podmurówce mieszczącej piwnicę, posiada konstrukcję zrębową (na węgłach końce bali łączone na tzw. „rybi ogon”, bez „ostatków”). Dach dwuspadowy przyczółkowy (półszczytowy), kryty gontem. Wnętrze rozdzielone centralnie usytuowanym boiskiem na część mieszkalną i gospodarczą. Część mieszkalna składa się z izby białej, czarnej i komory – zajmuje ją bogata ekspozycja etnograficzna, prezentująca elementy wyposażenia tych wnętrz. W części gospodarczej mieści się unikalna ekspozycja oleodruków.
Kuźnia posiada typowe wyposażenie z początku XX w.: palenisko z bloków miejscowego piaskowca, ręcznie napędzaną dmuchawę, kowadło oraz zestaw narzędzi kowalskich (młoty kowalskie, imadło, obcęgi itp.). Prezentowane są również typowe wyroby wiejskich kowali: podkowy, gwoździe, brony i in.
Wolnostojąca piwniczka pochodzi z początku XX w. W nadstawie posiada spichlerz, w którym dawniej stały sąsieki skrzynie na zboże, a pod dachem mieścił się użytkowy stryszek.
W centralnej części skansenu znajduje się malownicza kapliczka z kamienną figurą Matki Bożej.
Zespół budownictwa drewnianego na terenie zagrody nr 776 w Markowych Rówienkach (trzy chałupy, kuźnia i spichrz) został wpisany do rejestru zabytków województwa małopolskiego pod nr. A-89/M z 10.05.2007.

</doc>
<doc id="2792959" url="https://pl.wikipedia.org/wiki?curid=2792959" title="Zamek w Kończycach Małych">
Zamek w Kończycach Małych

Zamek w Kończycach Małych – zabytkowy zamek mieszczący się w Kończycach Małych w województwie śląskim, w powiecie cieszyńskim. Choć zwany jest zamkiem, w rzeczywistości jest to dwór obronny – jedyny taki na Śląsku Cieszyńskim.
Historia.
Pierwotna budowla, będąca zamkiem gotyckim, została wybudowana przez ród Golasowskich pod koniec XIV wieku. W 1560 roku został przez Jerzego Sedlnickiego rozbudowany, o czym świadczy kamienny portal z nadprożem z herbem Odrowąż Sedlnickich. W ciągu kolejnych lat był nadal w posiadaniu rodziny Sedlnickich. Następnie po ślubie pochodzącej z tego rodu Katarzyny dostał się w posiadanie rodziny Czelów (herbu Kościesza) – jednego z najstarszych i najważniejszych rodów szlacheckich w Księstwie Cieszyńskim. Został wówczas znacznie rozbudowany przez Piotra Czelę, syna kanclerza księstwa cieszyńskiego Jana Czeli. Budynek uzyskał wówczas styl renesansowy i stał się 4-skrzydłową rezydencją z niespotykanym w innych siedzibach szlachty cieszyńskiej reprezentacyjnym dziedzińcem arkadowym, za sprawą którego zamek ten bywa nazywany "Cieszyńskim Wawelem". W narożniku płd-wsch umieszczono bramę wjazdową. Dwa skrzydła były domem mieszkalnym pozostałe zabudowania miały funkcje gospodarcze. Całe założenie zostało otoczone fosą. Dodatkowym elementem obronnym zamku były okalające go mokradła i znajdujący się obok staw. Po śmierci Jana Czeli w 1630 r. majątek odziedziczyły krótko rodziny jego sióstr.
W roku 1657 Kończyce Małe kupił Wacław Pełka z Nowego Miasta, który z zamku uczynił swoją siedzibę rodową. Pełkowie (herbu Pogonia) zostają właścicielami wsi na najbliższe 180 lat. Za ich sprawą w latach 20. XIX wieku zamek otoczony został ogrodem w stylu angielskim w miejscu zasypanych fos, przecięty aleją obsadzoną topolami. W tym czasie zamek zyskał cechy rezydencji tracąc swe walory obronne. W 1837 r. Maksymiliana Osthaus von Bassy wdowa po Jerzym Pełce przenosi się do Wiednia i sprzedaje Kończyce wzbogaconemu chłopu, Janowi Andrzejowi Folwarcznemu. Jego syn w 1880 r. dokonał generalnego remontu i przebudowy swej siedziby. Ostatnią właścicielką zamku była wnuczka Folwarcznego – Hildegarda Wurzian. Opuszcza go przed wkroczeniem wojsk Armii Czerwonej i udaje się do Niemiec. Działania wojenne z początku roku 1945 powodują poważne zniszczenia rezydencji. Jednocześnie zostaje ona doszczętnie splądrowana. W 1946 r. majątek przejął Skarb Państwa. W latach 1956–1958 przeprowadzono odbudowę pałacu po zniszczeniach wojennych. W 1960 r. do dwóch zachowanych skrzydeł dobudowano trzecie, mieszczące salę widowiskową. W latach 1993–1995 przeprowadzono kolejny remont generalny. Obecnie zamek mieści m.in. hotel, restaurację, Izbę Regionalną, filię Gminnej Biblioteki Publicznej i siedziby regionalnych zespołów i stowarzyszeń. Na dziedzińcu zamku organizowane są koncerty w ramach odbywającego się w Cieszynie Międzynarodowego Festiwalu Muzyki „Viva il Canto”.
Opis.
Obecnie po przeprowadzonym remoncie obiekt składa się z dwóch prostopadłych skrzydeł, częściowo podpiwniczonych. U ich zbiegu znajduje się przelotowa sień, z której na prawo biegną dwubiegowe schody na piętro. Sklepienia w sieni kolebkowe, w pozostałych pomieszczeniach parteru krzyżowo-kolebkowe, kolebkowe z lunetami wsparte na filarze oraz żaglaste. Układ wnętrz na piętrze analogiczny. W podcieniu na parterze oraz w niektórych pomieszczeniach na piętrze stropy belkowane. Elewacja południowo-zachodnia na piętrze sześcioosiowa, kondygnacje rozdzielone gzymsem. W elewacji południowo-wschodniej nowszy balkon. Okna prostokątne, różnej wielkości, cztery w kamiennych renesansowych obramieniach (ok. połowy XVI wieku), profilowanych, ze śladami krzyży, niektóre w obramieniach z XIX wieku. Od południowego zachodu w oknach parteru zachowane renesansowe kraty. W pomieszczeniu na piętrze skrzydła południowo-zachodniego znajduje się renesansowy portal, zamknięty jest łukiem koszowym, boniowany, o profilowanej archiwolcie, a nadproże dekorowane prymitywnymi rozetami. Arkady podcienia od strony dziedzińca rozmieszczone są nieregularnie, zamknięte łukami koszowymi. Nad podcieniem ganek z parapetem dekorowanym płycinami. Okap dachu wsparty jest na drewnianych słupach. Dach polski, łamany, pierwotnie kryty gontem, obecnie eternitem. 
Turystyka.
Tuż przy zamku przechodzą następujące trasy rowerowe:

</doc>
<doc id="2792962" url="https://pl.wikipedia.org/wiki?curid=2792962" title="Lydia Cheromei">
Lydia Cheromei

Lydia Cheromei (ur. 11 maja 1977 w rejonie Baringo) – kenijska lekkoatletka specjalizująca się w biegach długodystansowych.
Sukcesy sportowe zaczęła odnosić już w bardzo młodym wieku – mając 13 lat zdobyła w Bułgarii brązowy medal mistrzostw świata juniorów w biegu na 10 000 metrów, rok później zdobyła dwa złota (indywidualnie i drużynowo) w mistrzostwach świata w biegach na przełaj oraz została wicemistrzynią igrzysk afrykańskich w biegu na 10 000 metrów. W 1991 roku wygrała kenijskie kwalifikacje w biegu na 10 000 metrów do mistrzostw świata w Tokio jednak nie pojechała do Japonii z powodu zbyt młodego wieku. Na mistrzostwach świata juniorów w Seulu (1992) była czwarta w biegu na 10 000 metrów. Dwa brązowe medale wywalczyła na mistrzostwach świata w biegach przełajowych (1992). W tym samym czasie zaczęła odnosić sukcesy seniorskie – w 1992 zdobyła srebro, a w 1993 brąz w biegu na 10 000 metrów podczas mistrzostw Afryki. Podczas igrzysk afrykańskich w 1995 zajęła trzecie miejsce w biegu na 5000 metrów. Bez powodzenia startowała w 1996 roku w igrzyskach olimpijskich w Atlancie odpadając już w eliminacjach biegu na 5000 metrów. Wraz z koleżankami z drużyny zdobyła srebrny medal w rywalizacji zespołowej na długim dystansie podczas mistrzostw świata w biegach przełajowych (1997). Na przełomie 1999 i 2000 roku tryumfowała w cyklu IAAF World Cross Challenge. Zimą 2000 roku zdobyła drużynowe wicemistrzostwo świata w biegach przełajowych, a we wrześniu zajął szóste miejsce w finale biegu na 5000 metrów podczas igrzysk olimpijskich w Sydney. W kolejnym sezonie zdobyła brąz mistrzostw świata w biegach przełajowych, a w 2004 została wicemistrzynią świata w półmaratonie. Badania antydopingowe przeprowadzone 24 lutego 2005 wykazały stosowanie przez zawodniczkę niedozwolonych środków – Kenijka otrzymała karę dwuletniej dyskwalifikacji od 20 maja 2005 do 19 maja 2007. Po odbyciu kary wróciła do sportu i skupiła się na startach w biegach ulicznych. W 2012 startowała na mistrzostwach świata w półmaratonie, rozgrywanych w Kawarnie, na których zajęła czwarte miejsce oraz zdobyła srebro w rywalizacji drużynowej.
Medalistka mistrzostw Kenii (także w biegach przełajowych).
Rekordy życiowe: bieg na 5000 metrów – 14:46,72 (26 sierpnia 1997, Berlin); bieg na 10 000 metrów – 31:41,09 (27 czerwca 1992, Belle Vue Maurel); półmaraton – 1:07:26 (31 marca 2012, Praga); maraton – 2:21:30 (27 stycznia 2012, Dubaj).

</doc>
<doc id="2792964" url="https://pl.wikipedia.org/wiki?curid=2792964" title="Witold Skorb">
Witold Skorb

Witold Skorb (ur. 1 lipca 1906 roku w Rynkowcach, zm. 19 stycznia 1995) − żołnierz Armii Krajowej; kawaler Orderu Virtuti Militari.
Syn Marcina i Michaliny z d. Powajbo.
Okres okupacji.
W kampanii wrześniowej 1939 roku walczył w obronie Warszawy. W niemieckiej niewoli przebywał w obozach jenieckich w Stargardzie i Anklam. Za próbę ucieczki został osadzony w karnym obozie w Greiswaldzie.
W 1944 uciekł ponownie. Kolejny raz został aresztowany i po raz kolejny uciekł. Trafił do konspiracji. Pseudonim konspiracyjny "Woronko". Został szefem łączności 2 batalionu 77 Pułku Piechoty AK.
Okres powojenny.
Po wojnie pracował w Szczecinie jako geodeta.

</doc>
<doc id="2792966" url="https://pl.wikipedia.org/wiki?curid=2792966" title="Grzbiet Nansena">
Grzbiet Nansena



</doc>
<doc id="2792977" url="https://pl.wikipedia.org/wiki?curid=2792977" title="Obszar ochrony ścisłej Sarnie Doły">
Obszar ochrony ścisłej Sarnie Doły

Obszar ochrony ścisłej Sarnie Doły – obszar ochrony ścisłej znajdujący się na terenie Wielkopolskiego Parku Narodowego, w pobliżu Osowej Góry, pomiędzy jeziorami Góreckim i Kociołkiem. Powierzchnia obszaru wynosi 2,84 ha.
Przedmiotem ochrony jest obszar torfowiskowo-leśny zlokalizowany w rynnie polodowcowej. Istnieje tu pięć jeziorek, tylko okresowo wypełnionych wodą. Mają one ludowe nazwy: Sarni Dół (Suchy Dół), Czarny Dół, Okrąglak, Gapiak i Żabiak. Zbiorowiska roślinne występujące w rezerwacie to ols, torfowisko przejściowe, bagno i mszar. Rośnie tu m.in. wełnianka pochwowata, wolfia bezkorzeniowa (okresowo), turzyca nitkowata i trzęślica. W latach 50. XX wieku obecna była rosiczka okrągłolistna (dorodne okazy). Gatunki fauny reprezentują m.in. żaba jeziorkowa, traszka grzebieniasta i traszka zwyczajna. W Żabiaku występuje szczególna obfitość żab, traszek i ropuch. Żyje tu też zaskroniec zwyczajny. W owadów występuje stosunkowo rzadka zalotka torfowcowa. Przyrodę nieożywioną reprezentują liczne głazy narzutowe, tylko częściowo znajdujące się na powierzchni. Ich obwód dochodzi do pięciu metrów.
Bezpośrednio przy Sarnich Dołach nie przechodzi żaden szlak turystyczny.

</doc>
<doc id="2792978" url="https://pl.wikipedia.org/wiki?curid=2792978" title="Jan Skorb">
Jan Skorb

Jan Skorb ps. "Boryna, Puszczyk" (ur. 6 grudnia 1910 w Rynkowcach, powiat Szczuczyn; zm. 12 grudnia 1988 w Lęborku) – polski dowódca wojskowy, rotmistrz Wojska Polskiego, oficer Armii Krajowej. Kawaler Orderu Virtuti Militari.
Lata wojny.
Syn Marcina i Michaliny z d. Powajbo.
Zmobilizowany w sierpniu 1939 roku, brał udział w kampanii wrześniowej. Ranny, trafił do niewoli radzieckiej. Po paru miesiącach uciekł. Za jego ujęcie wyznaczono nagrodę 10 000 rubli.
W ramach pracy konspiracyjnej pracował jako sekretarz niemieckiej żandarmerii w Wasiliszkach. Zdekonspirowany, przeszedł do służby polowej i w 1942 roku zorganizował pierwszy oddział partyzancki na tym terenie. Jego oddział występował w sowieckich mundurach z sowiecką bronią i nawet używał rosyjskiego języka. Miało to uchronić miejscową ludność przed represjami.
3 maja 1943 roku oddział po raz pierwszy założył mundury polskie. Powstawały bataliony 77 pułku piechoty AK. Jan mianowany został adiutantem komendanta Nowogródzkiego AK płk. „Borsuka” i dowódcą oddziału 301. Już jako „Boryna” był ostatnim komendantem Okręgu Nowogródzkiego AK. Podobnie jak inne oddziały AK na Nowogródczyźnie, oddział 301 zajmował się ochroną ludności przed rabunkami sowieckich partyzantów, m.in. 5 czerwca 1943 w chutorze Mociewczuki rozbił grupę partyzantów z oddziału im. Leninowskiego Komsomołu (zginęło 3 Sowietów, a 1 został ranny).
Okres powojenny.
Po zakończeniu wojny, pod fałszywym nazwiskiem został aresztowany przez UB. Po zwolnieniu przeniósł się na Ziemie Odzyskane. Umarł 2 grudnia 1988 roku. Pochowany na cmentarzu komunalnym w Lęborku.

</doc>
<doc id="2792979" url="https://pl.wikipedia.org/wiki?curid=2792979" title="Héctor García">
Héctor García

Héctor García Otero (ur. 12 czerwca 1926) – urugwajski koszykarz, dwukrotny brązowy medalista olimpijski z Helsinek i z Melbourne.
García brał udział w trzech olimpiadach - w 1948, 1952 i 1956 roku. Na igrzyskach w Londynie, gdzie jego reprezentacja zajęła piąte miejsce, wystąpił w dwóch meczach zdobywając 14 punktów (zanotował także sześć fauli). Na następnej olimpiadzie w Helsinkach zdobył brązowy medal. Na tej imprezie wystąpił w ośmiu meczach, zdobywając 28 punktów, notując również 29 fauli. Na igrzyskach w Melbourne, również zdobył brązowy medal; w ośmiu meczach zdobył 31 punktów (23 faule).

</doc>
<doc id="2792992" url="https://pl.wikipedia.org/wiki?curid=2792992" title="Gołąbek brunatny">
Gołąbek brunatny

Gołąbek brunatny ("Russula badia" Quel.) – gatunek grzybów z rodziny gołąbkowatych ("Russulaceae"). 
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Synonimy:
Nazwę polską podała Alina Skirgiełło w 1991 r.
Morfologia.
Masywny, o średnicy 7–10(15) cm. Kształt początkowo wypukły, później wklęsły. Powierzchnia gładka, o barwie ciemnoczerwonej, pąsowej, mahoniowej, lub purpurowoczarniawej. Zazwyczaj jest z fioletowym odcieniem, ale zdarzają się też okazy z żółtym odcieniem. W czasie suchej pogody jest matowa, podczas deszczu lepka. Skórka daje się ściągnąć do 2/3 promienia kapelusza. Brzeg tępy, początkowo gładki, później słabo i krótko karbowany. 
Cienkie i gęste, często rozwidlające się. Przy trzonie są wolne lub nieco zatokowato wycięte. Barwa jasnokremowa do jasno-ochrowo-żółtej. Ostrza czasami zaróżowione.
Wysokość 4–10 cm, grubość 1,2–2,5 cm, kształt walcowaty lub odwrotnie maczugowaty. Jest mocny, początkowo pełny, później watowaty. Pod kapeluszem żeberkowany lub szorstki, poza tym gładki. Powierzchnia biała lub jasnoróżowo nabiegła.
Gruby, twardy, biały, tylko pod skórką różowy. Ma słaby zapach nieco podobny do zapachu olejku cedrowego. W smaku początkowo jest łagodny, ale później staje się palący i uczucie to długo się utrzymuje.
Wysyp zarodników od jasnożółtego do ciemnoochrowego. Zarodniki elipsoidalne o rozmiarach 8–11 × 6,5–8,2 μm. Mają brodawkowato-grzebieniastą powierzchnię o niepełnych oczkach siatki. Brodawki są duże i tępe lub ostre, ale są też brodawki bardzo drobne. Plamka na zarodnikach wyraźna. Podstawki o rozmiarach 40–55 × 10–14 μm. Wrzecionowate cystydy mają rozmiar 60–150 × 8–10(12) μm i posiadają kończyk. Pod wpływem sulfowaniliny szarzeją. W skórce znajdują się duże dermatocystydy.
Występowanie i siedlisko.
Występuje tylko w Europie. Rozprzestrzeniony jest w iglastych lasach całej Europy. W polskim piśmiennictwie mykologicznym odnotowany na niewielu stanowiskach, według niektórych autorów jest jednak dość częsty.
Rośnie grupami w lasach iglastych, na ogół pod sosnami i pomiędzy borówkami.
Znaczenie.
Grzyb mikoryzowy. Jest niejadalny z powodu gorzkiego smaku.
Gatunki podobne.
Jest kilka podobnych gołąbków. Morfologicznie trudny do odróżnienia jest gołąbek słodkawy ("Russula integra"). Łatwo jednak odróżnić je próbą smakową: gołąbek słodkawy ma łagodny smak, a g. brunatny ogromnie piekący. Podobny jest także gołąbek agrestowy ("Russula queletii")

</doc>
<doc id="2792994" url="https://pl.wikipedia.org/wiki?curid=2792994" title="Django Unchained">
Django Unchained



</doc>
<doc id="2792996" url="https://pl.wikipedia.org/wiki?curid=2792996" title="Willa Marszałka w Sopocie">
Willa Marszałka w Sopocie

Willa Marszałka w Sopocie, nazywana też Willą/Domem Eugena Baumanna, Willą "Rusałka" – jedna z trzech najbardziej charakterystycznych rezydencji położonych w Sopocie nad brzegiem morza, mieszcząca się przy ul. Kilińskiego 12, róg al. Wojska Polskiego, nazywanej też przez mieszkańców al. "Prominentów". 
Historia.
Architekt Heinrich Dunkel na zlecenie Eugena Baumanna, producenta pieców kaflowych z Gdańska ("Eugen Baumann – Ofenfabrik in Danzig") zaprojektował rezydencję, którą wybudowano w 1906 przy ówczesnej "Parkstrasse", później "Kinderheilstattenweg". Architektonicznie zwraca uwagę górująca nad całością obserwacyjna wieżyczka, zastosowana w obiekcie konstrukcja szkieletowa oraz wewnątrz secesyjny wystrój i zdobnictwo.
Willa pełniła funkcję m.in. domu wypoczynkowego pastorów luterańskich.
Kilka lat później twórca leżącego obecnie na tej samej posesji sopockiego sanatorium dziecięcego dr Georg Abegg założył mały park, który zachował się w nie zmienionym kształcie do dnia dzisiejszego. 
Po II wojnie światowej do dnia dzisiejszego willa pełni rolę wojskowej rezydencji wypoczynkowej, m.in. marszałka Michała Roli-Żymierskiego (1945-1949). Nadano jej nazwę "Rusałka".

</doc>
<doc id="2793001" url="https://pl.wikipedia.org/wiki?curid=2793001" title="Joe Harper">
Joe Harper

Joseph Montgomery Harper (ur. 11 stycznia 1948 w Greenock) – szkocki piłkarz występujący podczas kariery na pozycji napastnika.
Kariera klubowa.
Joe Harper karierę piłkarską rozpoczął w drugoligowym Greenock Morton. W trakcie sezonu 1966/67 przeszedł do drugoligowego angielskiego Huddersfield Town, z którego powrócił do Morton w 1968. Następnym jego klubem było Aberdeen, w którym grał w latach 1969-1972. Z Aberdeen zdobył Puchar Szkocji w 1969. Indywidualnie był królem strzelców ligi szkockiej w 1972.
Dobra zaowocował transferem do angielskiego Evertonu w 1972. W trakcie sezonu 1973/74 powrócił do Szkocji, gdzie został zawodnikiem Hibernianu. Z Hibernianem dotarł do finału Pucharu Ligi Szkockiej w 1975. W 1976 powrócił do Aberdeen, w którym grał do 1980. Z Aberdeen zdobył mistrzostwo Szkocji w 1980 oraz Pucharu Ligi Szkockiej w 1977.
W 1981 został grającym trenerem Peterhead, by po roku odejść do Keith, w którym w 1984 zakończył piłkarską karierę.
Kariera reprezentacyjna.
W reprezentacji Szkocji Harper zadebiutował 18 października 1972 w wygranym 4-1 meczu eliminacji Mistrzostw Świata 1974 z Danią, w którym w 66 min. zdobył 3 bramkę dla Danii. W 1978 został powołany do kadry na Mistrzostwa Świata. Na Mundialu w Argentynie wystąpił w meczu z Iranem, który był jego ostatnim meczem w reprezentacji. Ogółem w reprezentacji rozegrał 4 mecze, w których zdobył dwie bramki.

</doc>
<doc id="2793002" url="https://pl.wikipedia.org/wiki?curid=2793002" title="Gołąbek brzoskwiniowy">
Gołąbek brzoskwiniowy

Gołąbek brzoskwiniowy ("Russula persicina" Krombh.) – gatunek niejadalnego grzyba z rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podała Alina Skirgiełło w 1991 r.
Morfologia.
Początkowo półkulisty, potem trochę dzwonkowaty do płaskiego z długo podwiniętym brzegiem, purpurowokrwisty, o prawie czarnym środku, niekiedy z żółtawymi plamami, matowy i szorstki. Do 12 cm średnicy.
Młode – jasnokremowe, potem żółtawe; gęste.
Biały, delikatnie zabarwiony na czerwono, z żółtymi plamami (zwłaszcza u podstawy), cylindryczny lub nieco rozszerzony u dołu.
Biały, dosyć jędrny; bardzo ostry w smaku, jednak o łagodnym zapachu.
Kremowy.
Występowanie i siedlisko.
Występuje głównie w Europie, poza nią notowany tylko w stanie Michigan w USA. Bardzo rzadki w Polsce. Znajduje się na listach gatunków zagrożonych w Danii, Niemczech, Anglii, Finlandii.
Rośnie na ziemi w lasach, głównie w buczynach oraz lasach mieszanych pod bukami, czasami także pod świerkami.
Gatunki podobne.
Gołąbek czerwononogi ("Russula rhodopoda") różni się silnie błyszczącym kapeluszem, trzonem czerwonawym jedynie u podstawy i słabym zapachem owocowym. Mylony również z trującym gołąbkiem czerwonofioletowym ("Russula sardonia").

</doc>
<doc id="2793004" url="https://pl.wikipedia.org/wiki?curid=2793004" title="Ossobuco">
Ossobuco

Ossobuco (dosł. „kość z dziurą”) – popularna mięsna potrawa kuchni włoskiej z giczy cielęcej, wywodząca się z Lombardii.
Najbardziej znanym wariantem potrawy jest "ossobuco alla milanese", przyrządzane z pociętej giczy, którą następnie obsmaża się na maśle, a potem dusi w białym winie po dodaniu pomidorów, czosnku i cebuli. Pod koniec duszenia całość posypuje się otartą skórką cytrynową lub pomarańczową. Przed podaniem posypuje się dodatkowo siekanym jajkiem oraz nacią pietruszki. W Mediolanie ossobuco polewa się specjalnym sosem gremolata. Jako dodatek serwuje się gotowany na sypko ryż zabarwiony szafranem. Najbardziej specyficznym dodatkiem jest jednak szpik wydobyty wykałaczką z kości użytych do gotowania potrawy.

</doc>
<doc id="2793007" url="https://pl.wikipedia.org/wiki?curid=2793007" title="Marcus Cook">
Marcus Cook

Marcus Cook (ur. w 1982) – nauruański sztangista, uczestnik igrzysk Wspólnoty Narodów, mistrz Australii i Oceanii juniorów w podnoszeniu ciężarów z 2001 roku.
Na Igrzyskach Wspólnoty Narodów w Manchesterze startował w kategorii do 94 kilogramów. W rwaniu zaliczył 117,5 kilograma, co było dwunastym wynikiem. W podrzucie zaliczył 147,5 kilograma, co było dziesiątym wynikiem, a dwuboju osiągnął wynik 265 kilogramów i zajął 10. miejsce.

</doc>
<doc id="2793009" url="https://pl.wikipedia.org/wiki?curid=2793009" title="Zgniły garnek">
Zgniły garnek



</doc>
<doc id="2793010" url="https://pl.wikipedia.org/wiki?curid=2793010" title="Kość z dziurą">
Kość z dziurą



</doc>
<doc id="2793011" url="https://pl.wikipedia.org/wiki?curid=2793011" title="Kolonia Wawelberga">
Kolonia Wawelberga

Kolonia Wawelberga – zespół budynków przy ul. Górczewskiej 15 i 15 A oraz ul. Wawelberga 3 w Warszawie zbudowanych jako osiedle tanich mieszkań robotniczych na osiedlu Młynów w dzielnicy Wola z darowizny bankiera i filantropa Hipolita Wawelberga i jego żony Ludwiki Wawelberg.
Opis.
Budynki powstały w latach 1898–1900 dzięki darowiźnie Hipolita i Ludwiki Wawelbergów z okazji 50-lecia istnienia Domu Bankowego Hipolit Wawelberg w Warszawie. Darowizna wynosiła 300 tys. rubli. Projektantem kompleksu był Edward Goldberg, a sama kolonia była jednym z pierwszych tanich osiedli robotniczych w Polsce.
Poza budynkami mieszkalnymi na terenie kolonii w ramach zaplecza socjalnego funkcjonowała pralnia i szkoła (budynki obecnie już nieistniejące).
W budynku na ul. Górczewskiej 15 funkcjonuje istniejąca od 1925 znana warszawska cukiernia Władysława Zagoździńskiego. W bramie tego budynku znajduje się tablica upamiętniająca fundatorów Kolonii - Hipolita i Ludwikę Wawelbergów. Na ścianie budynku od ulicy Górczewskiej znajduje się także tablica upamiętniająca rozstrzelanie w tym miejscu 57 Polaków w dniu 23 grudnia 1943, ok. 300 w dniu 13 stycznia 1944 oraz tablica upamiętniająca powstanie w tym domu 10 marca 1942 Wolskiego Komitetu PPR.

</doc>
<doc id="2793012" url="https://pl.wikipedia.org/wiki?curid=2793012" title="Turjanski">
Turjanski

Turjanski (serb. "Турјански") – wieś w Chorwacji, w żupanii licko-seńskiej, w gminie Vrhovine. Leży w regionie Lika. W 2011 roku liczyła 110 mieszkańców.

</doc>
<doc id="2793013" url="https://pl.wikipedia.org/wiki?curid=2793013" title="Gołąbek komorowaty">
Gołąbek komorowaty

Gołąbek komorowaty ("Russula cavipes" Britzelm.) – gatunek grzyba z rodziny gołąbkowatych ("Russulaceae"). 
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podała Alina Skirgiełło w 1991 r. Synonimy naukowe:
Morfologia.
Średnica 2,5-9 cm, początkowo wypukły, potem rozpostarty, czasami z małym garbkiem. Brzeg cienki, dość tępy, gładki lub karbowany. Skórka bardzo cienka i gładka. Podczas wilgotnej pogody lepka, podczas suchej błyszcząca. Daje się z kapelusza ściągnąć całkowicie. Ma kolor liliowy, różowoliliowy lub błękitnoliliowy, na środku brązowooliwkowy z purpurowobrązowymi, żółtawymi lub szarozielonkawymi plamami. Na ogół jest to gołąbek o drobnym kapeluszu (do 6 cm średnicy) i zmiennym ubarwieniu – spotyka się także formy całkowicie fioletowe
U młodych okazów gęste, potem rzadkie. Przy brzegu kapelusza ostre, przy trzonie czasami (rzadko) rozwidlone. Początkowo białe, później kredowobiaławe. Często występują na nich głębokie zmarszczki.
Wysokość do 7 cm, grubość do 2,5 cm. Kształt odwrotnie maczugowaty lub wrzecionowaty. Powierzchnia gładka i biała, przy podstawie żółtawa. Tylko u młodych owocników jest pełny, szybko staje się watowaty, a nawet komorowaty.
Łamliwy. Jest całkowicie biały, nawet pod skórką, ale wykazuje tendencję do żółknięcia. Wydziela charakterystyczny zapach, smak ma ostry. 
Wysyp zarodników biały. Zarodniki szerokoelipsoidalne o rozmiarach 8,5-10,5 × 7,2-8,3 μm. Powierzchnia siateczkowato-brodawkowata. Łączniki siateczki delikatne, brodawki tępe lub ostre, łysinka wyraźna. Podstawki o rozmiarach 55-63 × 10-11 μm. Cystydy mają rozmiar 110-15- × 10-15 μm i ostry kończyk. W kapeluszu znajdują się liczne przewody mleczne.
Występowanie i siedlisko.
Opisano występowanie tego gatunku głównie w Europie, poza nią podano jego stanowiska tylko w prowincji Kolumbia Brytyjska w Kanadzie. W Polsce jego rozprzestrzenienie i częstość występowania są nieznane. W polskim piśmiennictwie mykologicznym do 2003 r. opisano tylko jedno jego stanowisko (koło Leżajska). Alina Skirgiełło podaje jednak, że w górach jest częsty. W Niemczech jest na czerwonej liście gatunków zagrożonych wyginięciem.
Rośnie w lasach świerkowych, zazwyczaj w bardzo wilgotnych miejscach, nawet na torfowiskach. Występuje głównie w górach, pod świerkami i jodłami.
Znaczenie.
Grzyb mikoryzowy. Jest trujący. Po jego zjedzeniu występują dolegliwości gastryczne.
Gatunki podobne.
Charakterystycznymi cechami gołąbka komorowatego są: występowanie pod drzewami iglastymi, niewielki rozmiar, błękitnoliliowy zazwyczaj kapelusz ,zawsze biały, watowaty lub komorowaty trzon i biały wysyp zarodników. Pod działaniem amoniaku natychmiast zmienia barwę na różową (zwłaszcza blaszki). Najbardziej podobny jest gołąbek fioletowy ("Russula violacea"). Podobne mogą być także niektóre formy gołąbka kruchego ("Russula fragilis").

</doc>
<doc id="2793017" url="https://pl.wikipedia.org/wiki?curid=2793017" title="Park pałacowy w Kuźnicy Czarnkowskiej">
Park pałacowy w Kuźnicy Czarnkowskiej

Park pałacowy w Kuźnicy Czarnkowskiej – zabytkowy park, położony we wsi Kuźnica Czarnkowska, w powiecie czarnkowsko-trzcianeckim, w województwie wielkopolskim.
Park w Kuźnicy Czarnkowskiej, założony w drugiej połowie XVIII wieku, wraz z neorenesansowym pałacem i oficyną z 1840 roku, znajduje się na terenie zespołu pałacowego. Zajmuje powierzchnię 6,30 ha i położony jest nad strugą Rudawką. W dobrze zachowanym starodrzewie, w którym przeważają buki oraz lipy drobnolistne, można również spotkać:
W parku znajdują się dęby szypułkowe, jesion wyniosły oraz wiąz, uznane przez Wojewódzkiego Konserwatora Przyrody za pomniki przyrody.

</doc>
<doc id="2793020" url="https://pl.wikipedia.org/wiki?curid=2793020" title="Rui Knopfli">
Rui Knopfli

Rui Manuel Correia Knopfli (ur. 10 sierpnia 1932 w Inhambane, zm. 25 grudnia 1997 w Lizbonie) – mozambicki poeta pochodzenia portugalskiego. 
Był synem imigrantów z Portugalii. Studiował w Lourenço Marques (obecnie Maputo), a następnie w Johannesburgu (RPA). Po studiach pracował jako dziennikarz: był redaktorem naczelnym gazety "A Tribuna", redagował też dodatek literacki do pisma "A Voz de Moçambique". Był współtwórcą czasopism literackich "Caliban" i "Letras&amp;Artes". Pierwszy tom poezji zatytułowany "O País dos Outros" opublikował w 1959 roku. 
W 1975 roku jako Portugalczyk został zmuszony do wyjazdu z Mozambiku. Zamieszkał w Londynie, gdzie pracował jako radca ambasady portugalskiej. W powstających w tym czasie utworach znaczną rolę odgrywa motyw nostalgii za utraconą ojczyzną. 

</doc>
<doc id="2793021" url="https://pl.wikipedia.org/wiki?curid=2793021" title="Gołąbek lepki">
Gołąbek lepki

Gołąbek lepki ("Russula viscida" Kudřna) – gatunek grzybów z rodziny gołąbkowatych ("Russulaceae"). 
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podała Alina Skirgiełło w 1991 r. Synonimy naukowe:
Morfologia.
Początkowo wypukły, wkrótce płaski lub zaledwie wklęsły, jaskrawopurpurowy do niebieskoczerwonego i błyszczący, niekiedy z obrzeżeniem, z blaknącą do jasnoochrowej skórką.
Kremowe; gęste i dosyć łamliwe.
Mocny, delikatnie różowawy, na starość u podstawy skórzastożółty.
Biały, twardy, bez zapachu i o dosyć piekącym smaku.
Żółty.
Występowanie.
Od maja do czerwca w górskich lasach, przeważnie grupami.

</doc>
<doc id="2793022" url="https://pl.wikipedia.org/wiki?curid=2793022" title="Pawieł Pestel">
Pawieł Pestel



</doc>
<doc id="2793024" url="https://pl.wikipedia.org/wiki?curid=2793024" title="Henryk Towarnicki">
Henryk Towarnicki

Henryk Towarnicki (ur. 25 października 1882, zm. ?) – polski przemysłowiec naftowy, rotmistrz rezerwy Wojska Polskiego II Rzeczypospolitej, poseł na Sejm II kadencji.
Życiorys.
Na początku XX wieku prowadził handel lamp naftowych i łukowych we Lwowie przy ul.. Stefana Batorego 32.
W czasie wojny polsko-bolszewickiej w lipcu 1920 był inicjatorem powstania, a uzyskawszy zgodę, w sierpniu i wrześniu 1920 organizatorem 209 Ochotniczego Pułku Ułanów, w zamyśle będącym jednym oddziałem jazdy ochotniczej i formowanym w Sanoku z ochotników na obszarze zachodnim Okręgu Generalnego Lwów na koszt kapitalistów-nafciarzy. Z rozkazu gen. Roberta Lamezana-Salinsa z 25 sierpnia 1920 ochotnicy gromadzili się w folwarku majątku dworskiego w miejscowości Nowosielce-Gniewosz, a do formowanej jednostki przyłączono resztki I dywizjonu jazdy ochotniczej pod dowództwem rtm. Romana Augustynowicza. W Sanoku działało biuro zaciągowe pułku, zaś wyposażenie zapewniali przemysłowcy naftowi oraz Skarb Państwa, aczkolwiek prócz tego rtm. Towarnicki fundował samodzielnie elementy gospodarcze jednostki, jak również przekazał należące do siebie pierwsze konie dla pułku, które pochodziły z Warszawy i Lwowa. 10 września 1920 tzw. Podkarpacki Pułk Jazdy liczył 364 żołnierzy, w tym 11 oficerów, i tego samego dnia odbył się jego przegląd, dokonany przez Inspektora Okręgowego Armii Ochotniczej, który wszelako wykazał braki. W związku z tym decyzją ministra spraw wojskowych gen. Kazimierza Sosnkowskiego dokonano reorganizacji pułku, przemianowanego z ochotniczego na etatowy 209 Pułk Ułanów Podkarpackich, w którym rtm. Towarnicki został zastępcą dowódcy, płk. Władysława Beliny-Prażmowskiego. W dniach 8–24 listopada 1920 nastąpiło scalenie 209 Pułku Ułanów Podkarpackich z 212 Pułkiem Ułanów Lubelskich w jeden oddział, który otrzymał nazwę 22 Pułk Ułanów Podkarpackich. Po wojnie Henryk Towarnicki został zweryfikowany w stopniu rotmistrza ze starszeństwem z dniem 1 czerwca 1919 i 111. lokatą w korpusie oficerów rezerwowych kawalerii oraz otrzymał przydział mobilizacyjny do 6 Pułku Ułanów Kaniowskich w Stanisławowie. W styczniu 1925 został przeniesiony w rezerwie do 22 Pułku Ułanów Podkarpackich. W 1934 jako oficer pospolitego ruszenia pozostawał w ewidencji Powiatowej Komendy Uzupełnień Lwów Miasto. Posiadał przydział do Oficerskiej Kadry Okręgowej Nr VI i był wówczas „przewidziany do użycia w czasie wojny”.
W okresie II Rzeczypospolitej był przemysłowcem naftowym. W 1921 podjął odwierty w Mraźnicy pod Drohobyczem. Został członkiem założycielem powołanego 10 stycznia 1931 w Jaśle Podkarpackiego Związku, zrzeszającego przemysłowców naftowych. Posiadał 56-morgowe gospodarstwo w Pałuczynie w powiecie mogilnickim, które zbył w 1928. W okresie międzywojennym był właścicielem znacznej części trasy wąskotorowej kolejki leśnej istniejącej na odcinku Ustrzyki Górne–Sokoliki Górskie.
W kwietniu 1928 z ramienia Stronnictwa Chłopskiego uzyskał z listy państwowej mandat posła na Sejm RP II kadencji. Wraz z delegacją polskiego parlamentu w czerwcu 1928 uczestniczył w XIV Ekonomicznym Kongresie Międzyparlamentarnym w Wersalu, brał udział w Konferencji Unii Międzyparlamentarnej w Berlinie edycji XXV w sierpniu 1928 oraz w 1929. Był członkiem sejmowej Komisji Handlowo-Przemysłowej, a po wysunięciu przez posła Antoniego Langera zarzutów o stosowanie szantażu celem niedopuszczenia wykupu akcji naftowych przez finansistów zagranicznych, opuścił 12 marca 1929 klub parlamentarny SCh wyrokiem honorowego Sądu Marszałkowskiego z 24 marca 1929 został uznany niewinnym popełnienia czynu karygodnego, nie licującego ze stanowiskiem posła. Mandat poselski utracił 6 sierpnia 1929. Następnie postanowieniem Sądu Najwyższego z 2 listopada 1929 została sprostowana omyłka w sprawie wcześniejszego unieważnienia mandatu H. Towarnickiego, który wskutek tego odzyskał mandat.
Mieszkał we Lwowie przy placu Smolki 5.

</doc>
<doc id="2793026" url="https://pl.wikipedia.org/wiki?curid=2793026" title="Henryk Januszkiewicz">
Henryk Januszkiewicz

Henryk Januszkiewicz ps. „Spokojny” (ur. 16 listopada 1917 w Mińsku, zm. 14 czerwca 1996 we Wrocławiu) – cichociemny, podporucznik Armii Krajowej.
Życiorys.
Przed wojną ukończył Szkołę Podchorążych Rezerwy Artylerii we Włodzimierzu Wołyńskim i rozpoczął studia ekonomiczne w Poznaniu. Wiosną 1940 opuścił okupowaną Polskę i przedostał się przez Węgry, Jugosławię i Włochy do Francji. W 1942 już w Wielkiej Brytanii awansowano go na stopień podporucznika. W tym samym roku zgłosił się na szkolenie dla cichociemnych i już 16 lutego 1943 znalazł się ponownie w kraju. Po okresie aklimatyzacji przydzielono go jako instruktora dywersji do Kedywu Krakowskiego Okręgu AK.
Kolejne miesiące to szkolenie podległych mu partyzantów i sprawdziany nabytych umiejętności w akcjach dywersyjnych. Razem z innym cichociemnym – Ryszardem Nuszkiewiczem wziął udział w likwidacji groźnego agenta Gestapo – Michała Pańkowa. Natomiast 29 stycznia 1944 uczestniczył w akcji wysadzenia pod Grodkowicami pociągu, którym z Krakowa do Lwowa podróżował gubernator Hans Frank.
Po wojnie aresztowany przez UB spędził ponad pięć lat w więzieniu. Po uwolnieniu przez 31 lat pracował w
Instytucie Telekomunikacji i Akustyki Politechniki Wrocławskiej.
Jest kawalerem Krzyża Srebrnego Orderu Virtuti Militari.

</doc>
<doc id="2793029" url="https://pl.wikipedia.org/wiki?curid=2793029" title="Gołąbek oliwkowy">
Gołąbek oliwkowy

Gołąbek oliwkowy ("Russula olivacea" (Schaeff.) Fr.) – gatunek grzybów z rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Schaeffer nadając mu nazwę "Agaricus olivaceus". Obecną, uznaną przez Index Fungorum nazwę nadał mu w 1838 r. Elias Fries, przenosząc go do rodzaju "Russula". Synonimy naukowe:
Nazwę polską podała Alina Skirgiełło w 1991 r.
Morfologia.
Najpierw wypukły, z czasem płaski, winnoczerwony, z brudnawooliwkowym odcieniem, często z falistym wzorkiem nad brzegiem, młody cały oliwkowożółty. Do 15 cm średnicy.
Z delikatnie różowawym nalotem i trochę kosmkowaty u szczytu; mocny, cylindryczny. 
Biały, nieco twardy i ścisły, bez zapachu i o łagodnym smaku.
Żółty.
Występowanie i siedlisko.
Przeważnie grupami w lasach liściastych i iglastych, głównie pod świerkami i bukami. W Polsce jest pospolity.
Gatunki podobne.
Niekiedy mylony z gołąbkiem lepkim ("Russula viscida").

</doc>
<doc id="2793033" url="https://pl.wikipedia.org/wiki?curid=2793033" title="Kościół Wniebowzięcia Najświętszej Marii Panny w Bańskiej Bystrzycy">
Kościół Wniebowzięcia Najświętszej Marii Panny w Bańskiej Bystrzycy

Kościół Wniebowzięcia Najświętszej Marii Panny – najstarszy kościół w Bańskiej Bystrzycy na Słowacji. Był w przeszłości miejskim kościołem parafialnym i świątynią bogatego mieszczaństwa bańskobystrzyckiego, w większości niemieckojęzycznego, dlatego był nazywany kościołem „niemieckim”, a do dziś jest nazywany kościołem „farnym”.
Jego budowę rozpoczęto w 1255 – do dziś stoi romańska wieża i północna ściana budowli. W XIV w. kościół rozbudowano w stylu gotyckim o zakrystię i boczne kaplice. Znaczną część wnętrza zniszczył wielki pożar w 1500, w czasie którego miasto zostało w znacznym procencie spalone. Jeszcze większy pożar wybuchł w 1761. W kościele uległ wtedy zniszczeniu średniowieczne wyposażenie wnętrza, w tym główny gotycki ołtarz prawie 20-metrowej wysokości, autorstwa Mistrza Pawła z Lewoczy. Po tym pożarze kościół przebudowano w stylu barokowym, wtedy to powstały m.in. obecne beczkowe sklepienia. Później świątynię kilkakrotnie restaurowano.
We wnętrzu kościoła rzucają się w oczy barokowe malowidła A. Schmidta na sklepieniu oraz obrazy J. Prackera w ołtarzu głównym. Na lewo od ołtarza brązowa chrzcielnica, piękne dzieło średniowiecznego kowalstwa, autorstwa mistrza Jodaka z 1476. Najcenniejszy zabytek kryje się w gotyckiej kaplicy św. Barbary po lewej stronie nawy głównej. Jest to kunsztowny gotycki ołtarz wyrzeźbiony w 1509 przez wspomnianego Mistrza Pawła z Lewoczy. Na złocistym tle stoją w nim postacie Matki Boskiej z Dzieciątkiem, św. Barbary i św. Hieronima. Po południowej stronie nawy widnieje ołtarz św. Marii Magdaleny z końca XV w. We wnęce południowej elewacji kościoła znajduje się późnogotyckie dzieło rzeźbiarskie nieznanego autora z końca XV w., przedstawiające Chrystusa na Górze Oliwnej (po renowacji wystawione na widok publiczny w 1995).
Gdy 25 sierpnia 1620 roku obradujący w Bańskiej Bystrzycy sejm wybrał siedmiogrodzkiego księcia Gábora Bethlena na króla Węgier, w kościele Wniebowzięcia NMP została odprawiona msza dziękczynna. Tu również przedstawiciele delegatów sejmowych, a po nich przedstawiciele poszczególnych stanów złożyli hołd nowo wybranemu królowi. Niewiele brakowało, by świątynia ta stała się kościołem koronacyjnym. Pomimo nacisków niektórych zwolenników Bethlena ten nie zdecydował się jednak na koronację (chociaż, jak mówi tradycja, koronę miał ze sobą).

</doc>
<doc id="2793036" url="https://pl.wikipedia.org/wiki?curid=2793036" title="Manggystau (półwysep)">
Manggystau (półwysep)



</doc>
<doc id="2793039" url="https://pl.wikipedia.org/wiki?curid=2793039" title="Jim Blyth">
Jim Blyth

James Anton 'Jim' Blyth (ur. 2 lutego 1955 w Perth) – szkocki piłkarz występujący podczas kariery na pozycji bramkarza.
Kariera klubowa.
Jim Blyth zawodową karierę rozpoczynał w 1971 roku w drugoligowym angielskim klubie Preston North End. Rok później przeszedł do pierwszoligowego Coventry City, w którym (poza krótkim wypożyczeniem do trzecioligowego Hereford United) występował do 1982. W latach 1982-1984 występował w pierwszoligowym Birmingham City. Karierę zakończył w piątoligowym Nuneaton Town w 1986.
Kariera reprezentacyjna.
W reprezentacji Szkocji Blyth zadebiutował 22 lutego 1978 w wygranym 2-1 towarzyskim meczu z Bułgarią. Drugi i zarazem ostatni raz w reprezentacji wystąpił 17 maja 1977 w zremisowanym 1-1 meczu British Home Championship z Walią. W tym samym roku został powołany do kadry na Mistrzostwa Świata. Na Mundialu w Argentynie był rezerwowym.

</doc>
<doc id="2793040" url="https://pl.wikipedia.org/wiki?curid=2793040" title="Dystrykt Nyamagabe">
Dystrykt Nyamagabe

Dystrykt Nyamagabe – dystrykt w Rwandzie, w Prowincji Południowej. Stolicą dystryktu jest Gikongoro. Dystrykt sąsiaduje od północy z dystryktami Karongi (Prowincja Zachodnia) i Ruhango, ze wschodu z dystryktami Nyanza i Huye, od południa z dystryktem Nyaruguru, a od zachodu z dystryktami Rusizi i Nyamasheke (oba w Prowincji Zachodniej). Dystrykt obejmuje przede wszystkim byłą prowincję Gikongoro.
Sektory.
Dystrykt Nyamagabe podzielony jest na 17 sektorów: Buruhukiro, Cyanika, Gatare, Kaduha, Kamegeli, Kibirizi, Kibumbwe, Kitabi, Mbazi, Mugano, Musange, Musebeya, Mushubi, Nkomane, Gasaka, Tare i Uwinkingi.
Warunki naturalne.
Dystrykt obejmuje część Parku Narodowego Lasu Nyungwe – dziewiczego lasu deszczowego, miejsca występowania wielu gatunków naczelnych. Żyzne gleby. Teren pagórkowaty.
Przemysł.
Przemysł jest słabo rozwinięty. W dystrykcie są stacje mycia kawy oraz zakłady przetwórstwa owoców na sok.
Edukacja.
W dystrykcie jest ok. 220 szkół podstawowych w większości prowadzonych i będących własnością kościelną lub prywatną. Uczęszcza do nich ponad 7000 uczniów. Średnia liczba uczniów w klasie wynosi 33. Uczy ich 263 nauczycieli z czego 53 to mężczyźni, a 210 kobiety. W większości są to wolontariusze.
Problemem jest m.in. stan budynków szkolnych. Brak w wielu z nich wody i energii elektrycznej oraz wystarczającej ilości sal.
Turystyka.
Na terenie dystryktu można spotkać wiele dzikich zwierząt. Atrakcją jest Park Narodowy Lasu Nyungwe. Jednak infrastruktura turystyczna nie jest dobrze rozwinięta.

</doc>
<doc id="2793041" url="https://pl.wikipedia.org/wiki?curid=2793041" title="Ungulani Ba Ka Khosa">
Ungulani Ba Ka Khosa

Ungulani Ba Ka Khosa (właśc. "Francisco Esau Cossa" ur. 1 sierpnia 1957 w Inhaminga) - mozambicki pisarz. 
Studiował historię i geografię na Uniwersytecie im. Eduardo Mondlane w Maputo. Pracował jako nauczyciel w liceum, a w 1982 został zatrudniony w ministerstwie edukacji. Potem pracował w Stowarzyszeniu Pisarzy Mozambickich ("Associação dos Escritores Moçambicanos" - AEMO). Był jednym z założycieli wydawanego przez to stowarzyszenie pisma "Charrua". Początkowo pisał opowiadania. Jego pierwsza powieść "Ualalapi" opublikowana w 1987 roku zyskała duże uznanie. W 1990 otrzymała Grand Prix za Prozę Mozambicką, a w 2002 roku trafiła na listę stu najważniejszych afrykańskich książek XX wieku. 

</doc>
<doc id="2793042" url="https://pl.wikipedia.org/wiki?curid=2793042" title="Watawata">
Watawata



</doc>
<doc id="2793043" url="https://pl.wikipedia.org/wiki?curid=2793043" title="Cochliodon">
Cochliodon



</doc>
<doc id="2793044" url="https://pl.wikipedia.org/wiki?curid=2793044" title="Rodrigo Bastos">
Rodrigo Bastos

Rodrigo Bastos - portugalski rugbysta, jednokrotny reprezentant Portugalii w rugby union mężczyzn. Jego jedynym meczem w reprezentacji było spotkanie z Hiszpanią, które zostało rozegrane 13 kwietnia 1935 w Lizbonie.

</doc>
<doc id="2793045" url="https://pl.wikipedia.org/wiki?curid=2793045" title="Cheiridodus">
Cheiridodus



</doc>
<doc id="2793046" url="https://pl.wikipedia.org/wiki?curid=2793046" title="Baserunner">
Baserunner



</doc>
<doc id="2793049" url="https://pl.wikipedia.org/wiki?curid=2793049" title="Czilik">
Czilik



</doc>
<doc id="2793050" url="https://pl.wikipedia.org/wiki?curid=2793050" title="Bezpiecznik (broń)">
Bezpiecznik (broń)

Bezpiecznik (broń) – urządzenie służące do uniemożliwienia zadziałania w niepożądanym momencie mechanizmu broni lub amunicji.
Zazwyczaj mają zastosowanie w mechanizmach spustowo-uderzeniowych broni zabezpieczając ją przed przedwczesnym wystrzałem, przypadkowym wystrzałem, podwójnym załadowaniem oraz zanieczyszczeniami i uszkodzeniami.
Stosowany jest również w zapalnikach pocisków, głowic bojowych, bomb, torped zabezpieczając przed przypadkowym upadkiem, w trakcie ładowania, przewożenia, przechowywania lub obsługiwania. W zapalnikach odbezpieczają się pod wpływem działania sił bezwładności, sił odśrodkowych lub ciśnienia gazów prochowych.

</doc>
<doc id="2793053" url="https://pl.wikipedia.org/wiki?curid=2793053" title="Kapczagajski Zbiornik Wodny">
Kapczagajski Zbiornik Wodny



</doc>
<doc id="2793054" url="https://pl.wikipedia.org/wiki?curid=2793054" title="Zailijski Ałatau">
Zailijski Ałatau



</doc>
<doc id="2793056" url="https://pl.wikipedia.org/wiki?curid=2793056" title="Kara-Kengir">
Kara-Kengir



</doc>
<doc id="2793057" url="https://pl.wikipedia.org/wiki?curid=2793057" title="Święty Gilbert">
Święty Gilbert



</doc>
<doc id="2793058" url="https://pl.wikipedia.org/wiki?curid=2793058" title="Köksu">
Köksu



</doc>
<doc id="2793059" url="https://pl.wikipedia.org/wiki?curid=2793059" title="Koksu">
Koksu



</doc>
<doc id="2793060" url="https://pl.wikipedia.org/wiki?curid=2793060" title="Achilleida (romans bizantyński)">
Achilleida (romans bizantyński)

Achilleida (gr.: Ἀχιλληΐς, "Achilléjs") – romans bizantyński z XV wieku.
"Achilleida" ("Achilléjs") jest romansem bizantyńskim z XV wieku napisanym wierszem politycznym. 
Jego fabuła rozpoczyna się w momencie, gdy król Mirmidonów został po dwunastu latach oczekiwania szczęśliwym ojcem Achillesa. Achilles okazał się genialnym dzieckiem. W ósmym roku życia skończył wszystkie nauki. Jako trzynastolatek został rycerzem. Podczas wyprawy przeciw królowi obcego kraju, dostrzegł w orszaku jego przepiękną, "ubraną z francuska", córkę, Poliksenę. Od pierwszego wejrzenia zapałał do niej miłością. Starał się dotrzeć do niej wysyłając bileciki miłosne. W końcu porwał ją, nie uniknął jednak walki z jej braćmi. Ostatecznie zwaśnionych pogodziła huczna uczta i wspaniały turniej w obecności dam dworu.
Po sześciu latach szczęśliwego małżeństwa Poliksena umarła. Achilles wyruszył pod Troję. Aby zakończyć spór Greków z Trojanami Parys zaproponował mu za żonę swoją siostrę. Achilles zgodził się i udał się do miasta, gdzie zginął, podstępnie zabity w kościele, przez niedoszłego szwagra Deofobosa. Grecy zaatakowali i zdobyli Troję. Utwór kończy się refleksją o nietrwałości ludzkiego losu. 
W całym romansie antyczne są jedynie imiona bohaterów i miejsca, resztę poeta zaczerpnął z francuskiej literatury rycerskiej. O wzorze francuskim "Achilleidy" nic jednak nie wiadomo. Autor powołuje się na Homera, Arystotelesa i Platona. Z lektury poematu wynika, że znał również kroniki Konstantyna Manassesa i Jana Malalasa. Utwór zachował się w 3 rękopisach z przełomu XV i XVI stulecia, pochodzących od tego samego wcześniejszego pierwowzoru. Zachowane rękopisy liczą sobie 761, 1343 i 1820 wersów.

</doc>
<doc id="2793064" url="https://pl.wikipedia.org/wiki?curid=2793064" title="Kuragaty">
Kuragaty



</doc>
<doc id="2793065" url="https://pl.wikipedia.org/wiki?curid=2793065" title="Narym">
Narym



</doc>
<doc id="2793067" url="https://pl.wikipedia.org/wiki?curid=2793067" title="Olympus Szkoła Wyższa im. Romualda Kudlińskiego z siedzibą w Warszawie">
Olympus Szkoła Wyższa im. Romualda Kudlińskiego z siedzibą w Warszawie

Olympus Szkoła Wyższa im. Romualda Kudlińskiego z siedzibą w Warszawie – była uczelnia niepubliczna w Warszawie z wydziałami zamiejscowymi w Łodzi i Stalowej Woli, istniejąca w latach 1995–2010.
Uczelnia powstała w 1995 r., jako Wyższa Szkoła Bankowości, Finansów i Zarządzania im. prof. Romualda Kudlińskiego. Zezwolenie na kształcenie uzyskała dnia 17 lipca 1995 r., decyzją Ministra Edukacji Narodowej (wpis do rejestru uczelni niepaństwowych pod nr 61).
Uczenia kształciła kilka tysięcy studentów rocznie na poziomie studiów licencjackich i magisterskich. Na uczelni funkcjonowały wydziały:
Uczelnia dawała możliwość podjęcia studiów w systemie dziennym, zaocznym oraz wieczorowym. Do oferty Olympusa należały także studia podyplomowe z licznymi specjalnościami oraz platforma e-learningowa, umożliwiająca zdobywanie wiedzy za pośrednictwem Internetu. Uczelnia posiadała nowoczesne sale komputerowe z darmowym dostępem do Internetu, bibliotekę z ponad 10 000 pozycji oraz dostępem do ponad 5000 prac studentów, sale konferencyjne oraz możliwość praktyk i stażów na terenie Polski i poza jej granicami.
Warszawska siedziba mieściła się przy ul. Wolność 2 na Woli.
Likwidacja.
Uczelnia została zlikwidowana w związku z problemami finansowymi i kadrowymi, wynikającymi z ogólnego zmniejszenia liczby studentów w kraju i zaostrzeniem konkurencji. 200 studentów uczelni zostało przeniesionych na inne uczelnie, a szkoła zlikwidowana.

</doc>
<doc id="2793068" url="https://pl.wikipedia.org/wiki?curid=2793068" title="Sagiz">
Sagiz



</doc>
<doc id="2793071" url="https://pl.wikipedia.org/wiki?curid=2793071" title="Kościół św. św. Bartłomieja i Anny w Wabczu">
Kościół św. św. Bartłomieja i Anny w Wabczu

Kościół św. św. Bartłomieja i Anny w Wabczu – kościół rzymskokatolicki we wsi Wabcz, powstały w XIII w. i w 1706 rokudobudowano do niego kaplicę św Anny której fundatorką była Anna Konojadzka z domu Wapczyńska.. Kościół wzniesiony z kamieni polnych, łamanego granitu i cegły. W 1288 roku mistrz krajowy Meinhart z Qwerfurtu odnowil lokacje Wabcza i wiemy też z tego dokumentu, że w 1288 roku stał już murowany kościół. Autorzy programu prac konserwatorskich i rekonstrukcyjnych kościoła parafialnego św. Bartłomieja w Wabczu (Toruń, kwiecień-czerwiec 1997) przesuwają czas jego budowy nawet na XII wiek, sugerując jednocześnie, że został on w sposób znaczący przebudowany w XIV wieku.
Orientowaną, gotycką świątynię umiejscowiono na morenowym wzniesieniu. Do budowy dolnych partii użyto polnych kamieni i granitu, do górnych wykorzystano cegłę. Posiada wyodrębnione prezbiterium oraz masywną, oskarpowaną wieżę o czterech kondygnacjach. Wieża przylega do południowej ściany korpusu nawowego. Artykułowana jest blendami i otworami okiennymi, zwieńczona krenelażem i ostrosłupowym, murowanym hełmem. Nawę kościoła zdobią trzy gotyckie, bogato profilowane portale.
Wyposażenie salowego wnętrza pochodzi głównie z baroku, najcenniejszym jego elementem jest umieszczona w głównym ołtarzu gotycka rzeźba Matki Boskiej z Dzieciątkiem z ok. 1380 r.

</doc>
<doc id="2793073" url="https://pl.wikipedia.org/wiki?curid=2793073" title="Gilbert z Sempringham">
Gilbert z Sempringham

Gilbert z Sempringham (ur. ok. 1083 w Sempringham w Anglii, zm. 4 lutego 1189 tamże) – normański zakonnik, teolog, założyciel gilbertynów (jedynego zakonu angielskiego powstałego w średniowieczu) i jego pierwszy generał, święty Kościoła katolickiego.
Był synem rycerza normańskiego, po którym odziedziczył posiadłość w hrabstwie Lincoln, otrzymaną przez ojca od Wilhelma Zdobywcy (zm. 1087) za zasługi wojenne. Studia teologiczne Gilbert odbył w Paryżu, a sakrament święceń otrzymał po powrocie do kraju, w 1123 roku.
W Sempringham założył dwa klasztory: w 1131 (lub w 1130) żeński o regule św. Benedykta i ścisłej klauzurze, a w 1147 męski - uformowany na wzór statutów cysterskich (za zgodą papieża Eugeniusza III, po uprzedniej odmowie cystersów z opactwa Citeaux). Zakonników nazywano gilbertynami, a sam Gilbert został jego pierwszym generałem. Kierownictwo duchowe nad gilbertynami objęli kanonicy regularni. Bracia zajmowali się prowadzeniem szpitali i schronisk dla ludzi biednych.
W 1165 Gilbert został uwięziony pod fałszywym zarzutem pomagania w ucieczce z kraju Tomasza Becketa z Canterbury. Oczyszczono go jednak od tego zarzutu. Kiedy miał już 90 lat, część braci z jego zakonu zaczęła się buntować, ale papież Aleksander III utrzymał Gilberta na urzędzie generała zakonu. Gilbert zrezygnował ze swej funkcji w bardzo podeszłym wieku z uwagi na ślepotę; po rezygnacji został prostym mnichem.
Zmarł mając ponad 100 lat w rodzinnym mieście. W 12 lat później jego relikwie uroczyście przeniesiono do miejscowego kościoła.
Został kanonizowany przez Innocentego III w dniu 11 stycznia 1202. Był jednym z pierwszych świętych, których kanonizacja odbyła się w uroczystej formie.
Jego wspomnienie liturgiczne obchodzone jest w Kościele katolickim 4 lutego.

</doc>
<doc id="2793074" url="https://pl.wikipedia.org/wiki?curid=2793074" title="Superpuchar Polski w piłce siatkowej mężczyzn">
Superpuchar Polski w piłce siatkowej mężczyzn

Superpuchar Polski w piłce siatkowej mężczyzn (w latach 2013-2014 od nazwy sponsora jako Enea Super Puchar) – cykliczne rozgrywki w piłce siatkowej organizowane corocznie przez Polską Ligę Siatkówki we współpracy z Polskim Związkiem Piłki Siatkowej dla mistrza i zdobywcy Pucharu Polski. 
Rozgrywki o siatkarski Superpuchar Polski rozgrywane są od 2012 roku. Pierwszym zwycięzcą tych rozgrywek został klub .
Wcześniej w dniach 8-9 kwietnia 1995 roku rozegrany został turniej o Superpuchar PZPS. Wygrał go Yawal AZS Częstochowa.
Nagrody MVP.
Superpuchar PZPS:
Superpuchar Polski:

</doc>
<doc id="2793075" url="https://pl.wikipedia.org/wiki?curid=2793075" title="Jeunesse Canach">
Jeunesse Canach

Jeunesse Canach - luksemburski klub piłkarski z siedzibą w mieście Canach w południowo-wschodnim Luksemburgu.
Historia.
Chronologia nazw:
Klub został założony w 1930 roku jako FC Fortuna Canach, ale wraz z rozpoczęciem II wojny światowej został rozwiązany. W 1946 roku został reaktywowany ale w 1953 ponownie rozwiązany. 27 lutego 1957 roku klub ponownie reaktywowany pod nazwą FC Jeunesse Canach. Zespół przez długi czas występował w 2. Division. Cztery raz awansował do 1. Division i kilka razy spadał do 3. Division. Po zakończeniu sezonu 2004/2005 zajął 2 miejsce w 1. Division i po raz pierwszy w historii klubu awansował do Éierepromotioun. Po pięciu sezonach gry w Éierepromotioun, w 2010 zdobył po raz pierwszy awans do pierwszej ligi. Jednak w debiutowym sezonie 2010/11 zajął ostatnie 14 miejsce i powrócił do drugiej ligi. W następnym sezonie zdobył mistrzostwo Éierepromotioun i po raz drugi awansował do pierwszej ligi.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2012).
Stadion.
Klub rozgrywa swoje mecze domowe na stadionie Stade Rue de Lenningen w Canach, który może pomieścić 1,000 widzów.

</doc>
<doc id="2793076" url="https://pl.wikipedia.org/wiki?curid=2793076" title="The Neighbors">
The Neighbors

The Neighbors (2012–2014) – amerykański serial komediowy science fiction stworzony przez Dana Fogelmana. Wyprodukowany przez ABC Studios, Kapital Entertainment i 17/28 Black, Inc.
Światowa premiera serialu miała miejsce 26 września 2012 roku na antenie ABC po serialu "Współczesna rodzina".
10 maja 2013 ABC przedłużyło serial o drugi sezon.
9 maja 2014 ABC ogłosiła anulowanie serialu The Neighbors.
Opis fabuły.
Serial przedstawia losy rodziny Weaverów – Debbie (Jami Gertz) i Marty'ego (Lenny Venito), którzy wraz z trójką dzieci przeprowadzają się do New Jersey, gdzie kupili dom w pięknej i spokojnej dzielnicy Hidden Hills.

</doc>
<doc id="2793077" url="https://pl.wikipedia.org/wiki?curid=2793077" title="Order Szkolnictwa Publicznego">
Order Szkolnictwa Publicznego



</doc>
<doc id="2793078" url="https://pl.wikipedia.org/wiki?curid=2793078" title="Zombi!">
Zombi!

Zombi! – pierwszy singel Lao Che z albumu Soundtrack. Wydany 3 października 2012 roku za pośrednictwem Trzeciego Programu Polskiego Radia, później również na oficjalnej stronie zespołu.
Utwór zadebiutował na 20. miejscu na Liście Przebojów Programu Trzeciego.

</doc>
<doc id="2793079" url="https://pl.wikipedia.org/wiki?curid=2793079" title="Selety">
Selety



</doc>
<doc id="2793081" url="https://pl.wikipedia.org/wiki?curid=2793081" title="Free as a Bird (album)">
Free as a Bird (album)

Free as a Bird – dziewiąty album studyjny brytyjskiej grupy rockowej Supertramp, który wydany został w 1987 roku. Oryginalna wersja winylowa była dostępna w czterech wariantach koloru: niebieskim, zielonym, żółtym i różowym.
Album był powrotem do prostego w odbiorze, popowego brzmienia. Lider zespołu Rick Davies powiedział później, że: „"Free As a Bird" miał być eksperymentem który miał unowocześnić brzmienie zespołu poprzez użycie większej liczby syntezatorów i automatów perkusyjnych, oraz przyciągnąć większą liczbę słuchaczy przez co muzyka straciła swojego «ducha»”.
Jest to pierwszy album, na którym zagrał gitarzysta i klawiszowiec Mark Hart, który potem stał się członkiem grupy.
Po trasie koncertowej promującej album grupa rozpadła się. Reaktywowała się dopiero w 1997 roku, już bez basisty Dougiego Thomsona.
Spis utworów.
Wszystkie utwory (z wyjątkiem „Where I Stand”) zostały napisane i skomponowane przez Ricka Daviesa

</doc>
<doc id="2793082" url="https://pl.wikipedia.org/wiki?curid=2793082" title="Cyklosporoza">
Cyklosporoza

Cyklosporoza ("Cyclosporosis") – choroba pasożytnicza powodowana przez gatunki pasożytniczych pierwotniaków z rodzaju "Cyclospora", należącego do rodziny Eimeriidae z podtypu Apicomplexa, które kiedyś były klasyfikowane jako protista.
Chorują kręgowce, głównie ssaki. Pasożyty najczęściej zasiedlają enterocyty. Choroba może przebiegać bezobjawowo lub powodować zespół biegunkowy, którego efektem między innymi jest wychudzenie.
U ludzi zachorowanie powoduje "Cyclospora cayetanensis" która wnika do organizmu człowieka z wodą lub zanieczyszczoną żywnością.

</doc>
<doc id="2793084" url="https://pl.wikipedia.org/wiki?curid=2793084" title="Tersakkan">
Tersakkan



</doc>
<doc id="2793085" url="https://pl.wikipedia.org/wiki?curid=2793085" title="Joan Leslie">
Joan Leslie

Joan Leslie, właśc. Joan Agnes Theresa Sadie Brodel (ur. 26 stycznia 1925 w Detroit, zm. 12 października 2015 w Los Angeles) – amerykańska aktorka, popularna na początku lat 40. XX wieku.
Kariera.
Już jako kilkuletnia dziewczynka występowała ze swoimi dwiema siostrami tworząc trio "The Brodel Sisters" i tańcząc w wodewilach. W połowie lat 30. pracowała jako dziecięca modelka. W czasie jednych z występów wypatrzył ją łowca talentów z wytwórni MGM. W efekcie zagrała kilka epizodycznych ról filmowych. W 1940 roku podpisała kontrakt z wytwórnią Warner Bros. i zaczęła występować pod pseudonimem Joan Leslie. Swoje największe aktorskie sukcesy odniosła będąc jeszcze nastolatką. W 1941 roku jako 16-latka zagrała u boku Humphreya Bogarta w filmach "High Sierra" i "Cyrkowe wozy". W tym samym roku wystąpiła w pierwszoplanowej roli w filmie "Sierżant York", partnerując Garyemu Cooperowi. W 1942 roku otrzymała kolejną główną rolę kobiecą w musicalu biograficznym Michaela Curtiza pt. "Yankee Doodle Dandy" (1942), w którym zagrała wspólnie z Jamesem Cagneyem. Zarówno Cooper jak i Cagney otrzymali za swoje kreacje Oscara. W 1943 roku ponownie zagrała pierwszoplanową rolę w filmie "The Sky’s the Limit", tym razem partnerując Fredowi Astaire’owi. Był to właściwie jej ostatni aktorski sukces, później nie zagrała już żadnej ważnej roli. Na ekranie pojawiała się jeszcze do początku lat 90., jednak głównie w produkcjach telewizyjnych. Załamanie jej kariery spowodowane było zerwaniem przez nią kontraktu z wytwórnią Warner Bros. Aktorka zagrała także w kilku serialach występując gościnnie m.in. w "Aniołkach Charliego" (1976–81) i "" (1984–96).
Życie prywatne.
Jej małżeństwo z lekarzem Williamem Caldwellem przetrwało 50 lat. W 2000 roku została wdową. Miała dwie córki bliźniaczki.

</doc>
<doc id="2793087" url="https://pl.wikipedia.org/wiki?curid=2793087" title="Tokrau">
Tokrau



</doc>
<doc id="2793088" url="https://pl.wikipedia.org/wiki?curid=2793088" title="Ingersley Hall">
Ingersley Hall

Ingersley Hall, później Savio House – budynek na wschodnim krańcu miasta Bollington w hrabstwie Cheshire w Anglii. Znajduje się na terenie parafii obywatelskiej Rainow. Wraz z powozownią jest zabytkiem stopnia II na liście English Heritage.
Dom zbudowano około roku 1775 dla Johna Gaskella z rodziną. Dom został rozbudowany w 1833 przez Johna Uptona Gaskella. John Gaskell junior wybudował też pobliski budynek White Nancy na północnym krańcu wzgórza Saddle of Kerridge w 1817. Rodzina Gaskell sprzedała dom w 1933. W latach 50. XX w. w wyniku spadku dom dostał się w ręce zakonu Salezjanów, którzy nadali mu nazwę Savio House. 
Czasy obecne.
Obecnie (2011, 2012) w budynku odbywają się jedno- i trzydniowe imprezy, głównie dla młodzieży licealnej, poświęcone refleksji nad wyborem własnej drogi życiowej, obsługiwane przez zakonników oraz studentów-wolontariuszy. Ogródek kuchenny o powierzchni 3/4 akra, datowany na czasy Johna Uptona Gaskella (ok. 1850), jest stopniowo przywracany do życia i uprawiany przez wolontariuszy z lokalnej organizacji na rzecz dziedzictwa kulturalnego KRIV (Kerridge Ridge and Ingersley Vale).
Architektura.
Dwukondygnacyjny budynek na planie prostokąta, w stylu greckiego odrodzenia. Przód budynku zbudowany jest z bloków kamiennych, a pozostała część z potłuczonego piaskowca. Dach pokryty jest łupkiem dachówkowym w stylu walijskim i ma 4 kamienne kominy. Ściana północna jest symetryczna z pięcioma przęsłami podzielonymi pilastrami. Ganek w stylu doryckim z czterema stopniami. Ściana zachodnia ma osiem przęseł, z czego trzy centralne należały do pierwotnego domu. Okna wychodzące na północ i zachód otwierają się pionowo ("sash windows") i są podzielone na 12 części. Drzwi południowe, prawdopodobnie przeniesione z zachodniej ściany, są w stylu toskańskim.
Zabytek.
Od 14 kwietnia 1967 budynek znajduje się na liście zabytków English Heritage jako zabytek stopnia II (Grade II) o numerze 1329986. 
9 grudnia 1983 za zabytek stopnia II uznano także znajdującą się w południowej części posiadłości powozownię, zbudowaną ok. 1850, a przekształconą na salę konferencyjną ok. 1950.

</doc>
<doc id="2793089" url="https://pl.wikipedia.org/wiki?curid=2793089" title="Pegomastax">
Pegomastax

Pegomastax ("silna szczęka", od greckich słów "pegos" i "mastax") – rodzaj dinozaura ptasiomiednicznego z rodziny heterodontozaurów żyjącego we wczesnej jurze (hettang lub synemur) na terenach dzisiejszej Afryki, opisany w 2012 roku przez Paula Sereno. Gatunkiem typowym jest "P. africana", którego holotypem są kawałki czaszki – prawa kość zaoczodołowa, obie kości zębowe z zębami oraz kość przedzębowa – oznaczone SAM–PK–K10488. Holotyp odkryto w osadach wyższej części formacji Elliot na terenie Kraju Przylądkowego w Republice Południowej Afryki, niedaleko miejsca odkrycia najlepiej zachowanych znanych okazów "Heterodontosaurus tucki" (SAM–PK–K337 i SAM–PK–K1332). Całkowita długość czaszki "P. africana" szacowana jest przez Sereno na ok. 70–80 mm – porównywalna z czaszkami abriktozaura i "Manidens", nieco większa od czaszek "Fruitadens", "Tianyulong" (65–75 mm) i echinodona (62 mm), a mniejsza od czaszek heterodontozaura (115–200 mm) i likorina (145 mm).
Autapomorfiami "P. africana" są: stosunkowo krótka i wysoka kość przedzębowa – długość jej krawędzi dorsalnej (górnej) wynosi zaledwie ok. 70% jest wysokości; dorsalna krawędź kości przedzębowej opadająca anterowentralnie (jednocześnie ku przodowi i w dół) pod kątem ok. 45°; łukowata główna krawędź (ang. "primary ridge") korony zębów wyrastających z kości zębowej położonych za zębem przypominającym kieł, rozciągająca się od najwyżej położonego ząbka na górnej krawędzi korony (ang. "apical denticle") do części mezjalnej (położonej bliżej środka łuku zębowego) podstawy korony; a także wklęsłości na powierzchni korony po obu stronach wspomnianego wyżej ząbka.
Na przedzie kości zębowej "Pegomastax" znajduje się przypomina kształtem siodło powierzchnia stawowa biorącą udział w tworzeniu stawu między tą kością a kością przedzębową; sinusoidalna tylna powierzchnia kości przedzębowej pasuje do niej, ale jednocześnie jest od niej znacznie niższa i wypełnia ją tylko częściowo. Połączenie między kością zębową a przedzębową miało u "P. africana" podobną budowę jak u heterodontozaura i abriktozaura; zdaniem Sereno taka budowa żuchwy dowodzi, że połączenie między wymienionymi kośćmi było u "Pegomastax" ruchome.
Kształt kości przedzębowej "Pegomastax", przypominającej nieco dziób papug, wyróżnia go wśród heterodontozaurów; różnice w budowie tej kości u tego i innych przedstawicieli rodziny mogą być rezultatem przystosowania do pobierania różnego rodzaju pokarmu lub pobierania pokarmu w inny sposób. Większość lub wszystkie zęby wyrastające z kości zębowej znajdujące się za zębem przypominającym kształtem kieł są w mniejszym lub większym stopniu starte – niektóre do tego stopnia, że straciły ząbki na powierzchni korony zębów. Różny stopień zużycia zębów wskazuje, że poszczególne zęby wypadały i były zastępowane nowymi w różnym czasie; bezpośredni dowód na to zachował się wśród zębów lewej kości zębowej – u podstawy korony bardzo startego zęba wyrasta mała korona nowego. Sereno cytuje starte zęby okazu holotypowego "P. africana" i innych znanych okazów heterodontozaurów jako jeden z dowodów na to, że przedstawiciele tej rodziny byli głównie lub wyłącznie roślinożercami.
Z przeprowadzonej przez Sereno analizy filogenetycznej wynika, że "Pegomastax" był taksonem siostrzanym do południowoamerykańskiego rodzaju "Manidens", a klad obejmujący oba te taksony był w nierozwikłanej trychotomii z abriktozaurem i heterodontozaurem. Wszystkie te rodzaje oraz likorin tworzą podrodzinę Heterodontosaurinae.
Pierwotnie opisany pod nazwą "Pegomastax africanus"; epitet gatunkowy został później poprawiony na "africana".

</doc>
<doc id="2793090" url="https://pl.wikipedia.org/wiki?curid=2793090" title="Pegomastax africanus">
Pegomastax africanus



</doc>
<doc id="2793091" url="https://pl.wikipedia.org/wiki?curid=2793091" title="Super Bowl XXVI">
Super Bowl XXVI

Super Bowl XXVI był dwudziestym szóstym finałem o mistrzostwo NFL w zawodowym futbolu amerykańskim, rozegranym 26 stycznia 1992 roku, na stadionie Hubert H. Humphrey Metrodome, w Minneapolis, w stanie Minnesota.
Mistrz konferencji NFC, drużyna Washington Redskins, pokonał mistrza konferencji AFC, drużynę Buffalo Bills, uzyskując wynik 37-24. Washington Redskins zostali mistrzami po raz piąty.
Za faworytów spotkania uważana była drużyna z Waszyngtonu.
Amerykański hymn państwowy przed meczem wykonała Harry Connick Jr. W przerwie w połowie meczu wystąpili: Gloria Estefan, Brian Boitano oraz Dorothy Hamill.
Tytuł MVP finałów zdobył Mark Rypien, Quarterback zespołu Redskins.

</doc>
<doc id="2793094" url="https://pl.wikipedia.org/wiki?curid=2793094" title="Pablo Luna">
Pablo Luna

Pablo Luna Gamio (ur. 15 kwietnia 1958 w mieście Meksyk) – meksykański piłkarz występujący na pozycji obrońcy, obecnie trener amerykańskiego Texas South Devils.
Kariera klubowa.
Luna pochodzi ze stołecznego miasta Meksyk i jest wychowankiem tamtejszego zespołu Pumas UNAM. W meksykańskiej Primera División zadebiutował za kadencji serbskiego szkoleniowca Bory Milutinovicia; 22 września 1977 w wygranym 3:1 spotkaniu z Leónem. Już w swoim debiutanckim sezonie, 1977/1978, zdobył z Pumas wicemistrzostwo Meksyku, jednak w wyjściowym składzie zaczął występować dopiero dwa lata później. Premierowego gola w najwyższej klasie rozgrywkowej strzelił 17 stycznia 1980 w wygranej 3:1 konfrontacji z Atlasem. W sezonie 1978/1979 po raz kolejny został wicemistrzem kraju, natomiast jeszcze bardziej udany był dla niego 1980 rok, kiedy to triumfował w dwóch międzynarodowych turniejach – Pucharze Mistrzów CONCACAF i Copa Interamericana. W rozgrywkach 1980/1981 wywalczył jedyne w karierze mistrzostwo Meksyku, za to w 1982 roku po raz drugi zwyciężył w kontynentalnym Pucharze Mistrzów. Ostatni sukces z klubem – trzeci tytuł wicemistrzowski – zdobył w sezonie 1984/1985. Ogółem w barwach Pumas rozegrał 180 ligowych spotkań, w których zdobył siedem bramek.
W 1986 roku Luna przeszedł innej stołecznej drużyny, Club Necaxa. Tam spędził rok w roli podstawowego piłkarza, po czym odszedł do niżej notowanego Atlético Potosino. Z tą ekipą na koniec sezonu 1988/1989 spadł do drugiej ligi, jednak sam pozostał w najwyższej klasie rozgrywkowej, powracając do Necaxy, gdzie tym razem pozostawał tylko rezerwowym. Karierę piłkarską zakończył w wieku 33 lat, reprezentując barwy Cobras de Ciudad Juárez.
Kariera reprezentacyjna.
W 1979 roku Luna został powołany przez selekcjonera José Moncebáeza do reprezentacji Meksyku U-20 na Młodzieżowe Mistrzostwa Świata w Japonii. Tam był podstawowym defensorem swojej kadry i rozegrał wszystkie trzy spotkania od pierwszej do ostatniej minuty, nie wpisując się na listę strzelców. Meksykanie zanotowali dwa remisy i porażkę, zajmując dopiero trzecie miejsce w grupie i nie zdołali awansować do dalszej fazy turnieju.
Kariera trenerska.
Swoją pracę szkoleniową Luna rozpoczął w macierzystym klubie, Pumas UNAM. W lipcu 1996 zastąpił Ricardo Ferrettiego na stanowisku trenera pierwszego zespołu, jednak został zwolniony w połowie września po zanotowaniu remisu i pięciu porażek w sześciu spotkaniach. W późniejszym czasie pracował jako asystent Fernando Quirarte w ekipie Club Santos Laguna z miasta Torreón, a także był członkiem sztabu szkoleniowego CF Monterrey. Przez cały 2005 rok był szkoleniowcem drugoligowego Atlético Mexiquense, pełniącego funkcję rezerw Deportivo Toluca. Na przełomie kwietnia i maja poprowadził również pierwszy zespół Toluki w pięciu meczach, po czym ustąpił ze stanowiska na rzecz Américo Gallego. We wrześniu 2006 tymczasowo poprowadził swoją byłą drużynę, Club Necaxa, w jednej ligowej konfrontacji, po czym do końca sezonu Apertura 2006 pozostał w klubie jako asystent trenera Hugo Sáncheza.
W 2008 roku Luna podpisał kontrakt z drugoligowym Tiburones Rojos de Veracruz, ówczesnego spadkowicza z najwyższej klasy rozgrywkowej. Ze stanowiska odszedł po sześciu spotkaniach. Latem 2010 został trenerem Alacranes de Durango, także występującego w drugiej lidze meksykańskiej i pracował w nim przez kilka kolejnych miesięcy, podobnie jak w poprzednich klubach nie odnosząc żadnych sukcesów. Jesienią 2011 prowadził reprezentację trzeciej ligi meksykańskiej – Segunda División – w rozgrywkach do lat 15. W 2012 roku został szkoleniowcem klubu Texas South Devils, występującego w rozgrywkach czwartej ligi amerykańskiej – National Premier Soccer League.

</doc>
<doc id="2793096" url="https://pl.wikipedia.org/wiki?curid=2793096" title="Anna Karenina (film 2012)">
Anna Karenina (film 2012)

Anna Karenina − brytyjski melodramat z 2012 roku w reżyserii Joe Wrighta, adaptacja klasycznej powieści Lwa Tołstoja pod tym samym tytułem.
Światowa premiera filmu odbyła się 7 września 2012 podczas 37. Międzynarodowego Festiwalu Filmowego w Toronto.
Opis fabuły.
Nowatorskie spojrzenie na powieść Lwa Tołstoja. Imperium Rosyjskie u schyłku XIX wieku. Anna Karenina (Keira Knightley) w wieku osiemnastu lat poślubiła wysokiego urzędnika państwowego Aleksieja Karenina (Jude Law), jednak nie był to ślub z miłości. Para doczekała się syna. Kilka lat później Anna poznaje przystojnego hrabiego Wrońskiego (Aaron Taylor-Johnson), w którym z wzajemnością się zakochuje. Romans Anny wywołuje skandal w wyższych sferach. Sprawę komplikuje ciąża, w którą Anna zachodzi z Wrońskim. Karenin postanawia ukarać żonę, co przyniesie olbrzymie konsekwencje.
Obsada.
i inni

</doc>
<doc id="2793098" url="https://pl.wikipedia.org/wiki?curid=2793098" title="Nizina Cisańska">
Nizina Cisańska

Nizina Cisańska (554.6; węg. "Tisza-vidék", "Tiszántul") – makroregion fizycznogeograficzny wyróżniany w uniwersalnej dziesiętnej regionalizacji fizycznogeograficznej Europy w ślad za podziałem tradycyjnie przyjętym w geografii węgierskiej. Obejmuje wschodnią część Wielkiej Niziny Węgierskiej, między międzyrzeczem Dunaju i Cisy a zachodnimi stokami Karpat Wschodnich, Gór Zachodniorumuńskich i Karpat Południowych, z wyłączeniem Niziny Zakarpackiej, Równiny Satmarskiej i wysoczyzny Nyírség.
Niziny Cisańskiej nie należy mylić z wyróżnianą w partykularnej rumuńskiej regionalizacji fizycznogeograficznej Niziną Cisy (rum. "Câmpia Tisei", "Câmpia de Vest").
Nizina Cisańska stanowi rozległą, płaską równinę zbudowaną z osadów rzecznych (madów) z udziałem utworów eolicznych – piasków i lessów. Klimat Niziny jest suchy i kontynentalny; jest to najsuchsza część dzisiejszych Węgier (na równinie Małej Kumanii przeciętne roczne opady nie sięgają 500 mm). Pierwotną formacją roślinną Niziny był step i lasostep, obecnie nizina jest w niemal w całości zajęta pod intensywne rolnictwo. Krajobraz Niziny jest monotonny, różnice wysokości względnej w zasięgu wzroku nie przekraczają kilku metrów. Z tego powodu podstawą podziału na pomniejsze regiony są liczne rzeki przecinające nizinę.
Geografia węgierska dzieli węgierską część Niziny na części odnoszące się do biegu Cisy: krainy górnej ("Felső-Tisza-vidék"), środkowej ("Közép-Tisza-vidék") i dolnej Cisy ("Alsó-Tisza-vidék"), równinę Hajdúság, krainę Berettyó i Kereszu ("Berettyó–Körös-vidék") oraz międzyrzecze Kereszu i Maruszy ("Körös–Maros köze"). Szczegółowy podział jest następujący:
międzyrzecze Kereszu i Maruszy ("Körös–Maros köze").
Nizina Cisańska według regionalizacji uniwersalnej obejmuje również dwa regiony zaliczane w geografii węgierskiej do Średniogórza Północnowęgierskiego:

</doc>
<doc id="2793101" url="https://pl.wikipedia.org/wiki?curid=2793101" title="Tor bobslejowo-saneczkarski w Sarajewie">
Tor bobslejowo-saneczkarski w Sarajewie

Tor bobslejowo-saneczkarski w Sarajewie – tor bobslejowy i saneczkarski zbudowany na zboczu góry Trebević na obrzeżach Sarajewa.
W 1978 Sarajewo zostało wybrane na gospodarza zimowych igrzysk olimpijskich w roku 1984. Przed tym wydarzeniem w Jugosławii, która nie miała tradycji w sportach saneczkarskich i bobslejowych, nie istniał żaden profesjonalny obiekt przeznaczony dla tego sportu. W związku z tym wydarzeniem zaistniała konieczność budowy toru do rozegrania zawodów bobslejowych i saneczkarskich. Budowa toru rozpoczęła się w 1981 i trwała rok, a jej koszt wyniósł 563,209 dinarów jugosłowiański. Tor miał 13 zakrętów i długość 1261 metrów.
Po igrzyskach olimpijskich z roku 1984 tor kilkukrotnie gościł zawody pucharu świata w bobslejach. Podczas wojny w Bośni i Hercegowinie oraz oblężenia Sarajewa tor i góra Trebević miały znaczenie strategiczne – były używane do obsługi stanowisk artylerii sił serbskich.
Po wojnie uszkodzony obiekt przez wiele lat niszczał (między innymi za sprawą wandali i roślinności). W lipcu 2014 ogłoszono, iż część toru o długości 720 metrów zostanie wyremontowana tak, aby można było z niej korzystać w okresie letnim. Po zakończeniu prac tor umożliwia zawodnikom (korzystającym z wyposażonych w kółka sanek przeznaczonych do letnich treningów) osiąganie prędkości maksymalnej wynoszącej około 130 km/h. Mimo faktu, iż nie posiada on podstawowej infrastruktury (m.in. wyposażenia do pomiaru czasu, przebieralni i toalet) jest wykorzystywany nie tylko przez miejscowych sportowców, ale i przez przedstawicieli innych państw, stając się regionalnym letnim centrum treningowym.

</doc>
<doc id="2793106" url="https://pl.wikipedia.org/wiki?curid=2793106" title="Young Guns">
Young Guns

Young Guns – brytyjski zespół z Buckinghamshire i Londynu założony w 2003 roku. 
W 2009 roku zespół wydał EP "Mirrors". Pierwszym singlem zostało "Weight of the World". 12 lipca 2010 roku wydano ich pierwszy album "All Our Kings Are Dead". Album promowały single "Winter Kiss, Sons of Apathy, Crystal Clear, Stitches"oraz "Weight of the World" z EP "Mirrors" lecz piosenkę umieszczono również na albumie. Wkrótce do wszystkich singli zostały zrealizowane teledyski. 10 lipca 2011 roku została wydana reedycja albumu "All Our Kings Are Dead" o nazwie "All Our Kings Are Dead: Gold Edition". Reedycja zawiera teledyski do wszystkich pięciu singli oraz nagrania akustyczne. 9 listopada 2011 roku zespół ogłosił nazwę ich drugiego albumu "Bones", który miał mieć premierę 6 lutego 2012 roku. Pierwszym singlem z płyty było "Learn My Lesson". Teledysk miał premierę 27 października 2011. Kolejnym singlem została tytułowa piosenka "Bones","Dearly Departed" oraz "Towers (On My Way)". .

</doc>
<doc id="2793107" url="https://pl.wikipedia.org/wiki?curid=2793107" title="Szamanaicha">
Szamanaicha



</doc>
<doc id="2793109" url="https://pl.wikipedia.org/wiki?curid=2793109" title="Coleen Gray">
Coleen Gray

Coleen Gray, właśc. Doris Bernice Jensen (ur. 23 października 1922 w Staplehurst w stanie Nebraska; zm. 3 sierpnia 2015 w Los Angeles w stanie Kalifornia) − amerykańska aktorka filmowa i telewizyjna.
Była absolwentką wydziału aktorstwa Uniwersytetu Hamline'a. W 1944 podpisała kontrakt z wytwórnią 20th Century Fox. Swoje najważniejsze aktorskie kreacje stworzyła na przełomie lat 40. i 50. W 1947 wystąpiła w dwóch klasycznych filmach noir: "Nightmare Alley" w reżyserii Edmunda Gouldinga oraz "Pocałunek śmierci" Henry'ego Hathawaya. Rok później zagrała u boku Johna Wayne'a i Montgomery'ego Clifta w westernie Howarda Hawksa "Rzeka Czerwona". Innym głośnym filmem, w którym wystąpiła, był obraz noir "Zabójstwo" (1956; reż. Stanley Kubrick). Często pojawiała się gościnnie w serialach telewizyjnych; były to m.in.: "Alfred Hitchcock przedstawia", "Bonanza", "Koń, który mówi", "Doktor Kildare", "Dni naszego życia", "Adam-12", "Opowieści z ciemnej strony".
3 sierpnia 2015 zmarła z przyczyn naturalnych w swoim domu w dzielnicy Bel Air w Los Angeles, w wieku 92 lat.

</doc>
<doc id="2793110" url="https://pl.wikipedia.org/wiki?curid=2793110" title="Yosbany Veitía">
Yosbany Veitía



</doc>
<doc id="2793111" url="https://pl.wikipedia.org/wiki?curid=2793111" title="Ubagan">
Ubagan



</doc>
<doc id="2793112" url="https://pl.wikipedia.org/wiki?curid=2793112" title="Uił">
Uił



</doc>
<doc id="2793114" url="https://pl.wikipedia.org/wiki?curid=2793114" title="Cheiragonus">
Cheiragonus



</doc>
<doc id="2793117" url="https://pl.wikipedia.org/wiki?curid=2793117" title="Generali Ladies Linz 2012">
Generali Ladies Linz 2012

Generali Ladies Linz 2012, ze względów sponsoryjnych zwany "Generali Ladies Linz presented by voestalpine 2012" – tenisowy turniej WTA z cyklu Ladies Linz rozgrywany w dniach 8–14 października 2012 roku w Linzu na kortach twardych w hali o puli nagród 220 000 dolarów amerykańskich.

</doc>
<doc id="2793119" url="https://pl.wikipedia.org/wiki?curid=2793119" title="Utwa">
Utwa



</doc>
<doc id="2793120" url="https://pl.wikipedia.org/wiki?curid=2793120" title="Uły-Żyłanszyk">
Uły-Żyłanszyk



</doc>
<doc id="2793121" url="https://pl.wikipedia.org/wiki?curid=2793121" title="Wiktor Czernow">
Wiktor Czernow

Wiktor Michajłowicz Czernow, ros. Виктор Михайлович Чернов (ur. w Chwałyńsku, zm. 15 kwietnia 1952 w Nowym Jorku) – rosyjski polityk, pisarz polityczny, rewolucjonista i działacz państwowy. Współzałożyciel i jeden z przywódców Partii Socjalistów-Rewolucjonistów. W 1917 minister rolnictwa w Rządzie Tymczasowym. 18 stycznia 1918 wybrany przewodniczącym Wszechrosyjskiego Zgromadzenia Ustawodawczego, później przewodniczący Komitetu Członków Zgromadzenia Ustawodawczego. Od 1920 na emigracji.
Życiorys.
18 stycznia 1918 został wybrany przewodniczącym Konstytuanty ze wskazania Partii Socjalistów-Rewolucjonistów, zwycięzcy demokratycznych wyborów w listopadzie 1917. Swoją funkcję pełnił tylko przez jeden dzień, nad ranem 19 stycznia parlament został rozpędzony siłą przez bolszewików. Do maja 1918 przebywał w Moskwie, potem przedostał się do Samary i został przewodniczącym Komucza. W marcu 1919 wrócił do Moskwy. Był ścigany przez Czeka, brał udział w wydawaniu podziemnych gazet i ulotek.
We wrześniu 1920 wyjechał do Estonii. Od 1922 przebywał w Niemczech. W 1931 wyemigrował do Francji. W przeddzień wkroczenia wojsk niemieckich do Paryża przeniósł się na wyspę Oléron, a następnie do Lizbony. W czerwcu 1941 przeniósł się do Stanów Zjednoczonych. W 1942 opublikował list otwarty do Stalina o potrzebie zjednoczenia wszystkich rosyjskich sił antyfaszystowskich. Po bitwie pod Stalingradem zainteresowanie jego osobą straciły władze amerykańskie, które wcześniej udzielały mu wsparcia finansowego. Zarabiał na życie, pisząc artykuły i pamiętniki.
Polonica.
Wiktor Czernow był obecny na odczycie Józefa Piłsudskiego w Towarzystwie Geograficznym w Paryżu 21 lutego 1914 roku, na którym Piłsudski przedstawił prognozę wybuchu wojny światowej i jej przebiegu. Czernow zapisał:

</doc>
<doc id="2793123" url="https://pl.wikipedia.org/wiki?curid=2793123" title="Ford Ranchero (Ameryka Północna)">
Ford Ranchero (Ameryka Północna)

Ford Ranchero – samochód dostawczo-osobowy typu pickup klasy wyższej, a następnie klasy pełnowymiarowej produkowany pod amerykańską marką Ford w latach 1956–1979.
Pierwsza generacja.
Ford Ranchero I został zaprezentowany po raz pierwszy w 1956 roku.
Pierwsza generacja Ranchero została wprowadzona do produkcji w grudniu 1956 roku. Dzieliła ona płytę podłogową przygotowaną dla Forda na rocznik 1957, używały jej także modele: Custom sedan z krótkim rozstawem osi, 2-drzwiowy Ranch Wagon kombi i użytkowy Courier Delivery. Rozstaw osi wynosił 2946 mm, długość nadwozia zaś
5131 mm. Jako źródło napędu służył benzynowy silnik V8 297 (4,9 l).
Druga generacja.
Ford Ranchero II został zaprezentowany po raz pierwszy w 1960 roku.
Druga generacja Ranchero została opracowana według zupełnie innej koncepcji niż poprzednik. Samochód został oparty na bazie średniej wielkości modelu Falcon. Wiązało się to ze znacznie mniejszym nadwoziem, które stało się wyraźnie krótsze, węższe i niższe. Rozstaw osi wynosił 2971 mm, długość nadwozia zaś 4801 mm. Dostępne były jednostki R6 (2.4, 2.8 i 3.3) oraz V8 (4.3 i 4.7), zblokowane mogły zostać z 3- lub 4-biegową skrzynią manualną bądź 3-biegowym automatem.
Australia.
Ford Ranchero II podłużył za bazę dla pierwszej generacji australijskiej linii modelowej Ford Falcon Ute. Samochód zyskał nieznaczne modyfikacje wizualne, które jednak wraz z kolejnymi restylizacjami zyskiwały coraz bardziej indywidualny charakter względem amerykańskiego pierwowzoru.
Argentyna.
Druga generacja Forda Ranchero posłużyła za bazę także dla argentyńskiej tego modelu, która razem z osobowym modelem Falcon na długo po zakończeniu produkcji w Ameryce Północnej w 1966 roku, była produkowana w lokalnych zakładach w Buenos Aires i wielokrotnie modernizowana aż do 1991 roku. Wraz z każdą kolejną restylizacją, argentyński Ford Ranchero zyskiwał coraz obszerniejsze zmiany wizualne i techniczne, bazując jednak na tej samej technologii z końca lat 50. XX wieku.
Trzecia generacja.
Ford Ranchero III został zaprezentowany po raz pierwszy w 1966 roku.
Trzecia generacja Ranchero opierała się na zmodyfikowanej płycie podłogowej modelu Falcon. Przedni pas nadwozia oraz wyposażenie wnętrza również zapożyczono z modelu Falcon. Rozstaw osi wynosił 2870 mm. Dostępne silniki to R6 2.8 i 3.3 oraz V8 4.7 i 6.4. Napęd przenoszony był na oś tylną poprzez 3-biegowe skrzynie biegów (ręczna i automat). Rocznik 1967 konstrukcyjnie nie różnił się od poprzedniego, pas przedni przejęto jednak z modelu Fairlane. 
Czwarta generacja.
Ford Ranchero IV został zaprezentowany po raz pierwszy w 1968 roku.
Czwarta generacja zyskała większe nadwozie i więcej chromowanych ozdobników. Nowe Ranchero dostępne było w trzech poziomach wyposażenia: bazowym Ranchero, Ranchero 500 odpowiadającemu ówczesnej wersji Fairlane 500 oraz Ranchero GT jako odpowiednik Torino GT. Pas przedni został zapożyczny z modelu Torino. Pojazd dostępny był z silnikami R6 4.1 i V8: 4.7, 4.9, 6.4 i 7.0. Napęd przenoszony był na oś tylną poprzez 3-biegową manualną bądź 3- lub 4-biegową automatyczną skrzynię biegów.
Piąta generacja.
Ford Ranchero V został zaprezentowany po raz pierwszy w 1970 roku.
Kolejna, piąta generacja Forda Ranchero przeszła ewolucyjny zakres zmian w stosunku do poprzednika. Cechowała się ona odświeżonym nadwoziem z liniami które wpisywały się w popularny na rynku północnoamerykańskim nurt stylistyczny "coke bottle". Charakterystycznym rozwiązaniem były chowane reflektory, które znajdowały się pod kloszami połączonymi optycznie z atrapą chłodnicy. Do trzech wariantów wyposażenia z poprzedniej generacji dołączył Ranchero Squire - wygląd nadwozia nawiązywał do modelu Country Squire.
Szósta generacja.
Ford Ranchero VI został zaprezentowany po raz pierwszy w 1972 roku.
Szósta generacja modelu pojawiła się wraz z rocznikiem 1972. Wygląd nadwozia został gruntownie zmodernizowany, pojazd nabrał bardziej masywnego wyglądu. Charakterystycznym akcentem, podobnie jak w przypadku pokrewnego modelu Torino, była duża owalna atrapa chłodnicy dominująca pas przedni. Podobny kształt miały mocowania reflektorów. Nabywca mógł wybrać silnik: R6 4.1 oraz V8: 4.9, 5.8, 6,6, 7.0 i 7.5. Napęd przenoszony był na oś tylną poprzez 4-biegową manualną bądź 3-biegową automatyczną skrzynię biegów. Rozstaw osi wynosił 2997 mm.
Siódma generacja.
Ford Ranchero VII został zaprezentowany po raz pierwszy w 1977 roku.
Siódma i ostatnia generacja Forda Ranchero powstała według nowej koncepcji. Wraz z zakończeniem produkcji modelu Torino, Ranchero VII zostało oparte na nowym, większym modelu LTD II, przez co pojazd stał się wyraźnie masywniejszy i większy. Pas przedni wyróżniał się kanciastymi błotnikami i dużą, chromowaną atrapą chłodnicy. Jedynym dostępnym silnikiem był V8 6.6. Długość nadwozia wynosiła 5591 mm. Była to ostatnia generacja modelu Ranchero.
Przez cały czas produkcji powstało 508 355 egzemplarzy modelu.
Koniec produkcji i następca.
W 1979 roku Ford podjął decyzję o zakończeniu produkcji linii modelowej Ranchero, nie prezentując kolejnego wcielenia. Następcą został nowy, mniejszy model Durango oparty na średniej wielkości modelu Fairmont.

</doc>
<doc id="2793125" url="https://pl.wikipedia.org/wiki?curid=2793125" title="Luis Francisco García">
Luis Francisco García

Luis Francisco "Guicho" García Llamas (ur. 4 kwietnia 1964 w Guadalajarze) – meksykański piłkarz występujący na pozycji obrońcy, obecnie trener. Jego syn Luis Francisco García również jest piłkarzem.
Kariera klubowa.
García pochodzi z miasta Guadalajara i jest wychowankiem tamtejszego zespołu Club Atlas. W meksykańskiej Primera División zadebiutował jako dziewiętnastolatek, 4 września 1983 w wygranym 4:3 spotkaniu z Universidadem de Guadalajara i od razu został podstawowym piłkarzem ekipy. Premierowego gola w najwyższej klasie rozgrywkowej strzelił 16 października tego samego roku w przegranej 3:4 konfrontacji z Tampico. Barwy Atlasu reprezentował ogółem przez sześć lat, zdobywając w tym czasie dziesięć bramek w 122 ligowych meczach, jednak nie odniósł z tą drużyną żadnego sukcesu zarówno na arenie krajowej, jak i międzynarodowej. W lipcu 1989 został zawodnikiem Deportivo Toluca, gdzie z kolei występował przez następne cztery sezony i pojawiał się na ligowych boiskach 146 razy, przez cały okres gry w klubie będąc podstawowym defensorem klubu. W połowie 1994 roku powrócił do rodzinnego miasta, podpisując kontrakt z Universidadem de Guadalajara, z którym jednak w rozgrywkach 1993/1994 spadł do drugiej ligi.
Latem 1993 García przeszedł do zespołu Correcaminos UAT z siedzibą w mieście Ciudad Victoria. Tam również szybko wywalczył sobie miejsce w wyjściowej jedenastce, jednak w sezonie 1993/1994 zanotował ze swoim klubem relegację do drugiej ligi, w której spędził z Correcaminos kolejne dwa lata. W sezonie Verano 1997 zajął ze swoim klubem drugie miejsce w Primera División A. W styczniu 1998 powrócił do najwyższej klasy rozgrywkowej, podpisując kontrakt z Tiburones Rojos de Veracruz, jednak mimo regularnej gry, na koniec rozgrywek 1997/1998 spadł z nim na zaplecze pierwszej ligi. Sam pozostał jednak w Primera División, tym razem przechodząc do Cruz Azul ze stołecznego miasta Meksyk. Z tą ekipą odniósł jedyny sukces w karierze piłkarskiej, w jesiennym sezonie Invierno 1999 zdobywając wicemistrzostwo Meksyku.
Kolejnym klubem w karierze Garcíi był beniaminek najwyższej klasy rozgrywkowej, CF La Piedad, z którym w sezonie 2001/2002 już po raz czwarty w karierze spadł do drugiej ligi. W 2003 roku na krótko znalazł zatrudnienie w drugoligowym Club Celaya, po czym podpisał umowę z Dorados de Sinaloa, także występującym w drugiej lidze meksykańskiej. W rozgrywkach 2003/2004 zdołał wywalczyć z Dorados historyczny awans do Primera División, w której trenował z zespołem jeszcze przez pół roku, jednak nie rozegrał żadnego oficjalnego spotkania. Profesjonalną karierę piłkarską zakończył w wieku 40 lat.
Kariera reprezentacyjna.
W 1983 roku García został powołany przez selekcjonera Mario Velarde do reprezentacji Meksyku U-20 na Młodzieżowe Mistrzostwa Świata w Meksyku. Tam był podstawowym defensorem swojej kadry i rozegrał wszystkie trzy spotkania w pełnym wymiarze czasowym, nie wpisując się na listę strzelców. Jego kadra, pełniąca wówczas rolę gospodarzy, spisała się jednak poniżej oczekiwań, notując remis i dwie porażki, wobec czego zajęła ostatnie, czwarte miejsce w grupie, odpadając z turnieju i nie kwalifikując się do fazy pucharowej.
W seniorskiej reprezentacji Meksyku García zadebiutował za kadencji serbskiego selekcjonera Bory Milutinovicia, 29 listopada 1983 w zremisowanym 4:4 meczu towarzyskim z Martyniką. Ogółem swój bilans w kadrze narodowej zamknął na trzech rozegranych spotkaniach, wszystkich sparingowych, nie zdobywając w nich żadnego gola.
Kariera trenerska.
Po zakończeniu kariery piłkarskiej García rozpoczął pracę jako szkoleniowiec. W lipcu 2005 został trenerem drugoligowego zespołu Trotamundos de Tijuana, który prowadził bez większych sukcesów przez pół roku, odnosząc pięć zwycięstw, pięć remisów i cztery porażki w czternastu spotkaniach. Wiosną 2008 pracował w ekipie Club Necaxa z siedzibą w Aguascalientes w roli szkoleniowca trzecioligowej drużyny rezerw, zaś jesienią tego samego roku był asystentem trenera Pablo Luny w drugoligowym Tiburones Rojos de Veracruz. Wiosną 2010 trenował czwartoligowe rezerwy swojego macierzystego Club Atlas, natomiast w latach 2010–2014 ponownie był członkiem sztabu szkoleniowego akademii juniorskiej Necaxy; przez pierwszy rok pracował z zespołami do lat siedemnastu i dwudziestu, by po spadku klubu do drugiej ligi objąć trzecioligowy zespół rezerw. W październiku 2011 zastąpił ponadto Paco Ramíreza na stanowisku trenera grającej w drugiej lidze seniorskiej drużyny, którą poprowadził w pięciu meczach (zwycięstwo, dwa remisy i dwie porażki) i po miesiącu powrócił do pracy z rezerwami.
W latach 2014–2015 García pracował w kolejnym ze swoich byłych klubów – Universidadzie de Guadalajara, wówczas beniaminku najwyższej klasy rozgrywkowej, pełniąc rolę szkoleniowca zespołu do lat dwudziestu.

</doc>
<doc id="2793126" url="https://pl.wikipedia.org/wiki?curid=2793126" title="Bartłomiej Comazio">
Bartłomiej Comazio



</doc>
<doc id="2793128" url="https://pl.wikipedia.org/wiki?curid=2793128" title="Sanktuarium św. Faustyny w Warszawie">
Sanktuarium św. Faustyny w Warszawie

Sanktuarium św. Faustyny – rzymskokatolicka świątynia w Warszawie. 
Od roku 1981 jest ośrodkiem parafii, obecnie pw. Miłosierdzia Bożego i św. Faustyny. W latach 1863–1944 budynek służył jako wewnętrzna kaplica usytuowana w kompleksie zakonnym Sióstr Miłosierdzia Bożego; zniszczony w czasie powstania warszawskiego, pozostawał ruiną do początków XXI wieku, kiedy to został przebudowany do obecnego stanu. Budynek i jego bezpośrednie okolice zyskały symboliczny status w latach 80. XX wieku; były one ośrodkiem sztuki niezależnej, silnie nasyconej polityczną opozycją do oficjalnego reżimu. Obecnie kościół jest znany przede wszystkim jako związany ze św. Faustyną Kowalską, która została przyjęta do sąsiedniego klasztoru w roku 1925.
Kaplica zakonna.
Duża działka obramowana ulicami Żytnią, Żelazną i Wronią w podówczas półwiejskiej dzielnicy Wola została w roku 1862 nabyta od Ksawerego Pusłowskiego przez arcybiskupa Warszawy, Zygmunta Szczęsnego Felińskiego. W tym samym roku Feliński przekazał zachodnią część parceli zakonowi Sióstr Miłosierdzia Bożego, właśnie założonemu w Warszawie, by wspierać młode kobiety z marginesu, z czasem powszechnie znane jako „magdalenki”. Po zajęciu działki siostry zaadaptowały istniejący drewniany dworek na kaplicę; została ona konsekrowana 1 listopada 1862 roku. Dalsza rozbudowa klasztoru zbiegła się z wybuchem powstania styczniowego i następującymi w związku z nim rosyjskimi represjami wobec domniemanych ośrodków rebelii; represje dotknęły również Kościół katolicki i zakony. Aby uniknąć represji, zakon na Żytniej częściowo zszedł do podziemia, a klasztor oficjalnie funkcjonował jako „dom pomocy i miłosierdzia”.
W roku 1873 przeorysza matka Teresa, prywatnie księżna Ewa Potocka, przeznaczyła znaczną sumę z prywatnej kieszeni na budowę nowej kaplicy. Zaprojektował ją Władysław Kosmowski, znany już architekt i autor kilku budowli kościelnych. Skromna nowa konstrukcja została zbudowana z cegieł i zastąpiła wcześniejszy drewniany budynek. Aby oszukać rosyjską administrację, ta mała, jednonawowa świątynia o podstawie 8 x 17 metrów została przykryta płaskim dachem; główne wejście znajdowało się na wewnętrznym dziedzińcu klasztornym, a niewielka absyda ołtarzowa, wysunięta w stronę ulicy Żytniej, została zakamuflowana poprzez obudowanie jej budynkiem mieszkalnym. Wnętrze było określane jako nawiązujące do stylu neoromańskiego.
Kaplica służyła Siostrom Miłosierdzia i ich protegowanym, “upadłym i zaniedbanym dziewczętom”, zakwaterowanym w osobnym skrzydle klasztoru; goście z zewnątrz mogli odwiedzać kompleks tylko raz w roku, na Wielkanoc. Najsłynniejsza polska mistyczka, znana potem jako św. Faustyna, została przyjęta do zakonu w roku 1925 i okresowo mieszkała na Żytniej do roku 1933. Budynek nie przeszedł żadnych zmian architektonicznych przez 63 lata, aczkolwiek możliwe, że dekoracje wnętrza systematycznie modyfikowano; ich najbardziej znanym elementem była podobno bardzo wierna kopia obrazu Matki Boskiej Częstochowskiej. Kaplica przeszła poważną przebudowę w latach 1936–1938. Główna nawa została wydłużona o kilka metrów, wzdłuż ściany zachodniej dodano nawę boczną, prezbiterium zostało poszerzone, a przy rogu południowo-zachodnim zbudowano dzwonnicę; kaplica zmieniła się w niewielki kościół i tak też wspominana jest w niektórych źródłach. 
W czasie bitwy o Warszawę w roku 1939 siostry zajmowały się rannymi żołnierzami. Podczas okupacji kompleks nadal służył oryginalnym celom i odmiennie niż w przypadku wielu innych zakonów, Niemcy nie eksmitowali sióstr. Od roku 1940 budynki znalazły się w bezpośrednim sąsiedztwie muru getta; znane są przypadki żydowskich dziewcząt, które uciekając znalazły schronienie w klasztorze. 2 sierpnia 1944 siostry udostępniły kaplicę pododdziałom batalionu Parasol, którzy kontrolował okolicę; po południu tego dnia powstańcy uczestniczyli we mszy świętej.
Oddziały niemieckie zdobyły kwartał 9 sierpnia 1944 roku; nie wiadomo, czy toczyły się w tym rejonie jakieś walki. Niemcy eksmitowali wszystkie siostry i około 200 ich podopiecznych, które skierowano je do jednego z obozów koncentracyjnych; jedna zakonnica została zastrzelona na miejscu za odmowę opuszczenia klasztoru. Wkrótce potem kompleks został celowo spalony przez Niemców. Kościół stracił całe drewniane i metalowe wyposażenie włącznie z dachem; zostały osmalone, częściowo uszkodzone drewniane mury.
Ruina.
Po wojnie poklasztorny kompleks przez całe dekady pozostawał ogrodzoną ruiną z na pół zburzonymi budynkami, prowizorycznymi drewnianymi baraczkami i zwałami gruzów; stan niektórych konstrukcji pogorszył się, gdy okoliczni mieszkańcy na własną rękę szukali nadających się do ponownego użytku cegieł. Kiedy Siostrom Miłosierdzia udało się odzyskać własność, skoncentrowały się one na odbudowie głównego budynku klasztornego i oddziału dla dziewcząt. Ponieważ władze odmówiły pozwolenia na odbudowę kościoła, siostry zaadaptowały jedno z większych pomieszczeń w odbudowanym klasztorze jako nową kaplicę. W miarę upływu czasu nieodbudowana część działki, włącznie z ruinami kościoła, porosła samosiejką; gałęzie drzew wyrosłych w dawnej nawie głównej sięgały ponad mury. Do początku lat 1970. kościół był jedyną przedwojenną warszawską świątynią, której nie odbudowano; zagruzowana ogrodzona działka odróżniała się coraz bardziej od sąsiednich kwartałów, zabudowanych nowymi dużymi budynkami mieszkalnymi.
W roku 1973 ruinami zainteresował się ks. Wojciech Czarnowski (1940-2019), kapłan pełniący posługę duchową w klasztorze Sióstr Miłosierdzia. Na krótko przed Wielkanocą przy pomocy kilku miejscowych włamał się on na teren ogrodzonej działki i w pospiesznie uporządkowanych ruinach kruchty Czarnowski po raz pierwszy od 29 lat odprawił nabożeństwo. Przez cały kolejny rok Czarnowski i sąsiedni mieszkańcy usuwali śmieci i gruz, wycinali roślinność i prowizorycznie uszczelniali ściany ruin kościoła; prace – formalnie nielegalne zważywszy na status działki – zostały ukoronowane zamontowaniem folii PVC jako tymczasowego dachu. Jednocześnie arcybiskupstwo ponowiło próby uzyskania pozwolenia na odbudowę, uzyskanego na krótko przed Wielkanocą 1974. W kwietniu 1974 obiekt odwiedził prymas Stefan Wyszyński, który konsekrował kościół pod wezwaniem Miłosierdzia Bożego. W roku 1977 wojewódzkie biuro konserwatora zabytków – do tej pory niezainteresowane budynkiem – formalnie zaaprobowało plany rekonstrukcji, aczkolwiek warunki tej zgody pozostają niejasne; według jednego źródła "ściany powinny pozostać nienaruszone", według innego wnętrze miało „zachować ślady przeszłości”.
Czarnowski i mieszkańcy Woli nadal starali się odbudować kościół i zagospodarować zrujnowaną działkę. Jako inicjatywa grupki osób poświęcających swój czas wolny prace posuwały się naprzód bardzo powoli; okoliczni wierni wszystkie roboty wykonywali własnymi rękoma oraz w miarę posiadanych środków, czasu i kompetencji. Zgodnie z radą prymasa miejsce zostało oficjalnie nazwane “Sekretariatem Episkopatu Polski”; celem tego zabiegu było utrudnienie ewentualnej i spodziewanej kontrakcji ze strony władz. Ponieważ działka była obszerna, Czarnowski planował stworzenie na niej ośrodka wykraczającego poza funkcje sakralne, z czytelnią, przedszkolem i innymi podobnymi obiektami; planował również nawiązać do pamięci getta i powstania warszawskiego.
W początku lat 1980. kościół – nadal niewiele więcej niż zamknięta ruina bez żadnego wyposażenia – został świątynią parafialną nowo założonej Parafii pw. Miłosierdzia Bożego, wydzielonej z terenu dwu sąsiednich parafii. Według jednego ze źródeł z apostolskiego punktu widzenia nie istniała potrzeba erygowania nowej parafii; zabieg ten był manewrem wyprzedzającym w wojnie między Kościołem a państwem. Jego celem miało być jakoby uniemożliwienie wyburzenia całego kwartału pod planowaną dużą ulicę przelotową. Parafia została oficjalnie erygowana 15 grudnia 1980, a ks. Czarnowski został jej pierwszym proboszczem.
Ośrodek sztuki niezależnej.
Po wprowadzeniu stanu wojennego wielu artystów niechętnie uczestniczyło w oficjalnych strukturach, uważanych za ekspozyturę totalitarnego państwa; szukając alternatywnych dróg kontaktu z odbiorcą coraz bardziej zwracali się ku strukturom kościelnym. W roku 1983 historyk sztuki i kurator Janusz Bogucki oraz jego żona Nina Smolarz zwrócili uwagę na kościół Miłosierdzia Bożego; za zgodą rady parafialnej i przy współpracy proboszcza Czarnowskiego zorganizowali dwutygodniową wystawę zaprojektowaną jako multimedialne wydarzenie artystyczne. Zatytułowana "Znak krzyża", eksplorowała one związki między kulturą a religią. Uczestniczyło 106 malarzy, rzeźbiarzy i fotografików; ekspozycji ich prac towarzyszyły inscenizacje teatralne, instalacje, koncerty i recital, często w wykonaniu czołowych polskich artystów. Bogucki sformatował wystawę zgodnie z teorią , według której formuła wystawiennicza typu “white cube” powinna ustąpić miejsca wystawom w naturalnej scenerii. Rezultat był nadzwyczajny i nowatorski, a dzieła sztuki mieszały się z workami cementu, stosami cegieł i zwojami kabli; między artefaktami robotnicy pchali taczki z materiałem budowlanym.
"Znak krzyża" okazał się przełomowym doświadczeniem artystycznym, ale również kościół Miłosierdzia Bożego wystąpił w zupełnie nowej roli. Wkrótce gościł on kolejne inicjatywy artystyczne i od lata 1983 budynki parafialne niemal bez przerwy służyły już jako ośrodek sztuki niezależnej; samo miejsce zyskało w krótkim czasie status słynnego w całym kraju dysydenckiego centrum kultury. W latach 1983–85 na parafii gościły cykliczne wystawy "Obecność", "Zaduszki poetyckie" i inne inicjatywy typu performance autorstwa Akademii Ruchu, seminaria jak "Tydzień Kultury Chrześcijańskiej", w którym uczestniczyło 44 pisarzy, awangardowe sztuki teatralne – często objęte zapisem cenzury, jak "Raport z Oblężonego Miasta" w wykonaniu Teatru Ósmego Dnia, wieczory poetyckie ks. Jana Twardowskiego czy wystawy, np. plakatu. W przypadku inscenizacji – jak wszystkie inicjatywy bezpłatnych – widownia wypełniała nie tylko pomieszczenia kościoła, ale wielu widzów zajmowało również zrujnowane mury czy wręcz siedziało na drzewach. Kościół i okoliczne budynki parafialne stał się ośrodkiem wspólnoty społecznej "par excellence".
Wielki Piątek 5 kwietnia 1985 roku był najbardziej pamiętnym dniem w historii kościoła lat 1980.; pierwszorzędny zespół teatralny kierowany przez Andrzeja Wajdę wystawił po raz pierwszy "Wieczernik" Ernesta Brylla. Przy temperaturze nieco powyżej zera i w scenerii czerwonych ceglanych podziemi, gęsto zapełnionych stojącym tłumem, sztuka okazała się elektryzującym doświadczeniem ocierającym się o mistycyzm. Dramat był wystawiany w kościele 15 razy; nagrany na taśmę, oglądany był wielokrotnie w kraju i za granicą. Innym kamieniem milowym była "Niebo nowe i ziemia nowa?", wystawa Marka Rostworowskiego z roku 1985, zaprojektowana jako “refleksja nad dezintegracją obrazu człowieka”. Jej znaczenie związane było z ogromem skali i uczestnictwem plejady najlepszych polskich artystów plastyków. Wydarzenie miało nieco bardziej konserwatywny wydźwięk niż awangardowe przedsięwzięcie Boguckiego, aczkolwiek również Rostworowski pozostawał pod ogromnym wrażeniem specyficznego miejsca i scenerii. 
W końcu lat 1980 inicjatywom artystycznym zaczęły towarzyszyć przedsięwzięcia stricte polityczne. Te pierwsze obejmowały "Dzwonek Niedzielny", “tygodnik mówiony” animowany głównie przez małżeństwo Bratkowskich, "Drogę świateł", kolejne wielkie wydarzenie multimedialne Boguckiego, zaplanowane jako doświadczenie ekumeniczne które już wówczas z trudem mieściło się w ramach katolickiej formuły, wystawę prac uczniów Wernera Kautscha i jego Szkoły Kassel oraz szereg innych. Te drugie obejmowały seminarium poświęcone prawom człowieka, zorganizowane w roku 1987 przez Ruch Wolność i Pokój i obsadzone przez delegatów z 16 krajów. Pod koniec dekady pomieszczenia kościelne zaczęły gościć liderów pół-konspiracyjnej Solidarności; podczas jednego z ich spotkań pod koniec roku 1988 powołali oni Komitet Obywatelski przy Lechu Wałęsie, ciało które wkrótce stało się nieformalnym kierownictwem ruchu opozycji politycznej. Komitet spotykał się na Żytniej przez kilka miesięcy i potem koordynował też kampanię Solidarności podczas wyborów sejmowych z roku 1989. Warszawska akademicka grupa religijna spotykała się regularnie na terenie plebanii.
Okres przejściowy.
Transformacja systemowa w Polsce oznaczała dla kościoła Miłosierdzia Bożego ogromną zmianę; artyści i politycy opuścili parafię niemal z dnia na dzień, przejmując oficjalne instytucje. Proboszcz starał się utrzymać kościół w nurcie szerokiej działalności publicznej poprzez kultywowanie wątku ekumenicznego; w latach 1989–1993 parafia utrzymywała dość intensywne kontakty z buddystami, goszcząc mnichów i organizując spotkanie z Dalajlamą. Główna uwaga Czarnowskiego zwrócona była jednak na działalność charytatywną. W roku 1990 na sąsiednim rogu otworzył on jadłodajnię dla biednych działającą pod nazwą „TYLKO z darów miłosierdzia”, która wydawała około 800–1000 posiłków dziennie. W niewykończonych jeszcze pomieszczeniach plebanii otworzono noclegownię i łaźnię; oferta skierowana była głównie do bezdomnych, ale również do samotnych matek. Po 20 latach chałupniczych prac remontowych, w połowie lat 1990. budynek kościoła zmienił się z zamkniętej ruiny w surową świątynię; największe zmiany obejmowały montaż prymitywnego dachu z akrylowego szkła, osadzenie trwałych okien, przykrycie piwnic drewnianą podłogą i wprowadzenie podstawowego wyposażenia wnętrz, przede wszystkim ławek.
W roku 1997 Czarnowski skierowany został na nowe stanowisko; okoliczności jego odejścia z Żytniej pozostają niejasne. Został zastąpiony przez nowego proboszcza, Tadeusza Polaka, który w zgodzie z większością parafian uznał, że budynek kościoła wymaga gruntownej i całkowitej przebudowy. Poważne prace rozpoczęły się na początku XXI wieku, tym razem prowadzone już były przez profesjonalne firmy budowlane. W ciągu 5 lat ściany zostały wzmocnione żelaznymi zbrojeniami, nawa główna została wydłużona o kolejne 5 metrów, zbudowano nową kruchtę, wzdłuż ściany wschodniej dodano drugą nawę boczną i przebito nowe wejście, przebudowano i powiększono absydę, otynkowano mury z czerwonej cegły tak wewnątrz jak zewnątrz, zamontowano nowe okna, a akrylowy dach zastąpiono ceramicznym. W roku 2007 zmiany zostały ukoronowane wymianą drewnianej podłogi na nową, marmurową.
Prace rozpoczęte przez ks. Polaka wywołały wiele kontrowersji. Sceptycy twierdzili, że przebudowa usuwa historyczny zabytek, zniszczy unikatowe malownicze wnętrze, pozbawia miasto nieformalnego pomnika Powstania Warszawskiego i stanowi naruszenie prawa konserwatorskiego. Niektórzy zwracali uwagę, że nabożeństwa w surowych, zrytych przez kule ceglanych ścianach z gwiazdami świecącymi ponad przezroczystym dachem stanowią niezapomniane doświadczenie; inni twierdzili, że nowy projekt to banalna konstrukcja bez żadnej wartości architektonicznej. W roku 2001 wojewódzki konserwator zabytków wniósł o wpisanie budynku do rejestru obiektów chronionych; mitręga biurokratyczna została uwieńczona sukcesem w roku 2003, gdy prace budowlane były już w pełnym toku. Zdaniem zwolenników przebudowy kruszejące mury stanowiły zagrożenie dla wiernych, akrylowy dach gwarantował cieplarniane temperatury latem, a mróz zimą, po zbudowaniu w sąsiedztwie dużych osiedli mieszkaniowych mały kościół przestał wystarczać znacznie powiększonej wspólnocie wiernych i że jeśli był pomnikiem, to raczej niemieckiego barbarzyństwa i komunistycznej złośliwości niż powstania warszawskiego.
Konflikt ogniskował się wokół kilku osi, zaznaczając narastającą wrogość między coraz bardziej postępowymi i świeckimi elitami a coraz bardziej tradycjonalistycznym Kościołem. Zwolennicy przebudowy sądzili, że elita artystyczna i intelektualna zamierzała zachować kościół jako coś w rodzaju pomnika swojej własnej aktywności z lat 1980. Oponenci utrzymywali, że polski Kościół zdominowany jest przez kiczowatą estetykę błyskotek, nowobogackie tendencje do popisywania się zamożnością i generalnie myślenie w kategoriach ograniczonych horyzontów. Niektórzy doszli do wniosku, że kościelni decydenci nie życzą sobie konkurencji dla kultu św. Faustyny, zwłaszcza że świątynia miała być podniesiona do rangi sanktuarium. Garść obserwatorów zauważyła, że w Polsce po okresie zbliżenia z lat 1980. drogi artystów i Kościoła zaczęły się rozchodzić i że oba środowiska ostatecznie znalazły się w przeciwnych obozach.
Współczesność.
Dwie inicjatywy ks. Polaka do dziś wyróżniają parafię Miłosierdzia Bożego i św. Faustyny; jedna to nieustająca adoracja Najświętszego Sakramentu, trwająca od włamania z roku 2000, druga to popularne święto uliczne "Żytnią do nieba", organizowane corocznie w początkach września od roku 2005. Ks. Polak został przeniesiony na kolejne stanowisko w roku 2011; żadne ze źródeł nie podaje szczegółów ani nie informuje o przyczynach jego przeniesienia. Jako proboszcz został zastąpiony przez ks. Krzysztofa Stosura, który jeszcze przez jakiś czas kończył prace remontowe we wnętrzu świątyni. Kontynuuje on większość inicjatyw swoich poprzedników i typowych dla większości parafii rzymskokatolickich w Polsce, jak np. kółko różańcowe czy służba ministrantów. Kontynuowana jest również działalność dobroczynna, aczkolwiek jej format uległ pewnym zmianom. Jadłodajnia na rogu ulic Leszno i Okopowej została zamknięta i służba dobroczynna odbywająca się na terenie plebanii i w okolicy jest formalnie prowadzona przez Caritas, aczkolwiek kolejki bezdomnych są nadal charakterystycznym obrazkiem w okolicy i znakiem firmowym kościoła.
Ks. Stosur wystąpił z szeregiem nowych inicjatyw, jak np. Modlitewna Grupa Wsparcia, juniorska drużyna piłki nożnej, pokazy filmów w wybranych kinach Warszawy, zniżki oferowane przez zaprzyjaźniony teatr czy wycieczki autokarowe prowadzące popularnymi trasami turystyki religijnej. W kościele nadal odbywają się wydarzenia kulturalne, aczkolwiek nie przypominają już one zakrojonych na szeroką skalę i znanych w całym kraju epizodów z lat 1980.; co jakiś czas parafia gości sztuki teatralne, koncerty, recitale, projekcje filmowe, wykłady czy sesje poetyckie. Nową inicjatywą jest nabożeństwo sprawowane wieczorem 2 sierpnia, organizowane w rocznicę mszy batalionu Parasol z 1944 roku; uczestniczy w nim zwykle grupa rekonstruktorów w pełnym umundurowaniu bojowym, a po mszy parafianie i goście wędrują szlakiem powstańczych walk w okolicy. 
23 kwietnia 2007 kościół został podniesiony do rangi sanktuarium, obiektu związanego “ze szczególną przyczyną pobożności”. Przyczyną tą jest związek ze św. Faustyną; kościół został przemianowany na „pod wezwaniem Bożego Miłosierdzia i św. Faustyny". W kategoriach praktycznych zmiana oznacza wciągnięcia kościoła na listę celów popularnej w Polsce turystyki religijnej i dalszy napływ pielgrzymów podążających śladami św. Faustyny. Budynek kościoła po raz pierwszy od wielu lat nie jest terenem robót budowlanych; architektura budynku określana jest jako nawiązująca do świątyń wczesnochrześcijańskich, z wnętrzem zdominowanym przez łuki. Sanktuarium jest obecnie domem dla 6 księży, oprócz proboszcza dla 3 wikariuszy i 2 rezydentów; utrzymują oni witrynę internetową, konto na Facebooku i wydają cotygodniowy biuletyn "Miłosierdzie". Poziom religijności w parafii jest poniżej ogólnopolskiej i warszawskiej średniej; podczas gdy dla kraju średni odsetek dominicantes wynosi 45%, a dla stolicy 27%, na Żytniej utrzymuje się w granicach 16%.

</doc>
<doc id="2793129" url="https://pl.wikipedia.org/wiki?curid=2793129" title="John Sewell (piłkarz)">
John Sewell (piłkarz)

John David Sewell (ur. 7 lipca 1936 w Londynie, zm. 21 listopada 2021) – angielski piłkarz grający na pozycji obrońcy, trener, występował w Anglii oraz w amerykańskiej NASL.
Życiorys.
Młodość.
Urodził się w południowej dzielnicy Londynu – Brockley. Już jako nastolatek był dobrze wysportowany. Początkowo uprawiał rugby, był dwukrotnie powołany do szkolnej drużyny narodowej do lat 15. Po ukończeniu szkoły w 1954 roku, zdecydował się jednak na karierę piłkarską i rozpoczął treningi w Bexleyheath &amp; Welling.
Kariera w Anglii.
5 stycznia 1955 roku, przeniósł się do występującej w First Division Charltonu Athletic, jednak na debiut w najwyższej klasie rozgrywkowej w Anglii musiał czekać aż do 1957, gdyż przez dwa lata musiał odbyć służbę wojskową. W klubie z Londynu John Sewell grał do 1963 roku. W sumie rozegrał w tym klubie 204 mecze i strzelił 5 goli.
Następnie przeniósł się do występującego w trzeciej klasie rozgrywkowej lokalnego rywala Charltonu, Crystal Palace. Jednak w First Division z Crystal Palace zadebiutował w 1969 roku, a w 1967 roku został kapitanem zespołu.
W grudniu 1970 roku, w meczu przeciwko Leeds United strzelił jedną z najładniejszych bramek w historii Crystal Palace. W ostatnich minutach meczu strzelał lobując piłkę z trzydziestu metrów, bramkarz Leeds, Gary Sprake, złapał piłkę na linii bramkowej, a następnie niefortunnie wrzucił ją do własnej bramki. Z Crystal Palace odszedł w 1971 roku. W sumie dla tego zespołu rozegrał 258 meczów i strzelił 9 goli.
Kariera w USA.
Po zaledwie jednym sezonie w First Division, zdecydował się wyjechać do Stanów Zjednoczonych w celu kontynuowania kariery piłkarskiej w lidze NASL. Spędził w latach 1972–1975 cztery sezony w St. Louis Stars, dla którego rozegrał 58 meczów i strzelił 4 gole. W tym czasie w 1972 roku dotarł z tą drużyną do finału ligi NASL, w którym jego drużyna uległa New York Cosmos 1:2. W 1973 roku, został grającym trenerem drużyny "Stars", którym był do rozwiązania klubu w 1977 roku. Podczas kariery trenerskiej w "Stars" został wybranym Trenerem Roku w 1975 roku.
Następnie drużyna St. Louis Stars przeniosła się do Anaheim i występowała tam w latach 1978–1981 pod nazwą "California Surf", a Sewell przez ten czas trenował zespół.
Emerytura.
Po zakończeniu kariery piłkarskiej przez prawie trzydzieści lat mieszkał w Kalifornii, kiedy to w 2006 roku przeprowadził się do stanu Waszyngton. W chwili śmierci mieszkał wraz z żoną Maureen w Seattle.

</doc>
<doc id="2793130" url="https://pl.wikipedia.org/wiki?curid=2793130" title="Ali Tumoa">
Ali Tumoa

Ali Tumoa – kiribatyjski koszykarz, reprezentant kraju na arenie międzynarodowej.
W 2003 roku, jego zespół wziął udział w Igrzyskach Pacyfiku rozgrywanych na Fidżi. Podczas tego turnieju wystąpił w czterech meczach, zdobywając sześć punktów, jednak jego ekipa nie odegrała większej roli w zawodach (zespół ten zajął ostatnie 8. miejsce). Na parkiecie spędził nieco ponad 65 minut.
W 2006 roku został sekretarzem generalnym Kiribatyjskiej Federacji Koszykówki, a kilka lat później jego stanowisko objęła Mosisang Keakea.

</doc>
<doc id="2793132" url="https://pl.wikipedia.org/wiki?curid=2793132" title="Maszewskie Góry">
Maszewskie Góry

Maszewskie Góry – zespół wzniesień z najwyższym o wysokości 159,64 m n.p.m. na Pojezierzu Kaszubskim, położone w woj. pomorskim, w powiecie lęborskim, na obszarze gminy Cewice.
Nazwę "Maszewskie Góry" wprowadzono urzędowo w 1949 roku, zastępując poprzednią niemiecką nazwę "Massower Berge". Według polskiej przedwojennej mapy taktycznej wysokość najwyższego wzniesienia wynosi 154 m n.p.m. zaś według danych zawartych na "Geoportalu" 159,64 m n.p.m.

</doc>
<doc id="2793136" url="https://pl.wikipedia.org/wiki?curid=2793136" title="Piasty Małe">
Piasty Małe

Piasty Małe (niem. "Klein Peisten") – dawna osada (lub wieś) w Polsce, położona w województwie warmińsko-mazurskim, w powiecie bartoszyckim, w gminie Górowo Iławeckie.
Był to folwark majątku ziemskiego Piasty Wielkie. Do 1945 roku nosił nazwę "Klein Peisten". W spisie z 1983 r. osada była administracyjnie częścią wsi Piasty Wielkie.
W latach 1975–1998 miejscowość należała administracyjnie do województwa olsztyńskiego.
Obecnie w miejscowości brak jest zabudowy.

</doc>
<doc id="2793139" url="https://pl.wikipedia.org/wiki?curid=2793139" title="Rewolucja filipińska (1896–1898)">
Rewolucja filipińska (1896–1898)

Rewolucja filipińska 1896-1898 to konflikt pomiędzy Katipunan – organizacją walczącą o niepodległość Filipin a hiszpańskimi władzami kolonialnymi.
Przyczyny rewolucji.
Do momentu wybuchu rewolucji, hiszpańska jurysdykcja na archipelagu filipińskim trwała już ponad trzysta lat. Władzę sprawowały tu rząd kolonialny z siedzibą w Manili oraz duchowni (tzw. frailocracia). Ucisk ludności cywilnej stawał się coraz bardziej dokuczliwy. W wieku XIX wielokrotnie dochodziło do wybuchu rewolt Filipińczyków niezadowolonych z wysokich podatków oraz przymusowej pracy. Hiszpanie stosowali strategię dziel i rządź, wykorzystując konflikty plemienne, rekrutowali członków poszczególnych prowincji do walk przeciwko powstańcom.
Oprócz spraw gospodarczych jednym z powodów rewolty była egzekucja trójki filipińskich duchownych: Paterna Mariano Gómeza, José Burgosa i Jacinto Zamory, zwolenników reform, które spotkały się z gwałtownym sprzeciwem mnichów hiszpańskich. Cała trójka została aresztowana i po krótkim procesie stracona w dniu 17 lutego 1872 r. w Manili przy użyciu garoty. Egzekucja wzburzyła Filipińczyków, powstały nowe organizacje narodowe, m.in. La Liga Filipina.
Początek rewolucji.
Nocą 7 lipca 1892 r. członkowie La Liga Filipina zebrali się w jednym z domów w Calle Azcarraga (obecnie Claro M. Recto Avenue) zakładając organizację Katipunan. Głównym hasłem organizacji było całkowite wyzwolenie narodu. Spiskowcy zbierali fundusze na zakup broni, wydawali też patriotyczną broszurę Kalayaan (Wolność). W krótkim czasie organizację zasilili nowi członkowie, którzy propagowali idee wolnościowe w innych prowincjach kraju. Z początkowej liczby 300 członków w roku 1892, organizacja rozrosła się do 30 000 osób w roku 1896. W jej skład wchodziły też kobiety, a pierwsza z nich przystąpiła do Katipunan w roku 1893.
W roku 1896 doszło do gwałtownego sporu pomiędzy dwoma członkami organizacji: Teodoro Patiño i Apolonio dela Cruzem. Niezadowolony Patiño zdradził tajemnice ruchu Katipunan swojej siostrze Honorii, zakonnicy, która następnie przekazała je hiszpańskiemu księdzu Mariano Gilowi. Duchowny natychmiast poinformował hiszpańskie władze, które rozpoczęły śledztwo, aresztując wielu członków organizacji. Część z nich została stracona. Przywódcom Katipunan udało się zbiec i wydać odezwę do narodu, w której wzywano obywateli do walki o niepodległość kraju. Był to początek rewolucji.
Do pierwszego starcia zbrojnego pomiędzy hiszpańskimi kolonistami a niewielkim oddziałem Katipunan doszło pod Pasong Tamo w Caloocan. Starcie zakończyło się symbolicznym zwycięstwem rewolucjonistów. Do pierwszej większej bitwy doszło wkrótce pod San Juan del Monte w rejonie Manili. Początek starcia należał do rewolucjonistów, dopiero po nadejściu oddziałów gubernatora Ramóna Blanco, Filipińczycy zostali pokonani, tracąc wielu zabitych. Oddział musiał wycofać się do Mandaluyong.
Śmierć José Rizala.
Po porażce w bitwie pod San Juan (obecnie Pinaglabanan co oznacza Pole Bitwy) do rewolucji przyłączyły się rzesze ochotników z innych prowincji. Hiszpański gubernator Ramón Blanco podjął wówczas decyzję o wprowadzeniu stanu wyjątkowego w ośmiu prowincjach filipińskich: Manili, Bulacan, Cavite, Pampanga, Tarlac, Laguna, Batangas i Nueva Ecija. Na późniejszej fladze Filipin prowincje te symbolizowane były jako osiem promieni słońca. Doszło do kolejnych aresztowań. Wielu powstańców poddano torturom i stracono w więzieniach. Jednym z orędowników niepodległości był lekarz José Rizal, który udał się na Kubę, gdzie zamierzał brać udział w toczącej się równolegle rewolucji w tym kraju. W trakcie rejsu Hiszpanie zawrócili okręt, który popłynął do Manili. Rizala aresztowano, po czym przewieziono do twierdzy Fuerza de Santiago. Dnia 30 grudnia 1896 r. działacz został stracony w Bagumbayan w Manili. Pomimo że lekarz nie popierał początkowo konfrontacji zbrojnej z Hiszpanami, z powodu swoich przekonań i bohaterskiej śmierci stał się szybko jednym z bohaterów rewolucji. Jego egzekucja wzburzyła tysiące Filipińczyków, którzy zdecydowani byli kontynuować walkę.
Konflikt w Cavite.
W połowie 1896 r. doszło do walk w prowincji Cavite. Jedna z grup rewolucyjnych dowodzona przez młodego generała Emilio Aguinaldo odniosła kilka niewielkich zwycięstw nad Hiszpanami m.in. pod Imus dnia 1 września 1896 r. Wkrótce też doszło do konfliktu pomiędzy poszczególnymi frakcjami rewolucyjnymi (Andrésem Bonifacio, Aguinaldo i Mariano Álvarezem) na tle dalszej strategii i dowodzenia. W rezultacie Hiszpanie wykorzystując sytuację na prowincji ponownie przejęli nad nią władzę. Chcąc ponownie przywrócić jedność w szeregach rewolucjonistów, frakcje rozpoczęły negocjacje zakończone porozumieniem w dniu 27 marca 1897 r. w Tejeros. Andrés Bonifacio otrzymał obietnicę objęcia prezydentury, miał jednak wielu przeciwników politycznych, którzy zarzucali mu pochodzenie i brak wykształcenia. Po konflikcie z przeciwnikami politycznymi Bonifacio opuścił Tejeros. Następnego dnia urząd prezydencki objął Aguinaldo.
Śmierć Andrésa Bonifacio.
Po opuszczeniu obrad Bonifacio oraz popierający go oficerowie udali się do Naic, kontynuując politykę antyprezydencką. Na wieść o tym Aguinaldo wydał rozkaz aresztowania swojego przeciwnika i jego zwolenników. Do Limbon, w którym przebywała cała grupa spiskowców wysłano oddział wojska. Doszło do wymiany strzałów, w wyniku której Bonifacio i jego brat Procopio zostali ranni, a drugi z braci – Crispulo poniósł śmierć. Rannych przewieziono do Naic, gdzie obu postawiono przed trybunałem i skazano na karę śmierci za zdradę. Egzekucja miała miejsce dnia 10 maja, ciała straconych pochowano w płytkim grobie, przykrywając go kilkoma gałęziami.
Biak-na-Bato.
W roku 1897 Hiszpanie znacznie wzmocnili swoje siły na Filipinach, pozyskując nowych rekrutów, z pomocą których odbito większość miejscowości w Cavite. Wyparcie Katipunan umożliwiła sytuacja wewnątrz organizacji po śmierci Bonifacio. Wiele lojalnych mu miast odmówiło walki po stronie nowego prezydenta. Nie odstraszyło to jednak Aguinaldo od kontynuowania rewolucji. Oddziały rewolucjonistów pomaszerowały na północ w do Biak-na-Bato w rejonie Bulacan. Tutaj ogłoszono powstanie państwa rewolucyjnego pod nazwą Republiki Biak-na-Bato. Rozpoczęto też prace nad tworzeniem projektu nowej konstytucji bazującej na ówczesnej konstytucji kubańskiej.
Nowy hiszpański gubernator Fernando Primo de Rivera nie widząc szans na zakończenie walk z rebeliantami podjął decyzję o zawarciu pokoju z Filipińczykami. W rozmowach, po stronie hiszpańskiej wziął udział adwokat Pedro Paterno, który przez cztery miesiące podróżował w obie strony na linii Manila – Biak-na-Bato. W dniach 14–15 grudnia 1897 r. obie strony podpisały pakt w Biak-na-Bato umożliwiający amnestię dla wszystkich biorących udział w rewolucji. Przywódcy powstania mogli bezpiecznie udać się na wygnanie do Hongkongu po uprzednim wypłaceniu im wysokiej kwoty pieniężnej. Po zawarciu porozumienia Aguinaldo i 25 wysokich rangą dowódców z kwotą 400 000 Pesos udali się do Hongkongu. Na skutek toczonych dalej walk w innych rejonach kraju, Hiszpanie nie wprowadzili jednak amnestii generalnej i nie wypłacili kolejnych rat pieniężnych.
Dalsze walki.
Zawartego porozumienia nie poparło wielu dowódców oddziałów rewolucyjnych na prowincji. Jednym z nich był generał Francisco Makabulos. W konsekwencji doszło do wybuchu kolejnych walk w kraju. Rozpoczęły się ponownie aresztowania oraz torturowanie więźniów. Niewywiązanie się Hiszpanów z punktów porozumienia, wzbudziło w przebywających na wygnaniu przywódcach rewolucji, ponowną gotowość do walki o niepodległość kraju. Aquinaldo zorganizował skup broni i amunicji, planując opanowanie Manili.
Powrót Aguinaldo.
Po wybuchu wojny amerykańsko-hiszpańskiej w roku 1898 w dniu 25 kwietnia flota amerykańska popłynęła w rejon Manili. 1 maja doszło do bitwy morskiej w Zatoce Manilskiej, w wyniku której Amerykanie całkowicie zniszczyli flotę hiszpańską admirała Patricio Montojo. W międzyczasie doszło do spotkania Aguinaldo z konsulem USA w Hongkongu, który namawiał prezydenta do kontynuowania rewolucji i powrotu do kraju. Z pomocą Amerykanów Aguinaldo w dniu 19 maja 1898 r. pojawił się w Cavite. Powrót przywódcy rewolucji spotkał się z entuzjazmem rewolucjonistów, którzy opowiedzieli się po jego stronie. W czerwcu w rękach Filipińczyków znalazła się wyspa Luzon z wyjątkiem Manili i portu w Cavite. Rozpoczęto oblężenie Manili, odcinając Hiszpanów od dostaw żywności i wody. Dnia 12 czerwca 1898 proklamowano niepodległość Filipin. Proklamowanie niepodległości nie zakończyło walk na Filipinach. W roku 1899 doszło do kolejnych walk o Manilę, tym razem z Amerykanami. Dnia 29 listopada 1899 r. ostatecznie zatwierdzono projekt konstytucji filipińskiej. Dwa dni później proklamowano powstanie Republiki Filipin (tzw. Pierwsza Republika lub Republika w Malolos), z oficjalnym prezydentem Emilio Aguinaldo.
Literatura

</doc>
<doc id="2793141" url="https://pl.wikipedia.org/wiki?curid=2793141" title="Jimmy Eriksson">
Jimmy Eriksson

Joakim „Jimmy” Eriksson (ur. 14 marca 1991 roku w Torneilli) – szwedzki kierowca wyścigowy.
Życiorys.
Formuła Renault 2.0.
Jimmy karierę rozpoczął w roku 2005, od startów w kartingu. W 2009 roku zadebiutował w seriach wyścigów samochodów jednomiejscowych z cyklu Formuła Renault. Szwed wystartował w pełnym sezonie Formuły Renault 2.0. Eriksson popisał się dominującą postawą w pierwszym wyścigu, na fińskim torze Alastaro, gdzie uzyskał tzw. "hattricka". W pozostałych wyścigach poszło mu jednak zdecydowanie gorzej, najwyższą lokatę osiągając w sobotnim starcie na Hockenheimringu, gdzie był jedenasty. Zdobyte punkty sklasyfikowały go na 15. miejscu. Joakim zaliczył również epizodyczne występy w pokrewnych serialach, jednak bez większego sukcesu.
Formuła 3.
W sezonie 2010 awansował do Niemieckiej Formuły 3. Szwed punktował w większości startach, trzykrotnie przy tym osiągając podium każdego stopnia. Najlepiej spisał się na niemieckim torze w Laustiz, gdzie dojechał na drugiej oraz pierwszej pozycji. W klasyfikacji generalnej uplasował się na 6. lokacie.
Jeszcze w tym samym roku odnotował debiut w F3 Euroseries, na torze Oschersleben. Sezon później był etatowym zawodnikiem. Szwed sześciokrotnie mieścił się w pierwszej szóstce, najlepszą pozycję uzyskując na Norisringu, gdzie w drugim starcie osiągnął metę jako czwarty. Ostatecznie zmagania zakończył na 9. pozycji.
Na sezon 2012 Jimmy powrócił do niemieckiej edycji F3. Start z większym doświadczeniem zaowocował tytułem mistrzowskim, z dorobkiem aż siedemnastu miejsc na podium (w tym osiem zwycięstw), sześcioma pole position i ośmioma najszybszymi okrążeniami.
Seria GP3.
Od sezonu 2013 Eriksson startuje w serii GP3 z zespołem Status GP. W żadnym z szesnastu wyścigów, w których wystartował, nie zdołał zdobyć punktów. Został sklasyfikowany na 24 pozycji w klasyfikacji końcowej.
Na sezon 2014 Eriksson podpisał kontrakt z fińską ekipą Koiranen GP na starty w Serii GP3. Wystartował łącznie w osiemnastu wyścigach, spośród których w dwóch odniósł zwycięstwa. Był najlepszy w pierwszych wyścigach w Wielkiej Brytanii i Włoszech. Poza tym jeszcze trzykrotnie stawał na podium. Uzbierał łącznie 134 punkty, które zapewniły mu to czwarte miejsce w końcowej klasyfikacji kierowców, choć na początku sezonu stanowił największe zagrożenie dla późniejszego mistrza, Brytyjczyka Alexa Lynna.
W kolejnym roku, głównie za sprawą bardziej konkurencyjnej stawki, Szwed zdobył 118 punktów i zajął 5. miejsce w punktacji. Tym razem pozycje w mistrzostwach nadrabiał w drugiej połowie sezonu, w której odniósł zwycięstwo w niedzielnej rywalizacji, na rosyjskim torze w Soczi. Łącznie trzykrotnie stawał na podium, dwunastokrotnie meldując się w czołowej szóstce.

</doc>
<doc id="2793142" url="https://pl.wikipedia.org/wiki?curid=2793142" title="Kamienica Rynek 10 w Lublinie">
Kamienica Rynek 10 w Lublinie

Kamienica Rynek 10 – zabytkowa trzypiętrowa, podpiwniczona kamienica na Starym Mieście w Lublinie. Wpisana do rejestru zabytków pod numerem A/496 z dnia 31.03.1971. Znajduje się w zwartym ciągu zabudowy Rynku Starego Miasta, pomiędzy zabytkowymi kamienicami numer 11 i kamienicą Pod Lwami. Budynek podpiwniczony jest trzema kondygnacjami piwnic. Od strony podwórza dołączone są dwie oficyny wybudowane w XIX wieku. Fasada kamienicy swój obecny wygląd zawdzięcza przeprowadzonemu w 1954 roku generalnemu remontowi i sgraffitami wykonanymi przez M. Rostkowską i J. Strzałeckiego.
Historia.
Pierwsza wzmianka o istnieniu w tym miejscu budynku pochodzi z 1521 roku. Nie ma pewności czy był to budynek drewniany czy już murowany jej pierwszym znanym właścicielem był Gambala. Następnie kamienica pozostawała do roku 1563 w rękach rodziny Burbachów, kolejny właściciel w tym samym roku odsprzedał posiadłość Katarzynie i Gothardowi Wonraithom. Nie wiadomo, jak czasie wielkiego pożaru Lublina w 1575 roku dom, wówczas własność Wincentego Matyasowicza, ucierpiał. Matyasowicz przebudował dom, wybudował mur dzielący jego posiadłość z sąsiednią obecnie Rynek 11. W 1669 roku kamienice nabywają Antoni i Anna Naossadyn. Po 1820 roku kamienica była mocno zaniedbana, jej ówczesny właściciel Józef Prószyński w ciągu kilku lat dokonał gruntownego remontu i przebudowy kamienicy. W 1845 roku była kamienicą murowaną, trzypiętrową, z czterema kondygnacjami piwnic. Istniały już dwie oficyny. W 1854 roku kamienica została zlicytowana i zakupiona przez Jakuba Prószyńskiego. W końcu lat 90 XIX wieku została wykupiona przez rodziny pochodzenia żydowskiego. Po II wojnie światowej została zwrócona rodzinom przedwojennych właścicieli.

</doc>
<doc id="2793145" url="https://pl.wikipedia.org/wiki?curid=2793145" title="Dewolucja">
Dewolucja



</doc>
<doc id="2793147" url="https://pl.wikipedia.org/wiki?curid=2793147" title="Colin Dexter">
Colin Dexter

Norman Colin Dexter (ur. 29 września 1930 w Stamford, zm. 21 marca 2017 w Oxfordshire) – brytyjski pisarz, autor powieści kryminalnych i opowiadań.
Życiorys.
Colin Dexter urodził się i dorastał w Stamford, po ukończeniu miejscowej szkoły kształcił się dalej w Christ’s College na Uniwersytecie Cambridge. Następnie pracował jako nauczyciel.
Twórca postaci inspektora inspektora Morse’a, którego przygody opisał w 14 powieściach i szeregu opowiadań. Jego twórczość trzykrotnie była adaptowana na potrzeby telewizji w serialach: "Inspektor Morse", "Lewis" i "". Za swoją twórczość został w 2000 odznaczony Orderem Imperium Brytyjskiego IV klasy (OBE).
Nagrody.
Colin Dexter dwukrotnie był laureatem brytyjskiej nagrody literackiej Złoty Sztylet – w 1989 za powieść "The Wench is Dead" i w 1992 za "The Way Through the Woods", ponadto dwukrotnie zdobył Srebrny Sztylet – w 1979 za "Nabożeństwo za Wszystkich Zmarłych" i 1981 za "Śmierć w Jericho", oraz Diamentowy Sztylet za całokształt twórczości w 1997. W 1996 otrzymał Nagrodę im. Palle Rosenkrantza za "The Way through the Woods" oraz został laureatem Macavity Awards za opowiadanie "Evans Tries an O-Level" z tomu "Morse’s Greatest Mystery".

</doc>
<doc id="2793148" url="https://pl.wikipedia.org/wiki?curid=2793148" title="Sosnowa Góra (Pojezierze Kaszubskie)">
Sosnowa Góra (Pojezierze Kaszubskie)

Sosnowa Góra – wzniesienie o wysokości 145 m n.p.m. na Pojezierzu Kaszubskim, położone w woj. pomorskim, w powiecie lęborskim, na obszarze gminy Cewice.
Nazwę "Sosnowa Góra" wprowadzono urzędowo w 1949 roku, zastępując poprzednią niemiecką nazwę "Ficht Berg".
Na północ od wzniesienia w odległości ok. 1,5 km znajduje się wieś Maszewo Lęborskie.

</doc>
<doc id="2793149" url="https://pl.wikipedia.org/wiki?curid=2793149" title="Formuła Renault Eurocup 2.0">
Formuła Renault Eurocup 2.0



</doc>
<doc id="2793150" url="https://pl.wikipedia.org/wiki?curid=2793150" title="F3 Euroseries">
F3 Euroseries



</doc>
<doc id="2793152" url="https://pl.wikipedia.org/wiki?curid=2793152" title="Sanktuarium Królowej Rodzin w Lubaszu">
Sanktuarium Królowej Rodzin w Lubaszu

Sanktuarium Królowej Rodzin w Lubaszu – sanktuarium maryjne położone w Lubaszu, w powiecie czarnkowsko-trzcianeckim, w województwie wielkopolskim. Obiektem kultu jest szesnastowieczny obraz Matki Bożej z Dzieciątkiem, znajdujący się w zabytkowym kościele parafialnym parafii Narodzenia Najświętszej Maryi Panny w Lubaszu.
Historia.
Lubaski kościół zbudowano w latach 1750–1761 w stylu barokowym, w miejscu starego kościoła, który w 1750 roku zapadł się pod ziemię. Świątynia powstała dzięki staraniom wojewody kaliskiego Maksymiliana Bończy Miaskowskiego. Kościół został poświęcony w 1775 roku, zaś kościołem parafialnym stał się 22 maja 1779 r. W połowie XIX wieku powstała przykościelna plebania. Neogotycka dzwonnica stanęła w 1856 r. Kościół przeszedł gruntowny remont pod koniec XX wieku. Wtedy to, m.in. wyłożono obejście starobrukiem, przełożono dach i pomalowano zewnętrzną elewację.
Architektura.
Świątynię, powstałą na planie krzyża, otacza mur z bramą z 1900 roku. Jest to kościół jednonawowy, z wydzielonym prezbiterium, z przylegającymi do nawy kaplicami bocznymi. Obie strony fasady wieńczą wieże z ośmiobocznymi hełmami, zakończone pozłacanymi krzyżami. Do prezbiterium, którego sklepienie ukazuje Wniebowzięcie Najświętszej Maryi Panny w otoczeniu ewangelistów, rodziców Maryi oraz św. Józefa i św. Elżbiety, przylegają skarbczyk oraz zakrystia. W prezbiterium ustawione są dwurzędowe stalle z herbem Lubasza.
Rokokowe wyposażenie pochodzi z 1760 r. Wnętrze kościoła zdobi polichromia z lat 30. XX w, autorstwa Wacława Taranczewskiego, przedstawiająca sceny z życia Maryi. Ambona i chrzcielnica, z misą chrzcielną schowaną za drzwiczkami, mieszczą się w przejściu z prezbiterium do nawy.
W ołtarzu głównym znajduje się obraz Matki Boskiej z Dzieciątkiem; nad nim widnieją wizerunki Ducha Świętego i Boga Ojca. W ołtarzu znajdują się również rzeźby świętych; ulokowane są też drogocenne wota, ufundowane w 1651 r. przez Teodora i Łukasza Gorajskich za ocalenie pod Beresteczkiem.
Kaplica boczna św. Krzyża, z ołtarzem Pana Jezusa Ukrzyżowanego i Najświętszego Serca Jezusa oraz Pietą i figurą św. Teresy od Dzieciątka, znajduje się po prawej stronie. Po lewej stronie jest położona kaplica boczna św. Wojciecha i św. Stanisława Szczepanowskiego, z ołtarzami św. Wojciecha i św. Wawrzyńca.
Nad głównym wejściem ulokowana jest empora z organami oraz rzeźby aniołów. Po obu stronach kościoła znajdują się loże. W podkościelnych kryptach pochowani są kolatorzy oraz lubascy proboszczowie.
Cudowny obraz Matki Bożej z Dzieciątkiem.
Kult Matki Boskiej lubaskiej związany jest z objawieniem maryjnym, które miało miejsce na Krasnej Górze. Wedle podania Matka Boska objawiła się pewnemu leśnikowi i rzekła, iż na wszystkich tych, którzy będą modlić się w tym miejscu, spłyną łaski.
Obraz, przedstawiający Maryję piastującą Dzieciątko Jezus, wzmiankowany już w 1553 roku; został przekazany parafii przez stajkowskiego cystersa, ojca Adama Ryskoniusza. Wizerunek Matki Boskiej z Dzieciątkiem (nieznanego autora), pochodzi z Rzymu. Namalowany został pod koniec XVI wieku farbami olejnymi na drewnianych deskach. Otoczony jest rzeźbioną, srebrną ramą; ma wymiary 93,5 × 130,5 cm. Pierwowzorem cudownego obrazu jest obraz "Salus Populi Romani" z Bazyliki Matki Boskiej Śnieżnej w Rzymie. Obraz znajdował się początkowo w drewnianym kościele, który w drugiej połowie XVII wieku spłonął, lecz sam obraz cudownie ocalał. W 1761 r. trafił do nowo wybudowanego kościoła. Sto lat później wizerunek Matki Boskiej ozdobiono srebrną sukienką i koronami udekorowanymi półszlachetnymi czeskimi kamieniami. 
W 1984 r. doszło do kradzieży wotów, sukienki oraz koron, a po dwudziestu latach – do kolejnej kradzieży; zrabowano wówczas pozostałe wota, siedmioramienne świeczniki i srebrny pacyfikał.
Uroczysta koronacja obrazu koronami papieskimi miała miejsce 3 września 2000 roku. Poświęcenia koron dokonał 13 czerwca 1999 r. Jan Paweł II w Warszawie, natomiast koronacji – arcybiskup metropolita poznański Juliusz Paetz.

</doc>
<doc id="2793155" url="https://pl.wikipedia.org/wiki?curid=2793155" title="CS Alliance 01 Luksemburg">
CS Alliance 01 Luksemburg

CS Alliance 01 Luksemburg – klub piłkarski, mający swoją siedzibę w mieście Luksemburg, obecnie jest częścią klubu Racing FC Union Luxembourg.
Historia.
Klub powstał w 2001 roku w wyniku fuzji dwóch klubów z południowo-wschodniej dzielnicy Bonnevoie oraz południowo-zachodniej dzielnicy Hollerich miasta Luksemburg: Aris Bonnevoie oraz CS Hollerich. Tak jak obydwa kluby występowali w Éierepromotioun, to nowo utworzony klub CS Alliance 01 rozpoczął sezon również w drugiej lidze. Po zakończeniu sezonu 2003/2004 zespół zajął 1. miejsce i zdobył awans do 1. ligi Luksemburga. W debiutowym sezonie 2004/2005 zajął 7. miejsce w tabeli ligowej, a potem w grupie barażowej A wyprzedził swoich rywali, zajmując końcowe 5. miejsce. Jednak 12 maja 2005 roku została podpisana umowa o fuzji trzech klubów z miasta Luksemburg: Spory Luksemburg, Unionu Luksemburg oraz CS Alliance 01 (po zakończeniu sezonu 2004/05 Alliance utrzymała się w pierwszej lidze, a Spora i Union zaliczyli spadek z ligi) w nowy klub Racing FC Union Luxembourg.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2012).
Stadion.
Klub rozgrywa swoje mecze domowe na stadionie Camille Polfer w Luksemburgu, który może pomieścić 2,740 widzów.

</doc>
<doc id="2793156" url="https://pl.wikipedia.org/wiki?curid=2793156" title="CS Alliance 01">
CS Alliance 01



</doc>
<doc id="2793157" url="https://pl.wikipedia.org/wiki?curid=2793157" title="Graniczne Góry">
Graniczne Góry

Graniczne Góry – zespół wzniesień z najwyższym o wysokości 173,1 m n.p.m. na Pojezierzu Kaszubskim, położone w woj. pomorskim, w powiecie lęborskim, na obszarze gminy Cewice.
Nazwę "Graniczne Góry" wprowadzono urzędowo w 1949 roku, zastępując poprzednią niemiecką nazwę "Streit Berge". Według polskiej przedwojennej mapy taktycznej wysokość najwyższego wzniesienia wynosi 173 m n.p.m. zaś według danych zawartych na "Geoportalu" 173,1 m n.p.m.
Na południowy zachód w odległości ok. 1,5 km znajduje się wieś Cewice.

</doc>
<doc id="2793158" url="https://pl.wikipedia.org/wiki?curid=2793158" title="Raymond Augustine Kearny">
Raymond Augustine Kearny

 
Raymond Augustine Kearney (ur. 25 września 1902 w Jersey City, zm. 1 października 1956) – amerykański duchowny katolicki, biskup pomocniczy Brooklynu w latach 1934-1956.
Życiorys.
Był jednym z siedmiorga dzieci Josepha Petera i Nory z domu Burke. Kiedy był jeszcze dzieckiem rodzina przeniosła się do Brooklynu. Tam ukończył szkołę parafialną przy parafii Narodzenia Pańskiego, gdzie służył jako ministrant. Do kapłaństwa przygotowywał się w College of the Holy Cross w Worcester, a także w Rzymie w Kolegium Ameryki Płn. W roku 1927 uzyskał doktorat z teologii na Uniwersytecie "Urbaniana". Święcenia kapłańskie otrzymał 12 marca 1927 w bazylice laterańskiej. Po powrocie do kraju pracował m.in. jako kanclerz diecezji brooklińskiej (lata 1930-1934). W roku 1929 został doktorem prawa kanonicznego na Katolickim Uniwersytecie Ameryki. Mimo młodego wieku od roku 1933 nosił tytuł prałata.
22 grudnia 1934 papież Pius XI mianował go biskupem pomocniczym Brooklynu ze stolicą tytularną "Lisinia". Sakry udzielił mu ówczesny miejscowy ordynariusz abp Thomas Edmund Molloy. W chwili nominacji był najmłodszym katolickim biskupem na świecie i pierwszym urodzonym w XX wieku. W roku 1950 został przewodniczącym komisji episkopatu USA, która nadzorowała pracę Legionu Przyzwoitości. Udzielił sakry biskupiej przyszłemu kardynałowi Johnowi J. Carberry'emu. Zmarł na zawał serca.

</doc>
<doc id="2793162" url="https://pl.wikipedia.org/wiki?curid=2793162" title="Medalistki mistrzostw Polski seniorów w pięcioboju">
Medalistki mistrzostw Polski seniorów w pięcioboju

Medalistki mistrzostw Polski seniorów w pięcioboju – zdobywczynie medali seniorskich mistrzostw Polski w konkurencji pięcioboju.
Pięciobój lekkoatletyczny kobiet został rozegrany na mistrzostwach kraju po raz pierwszy na mistrzostwach w 1926 r., które odbyły się w Łodzi. Składał się z następujących konkurencji: skok w dal, rzut oszczepem, bieg na 60 metrów, rzut dyskiem i bieg na 200 metrów. Zwyciężyła Halina Konopacka z AZS Warszawa przed swą koleżanką klubową Heleną Woynarowską i Wierą Czajkowską z Sokoła-Grażyny Warszawa. Całość konkurencji została jednak unieważniona ze względów regulaminowych.
Na mistrzostwach w 1927 w Łodzi pięciobój składał się ze skoku w dal, rzutu oszczepem, biegu na 100 metrów, rzutu dyskiem i biegu na 500 metrów. Pierwszą w historii mistrzynią Polski została zawodniczka Grażyny Warszawa Janina Grabicka, która uzyskała wynik 2840,17 punktów.
Później zmieniał się zestaw konkurencji wchodzących w skład pięcioboju lekkoatletycznego. W latach 1928-1933 były to: skok w dal, rzut oszczepem, bieg na 60 metrów, rzut dyskiem i bieg na 200 metrów; od 1934 do 1938 i od 1946 do 1950 były to: bieg na 100 metrów, skok w dal, pchnięcie kulą, skok wzwyż i rzut oszczepem. Od 1951 do 1968 w skład pięcioboju wchodziły: bieg na 80 metrów przez płotki, pchnięcie kulą, skok wzwyż, skok w dal i bieg na 200 metrów. Od 1969 do 1976 zamiast biegu na 80 metrów przez płotki był rozgrywany bieg na 100 metrów przez płotki. W latach 1977-1979 pięciobój składał się z biegu na 100 metrów przez płotki, pchnięcia kulą, skoku wzwyż, skoku w dal i biegu na 800 metrów.
W 1979 w Poznaniu po raz ostatni rozegrano mistrzostwa Polski na otwartym stadionie w pięcioboju lekkoatletycznym. W tym samym roku z Zabrzu po raz pierwszy odbyły się mistrzostwa w siedmioboju lekkoatletycznym, który od tej pory jest w programie mistrzostw Polski.
Najwięcej medali mistrzostw Polski (po sześć) zdobyły Genowefa Minicka i Barbara Sosgórnik, a najwięcej złotych medali (cztery) Stanisława Walasiewicz.
Mistrzostwa w pięcioboju rozgrywano w innych miejscach i terminach niż zasadnicze mistrzostwa Polski w latach 1926-1938, 1946-1953, 1963, 1964, 1973, 1975, 1976 i 1978, a w latach 1939, 1945, 1947 i 1959 nie rozegrano ich w ogóle.
Klasyfikacja medalowa.
W historii mistrzostw Polski seniorów na podium tej imprezy stanęło w sumie 70 wieloboistek. Najwięcej medali – 6 – wywalczyły Genowefa Minicka i Barbara Sosgórnik, a najwięcej złotych (4) – Stanisława Walasiewicz.
Zmiany nazwisk.
Niektóre zawodniczki w trakcie kariery lekkoatletycznej zmieniały nazwiska. Poniżej podane są najpierw nazwiska panieńskie, a następnie po mężu:

</doc>
<doc id="2793164" url="https://pl.wikipedia.org/wiki?curid=2793164" title="Aneeti Tiaon">
Aneeti Tiaon

Aneeti Tiaon – kiribatyjski koszykarz, reprezentant kraju na arenie międzynarodowej.
W 2003 roku, jego zespół wziął udział w Igrzyskach Pacyfiku rozgrywanych na Fidżi. Podczas tego turnieju wystąpił w trzech meczach, jednak nie zdobył on żadnego punktu, a jego ekipa nie odegrała większej roli w zawodach (zespół ten zajął ostatnie 8. miejsce). Na parkiecie spędził nieco ponad 30 minut.
Obecnie, Tiaon jest jednym z działaczów kiribatyjskiego klubu o nazwie "Teaoraereke Basketball Club".

</doc>
<doc id="2793165" url="https://pl.wikipedia.org/wiki?curid=2793165" title="Klasztor augustianów we Vrchlabí">
Klasztor augustianów we Vrchlabí

Klasztor augustianów we Vrchlabí (cz. "Augustiniánský klášter Vrchlabí") – barokowy kompleks klasztorny we Vrchlabí w Czechach należący do 1950 roku do zakonu augustianów, od 1941 Muzeum Karkonoskie ("Krkonošské muzeum") należące do Karkonoskiego Parku Narodowego.
Historia.
Inicjatorem założenia klasztoru był w 1705 roku hrabia Maxmilian Morzin. Po jego śmierci budowę kontynuował jego brat Václav. Pierwsi zakonnicy przybyli do Vrchlabí w 1714 roku - byli to czterej księża i jeden brat. Budynki klasztorne, składające się z trzech skrzydeł, powstały do roku 1712 w stylu barokowym z elementami klasycystycznymi, architektem był Austriak Mathias Auer. 
Czwarte skrzydło zabudowań to jednonawowy kościół klasztorny, wybudowany w 1725 roku, ale wyświęcony dopiero we wrześniu 1733 roku przez biskupa Hradca Králové Moritza Adolfa Karla von Sachsen-Zeitz-Neustadt (choć według niektórych źródeł wyświęcenia nastąpiło w roku ukończenia budowy). W środku znalazło się siedem ołtarzy, z lat 1725-1735. Na głównym ołtarzu, wysokim na 19 metrów, znajduje się obraz św. Augustyna, głównego patrona zakonu augustianów, któremu kościół jest poświęcony. Autorem obrazu był Franz Dalliger z Pragi. Po prawej stronie umieszczono ołtarz św. Krzyża, prawdopodobnie autorstwa Jana Františka Pacáka, pomocnika i ucznia Bernarda Brauna. Malowidła na stropie są dziełem braci Tauchmann. Organy z 1895 roku zostały skonstruowane przez firmę Rieger z Krnova. Wewnątrz kościoła pochowano założyciela zakonu i jego rodzinę, hrabiów Morzin. Nad kościołem, wyższym niż skrzydła zakonne, umieszczono portal z herbem patronów oraz rzeźbę św. Augustyna.
Później do zespołu klasztornego dobudowano drewniany korytarz, łącząca klasztor z miastem. W 1760 roku do kompleksu dołączono również aptekę. W 1895 roku klasztor i kościół spłonęły pożaru, ale zostały odbudowane w 1904 roku.
Augustianie przetrwali kasacje licznych zakonów w państwie Habsburgów przeprowadzone przez cesarza Józefa II i przebywali w klasztorze aż do 1950, kiedy to ich działalność zakończyły władze komunistyczne, które umieściły tam następnie placówkę Muzeum Karkonoskiego. Muzeum, powstałe w 1883 roku jako "Riesengebirgsmuseum", zajmowało część pomieszczeń zakonnych już od 1941 roku. Augustianie odzyskali budynki klasztorne na początku XXI wieku, ale odsprzedali je Karkonoskiemu Parkowi Narodowemu.

</doc>
<doc id="2793167" url="https://pl.wikipedia.org/wiki?curid=2793167" title="Klasztor augustianów w Vrchlabí">
Klasztor augustianów w Vrchlabí



</doc>
<doc id="2793169" url="https://pl.wikipedia.org/wiki?curid=2793169" title="Copora">
Copora



</doc>
<doc id="2793174" url="https://pl.wikipedia.org/wiki?curid=2793174" title="Rynek w Tarnowie">
Rynek w Tarnowie

Rynek w Tarnowie – rynek miejski znajdujący się w centrum Starego Miasta w Tarnowie. Wytyczony został w czasie lokacji miasta w 1330 roku, zgodnie z zasadami średniowiecznej urbanistyki. Obecną zabudowę Rynku stanowią kamienice mieszczańskie, powstałe w okresie od XVI do XIX wieku. Centralną część placu zajmuje renesansowy ratusz.
Lokalizacja.
Tarnowski Rynek, o powierzchni 66 arów, zlokalizowany jest w centrum Starego Miasta na lekko opadającym, w stronę południową, wzgórzu. Północno-zachodni narożnik Rynku sąsiaduje z placem Katedralnym; z zachodu, od strony placu Kazimierza Wielkiego, do Rynku prowadzą także pasaż Tertila oraz ul. Krótka. Do południowo-zachodniego narożnika, od strony południowej, prowadzą Wielkie Schody. Od strony południowo-wschodniej od Rynku odchodzą ulice: Wekslarska i Zakątna, a od strony północno-wschodniej ulice: Żydowska i Piekarska.
Historia.
Rynek wytyczono podczas lokacji miasta w 1330 roku, na planie prostokąta o bokach ok. 89,4 m i 74,5 m. Został ulokowany na lekko opadającym terenie, co ułatwiało odprowadzanie wody deszczowej. Wokół rynku wytyczono działki siedliskowe, przy dłuższych bokach po dziewięć, przy krótszych bokach po pięć. Rynek był głównym miejscem, w którym toczyło się życie publiczne, jak i codzienne miasta. Rynek jako plac targowy zastawiony był kramami i jatkami, wokół placu powstała drewniana zabudowa. Na rynku odbywały się cotygodniowe targi, a od 1670 roku także trwające tydzień lub dłużej jarmarki, które organizowano kilka razy w roku. Początkowo nawierzchnia placu była nieutwardzona, w narożnikach południowo-zachodnim i północno-wschodnim znajdowały się studnie, od XV wieku zasilane były wodą z miejskiego wodociągu. 
W XV wieku na rynku zaczęto wznosić, w części lub całości murowane, parterowe domy. Pożary miasta w XV wieku zniszczyły zabudowę handlową placu i znaczną część zabudowy pierzei. Podczas odbudowy domów przesunięto linię zabudowy w głąb placu. Odbudowany rynek zyskał całkowicie nowe oblicze, na środku wzniesiono murowany ratusz, a nowe domy w XVI wieku przekształciły się w okazałe renesansowe piętrowe kamienice z podcieniami. Za czasów hetmana Jana Amora Tarnowskiego przebudowano ratusz, później do ratusza dobudowano budynek wagi miejskiej. 
W 1663 roku pożar pogrążonego w kryzysie miasta zniszczył ratusz i zabudowę przyrynkową. Ratusz szybko odbudowano, ale odbudowa kamienic następowała powoli, a budynki przeważnie były skromniejsze od wcześniejszych. W XVIII wieku miasto popadło w głęboki kryzys, dodatkowo zabudowę niszczyły groźne pożary. W 1735 roku spłonęło całe miasto. Według przeprowadzonej w 1738 roku lustracji cztery przyrynkowe działki były niezabudowane, a siedem domów było opuszczonych przez właścicieli. Niedługo potem wybuchły kolejne dwa pożary, które zniszczyły znaczną część zabudowy rynku. 
Dopiero w II połowie XVIII wieku następuje powolna odbudowa przyrynkowych kamienic, kryzys gospodarczy spowodował jednak zmianę charakteru zabudowy. Dawne renesansowe kamienice podcieniowe w większości odbudowano jako skromniejsze domy czynszowe, w stylu późnobarokowym i klasycystycznym. W pierzei południowej całkowicie wyburzono podcienie, w krótszych pierzejach podcienie zamurowano. Podcienia zachowały się tylko w trzech kamienicach pierzei północnej. W wyniku scaleń i podziałów ulegały zmianie granice działek. Najbardziej reprezentacyjnym przyrynkowym budynkiem stała się rezydencja Sanguszków, dwupiętrowy klasycystyczny pałac miejski. Pożary w 1792, 1813 i 1814 roku znów zrujnowały zabudowę pierzei i ratusz. Podczas odbudowy część kamienic uzyskała nowy układ wnętrz i nowe elewacje, część podwyższono o drugie piętro. Przyspieszył proces przejmowania przyrynkowych domów przez Żydów, przed wybuchem I wojny światowej większość kamienic była już ich własnością. 
W ciągu XIX wieku i na początku XX wieku stan zabudowy ulegał poprawie, remontowane i przebudowywane kamienice uzyskiwały nowe elewacje w duchu modnego historyzmu. W latach 1889–92 ponownie przeprowadzono gruntowny remont (połączony z przebudową) ratusza. W latach 1909–10, po wybudowaniu nowego wodociągu, studnie na rynku zostały zamknięte. Prawdopodobnie od XVIII wieku  część nawierzchni rynku była brukowana. W latach 1887–88 cała nawierzchnia zyskała nowy bruk z kamieni rzecznych, a wzdłuż wszystkich pierzei ułożono chodnik. W okresie międzywojennym w zabudowie rynku nie zaszły poważniejsze zmiany. W latach 20. XX wieku rynek został skanalizowany. W 1931 roku, po przeniesieniu biur magistratu, budynek ratusza przekazano muzeum. W 1934 roku układ urbanistyczny śródmieścia Tarnowa wraz z Rynkiem został wpisany do rejestru zabytków.
W czasie okupacji niemieckiej z przyrynkowych kamienic wysiedlono wszystkich Żydów. W dniach 11–19 czerwca 1942 roku na rynku i okolicznych ulicach hitlerowcy zamordowali ok. 3000 Żydów z tarnowskiego getta. W 1942 roku wymieniono nawierzchnię placu, bruk z otoczaków zastąpiono trylinką. Po II wojnie światowej rynek zaczął tracić charakter placu handlowego. W latach 60. XX wieku zamierzano przeprowadzić szeroki program konserwatorski całej zabudowy rynku. Choć programu nie zrealizowano do końca, to jednak część kamienic i ratusz odzyskały dawny charakter, zrekonstruowano również dwie studnie. W latach 1996–1998 nawierzchnię rynku wyremontowano, wyłączoną z ruchu samochodowego część placu wyłożono granitowymi płytami, a sąsiedztwo ratusza brukiem z otoczaków. 
Na przestrzeni wieków dzieje rynku były ściśle związane z historią miasta. W okresie świetności miasta rynek rozkwitał, w czasach upadku lub zastoju w rozwoju popadał w ruinę.
Współczesność.
Rynek pozostał reprezentacyjną przestrzenią miasta. Zabudowa jest częścią układu urbanistycznego śródmieścia wpisanego do rejestru zabytków. W centralnej części placu wznosi się zabytkowy ratusz. Kamienice wokół placu wybudowano w okresie od XVI do XIX wieku. Najcenniejsze kamienice z podcieniami, zbudowane w stylu renesansowym, zachowały się w północnej pierzei. W ratuszu i przyrynkowych kamienicach swoją siedzibę ma m.in. muzeum, centrum informacji turystycznej, centrum kultury, działa hotel, lokale gastronomiczne i handlowe. Na Rynku organizowane są imprezy kulturalne. Codziennie, o godzinie dwunastej, z wieży ratuszowej rozlega się dźwięk tarnowskiego hejnału, skomponowanego przez Stanisława Rzepeckiego.
W maju 2019 rozpoczął się remont nawierzchni.
Zabudowa.
Ratusz.
Pierwszy gotycki ratusz wzniesiono, w centrum tarnowskiego Rynku, w drugiej połowie XIV wieku. Obecny ratusz, który jest przykładem architektury manierystycznej wyrastającej z renesansu, powstawał w wyniku stopniowej przebudowy od XV do XVI wieku. Jest to prostokątna piętrowa budowla z wieżą z nadwieszonym na kroksztynach gankiem. Wieżę nakryto ostrym dachem, nad nim umieszczono blaszany herb rodu Sanguszków – Pogoń Litewska. Fasadę budynku wieńczy attyka, jej grzebień zdobią kamienne maszkarony i sterczyny. W ratuszu znajduje się oddział Muzeum Okręgowego w Tarnowie.
Kamienice.
Pierzeja zachodnia.
Zwarta zabudowa pomiędzy placem Katedralnym na północy, a ulicą Krótką na południu. Pierzeję tworzy ciąg frontowych elewacji czterech kamienic z XV-XVI wieku, później przebudowanych. Numeracja domów od 2 do 5 w kierunku południowym.
Pierzeja południowa.
Zwarta zabudowa pomiędzy Wielkimi Schodami z zachodu, a ulicą Zakątną na wschodzie. Pierzeję tworzy ciąg elewacji frontowych siedmiu kamienic. Numeracja domów od 6 do 12 w kierunku wschodnim.
Pierzeja wschodnia.
Zwarta zabudowa pomiędzy ulicą Wekslarską na południu a ulicą Żydowską na północy. Pierzeję tworzy ciąg frontowych elewacji pięciu kamienic z XVI wieku, przebudowanych w późniejszych wiekach. Wszystkie kamienice pierzei wschodniej wpisano do rejestru zabytków. Numeracja domów od 13 do 17 w kierunku północnym.
Pierzeja północna.
Zwarta zabudowa pomiędzy placem Katedralnym na zachodzie, a ulicą Piekarską na wschodzie. Pierzeję tworzy ciąg frontowych elewacji siedmiu przyrynkowych kamienic. Są wśród nich renesansowe kamienice z podcieniami wysuniętymi poza linię zabudowy. Numeracja domów od 18 do 24 w kierunku zachodnim.

</doc>
<doc id="2793177" url="https://pl.wikipedia.org/wiki?curid=2793177" title="Szczuroskok meksykański">
Szczuroskok meksykański

Szczuroskok meksykański ("Heteromys irroratus") – gatunek ssaka podrodziny karłomyszy (Heteromyinae) w obrębie rodziny karłomyszowatych (Heteromyidae). 
Zasięg występowania.
Szczuroskok meksykański występuje w południowej Ameryce Północnej zamieszkując w zależności od podgatunku:
Taksonomia.
Gatunek po raz pierwszy naukowo opisał w 1868 roku brytyjski zoolog John Edward Gray nadając mu nazwę "Heteromys irroratus". Holotyp pochodził z Oaxaci, w Meksyku. 
Takson tan (dawniej umieszczany w rodzaju "Liomys") tworzy odrębny klad w obrębie rodzaju z "H. spectabilis" i H. "pictus". Sekwencje mtDNA wykazują, że w obrębie "H. irroratus" istnieją trzy klady i mogą istnieć dwa dodatkowe, ukryte gatunki. Podgatunek "guerrerensis" był początkowo uważany za odrębny takson na podstawie różnic morfologicznych, jak również ekologicznych (unikalne siedlisko lasu mglistego). Próbki taksonu "acatus", który jest synonimem podgatunku "alleni", tworzą klad bazalny w stosunku do wszystkich innych próbek "H. irroratus". Oba te klady są uważane za potencjalne gatunki. Autorzy "Illustrated Checklist of the Mammals of the World" rozpoznają siedem podgatunków.
Morfologia.
Długość ciała (bez ogona) samic 119 cm, samców 125 mm, długość ogona samic 100–163 cm, samców 96–169 cm, długość ucha 12–15 mm, długość tylnej stopy samic 22–35,5 mm, samców 23–37 mm; masa ciała 34–50 g. 
Ekologia.
Tryb życia.
Sierść tego gryzonia składa się ze sztywnych, rowkowatych włosów, które otaczają ciało jak tarcza ochronna i zniechęcają wrogów do ataku. Szczuroskok meksykański żywi się głównie sukulentami, zbiera również korzenie i nasiona, które transportuje do nory w torbach policzkowych.
Rozmnażanie.
Rozród nie przypada na określoną porę roku, a w miocie są zwykle nie więcej niż 4 młode.

</doc>
<doc id="2793178" url="https://pl.wikipedia.org/wiki?curid=2793178" title="Fred Ioakim">
Fred Ioakim

Fred Ioakim – kiribatyjski koszykarz, reprezentant kraju na arenie międzynarodowej.
W 2003 roku, jego zespół wziął udział w Igrzyskach Pacyfiku rozgrywanych na Fidżi. Podczas tego turnieju wystąpił w czterech meczach, w których zdobył trzy punkty, jednak jego ekipa nie odegrała większej roli w zawodach (zespół ten zajął ostatnie 8. miejsce). Ioakim łącznie grał przez 34 minuty.

</doc>
<doc id="2793186" url="https://pl.wikipedia.org/wiki?curid=2793186" title="Locustella">
Locustella

Locustella – rodzaj ptaka z rodziny świerszczaków (Locustellidae).
Zasięg występowania.
Rodzaj obejmuje gatunki występujące w Eurazji, Afryce i na należących do Indonezji wyspach Australazji.
Morfologia.
Długość ciała 12–18 cm; masa ciała 9–32 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2793666" url="https://pl.wikipedia.org/wiki?curid=2793666" title="Budynek Towarzystwa Gimnastycznego „Sokół” w Mielcu">
Budynek Towarzystwa Gimnastycznego „Sokół” w Mielcu

Budynek Towarzystwa Gimnastycznego „Sokół” w Mielcu – murowany, dwukondygnacyjny budynek znajduje się Mielcu przy ul. Sękowskiego 1. Do rejestru zabytków został wpisany 23.09.2011 pod numerem A-662. Obecnie jest własnością Polskiego Towarzystwa Gimnastycznego „Sokół 1893”.
Budynek został zbudowany dzięki składkom Towarzystwa Gimnastycznego „Sokół” i mielczan. Przed II wojną światową mieściło się w nim kino „Sokół” i dom kultury, obok utworzono ogródek jordanowski. Podczas okupacji niemieckiej oprócz kina, któremu Niemcy zmienili nazwę na „Skala” istniała tu stołówka i restauracja. Jesienią 1945 r. działające od marca kino „Sokół” zostało upaństwowione i zmieniono mu nazwę na „Odra”. Na początku lat pięćdziesiątych kino otrzymało nazwę „Bajka”. W budynku mieściła się także biblioteka i dom kultury. Po likwidacji kina w 1998 r. swoją siedzibę miała tu do 2012 r. Wyższa Szkoła Gospodarki i Zarządzania w Mielcu. W latach 2013 - 2017 w budynku siedzibę miało Niepubliczne Gimnazjum w Mielcu.

</doc>
<doc id="2793668" url="https://pl.wikipedia.org/wiki?curid=2793668" title="Sąd Parysa (obraz Petera Paula Rubensa)">
Sąd Parysa (obraz Petera Paula Rubensa)

Sąd Parysa () – obraz autorstwa flamandzkiego malarza Rubensa.
Geneza.
Na przestrzeni całej kariery artystycznej, Rubens wielokrotnie podejmował jeden z najbardziej znanych wątków mitologii greckiej, będący przyczyną wojny trojańskiej. Mit był opowiadany przez Homera, znalazł się w "Metamorfozach" Owidiusza oraz w jego innym dziele pt. "Heroidy". O legendzie wspominały zapiski pochodzące z II w. p.n.e. oraz rzymski pisarz Hyginus w swoich "Fabulae".
Według legendy, na ślub Peleusa i Tetydy, Zeus nie zaprosił bogini niezgody Eris. Ta, urażona, przybyła na wesele i zatrzymując się w bramie cisnęła do wnętrza jabłko mówiąc, iż należy się ono najpiękniejszej kobiecie. Każda z bogiń: Hera, Atena i Afrodyta przypisywały sobie tytuł najpiękniejszej. Ich spór nasilał się, aż Zeus nakazał im by udały się na górę Ida we Frygii, do Parysa, by ten dokonał wyboru. Przed Parysem boginie poczęły prezentować swe walory i składać obietnice:
Pierwsze wersje.
Dla Rubensa, jak i wielu jemu współczesnych artystów, przedstawienie bogiń przed Parysem było w rzeczywistości okazją do ukazania aktu kobiecego. W dziełach Rubensa wyraźnie można zauważyć studium nagiej kobiety widocznej z każdej strony i w różnych pozycjach. Najwcześniejsze dzieło o tej tematyce znajduje się dziś w National Gallery w Londynie i datowane jest na lata 1596–1599. Postacie i kompozycja dzieła zdradzają jeszcze wpływy twórczości Caravaggia; zwłaszcza poza jaką przybrał Parys jest zbliżona do tej z dzieła włoskiego artysty pt. "Powołanie świętego Mateusza". Wenus, widoczna w środku, odbiera nagrodę, a jej postać ma jeszcze płaskie kształty, tak mało charakterystyczne dla późniejszej twórczości artysty. Nad jej głową jeden z Kupidynów trzyma wieniec laurowy na znak zwycięstwa. Inny putto trzyma dwa gołębie, co prawdopodobnie odnosi się do przyrzeczenia ręki Heleny trojańskiej. Obok tyłem siedzącego Parysa, stoi Merkury, a dalej, w tle scenie przygląda się dwóch satyrów. Po lewej stronie na ziemi siedzi bóg wód i jego nimfa. Po 1605 roku powstała kolejna wersja "Sądu Parysa". Na jej podstawie stworzył rok później miedzioryt, który można dziś obejrzeć w Akademii Sztuk Pięknych w Wiedniu.
Wersja z 1635.
Do najbardziej popularnych wersji należą te z ostatnich lat twórczości Rubensa. Jego dojrzałość artystyczna widoczna jest w sposobie przedstawienia postaci, ich dynamiki gestów i kontrastu tła. Ma przestrzeni lat 1632–1635 powstała wersja, dziś będące w zbiorach National Gallery w Londynie. Obraz powstał na zamówienie francuskiego kardynała Richelieu. Zamawiający fascynował się aktami kobiecymi. Na pierwszym planie po lewej stronie widać trzy nagie kobiety. Do prezentacji wdzięków, według legendy namówił Merkury. Ich tożsamość można rozpoznać po ich atrybutach leżących wokoło. Po lewej stronie, przodem do widza, stoi Atena. Koło niej, oparte o drzewo jest tarcza z głową Meduzy, a pod nogami znajduje się zdjęta zbroja. Kobieta z prawej strony to Hera, na co wskazuje paw pod jej nogami. Ptak dziobie stopy Parysa, niezadowolony z werdyktu. Pośrodku stoi Afrodyta. Właśnie dowiedziała się o wyborze i nieśmiało stawia krok w stronę Parysa. Do jej sylwetki pozowała druga żona Rubensa Helena Foument, uznawana w ówczesnym czasie za najpiękniejszą kobietę w całej Antwerpii.Po prawej stronie Rubens umieścił Parysa i Merkurego. Posłańca bogów można poznać po skrzydlatej czapce i kaduceuszu. Parys siedzi pod drzewem, w prawej ręce trzyma jabłko, które zaraz wręczy Afrodycie, a w lewej kij pasterski. Wbrew pochodzeniu bohatera (był księciem) Rubens przedstawił Parysa jako pasterza. Prawdopodobnie ma to związek z jego matką Hekabe, która miała proroczy sen, w którym urodziła pochodnię od której spłonęła Troja. Aisakos, interpretator snów, wyjaśnił, iż Hekabe urodzi syna przez którego nastąpi upadek Troi. By zapobiec wyroczni, rodzice za pośrednictwem Agelaosa, porzucili syna na górze Ida. Niemowlę nie umarło, zostało wykarmione przez niedźwiedzicę, a następnie wychowywane przez Agealosa na pasterza. Gdy chłopiec spełniał swoje obowiązki, pojawiły się boginie. Nad kobietami widoczna jest sylwetka bogini niezgody Eris. Była zapowiedzią przyszłych tragicznych wydarzeń. Obraz w 1844 roku zakupiła londyńskie National Gallery.
Być może preludium do powstania tej wersji obrazu było inne płótno, dziś znajdujące się w muzeum w Dreźnie. Na pierwszy rzut oka jest to identyczna scena jak na obrazie londyńskim. Jeden szczegół umieszcza obraz w odpowiedniej chronologii. Parys nie obdarowuje jabłkiem Afrodyty, nie dokonał jeszcze wyboru. Stojący obok niego posłaniec Merkury wykonuje wymowny gest w kierunku bogiń. Według legendy to on miał zasugerować by rozebrały się i pokazały swoje wdzięki. Na tym obrazie Rubens uchwytuje właśnie ten moment.
Wersja z 1639.
Ostatnią znaną wersją "Sądu Parysa" jest dzieło namalowane w latach 1638–1639. Płótno powstało na zlecenie króla hiszpańskiego Filipa IV. Po jego śmierci obraz został przeniesiony do kolekcji królewskiej. W 1788 roku Karol III uznając dzieła za „nieskromne” nakazał je spalić. Na szczęście, zanim miało to nastąpić, król zmarł, a polecenia nie wykonano. Artysta przedstawił tu podobny układ postaci, ale w lustrzanym odbiciu. Trzy boginie stoją po prawej stronie, a Parys i Hermes po lewej. Rubens wybrał moment tuż przed rozstrzygnięciem sporu. Jabłko, nagroda dla najpiękniejszej, jest prezentowane przez Hermesa, a Parys wsparty na łokciu jeszcze się zastanawia. Trzy boginie nasuwają skojarzenie do dzieła "Trzech gracji" z 1638 roku. W 1639 roku Ferdynand Habsburg pisał do Filipa IV: Obraz "Sąd Parysa" można obejrzeć w Muzeum Prado w sali 61 (syg.1669).
W trzech ostatnich dziełach "Sąd Parysa" rozgrywa się na tle rozległego krajobrazu. Sielankowa scena pasących się baranów i ciepłe barwy wprowadzają kontrastujący spokój do narracji dzieła.

</doc>
<doc id="2793672" url="https://pl.wikipedia.org/wiki?curid=2793672" title="Bieda (ujednoznacznienie)">
Bieda (ujednoznacznienie)



</doc>
<doc id="2793676" url="https://pl.wikipedia.org/wiki?curid=2793676" title="Tarandichthys">
Tarandichthys



</doc>
<doc id="2793677" url="https://pl.wikipedia.org/wiki?curid=2793677" title="Agnieszka Krukowska">
Agnieszka Krukowska

Agnieszka Krukowska-Haouem (ur. 25 stycznia 1972) – polska lekkoatletka, która specjalizowała się w rzucie oszczepem. 
Kariera.
Medalistka mistrzostw Polski seniorów ma w dorobku jeden brązowy medal (Piła 1996). W finale mistrzostw Polski startowała w sumie sześciokrotnie.
Jej byłym mężem jest inny lekkoatleta Michał Krukowski – ich syn Marcin także uprawia rzut oszczepem. 
Rekord życiowy: 53,20 (22 czerwca 1996, Piła).

</doc>
<doc id="2793678" url="https://pl.wikipedia.org/wiki?curid=2793678" title="Penicelinus">
Penicelinus



</doc>
<doc id="2793680" url="https://pl.wikipedia.org/wiki?curid=2793680" title="Medicelinus">
Medicelinus



</doc>
<doc id="2793683" url="https://pl.wikipedia.org/wiki?curid=2793683" title="Ochotskia">
Ochotskia



</doc>
<doc id="2793684" url="https://pl.wikipedia.org/wiki?curid=2793684" title="Icelichthys">
Icelichthys



</doc>
<doc id="2793685" url="https://pl.wikipedia.org/wiki?curid=2793685" title="Agonocottus">
Agonocottus



</doc>
<doc id="2793686" url="https://pl.wikipedia.org/wiki?curid=2793686" title="Katarzyna Szczodrowska">
Katarzyna Szczodrowska

Katarzyna Szczodrowska (ur. 1975) – malarka, rysownik, fotografik, nauczyciel rysunku i malarstwa w Zespole Szkół Plastycznych w Gdyni-Orłowie.
Życiorys.
Uczyła się w latach 1990-1995 w Państwowym Liceum Sztuk Plastycznych w Gdyni-Orłowie oraz w latach 1996-2001 na Wydziale Malarstwa i Grafiki Akademii Sztuk Pięknych w Gdańsku. Dyplom z wyróżnieniem w pracowni prof. Hugona Laseckiego (2001). Członek Stowarzyszenia Międzynarodowe Triennale Grafiki, Stowarzyszenia Integracji Humanistycznej PO-MOST oraz Związku Polskich Artystów Plastyków. Od 2010 r. wiceprezeska OG ZPAP. Artystka zajmuje się malarstwem, rysunkiem, fotografią, malarstwem ściennym i witrażem. 

</doc>
<doc id="2793688" url="https://pl.wikipedia.org/wiki?curid=2793688" title="Dolnogóra">
Dolnogóra

Dolnogóra – wzniesienie o wysokości 174,4 m n.p.m. na Pojezierzu Kaszubskim, położone w woj. pomorskim, w powiecie lęborskim, na obszarze gminy Cewice.
Nazwę "Dolnogóra" wprowadzono urzędowo w 1949 roku, zastępując poprzednią niemiecką nazwę "Dollen Berg". Według polskiej przedwojennej mapy taktycznej wysokość wzniesienia wynosi 175,2 m n.p.m. zaś według danych zawartych na "Geoportalu" 174,4 m n.p.m.
Na wschód od wzniesienia w odległości ok. 0,5 km znajduje się centrum wsi Cewice.

</doc>
<doc id="2793689" url="https://pl.wikipedia.org/wiki?curid=2793689" title="Stolniczka">
Stolniczka

Stolniczka – wzniesienie o wysokości 142,88 m n.p.m. na Pojezierzu Kaszubskim, położone w woj. pomorskim, w powiecie lęborskim, na obszarze gminy Cewice.
Nazwę "Stolniczka" wprowadzono urzędowo w 1949 roku, zastępując poprzednią niemiecką nazwę "Stolzen Berg".

</doc>
<doc id="2793690" url="https://pl.wikipedia.org/wiki?curid=2793690" title="Tonya Nero">
Tonya Nero

Tonya Nero (ur. 27 listopada 1988) – trynidadzko-tobagijska lekkoatletka specjalizująca się w biegach długich.
W 2012 zdobyła dwa srebrne medale (w rywalizacji indywidualnej oraz drużynowej) podczas mistrzostw strefy NACAC w biegach przełajowych oraz zajęła 27. miejsce na mistrzostwach świata w półmaratonie.
Rekordy życiowe: bieg na 5000 metrów – 16:19,17 (16 kwietnia 2011, Wichita); bieg na 10 000 metrów – 33:11,71 (25 marca 2011, Stanford); półmaraton – 1:15:13 (6 października 2012, Kawarna). Wszystkie rezultaty biegaczki są aktualnymi rekordami Trynidadu i Tobago.

</doc>
<doc id="2793692" url="https://pl.wikipedia.org/wiki?curid=2793692" title="Drzewo Steinera">
Drzewo Steinera

Drzewo Steinera dla ustalonego zbioru punktów to najmniejsza figura łącząca te punkty. Nazwa pochodzi od Jakoba Steinera. Znalezienie drzewa Steinera dla ustalonego zbioru punktów jest problemem NP-trudnym.

</doc>
<doc id="2793693" url="https://pl.wikipedia.org/wiki?curid=2793693" title="Ichirō Suzuki">
Ichirō Suzuki

 – japoński baseballista, który występował na pozycji zapolowego.
Przebieg kariery.
Zawodową karierę rozpoczął w klubie Orix BlueWave, występującym w Nippon Professional Baseball. W Japonii grał przez dziewięć sezonów. Będąc zawodnikiem BlueWave siedem razy wystąpił w Meczu Gwiazd NPB, trzykrotnie wybrano go MVP Pacific League oraz siedmiokrotnie otrzymał nagrodę Złotej Rękawicy. W listopadzie 2000 roku podpisał kontrakt z Seattle Mariners.
W Major League Baseball zadebiutował 2 kwietnia 2001 w meczu przeciwko Oakland Athletics, w którym zaliczył dwa uderzenia. W sezonie 2001 zwyciężył w American League w klasyfikacji średniej uderzeń (0,350), poza tym miał najwięcej uderzeń (250) oraz skradzionych baz (56) i został wybrany MVP American League oraz otrzymał nagrodę MLB Rookie of the Year Award dla najlepszego debiutanta; przed nim najlepszym debiutantem i najbardziej wartościowym zawodnikiem w jednym sezonie był Fred Lynn z Boston Red Sox w 1975. W tym samym roku wystąpił po raz pierwszy w swojej karierze w Meczu Gwiazd MLB. W 2004 ponownie był najlepszy w średniej uderzeń w American League (0,372) i ustanowił rekord MLB w liczbie uderzeń (262) w jednym sezonie.
W 2006 roku wystąpił w drużynie narodowej Japonii w turnieju World Baseball Classic, na którym zdobył złoty medal.
10 lipca 2007 został pierwszym w historii Meczu Gwiazd zawodnikiem, który zdobył inside-the-park home run. W tym samym roku podpisał nowy pięcioletni kontrakt z Mariners. Dwa lata później wystąpił ponownie w turnieju World Baseball Classic, na którym baseballowa reprezentacja Japonii również zajęła 1. miejsce. Będąc zawodnikiem Seattle Mariners w latach 2004 oraz 2006–2010 zwyciężał w klasyfikacji pod względem zdobytych uderzeń w American League. 2 kwietnia 2011 zdobył 2248. uderzenie bijąc tym samym klubowy rekord.
W lipcu 2012 w ramach wymiany przeszedł do New York Yankees. W październiku 2012 stał się wolnym agentem. W grudniu 2012 podpisał nowy, dwuletni kontrakt z Yankees wart 13 milionów dolarów. 21 sierpnia 2013 w meczu przeciwko Toronto Blue Jays na Yankee Stadium, jako trzeci zawodnik w historii baseballowych lig zawodowych, zaliczył 4000. uderzenie w karierze.
W styczniu 2015 jako wolny agent podpisał roczny kontrakt z Miami Marlins. 15 czerwca 2016 w wyjazdowym meczu z San Diego Padres zaliczając 4257. odbicie w swojej zawodowej karierze i wyprzedzając w tej klasyfikacji Pete'a Rose'a, został najlepszym uderzającym w historii baseballowych lig zawodowych. 7 sierpnia 2016 w meczu z Colorado Rockies rozegranym na Coors Field, został 30. zawodnikiem w historii MLB, który osiągnął pułap 3000 uderzeń.
25 czerwca 2017 w meczu przeciwko Chicago Cubs został najstarszym zawodnikiem od 1900 roku, który zagrał w wyjściowym składzie na pozycji środkowozapolowego. Dokonał tego mając 43 lata i 246 dni.
7 marca 2018 podpisał roczny kontrakt ze Seattle Mariners. 3 maja 2018 postanowił zakończyć zawodniczą karierę.

</doc>
<doc id="2793695" url="https://pl.wikipedia.org/wiki?curid=2793695" title="Berlin-Humboldthain (przystanek kolejowy)">
Berlin-Humboldthain (przystanek kolejowy)

Berlin-Humboldthain – przystanek kolejowy na liniach S1, S2 i S25 S-Bahn w Berlinie. Stacja została otwarta w roku 1935.

</doc>
<doc id="2793697" url="https://pl.wikipedia.org/wiki?curid=2793697" title="Partia Rewolucyjna Tanzanii">
Partia Rewolucyjna Tanzanii



</doc>
<doc id="2793698" url="https://pl.wikipedia.org/wiki?curid=2793698" title="Partia Rewolucji Demokratycznej">
Partia Rewolucji Demokratycznej



</doc>
<doc id="2793703" url="https://pl.wikipedia.org/wiki?curid=2793703" title="Scolecosoma">
Scolecosoma



</doc>
<doc id="2793704" url="https://pl.wikipedia.org/wiki?curid=2793704" title="Reighardina">
Reighardina



</doc>
<doc id="2793705" url="https://pl.wikipedia.org/wiki?curid=2793705" title="Eparchia czeboksarska i czuwaska">
Eparchia czeboksarska i czuwaska



</doc>
<doc id="2793710" url="https://pl.wikipedia.org/wiki?curid=2793710" title="Kamienica Rynek 11 w Lublinie">
Kamienica Rynek 11 w Lublinie

Kamienica Rynek 11 – zabytkowa trzypiętrowa, podpiwniczona kamienica na Starym Mieście w Lublinie. Wpisana do rejestru zabytków pod numerem A/270 z dnia 10.03.1967. Znajduje się w zwartym ciągu zabudowy Rynku Starego Miasta, pomiędzy zabytkowymi kamienicami numer 10 i kamienicą Konopniców. Budynek podpiwniczony jest dwoma kondygnacjami piwnic. Fasada kamienicy swój obecny wygląd zawdzięcza przeprowadzonemu w 1954 roku generalnemu remontowi i sgraffitami wykonanymi P. Wollenberga, obrazującym ona sceny pracy rzemieślników.
Historia.
Pierwsza wzmianka o istnieniu w tym miejscu budynku pochodzi z 1512 roku. Jej właścicielem jest Seweryn Zajfert. Kamienica była w posiadaniu rodziny Zajferta do 1574 roku. Na rok przed wielkim pożarem Lublina w 1575 roku, była w posiadaniu Konstantego Korniaka. W wyniku pożaru część kamienicy uległa zniszczeniu. Od 1584 roku przez około dwadzieścia pięć lat właścicielami byli Daniel i Rudiger Sacelli. 
W 1590 roku został przeprowadzony generalny remont kamienicy. W 1632 roku budynki przeszły na własność Karola i Marianny Goldsmit, którzy dobudowali piętro. W 1663 roku przeprowadzono kolejny remont z nadbudową drugiego pięta. Po śmierci kolejnego właściciela Złotnickiego (spolszczony Goldsmit) kamienica była użytkowana przez franciszkanów. W 1791 roku król Stanisław August Poniatowski, nadał kamienicę Janowi Nepomucenowi Sobieszańskiemu, w 1795 roku kamienicę przejmuje kanonik lwowski, kustosz kolegiaty Wojciechowi Strykowskiemu. W 1820 roku kamienicę kupuje Kasper Drewnowski i odsprzedaje ją Łukaszowi Rodakiewiczowi, który buduje na tyłach posesji teatr i nadbudowuje istniejącą kamienicę. Rodzina Rodakiewiczów była w posiadaniu kamienicy do końca XIX wieku. Od 1922 roku do wojny należała do Chila i Mindla Obcengierów. 
W pierwszych dniach II wojny światowej podczas bombardowania Lublina przez lotnictwo niemieckie, kamienica została uszkodzona.

</doc>
<doc id="2793712" url="https://pl.wikipedia.org/wiki?curid=2793712" title="Przyjemska Góra">
Przyjemska Góra

Przyjemska Góra – wzniesienie o wysokości 183 m n.p.m. na Pojezierzu Kaszubskim, położone w woj. pomorskim, w powiecie lęborskim, na obszarze gminy Cewice.
Nazwę "Przyjemska Góra" wprowadzono urzędowo w 1949 roku, zastępując poprzednią niemiecką nazwę "Priem Berg". Według polskie przedwojennej mapy taktycznej wysokość wzniesienia wynosi 182,9 m n.p.m. zaś według danych zawartych na "Geoportalu" 183 m n.p.m.

</doc>
<doc id="2793722" url="https://pl.wikipedia.org/wiki?curid=2793722" title="CS Hollerich">
CS Hollerich

CS Hollerich Luksemburg – klub piłkarski, mający swoją siedzibę w mieście Luksemburg, obecnie nie istnieje.
Historia.
Klub powstał w 1913 roku jako CS Hollerich w południowo-zachodniej dzielnicy Hollerich miasta Luksemburg. W 1915 debiutował w mistrzostwach Luksemburga startując w trzeciej lidze. W następnym sezonie awansował do drugiej ligi. W sezonie 1918/1919 został wykluczony z mistrzostw. Potem w drugiej lidze występował w sezonach 1935/1936, 1937/1938, 1953/1954, od 1967 do 1973, od 1974 do 1976, od 1988 do 1994 oraz od 1995 do 2001. W trzeciej lidze występował w sezonach od 1919 do 1924, od 1925 do 1928, od 1933 do 1935, 1936/1937, od 1938 do 1940, 1946/1947, 1952/1953, 1954/1955, 1956/57, od 1965 do 1967, 1973/1974, od 1976 do 1979, od 1985 do 1988 oraz 1994/1995. W czwartej lidze występował w sezonach 1924/1925, od 1929 do 1933, 1945/1946, od 1947 do 1952, 1955/1956, od 1957 do 1965 oraz od 1979 do 1985. W sezonie 1928/1929 klub nie przystąpił do rozgrywek. Po zakończeniu sezonu 1994/1995 zajął 1. miejsce w 1. Division i awansował do Éierepromotioun. Po sześciu sezonach występów w drugiej lidze, w 2001 roku została podpisana umowa o fuzji z klubem z południowo-wschodniej dzielnicy Bonnevoie: Aris Bonnevoie. Tak jak obydwa kluby występowali w Éierepromotioun, to nowo utworzony klub CS Alliance 01 rozpoczął sezon również w drugiej lidze.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2012).
Stadion.
Klub rozgrywał swoje mecze domowe na stadionie w Luksemburgu.

</doc>
<doc id="2793723" url="https://pl.wikipedia.org/wiki?curid=2793723" title="Laskowie">
Laskowie

Laskowie – wzniesienie o wysokości 171,3 m n.p.m. na Pojezierzu Kaszubskim, położone w woj. pomorskim, w powiecie lęborskim, na obszarze gminy Cewice.
Nazwę "Laskowie" wprowadzono urzędowo w 1949 roku, zastępując poprzednią niemiecką nazwę "Leskovje Berg". Według polskiej przedwojennej mapy taktycznej wysokość wzniesienia wynosi 171,5 m n.p.m. zaś według danych zawartych na "Geoportalu" 171,3 m n.p.m.
Na wschód od wzniesienia w odległości ok. 1,5 km znajduje się wieś Siemirowice.

</doc>
<doc id="2793725" url="https://pl.wikipedia.org/wiki?curid=2793725" title="Anema">
Anema



</doc>
<doc id="2793726" url="https://pl.wikipedia.org/wiki?curid=2793726" title="Chijindu Ujah">
Chijindu Ujah

Chijindu Ujah (ur. 5 marca 1994 w Londynie) – brytyjski lekkoatleta specjalizujący się w biegach sprinterskich.
W 2011 biegł w finale biegu na 100 metrów podczas mistrzostw świata juniorów młodszych w Lille Metropole. W tym samym roku zdobył dwa medale igrzysk Wspólnoty Narodów młodzieży. Startował na mistrzostwach świata juniorów w Barcelonie, na których zajął 6. miejsce w finale biegu na 100 metrów. W 2013 został mistrzem Europy juniorów na dystansie 100 metrów. W 2016 wszedł w skład brytyjskiej sztafety 4 × 100 metrów, która sięgnęła po złoto mistrzostw Europy w Amsterdamie. Półfinalista światowego czempionatu w Londynie oraz złoty medalista tej imprezy w sztafecie 4 × 100 metrów (2017). Rok później powtórzył sukces w biegu rozstawnym podczas czempionatu Europy w Berlinie. W 2021 wszedł w skład brytyjskiej sztafety 4 × 100 metrów, która zdobyła srebrny medal igrzysk olimpijskich w Tokio (później im odebrany z powodu wykrycia dopingu u Ujaha).

</doc>
<doc id="2793728" url="https://pl.wikipedia.org/wiki?curid=2793728" title="Śnieżne anioły">
Śnieżne anioły

Śnieżne anioły (ang. "Snow Angels") – amerykański film obyczajowy z 2007 roku w reżyserii Davida Gordona Greena. Wyprodukowany przez Warner Independent Pictures.
Premiera filmu miała miejsce 19 stycznia 2007 roku podczas Festiwalu Filmowego w Sundance.
Opis fabuły.
Zachodnia Pensylwania, 1974 rok. Nastoletni Arthur (Michael Angarano) dowiaduje się o zabójstwie Annie Marchand (Kate Beckinsale), swojej dawnej opiekunki, w której podkochiwał się jako dziecko. Młoda kobieta była w separacji z mężem (Sam Rockwell). Nikt jednak nie wie, komu mogło zależeć na jej śmierci.

</doc>
<doc id="2793731" url="https://pl.wikipedia.org/wiki?curid=2793731" title="Kotłowe Góry">
Kotłowe Góry

Kotłowe Góry – zespół wzniesień z najwyższym o wysokości 189,5 m n.p.m. na Pojezierzu Kaszubskim, położone w woj. pomorskim, w powiecie lęborskim, na obszarze gminy Cewice.
Nazwę "Kotłowe Góry" wprowadzono urzędowo w 1949 roku, zastępując poprzednią niemiecką nazwę "Kottler Berge". Według polskiej przedwojennej mapy taktycznej wysokość najwyższego wzniesienia wynosi 180 m n.p.m. zaś według danych zawartych na "Geoportalu" 189,5 m n.p.m.

</doc>
<doc id="2793735" url="https://pl.wikipedia.org/wiki?curid=2793735" title="Żelazińska Góra">
Żelazińska Góra

Żelazińska Góra – wzniesienie o wysokości 187,27 m n.p.m. na Pojezierzu Kaszubskim, położone w woj. pomorskim, w powiecie lęborskim, na obszarze gminy Cewice.
Nazwę "Żelazińska Góra" wprowadzono urzędowo w 1949 roku, zastępując poprzednią niemiecką nazwę "Zelasinsky Berg". Według polskiej przedwojennej mapy taktycznej wysokość wzniesienia wynosi 187,2 m n.p.m. zaś według danych zawartych na „Geoportalu” 187,27 m n.p.m.
W niektórych internetowych publikacjach można spotkać błędną nazwę wzniesienia „Zielzińska Góra”.

</doc>
<doc id="2793740" url="https://pl.wikipedia.org/wiki?curid=2793740" title="Villarius">
Villarius



</doc>
<doc id="2793741" url="https://pl.wikipedia.org/wiki?curid=2793741" title="Synechoglanis">
Synechoglanis



</doc>
<doc id="2793742" url="https://pl.wikipedia.org/wiki?curid=2793742" title="Istlarius">
Istlarius



</doc>
<doc id="2793743" url="https://pl.wikipedia.org/wiki?curid=2793743" title="Elliops">
Elliops



</doc>
<doc id="2793744" url="https://pl.wikipedia.org/wiki?curid=2793744" title="Szczytnik (powiat lęborski)">
Szczytnik (powiat lęborski)

Szczytnik – wzniesienie o wysokości 134,8 m n.p.m. na Pojezierzu Kaszubskim, położone w woj. pomorskim, w powiecie lęborskim, na obszarze gminy Cewice.
Nazwę "Szczytnik" wprowadzono urzędowo w 1949 roku, zastępując poprzednią niemiecką nazwę "Spitz Berg". Według polskiej przedwojennej mapy taktycznej wysokość wzniesienia wynosi 136 m n.p.m. zaś według danych zawartych na "Geoportalu" 134,8 m n.p.m.
Na północny zachód od wzniesienia w odległości ok. 1 km znajduje się wieś Maszewo Lęborskie.

</doc>
<doc id="2793746" url="https://pl.wikipedia.org/wiki?curid=2793746" title="Haustor">
Haustor



</doc>
<doc id="2793748" url="https://pl.wikipedia.org/wiki?curid=2793748" title="Dworek w Grabonogu">
Dworek w Grabonogu

Dworek w Grabonogu — zabytkowy klasycystyczny dworek, znajdujący się we wsi Grabonóg, w powiecie gostyńskim, w województwie wielkopolskim.
Historia.
Dobra, na których stoi dworek w Grabonogu, często zmieniały właścicieli. Byli nimi, m.in. Górkowie, Czarnkowscy, Mielżyńscy, a także Wilkońscy i Bojanowscy. Prawdopodobnie za czasów Wilkońskich, około 1800 roku, został wzniesiony klasycystyczny dworek. Po śmierci Wincentego Wilkońskiego, wdowa po nim, Teresa Wilkońska poślubiła Walentego Bojanowskiego. W drugiej połowie XIX wieku Dobronogiem zarządzał Teofil Wilkoński, syn Teresy z pierwszego małżeństwa. W 1868 roku dobra nabył na przymusowej licytacji Apolinary Lossow. Wówczas powstał nowy dwór, a stary zamieniono w oficynę. Majątek należał do rodziny Lossow do 1939 roku. Obecnie dworek jest siedzibą muzeum etnograficznego imienia Edmunda Bojanowskiego.
Przy dworze znajduje się park o powierzchni 2,17 ha, a w nim dwa stawy. 
Architektura.
Budynek powstał na planie prostokąta. Jest to parterowy dworek o konstrukcji szkieletowej, wypełniony gliną oraz cegłą. Nad przednią elewacją góruje piętrowy ryzalit z drewnianymi pilastrami w porządku doryckim, o trójkątnym szczycie. Czterospadowy dach pokryty jest gontem. Główne wejście, które wiedzie do sieni przykrytej drewnianym stropem, wsparte jest na dwóch drewnianych kolumnach.
Błogosławiony Edmund Bojanowski.
W grabonoskim dworku, w 1814 roku, urodził się Edmund Bojanowski, syn Walentego Bojanowskiego i Teresy Wilkońskiej, przyrodni brat Teofila Wilkońskiego. Mieszkał w nim aż do 1857 roku, kiedy to z powodów finansowych, Teofil był zmuszony do sprzedaży majątku. W muzeum jeden pokój poświęcony jest patronowi. Można w nim oglądać pamiątki po błogosławionym Edmundzie Bojanowskim, podarowane przez Siostry Służebniczki Najświętszej Maryi Panny.

</doc>
<doc id="2793752" url="https://pl.wikipedia.org/wiki?curid=2793752" title="Gideonmantellia">
Gideonmantellia

Gideonmantellia – rodzaj niewielkiego dinozaura ptasiomiednicznego z grupy Neornithischia, prawdopodobnie ornitopoda, żyjącego we wczesnej kredzie (barrem) na terenach dzisiejszej Europy. Gatunkiem typowym jest "G. amosanjuanae", którego holotypem jest niekompletny szkielet oznaczony MPG–PBCH z zachowanymi dziewięcioma kręgami grzbietowymi, trzema krzyżowymi i 21 ogonowymi, fragmentami żeber, sześcioma szewronami, fragmentami skostniałych ścięgien, niektórymi kośćmi miednicy (w tym prawie kompletną lewą kością biodrową), obydwiema kośćmi udowymi, piszczelowymi i strzałkowymi, prawą kością skokową, obydwiema kośćmi piętowymi, pięcioma kośćmi śródstopia i 19 paliczkami obu stóp. Holotyp "G. amosanjuanae" odkryto w osadach formacji Camarillas niedaleko miejscowości Galve w hiszpańskiej prowincji Teruel; jest to najbardziej kompletny okaz ornitopoda i jeden z najbardziej kompletnych okazów dinozaurów odkrytych dotąd w Hiszpanii.
Od innych ornitopodów "G. amosanjuanae" różni się kształtem wyrostka przedłonowego oraz tzw. "brevis shelf" (struktury na kości biodrowej tradycyjnie uznawanej za miejsce przyczepu jednego z mięśni ogonowo–udowych, "musculus caudifemoralis brevis"), a także pierwszym szewronem mającym kształt litery L. Budowa kręgów okazu holotypowego (niezasklepione szwy między trzonem a łukiem kręgu w kręgach grzbietowych i przednich kręgach ogonowych, a także powiększone nasady łuków kręgowych) wskazuje, że był on osobnikiem młodym (nie był jednak świeżo wyklutym z jaja pisklęciem).
Z przeprowadzonej przez autorów jego opisu analizy filogenetycznej (w oparciu o zmodyfikowaną macierz danych z analiz Butlera i współpracowników z 2011 r. oraz Makovicky’ego i współpracowników z tego samego roku) wynika, że "Gideonmantellia" był bazalnym przedstawicielem ornitopodów; na drzewie ścisłej zgodności (gdy w analizie nie uwzględniano rodzajów "Othnielosaurus", "Yandusaurus" i "Zephyrosaurus") znajdował się on w nierozwikłanej politomii z tescelozaurem, kladem obejmującym parksozaura i gasparinizaurę oraz kladem obejmującym rodzaje "Talenkauen" i "Anabisetia", rabdodony, tenontozaura, driozaury i grupę Ankylopollexia (obejmującą m.in. kamptozaura, iguanodona i hadrozauroidy). Według tej analizy "Gideonmantellia" był nieco bliżej spokrewniony z iguanodonem i hadrozaurami niż orodrom, "Haya", "Jeholosaurus", "Changchunsaurus" i hipsylofodon.
Nazwa "Gideonmantellia" honoruje Gideona Mantella, który jako pierwszy opisał skamieniałości dinozaura z gradu "hypsilofodontów" (późniejszy paratyp "Hypsilophodon foxii", przez Mantella uznany za szczątki młodego iguanodona). Epitet gatunkowy "amosanjuanae" honoruje Olgę Maríę Amo Sanjuan, zmarłą w 2002 r. przed obronieniem na Uniwersytecie w Saragossie dysertacji o skorupkach jaj wczesnokredowych kręgowców z Galve.

</doc>
<doc id="2793753" url="https://pl.wikipedia.org/wiki?curid=2793753" title="Kotłowa Góra">
Kotłowa Góra

Kotłowa Góra – wzniesienie o wysokości 166,4 m n.p.m. na Pojezierzu Kaszubskim, położone w woj. pomorskim, w powiecie lęborskim, na obszarze gminy Cewice.
Nazwę "Kotłowa Góra" wprowadzono urzędowo w 1949 roku, zastępując poprzednią niemiecką nazwę "Kodwowe Berg". Według polskiej przedwojennej mapy taktycznej wysokość wzniesienia wynosi 165 m n.p.m. zaś według danych zawartych na "Geoportalu" 166,4 m n.p.m.
Na północ od wzniesienia w odległości ok. 1,5 km znajduje się wieś Siemirowice.

</doc>
<doc id="2793754" url="https://pl.wikipedia.org/wiki?curid=2793754" title="Gideonmantellia amosanjuanae">
Gideonmantellia amosanjuanae



</doc>
<doc id="2793759" url="https://pl.wikipedia.org/wiki?curid=2793759" title="Monika Osiecka">
Monika Osiecka

Monika Osiecka (ur. w Mediolanie we Włoszech) – polska rzeźbiarka, autorka książki "Fragmenty lustra" – wydanej w 2011 nakładem wydawnictwa Słowo/obraz terytoria, absolwentka warszawskiej ASP, stypendystka Akademii Sztuk Pięknych w Carrarze. Mieszka i tworzy w Warszawie.
Życiorys.
Absolwentka Pracowni Rzeźby Grzegorza Kowalskiego (dyplom w 1994) na Akademii Sztuk Pięknych w Warszawie. Wcześniej studiowała filologię perską oraz włoską na Uniwersytecie Warszawskim, na Wydziale Orientalistyki oraz na Wydziale Filologii Włoskiej (w latach 1981–1986), a w późniejszych latach studiowała rzeźbę także we Włoszech i we Francji. Do rzeźby dochodziła poprzez fascynację kulturą Włoch oraz Iranu, gdzie spędziła dzieciństwo i wczesną młodość (urodziła się we Włoszech w Mediolanie, a od dziesiątego do czternastego roku życia mieszkała w Iranie w Teheranie). W 1996 i 2010 roku pracowała w Laboratorio da Nicoli, w Carrarze (Włochy). Tworzy rrzeźbę abstrakcyjną i figuratywną. Materiałem z wyboru jest kamień, w którym pracuje na międzynarodowych stażach i sympozjach rzeźbiarskich w całej Europie.
Zapiski i autokomentarze na temat własnej twórczości i życia, towarzyszące jej od czasu studiów, zaowocowały wydaniem w 2011 książki pt. "Fragmenty lustra" w wydawnictwie „Słowo/obraz terytoria”, charakteryzującej się poetycką formą i autobiograficzną narracją tworzącą zapis twórczej samoświadomości i kobiecego doświadczenia.
W 2014 artystka wygrała konkurs Office Départemental de la Culture de l’Orne na realizację monumentalnej rzeźby upamiętniającej 70-tą rocznicę bitwy I Dywizji Pancernej generała S. Maczka pod Falaise, o Mont-Ormel, tzw. „Maczuga”. Pomnik stanowi finalny etap projektu Otto Freundlicha „La Voie Europeenne de la Paix” (Strasse des Friedens).
W 2021 roku została zaproszona przez prezydenta m. st. Warszawy i Fundację Pamięci o Bohaterach Powstania Warszawskiego do stworzenia pomnika Kobietom Powstania Warszawskiego, odsłoniętego w październiku 2021 na stołecznym placu Krasińskich.

</doc>
<doc id="2793760" url="https://pl.wikipedia.org/wiki?curid=2793760" title="Tramwaje w Los Angeles">
Tramwaje w Los Angeles

Tramwaje w Los Angeles mogą odnosić się do:
i jego najbliższych okolicach.

</doc>
<doc id="2793761" url="https://pl.wikipedia.org/wiki?curid=2793761" title="Witold Gutkowski">
Witold Gutkowski

Witold Gutkowski, ps. „Vis” (ur. 13 września 1928 w Warszawie, zm. 18 listopada 2019 tamże) – polski inżynier mechanik, profesor nauk technicznych, powstaniec warszawski.
Życiorys.
Syn Tadeusza i Estery. W okresie II wojny światowej działał w Szarych Szeregach, brał udział w powstaniu warszawskim (ps. „Vis”), po jego upadku przebywał w niewoli. Po wyzwoleniu mieszkał we Włoszech i w Anglii, gdzie ukończył szkołę średnią. Do Polski powrócił w 1947, podjął studia w Szkole Inżynierskiej im. Hipolita Wawelberga i Stanisława Rotwanda. W został 1954 absolwentem Politechniki Warszawskiej.
Uzyskiwał następnie stopnie doktora (1961) i doktora habilitowanego nauk technicznych (1965), w 1972 otrzymał tytuł profesora nadzwyczajnego, później został profesorem zwyczajnym. Od 1972 należał do PZPR. W pracy naukowej specjalizował się w mechanice i optymalizacji konstrukcji oraz sterowaniu maszynami roboczymi. Zawodowo związany głównie z Instytutem Podstawowych Problemów Techniki PAN, był m.in. zastępcą dyrektora ds. naukowych (1970–1972) oraz kierownikiem Zakładu Teorii Konstrukcji (1988–1998). Zatrudniony również na stanowisku profesora w Instytucie Mechanizacji Budownictwa i Górnictwa Skalnego. W latach 1995–2007 był przewodniczącym rady naukowej tej instytucji. Jest autorem publikacji naukowych poświęconych m.in. konstrukcjom prętowym i dźwigarom powierzchniowym.
W 1976 został członkiem korespondentem Polskiej Akademii Nauk, a w 1991 członkiem rzeczywistym PAN. W latach 1987–1995 i 2007–2010 pełnił funkcję przewodniczącego Komitetu Mechaniki PAN. Wszedł a w skład rad i kolegiów redakcyjnych czasopism „Mechanika i Komputer” (jako redaktor naczelny w okresie 1977–1992), „Modelowanie Inżynierskie”, „Journal of Theoretical and Applied Mechanics”, „Engineering Optimization” i innych. Uzyskał członkostwo m.in. w Europejskiej Akademii Nauk i American Association for the Advancement of Science, a także członkostwo honorowe w Polskim Towarzystwie Mechaniki Teoretycznej i Stosowanej.
Został pochowany na cmentarzu Powązkowskim (kwatera 258/5/22).
Odznaczenia.
W 2010, "za wybitne zasługi dla rozwoju budownictwa i gospodarki narodowej", został odznaczony Krzyżem Komandorskim Orderu Odrodzenia Polski. Wyróżniony także m.in. Warszawskim Krzyżem Powstańczym.

</doc>
<doc id="2793765" url="https://pl.wikipedia.org/wiki?curid=2793765" title="Tramwaje w Rengo">
Tramwaje w Rengo

Tramwaje w Rengo − zlikwidowany system komunikacji tramwajowej w Rengo w Chile, działający w latach 1872−1927.
Historia.
Pierwsze tramwaje na ulice Rengo wyjechały w 1872, były to tramwaje konne, które kursowały po torach o rozstawie szyn wynoszącym prawdopodobnie 1219 mm. 14 marca 1918 uruchomiono tramwaje elektryczne, które kursowały po trasie tramwaju konnego. Tramwajami zarządzała spółka "Compañía Tranvías Eléctricos de Rengo", którą później przejęła "Compañía General de Electricidad Industrial". Rozstaw szyn wynosił 1560 mm. Do obsługi linii zakupiono 4 wagony z Buenos Aires. Wagony zostały wyprodukowane w "St. Louis Car Co." W pierwszym roku działalności tramwaje elektryczne przewiozły ponad 130 tys. pasażerów. Na początku lat 20. XX w. spółka próbowała sprzedać linię prywatnej firmie, jednak bez rezultatu. W 1923 część linii została zniszczona przez powódź. Wagony sprzedano do Talca. Następnie linię odbudowano i do około 1927 po linii jeździły tramwaje benzynowe.

</doc>
<doc id="2793767" url="https://pl.wikipedia.org/wiki?curid=2793767" title="Idiakanty">
Idiakanty



</doc>
<doc id="2793769" url="https://pl.wikipedia.org/wiki?curid=2793769" title="Gałęziaki">
Gałęziaki

Gałęziaki (Tylomyinae) – podrodzina ssaków z rodziny chomikowatych (Cricetidae). 
Zasięg występowania.
Podrodzina obejmuje gatunki występujące w Ameryce.
Charakterystyka.
Gałęziaki są zwierzętami o średniej wielkości, z ogonem o długości nieznacznie większej od długości tułowia wraz z głową. Prowadzą nadrzewny tryb życia.
Systematyka.
Do gałęziaków należą następujące plemiona:

</doc>
<doc id="2793770" url="https://pl.wikipedia.org/wiki?curid=2793770" title="Elektroda redoks">
Elektroda redoks

Elektroda redoks, elektroda utleniająco-redukująca – półogniwo stosowane w potencjometrii, zbudowane z metalu szlachetnego (najczęściej platyny) i roztworu, w którym zachodzi jedna lub więcej reakcji utleniania i redukcji. Potencjał elektrody jest zależny od potencjałów redoks.
Podstawy fizykochemiczne.
Na elektrodach stosowanych w potencjometrii zachodzą reakcje utleniania i redukcji, czyli procesy, w których zmienia się stopień utlenienia reagentów – składniki roztworów oddają lub przyjmują elektrony (z/mol), przenoszone między punktami o różnym potencjale formula_1 Wiąże się z tym wykonywanie elektrycznej pracy nieobjętościowej (–Δ"zFE"). W tego rodzaju przemianach, zachodzących w warunkach formula_2 równowaga termodynamiczna jest osiągana (powinowactwo chemiczne), gdy entalpia swobodna reakcji (Δ"g"; zmiana "g" odniesiona do Δλ = 1) jest równa pracy nieobjętościowej:
W przypadku najprostszej reakcji utleniania zależność można przekształcić do postaci znanej w elektrochemii jako równanie Nernsta:
gdzie:
W piśmiennictwie są dostępne zestawienia potencjałów standardowych formula_6 wielu procesów utleniania i redukcji, pozwalające określić wartości potencjałów różnych rodzajów elektrod, w tym elektrod redoks. Cechą wyróżniającą te elektrody spośród pozostałych jest fakt, że metal zanurzony w roztworze reagentów nie bierze udziału w reakcji redoks.
Typy elektrod redoks.
W elektrodach redoks są stosowane metale o bardzo dużej odporności chemicznej – metale szlachetne (najczęściej platyna). Metal, umieszczony w środowisku reakcji redoks – roztworze lub układzie dwufazowym (np. ciecz-gaz) – pełni wyłącznie funkcję przewodnika elektrycznego, przenoszącego wymieniane w reakcjach elektrony.
Elektroda wodorowa.
Wśród najbardziej popularnych elektrod znajduje się elektroda wodorowa, w której na powierzchni platyny zachodzi reakcja utleniania gazowego wodoru () do jonów wodorowych:
Taką elektrodę nazywa się odwracalną względem jonów (). Zgodnie z równaniem Nernsta potencjał elektrody jest równy:
Oznacza to istnienie liniowej zależności potencjału od pH:
Elektroda tlenowa.
Na powierzchni platyny omywanej strumieniem tlenu zachodzą różne reakcje, zależne od składu roztworu, co jest przyczyną niewielkiej odtwarzalności wyników pomiarów pH. W przypadku roztworów zasadowych w uproszczaniu przyjmuje się przebieg:
Potencjał tak pracującej elektrody tlenowej powinien wynosić:
W środowisku kwaśnym zachodzi reakcja:
W obu środowiskach odtwarzalność potencjału elektrody tlenowej można uzyskać tylko przy małych gęstościach prądu (≤ 0,5 μA/cm²).
Inne elektrody gazowe.
Zamiast gazowego wodoru lub tlenu bywa stosowany strumień chloru; otrzymywana jest w ten sposób elektroda odwracalna względem jonów chlorkowych ():
Odwracalnymi względem anionu są również – analogiczne do chlorowej – elektrody bromowa i jodowa, zwane również gazowymi, mimo że w temperaturze pokojowej brom jest cieczą, a jod – ciałem stałym. Reakcja redoks jest prowadzona w roztworach bromku lub jodku, które są nasycane – odpowiednio – bromem lub jodem, co prowadzi do uzyskania równowagi cieczy z parami Br2 lub I2. Potencjały standardowe tych elektrod wynoszą 1,066 V (brom) i 0,5355 V (jod).
Elektroda chinhydronowa.
W roztworach zawierających chinhydron zachodzi reakcja redoks:
Po wprowadzeniu do takiego roztworu drucika platynowego otrzymuje się elektrodę redoks (elektroda chinhydronowa) odwracalną względem , której potencjał wynosi:
Ponieważ chinhydron jest równomolowym kompleksem chinonu i hydrochinonu równanie można uprościć, otrzymując prostą zależność mierzonego potencjału od pH:
Elektroda jest wykorzystywaną w pomiarach pH-metrycznych jako wygodna w użyciu wskaźnikowa.
Inne elektrody redoks.
Elektrody redoks można otrzymać wykorzystując inne reakcje utleniania i redukcji, zachodzące w układach o różnych potencjałach standardowych. Wśród wymieniana jest np. elektroda żelazowo-żelazawa (Pt|, ), na której zachodzi reakcja:
co prowadzi do ustalania się potencjału:
Na elektrodzie manganawo-nadmanganiowej (Pt|,) ustala się równowaga:

</doc>
<doc id="2793773" url="https://pl.wikipedia.org/wiki?curid=2793773" title="Stylophthalmus">
Stylophthalmus



</doc>
<doc id="2793774" url="https://pl.wikipedia.org/wiki?curid=2793774" title="Bathyophis">
Bathyophis



</doc>
<doc id="2793777" url="https://pl.wikipedia.org/wiki?curid=2793777" title="Leszek Janowski">
Leszek Janowski

Leszek Włodzimierz Janowski (ur. 1936, zm. 29 września 2012) – polski rzemieślnik, działacz gospodarczy i polityczny.
Życiorys.
Przez wiele lat był zaangażowany w działalność organizacji rzemieślniczych. Pełnił funkcję wiceprezesa Związku Rzemiosła Polskiego, przewodniczył Mazowieckiej Izbie Rzemiosła i Przedsiębiorczości w Warszawie. Był również prezesem zarządu Fundacji Małych i Średnich Przedsiębiorstw. Należał do Stronnictwa Demokratycznego, wybrany w 2002 na wiceprzewodniczącego tej partii. Przewodniczył także mazowieckim i warszawskim strukturom SD. W 1997 bez powodzenia ubiegał się o mandat posła na Sejm w okręgu podwarszawskim z listy Polskiego Stronnictwa Ludowego.
Za działalność na rzecz rozwoju rzemiosła i gospodarki narodowej wielokrotnie wyróżniany, odznaczony m.in. Krzyżem Kawalerskim (1997), Oficerskim (2001) i Komandorskim (2011) Orderu Odrodzenia Polski. W 2004 otrzymał Szablę Kilińskiego.

</doc>
<doc id="2793779" url="https://pl.wikipedia.org/wiki?curid=2793779" title="Cezar musi umrzeć">
Cezar musi umrzeć

Cezar musi umrzeć (wł. "Cesare deve morire", 2012) − włoski dramat filmowy w reżyserii i według scenariusza braci Tavianich. Adaptacja sztuki "Juliusz Cezar" autorstwa Williama Szekspira.
Światowa premiera filmu miała miejsce 11 lutego 2012 roku, podczas 62. Międzynarodowego Festiwalu Filmowego w Berlinie, na którym to obraz otrzymał nagrodę główną − Złotego Niedźwiedzia. Polska premiera filmu nastąpiła 17 sierpnia 2012 roku, podczas 2. Międzynarodowego Festiwalu Filmu i Muzyki „Transatlantyk” w Poznaniu.
Film był oficjalnym kandydatem Włoch do Oscara za najlepszy film nieanglojęzyczny podczas 85. ceremonii wręczenia Oscarów, jednakże ostatecznie nie udało mu się uzyskać nominacji.
Film przypomina fabularyzowany dokument. Pensjonariusze włoskiego więzienia biorą udział w próbach do sztuki Szekspira „Juliusz Cezar”. Historyczne postacie odgrywane są przez morderców, złodziei oraz mafiozów. Z czasem więźniowie utożsamiają się z granymi postaciami.

</doc>
<doc id="2793783" url="https://pl.wikipedia.org/wiki?curid=2793783" title="Dwór w Starym Tomyślu">
Dwór w Starym Tomyślu

Dwór w Starym Tomyślu – zabytkowy, barokowy dwór, położony we wsi Stary Tomyśl, w powiecie nowotomyskim, w województwie wielkopolskim.
Barokowy dworek wzniesiono pod koniec XVIII wieku dla ówczesnych właścicieli Starego Tomyśla, Szołdrskich. Ostatnim właścicielem był Niemiec, Maksymilian von Poncet.
Jest to budynek parterowy, o mieszkalnym poddaszu, z mansardowym dachem. Zbudowany został z cegły. W fasadzie umieszczony ryzalit, zwieńczony wolutowym szczytem.
Przy dworze znajduje się zabytkowy park z pomnikami przyrody: cisem zwyczajnym oraz lipą drobnolistną.
Jeszcze przed dworem znajduje się pałac z 1916 roku, wybudowany dla ostatniego właściciela, który przeszedł w latach 70. na potrzeby szkoły. Dobudowane zostały wówczas dwa piętra.

</doc>
<doc id="2793787" url="https://pl.wikipedia.org/wiki?curid=2793787" title="Shanghai Rolex Masters 2012">
Shanghai Rolex Masters 2012

Shanghai Rolex Masters 2012 – tenisowy turniej ATP rangi ATP World Tour Masters 1000 z cyklu Shanghai Rolex Masters rozgrywany w dniach 7–14 października 2012 roku w Szanghaju na kortach twardych o puli nagród 3 531 600 dolarów amerykańskich.

</doc>
<doc id="2793789" url="https://pl.wikipedia.org/wiki?curid=2793789" title="Collegium Maximum Uniwersytetu Mikołaja Kopernika w Toruniu">
Collegium Maximum Uniwersytetu Mikołaja Kopernika w Toruniu

Collegium Maximum Uniwersytetu Mikołaja Kopernika w Toruniu – reprezentacyjny gmach z początku XX wieku w Toruniu.
Lokalizacja.
Budynek znajduje się w zachodniej części Zespołu Staromiejskiego, przy Placu Rapackiego 1, w sąsiedztwie Sądu Okręgowego, Collegium Minus UMK oraz Archiwum Państwowego.
Historia.
Budowa.
Począwszy od 1897 roku Bank Rzeszy miał w Toruniu roku swoją placówkę, która mieściła się w kamienicy na rogu ulic Bankowej i Żeglarskiej. Jako że w późniejszym czasie otrzymała ona status oddziału głównego, któremu podlegały filie w Chełmnie, Chełmży i Lidzbarku, w 1905 roku zapadła decyzja o budowie nowej siedziby rozwijającego się oddziału.
Pod budowę wybrano działkę na zachód od zespołu staromiejskiego powstałą poprzez zniwelowanie murów miejskich i zasypanie fosy (stąd przebiegająca obok ulica nosi nazwę Fosa Staromiejska). Była to jedna z ostatnich niezagospodarowanych parceli uzyskanych w ten sposób, gdyż wcześniej w miejscu dawnych fortyfikacji powstały już kościół garnizonowy (1897), landratura (1901), Teatr Miejski (1903), czy kościół św. Szczepana (1904), a równocześnie trwała budowa gmachu Szkoły Przemysłowej.
Projektantem został młody berliński architekt Julius Habicht, kierownik biura budowlanego Reichsbanku. Prowadzenie budowy zlecono natomiast architektowi Grossowi, zaś za same prace budowlane odpowiadało przedsiębiorstwo Knoch&amp;Kallmeyer z Halle.
Zaprojektowany przez Habichta gmach nawiązuje stylem do niderlandzkiego renesansu. Jest to trzykondygnacyjny budynek przykryty wysokim, strzelistym dwuspadowym dachem. Jego wysokość dorównuje niemal wysokości pozostałej części budynku. Bank powstał na planie prostokąta, przy czym elewacje wschodnia i zachodnia są dwa razy dłuższe od północnej i południowej. Główne wejście, zwieńczone łukiem koszowym, znajduje się w centralnej osi najbogatszej, południowej elewacji. Portal nad wejściem dodatkowo zaznaczony został czterema kolumnami, na których wspiera się znajdujący się na wysokości I piętra balkon. Najbardziej dekoracyjną częścią elewacji jest wyraźnie wyodrębniony szczyt. Zdobienia szczytu podzielone zostały na cztery horyzontalne segmenty, w których umieszczono: siedem okienek poddasza, fryz z medalionami z głowami lwów oraz kilka rzędów blend otoczonych kwiatowo-floralną dekoracją. Na skrajach szczytu powstały dwie ozdobne wieżyczki. Całość wieńczy mierząca 2,90 m alegoria Fortuny. Figura trzymającej w ręku chustę kobiety z odsłoniętym biustem, wykonana została z blachy. Szczyt północny jest skromniejszy, co przejawia się także w jego zwieńczeniu – zamiast figury podobnej do Fortuny, na jego czubku ustawiono kamienny kwiaton.
Ośmioosiowe fasady wschodnią i zachodnią rozwiązano odmiennie. Ta pierwsza w odróżnieniu od pozostałych jest niesymetryczna. Oprócz zdobionych witrażami podwojonych okien w jej części południowej, fasadę wschodnią wyróżniają dwa balkony (na wysokości pierwszego i drugiego piętra). Fasada zachodnia posiada duże, zamknięte półkolem okna przyziemia, natomiast okna wyższych kondygnacji są prostokątne, a ich zamknięcie wskazuje na pewne cechy stylu arkadowego. Oprócz tego, fasada zdobiona jest przez przerwane tympanony z owalnym medalionem pośrodku, a także czteroosiowy balkon na pięciu zdwojonych wolutowych wspornikach. Ściany zewnętrzne pokryto delikatnie boniowanymi ciosami ze skały wulkanicznej (tzw. "Weiberner Tuff").
Zgodnie z zaleceniami ówczesnej dyrekcji Banku Rzeszy, w toruńskiej placówce, oprócz sali operacyjnej na parterze, gmach musiał pomieścić także mieszkania dla dyrektora (pięciopokojowe, z kuchnią, łazienką i pokojem dla służby), głównego kasjera i innych pracowników.
Przebudowy.
Najpoważniejszej ingerencji w neorenesansowy charakter budynku dokonano w latach 70. XX w. Wówczas to, na podstawie projektu artysty plastyka Henryka Sobczyka dokonano gruntownej przebudowy wnętrz, a w szczególności głównej sali operacyjnej. Podstawową zmianą było zamontowanie podwieszanego sufitu z płyt pilśniowych przy jednoczesnym obniżeniu go do wysokości 2,20 m (czyli do połowy pierwotnej wysokości sali). Dla zainstalowania tej konstrukcji konieczny był montaż stalowych dźwigarów i drewnianego masztu. Ściany pokryto trawertynem, natomiast płyty sufitu pomalowano na biało (po tym, jak przyklejono do nich ziarna pszenicy). Obmurowano i pogrubiono również filary, na których wspierał się strop. Podczas prac nad „modernizacją” wnętrza, zniszczeniu uległy oryginalne sztukaterie i lamperie.
W 1995 roku przeprowadzono prace konserwatorskie według planu Czesława Sobocińskiego, które miały na celu przywrócenie budynkowi dawnego charakteru. Wówczas to zdemontowano podwieszany sufit, wysmuklono filary oraz odtworzono część sztukaterii. Na ścianach położono nową, kamienną okładzinę, a także wymieniono posadzkę.
Do dziś w niezmienionym stanie przetrwała głównie klatka schodowa z oryginalną posadzką oraz witrażami w oknach, a także westybul.
Gmach wpisany jest do gminnej ewidencji zabytków (nr 2108).
Użytkowanie.
Pierwszym użytkownikiem gmachu był Bank Rzeszy. Jednak funkcje bankowe pełnił on przez blisko 100 lat, dzięki czemu przylegający do niego plac zyskał nazwę Placu Bankowego (obecnie Plac Rapackiego). Kolejnymi właścicielami budynku były: Polska Krajowa Kasa Pożyczkowa, Bank Polski, ponownie Reichsbank (w czasie II wojny światowej), ponownie Bank Polski, a od 1952 roku Narodowy Bank Polski. W 2003 roku gmach został przekazany Uniwersytetowi Mikołaja Kopernika i otrzymał nazwę Collegium Maximum. Budynek pełni funkcje reprezentacyjne, a także jest siedzibą Uczelnianego Centrum Informatycznego i Muzeum Uniwersyteckiego.

</doc>
<doc id="2793793" url="https://pl.wikipedia.org/wiki?curid=2793793" title="Strzępiec (roślina)">
Strzępiec (roślina)

Strzępiec, utruda ("Tetracera") – rodzaj wiecznie zielonych pnączy i krzewów z rodziny ukęślowatych. Obejmuje ok. 44–51 gatunków występujących w strefie tropikalnej i w ciepłym klimacie umiarkowanym. Największe zróżnicowanie rodzaju występuje w tropikalnej Ameryce.
Systematyka.
Jedyny przedstawiciel bazalnej podrodziny "Delimoideae" Burnett w obrębie rodziny ukęślowych. 

</doc>
<doc id="2793795" url="https://pl.wikipedia.org/wiki?curid=2793795" title="Przypisy harwardzkie">
Przypisy harwardzkie

Przypisy harwardzkie ("Harvard Referencing System") – system podawania źródeł w nawiasach znajdujących się bezpośrednio w tekście i zawierających – "nazwisko autora, rok wydania, ewentualnie stronę" – cytowanej publikacji. Inne nazwy to „system harwardzki”, „nazwisko/data” lub „alfabetyczny”.
Publikacja z takimi przypisami zawsze zawiera załącznik z alfabetycznie posortowaną szczegółową bibliografią.
Format.
Podstawowa forma przypisu harwardzkiego zawiera nazwiska autorów, rok publikacji i opcjonalnie, po przecinku, numer strony lub stron. Jeśli autorów jest więcej niż trzech, podaje się nazwisko pierwszego autora z dopiskiem "i in." (i inni) lub "et al." (łac. "et alii"), który jest stosowany w źródłach angielskojęzycznych.
 (Ciamciara 2012, s. 81)
 (Ciamciara i Kowalski 2001, s. 36, 42)
 (Ciamciara, Kowalski i Nowak 1989, s. 187)
 (Ciamciara i in. 1980, s. 11-14)
W niektórych wariantach opcjonalne numery stron są oddzielone od nazwisk autorów i roku publikacji dwukropkiem.
 (Ciamciara 2012: 81)
 (Ciamciara i Kowalski 2001: 36, 42)
 (Ciamciara, Kowalski i Nowak 1989: 187)
 (Ciamciara i in. 1980: 11-14)
Dodatkowo w przypisie można zawrzeć informację o referowaniu dłuższego fragmentu:
 (por. Ciamciara 2012: 81)
jak również wskazać, że cytat jest powtarzany
 (cyt. za Ciamciara 2012: 81).
Zaleca się również stosowanie nawiasów kwadratowych zamiast okrągłych.
W przypadku gdy w jednym przypisie trzeba umieścić odwołanie do więcej niż jednej publikacji, to należy je wymieniać w kolejności chronologicznej:
 (Ciamciara i in. 1990, s. 11-14; Ciamciara i Kowalski 2001, s. 36, 42)
Jeśli autor dokonał więcej niż jedną publikację w tym samym roku, datę uzupełnia się o kolejne małe litery alfabetu dla odróżnienia, o którą publikację chodzi:
 (Kowalski 1990a, s. 11-14)
 (Kowalski 1990b, s. 88)
oraz identyczny zabieg stosuje się w szczegółowej bibliografii załącznikowej.
Gdy cytowane są publikacje różnych autorów o tym samym nazwisku wydanych w tym samym roku, to dla ich odróżnienia stosuje się pierwszą literę imion autorów:
 (A. Nowak 1990)
 (J. Nowak 1990)

</doc>
<doc id="2793797" url="https://pl.wikipedia.org/wiki?curid=2793797" title="Ichiro Suzuki">
Ichiro Suzuki



</doc>
<doc id="2793798" url="https://pl.wikipedia.org/wiki?curid=2793798" title="Związek Odrodzenia Narodu Polskiego">
Związek Odrodzenia Narodu Polskiego

Związek Odrodzenia Narodu Polskiego (ZONP) - tajna paramilitarna organizacja młodzieżowa, powstała we Lwowie w początku 1904 r. Związana z Polską Partią Socjalistyczną, działała jako jej nieoficjalna "młodzieżówka" w rejonie lwowskim. Jako taka popierała dążenie do niepodległości poprzez edukację i walkę zbrojną. Organizacja miała ok. 36 kół i około tysiąca członków.
Założyciele: Jan Adamowicz-Piliński, Tadeusz Pannenko (komendant)
Do członków należał m.in. Władysław Sikorski, który przez ZONP zetknął się z PPSem.

</doc>
<doc id="2793800" url="https://pl.wikipedia.org/wiki?curid=2793800" title="Collegium Maximum">
Collegium Maximum



</doc>
<doc id="2793801" url="https://pl.wikipedia.org/wiki?curid=2793801" title="Collegium Maximum UMK">
Collegium Maximum UMK



</doc>
<doc id="2793803" url="https://pl.wikipedia.org/wiki?curid=2793803" title="International Love">
International Love

"International Love" - piosenka dance-popowa stworzona na szósty album studyjny amerykańskiego rapera Pitbulla pt. "Planet Pit". Wyprodukowany przez Soulshock &amp; Biker oraz Seana Hurley, utwór wydany został jako czwarty i ostatni oficjalny singel promujący krążek dnia 27 maja 2011 roku. Utwór jest nominowany do nagrody MTV Europe Music Awards 2012 w kategorii Najlepsza piosenka.
Teledysk.
8 grudnia 2011 roku ukazał się zwiastun teledysku, a dzień później 9 grudnia ukazała się jego pełna wersja. Reżyserią widea zajął się David Rousseau.

</doc>
<doc id="2793805" url="https://pl.wikipedia.org/wiki?curid=2793805" title="Łatgalskie przedmieście">
Łatgalskie przedmieście

Łatgalskie przedmieście (łot. Latgales priekšpilsēta; do upadku ZSRR: Maskavas rajons) – jeden z sześciu rejonów administracyjnych Rygi, położony w południowo-wschodniej części miasta. Zajmuje powierzchnię 50 km², a liczba jego mieszkańców wynosi 189 486 ludzi, co czyni go największym rejonem Rygi (według liczby mieszkańców).
Na północnym wschodzie (Pļavnieki), południu (Ķengarags) i środkowej części znajdują się „mikrorejony” sypialne, zaś w północnej części można podziwiać historyczną zabudowę z XIX wieku. Przez dzielnicę przechodzi linia kolejowa w kierunku Moskwy. Na obszarze przedmieścia znajduje się również stacja rozrządowa Rīgas Preču – 2, zaś tuż za wschodnią granicą elektrownia TEC-2. Obecnie zakończono roboty związane z budową Mostu Południowego przez Dźwinę.
Dzielnice.
W skład Łatgalskiego Przedmieścia wchodzą następujące dzielnice:

</doc>
<doc id="2793806" url="https://pl.wikipedia.org/wiki?curid=2793806" title="Wybory prezydenckie w Stanach Zjednoczonych w 1812 roku">
Wybory prezydenckie w Stanach Zjednoczonych w 1812 roku

Wybory prezydenckie w USA w 1812 roku – siódme wybory prezydenckie w historii Stanach Zjednoczonych. Na urząd prezydenta wybrany został ponownie James Madison, a wiceprezydentem został Elbridge Gerry.
Kampania wyborcza.
Wybory prezydenckie w 1812 roku odbywały się w atmosferze wojny z Wielką Brytanią, która wybuchła latem tego roku. Urzędujący prezydent Madison obawiał się, że Partia Demokratyczno-Republikańska nie wystawi jego kandydatury, jeśli nie zawnioskuje o wypowiedzenie wojny. Wojna, znana jako „wojna pana Madisona” znacznie zmniejszyła popularność prezydenta. Mimo to uzyskał on nominację, a na wiceprezydenta wystawiono Elbridge’a Gerry’ego. Partia Federalistyczna miała wówczas rozbite struktury i zanikała. Poparła kandydaturę republikanina DeWitta Clintona, znanego z pacyfistycznych poglądów. Mimo słabnącego poparcia, Madison odniósł zwycięstwo, jednakże uzyskał znacznie słabsze poparcie na zachodzie i południu kraju oraz w większości stanów Nowej Anglii.
Wyniki głosowania.
Głosowanie powszechne odbyło się pomiędzy 30 października a 16 listopada 1812 i wzięło w nim udział niecałe 280 tys. osób. Madison uzyskał ok. 50,4% poparcia wobec 47,6% dla Clintona. Oprócz tego 2% głosów uzyskał Rufus King. W głosowaniu Kolegium Elektorów (zatwierdzonym 10 lutego 1813) zwycięstwo odniósł James Madison, uzyskując 128 głosów, przy wymaganej większości 108 głosów. Jego kontrkandydat otrzymał 89 głosów. Na wiceprezydenta został wybrany Elbridge Gerry 131 głosami. Na drugiego z kandydatów, Jareda Ingesolla zagłosowało 89 elektorów.

</doc>
<doc id="2793807" url="https://pl.wikipedia.org/wiki?curid=2793807" title="Nenê (koszykarz)">
Nenê (koszykarz)

Nenê, właśc. Maybyner Rodney Hilário Nenê (ur. 13 września 1982 w São Carlos) – brazylijski koszykarz, reprezentant kraju, występujący na pozycji środkowego lub silnego skrzydłowego.
Urodzony jako Maybyner Rodney Hilário, w 2003 roku oficjalnie dodał do nazwiska noszony od dzieciństwa przydomek Nenê (port. "niemowlak", "maluch"), pod którym jest powszechnie znany.
Kariera zawodnicza.
Karierę seniorską zaczynał w Barueri/Vasco, zespole filialnym CR Vasco da Gama, dla którego w sezonie 2000 zagrał jeden mecz. W sezonie 2001 był już podstawowym graczem Vasco, przyczyniając się do zdobycia przez nich mistrzostwa Brazylii. Po kilku miesiącach kolejnego sezonu, w wyniku pogarszającej się sytuacji finansowej klubu, a także namowy znajomego, wyjechał w marcu 2002 roku do Stanów Zjednoczonych, by spróbować szans w lidze NBA.
Po kilkutygodniowych treningach zgłosił się do draftu NBA i 26 czerwca 2002 New York Knicks wybrali go jako siódmego w kolejności, by jeszcze tego samego dnia oddać go do Denver Nuggets. W Denver Nuggets występował do marca 2012, gdy w wymianie pomiędzy trzema klubami został odesłany do Washington Wizards.
Wybrany w 2003 roku do pierwszej piątki debiutantów ("NBA All-Rookie 1st Team").
W pierwszym meczu sezonu 2005/06 odniósł kontuzję prawego kolana, która wyeliminowała go do końca rozgrywek. W styczniu 2008 przerwał treningi, aby poddać się operacji usunięcia nowotworu jądra. Na boisko powrócił 27 marca 2008. Z powodu kontuzji opuścił ponad 200 meczów w całej karierze.
20 lipca 2016 podpisał kontrakt z Houston Rockets. 3 września 2019 przedłużył umowę z Rockets.
5 lutego 2020 trafił w wyniku wymiany z udziałem czterech zespołów do Atlanty Hawks. Następnego dnia opuścił klub.

</doc>
<doc id="2793810" url="https://pl.wikipedia.org/wiki?curid=2793810" title="Maybyner Rodney Hilário Nenê">
Maybyner Rodney Hilário Nenê



</doc>
<doc id="2793813" url="https://pl.wikipedia.org/wiki?curid=2793813" title="Stanie na głowie">
Stanie na głowie



</doc>
<doc id="2793814" url="https://pl.wikipedia.org/wiki?curid=2793814" title="Uniwersytet w Aberystwyth">
Uniwersytet w Aberystwyth

Uniwersytet w Aberystwyth (ang. Aberystwyth University, wal. Prifysgol Aberystwyth) – brytyjski uniwersytet publiczny w mieście Aberystwyth w Walii, założony w 1872 jako University College of Wales, Aberystwyth.
W "National Student Survey" w 2006 uczelnia zajęła 5. miejsce w Wielkiej Brytanii pod względem ogólnej satysfakcji studentów. W "The Times Good University Guide 2008" miała, wraz z pięcioma innymi uniwersytetami, pierwsze miejsce pod względem satysfakcji studentów i 39 na 113 uniwersytetów w klasyfikacji ogólnej. W rankingu "University League Tables 2020" uplasowała się na 71 miejscu (na 131 uczelni).
Według The Times Higher Education World University Rankings 2012–2013 Uniwersytet w Aberystwyth znajduje się na 120 miejscu w Europie i 276 na świecie.

</doc>
<doc id="2793815" url="https://pl.wikipedia.org/wiki?curid=2793815" title="Wydział Kultury Fizycznej, Zdrowia i Turystyki Uniwersytetu Kazimierza Wielkiego">
Wydział Kultury Fizycznej, Zdrowia i Turystyki Uniwersytetu Kazimierza Wielkiego

Wydział Kultury Fizycznej, Zdrowia i Turystyki Uniwersytetu Kazimierza Wielkiego w Bydgoszczy – historyczny wydział Uniwersytetu Kazimierza Wielkiego w Bydgoszczy. 1 października 2019, zarządzeniem Rektora UKW, Wydział został zlikwidowany na skutek reorganizacji struktur uniwersyteckich.
Historia.
Wydział Kultury Fizycznej, Zdrowia i Turystyki powstał w 2011 roku. W ramach Wydziału prowadzone nyły kierunki: rewitalizacja dróg wodnych, geografia, wychowanie fizyczne, turystyka i rekreacja oraz zarządzanie kryzysowe w środowisku.
Władze Wydziału.
W kadencji 2016-2019: 

</doc>
<doc id="2793816" url="https://pl.wikipedia.org/wiki?curid=2793816" title="Zamiejscowy Wydział Biotechnologii Uniwersytetu Rzeszowskiego w Weryni">
Zamiejscowy Wydział Biotechnologii Uniwersytetu Rzeszowskiego w Weryni



</doc>
<doc id="2793825" url="https://pl.wikipedia.org/wiki?curid=2793825" title="Katastrofa lotnicza samolotu Liberator 4 lipca 1943 w Gibraltarze">
Katastrofa lotnicza samolotu Liberator 4 lipca 1943 w Gibraltarze



</doc>
<doc id="2793827" url="https://pl.wikipedia.org/wiki?curid=2793827" title="Halo Zero">
Halo Zero



</doc>
<doc id="2793834" url="https://pl.wikipedia.org/wiki?curid=2793834" title="Pierre Zimmermann (brydżysta)">
Pierre Zimmermann (brydżysta)

Pierre Zimmermann (ur. 26 maja 1955) – biznesmen a także szwajcarski (do 2008 roku), francuski (w latach 2008-2012) oraz monakijski (od roku 2012) brydżysta z tytułami World Grand Master (WBF) a także European Master (EBL).
Założył i kieruje Real Estate Company.
Założył profesjonalny zespół brydżowy w Monako. Jego stałym partnerem jest Franck Multon.
Jest żonaty i ma 5 dzieci.
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="2793837" url="https://pl.wikipedia.org/wiki?curid=2793837" title="Koźlarz różnobarwny">
Koźlarz różnobarwny

Koźlarz różnobarwny ("Leccinum variicolor" Watling) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji: "Leccinum, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Niektóre synonimy:
Nazwę polską podał Władysław Wojewoda w 1999 r. W polskim piśmiennictwie mykologicznym gatunek ten opisywany był też przez Alinę Skirgiełło jako koźlarz babka forma zmienna.
Morfologia.
Średnica 6–12 cm, u młodych egzemplarzy stożkowaty, u starszych stożkowaty z zaokrąglonym czubkiem. Powierzchnia gładka, matowa, sucha, nieco pilśniowa, przy wilgotnej pogodzie nieco lepka. Kolor od oliwkowosiwego przez siwy i siwobrązowy do ciemnobrązowego.
Do 25 mm długości, głęboko wcięte przy trzonie. Barwa od białawej do kremowej. Pory niemal okrągłe i drobne, białe lub kremowe. Uszkodzone ciemnieją.
Grubość do 3,5 cm, wysokość do 18 cm. Pełny, cylindryczny, smukły, często wygięty. Białawy, pokryty licznymi ciemno-brązowymi do czarnych kosmkami. Czasami przy podstawie ma kolor zielonkawy lub niebieskozielony.
Biały do biało-kremowego, u podstawy może być biało-zielonkawy. Po przecięciu zmienia kolor na różowy, ale dopiero po dłuższym czasie. Smak i zapach przyjemny, słaby.
Brązowy do oliwkowo-brązowego. Zarodniki wydłużone o rozmiarach 14–19 × 5–7 μm.
Najbardziej podobny jest koźlarz babka ("Leccinum scabrum"), który również rośnie pod brzozami, ale na bardziej suchych miejscach i ma kapelusz jaśniejszy, wyłącznie w brązowych odcieniach. Podobny jest też rosnący pod grabami i leszczyną koźlarz grabowy ("Leccinum pseudoscabrum"), ale jego miąższ po przecięciu zmienia kolor na siwofioletowy. Koźlarz topolowy ("Leccinum duriusculum") rośnie pod topolami, ma szarobrązowy kapelusz, a jego miąższ najpierw czerwienieje, a potem czarnieje.
Występowanie.
Występuje w Ameryce Północnej, Europie i Azji. W Europie jest rozprzestrzeniony od Morza Śródziemnego po Islandię i archipelag Svalbard na Morzu Arktycznym, brak go tylko w części południowo-wschodniej. W Polsce nie jest rzadki.
Naziemny grzyb mykoryzowy występujący głównie na wilgotnych miejscach, szczególnie na torfowiskach. Żyje w mykoryzie z brzozami. Owocniki pojawiają się od lipca do października.
Znaczenie.
Grzyb jadalny. W Polsce jest dopuszczony do obrotu handlowego. W praktyce często nie jest odróżniany od koźlarza babki i innych podobnych gatunków koźlarzy. Dla grzybiarzy nie ma to jednak większego znaczenia, wszystkie koźlarze są bowiem dobrymi grzybami jadalnymi.

</doc>
<doc id="2793838" url="https://pl.wikipedia.org/wiki?curid=2793838" title="Leccinum variicolor">
Leccinum variicolor



</doc>
<doc id="2793839" url="https://pl.wikipedia.org/wiki?curid=2793839" title="Koźlarz szarozielony">
Koźlarz szarozielony



</doc>
<doc id="2793842" url="https://pl.wikipedia.org/wiki?curid=2793842" title="Paralycodes">
Paralycodes



</doc>
<doc id="2793843" url="https://pl.wikipedia.org/wiki?curid=2793843" title="Caneolepis">
Caneolepis



</doc>
<doc id="2793844" url="https://pl.wikipedia.org/wiki?curid=2793844" title="Kisielec kędzierzawy">
Kisielec kędzierzawy



</doc>
<doc id="2793845" url="https://pl.wikipedia.org/wiki?curid=2793845" title="Kisielec wierzbowy">
Kisielec wierzbowy



</doc>
<doc id="2793846" url="https://pl.wikipedia.org/wiki?curid=2793846" title="Balsadichthys">
Balsadichthys



</doc>
<doc id="2793848" url="https://pl.wikipedia.org/wiki?curid=2793848" title="Levanaora">
Levanaora



</doc>
<doc id="2793849" url="https://pl.wikipedia.org/wiki?curid=2793849" title="Flegamina">
Flegamina



</doc>
<doc id="2793850" url="https://pl.wikipedia.org/wiki?curid=2793850" title="Tycho Fredrik Hugo Tullberg">
Tycho Fredrik Hugo Tullberg

Tycho Fredrik Hugo Tullberg (ur. 9 października 1842 w Uppsala, zm. 24 kwietnia 1920 w Uppsala) – szwedzki przyrodnik i zoolog.

</doc>
<doc id="2793851" url="https://pl.wikipedia.org/wiki?curid=2793851" title="Tycho Tullberg">
Tycho Tullberg



</doc>
<doc id="2793855" url="https://pl.wikipedia.org/wiki?curid=2793855" title="Iodochromis">
Iodochromis



</doc>
<doc id="2793856" url="https://pl.wikipedia.org/wiki?curid=2793856" title="Perydiola">
Perydiola

Perydiole () – występujące wewnątrz owocników niektórych grzybów twarde ciałka wytwarzające zarodniki. W rodzinie pieczarkowatych ("Agaricaceae") mają soczewkowaty kształt, w rodzaju purchatnica ("Pisolithus") kulisto-graniasty.
W młodych owocnikach perdydiole zazwyczaj zamknięte są czapeczkowatą nakrywką zwaną epifragma. Podczas rozwoju epifragma odpada i perydiole zostają odsłonięte. Tylko u rodzaju "Nidularia" epifragma nie występuje.
Perydiole łączą się z owocnikiem za pomocą sznureczków ("funiculus"), lub zanurzone są w śluzowatej masie. Na wewnętrznej ścianie perydioli powstaje hymenium, a w nim podstawki wytwarzające zarodniki. Po dojrzeniu owocnika i odpadnięciu epifragmy, pod wpływem czynników zewnętrznych, np. wiatru lub kropel deszczu są one z owocnika wyrzucane. W ten sposób grzyb rozsiewa swoje zarodniki. U niektórych gatunków, np. u kubków ("Cyathus"), sznureczek jest kleisty i ma zakończenie przypominające kotwicę. Sznureczek ten owija się wokół przedmiotów (np. gałązek, źdźbeł traw)&gt;.

</doc>
<doc id="2793857" url="https://pl.wikipedia.org/wiki?curid=2793857" title="Valle de los Caidos">
Valle de los Caidos



</doc>
<doc id="2793858" url="https://pl.wikipedia.org/wiki?curid=2793858" title="Lychnoculus">
Lychnoculus



</doc>
<doc id="2793859" url="https://pl.wikipedia.org/wiki?curid=2793859" title="Ipnoceps">
Ipnoceps



</doc>
<doc id="2793860" url="https://pl.wikipedia.org/wiki?curid=2793860" title="Xiomara Alfaro">
Xiomara Alfaro

Xiomara Alfaro (ur. 11 maja 1930 w Hawanie, zm. 24 czerwca 2018 w Cape Coral) − kubańska piosenkarka i śpiewaczka operowa. W latach 50. zasłynęła na scenie muzycznej śpiewając bolero swoim sopranowym głosem.

</doc>
<doc id="2793861" url="https://pl.wikipedia.org/wiki?curid=2793861" title="António Stromp">
António Stromp

António Stromp (ur. 2 czerwca 1894 w Lizbonie, zm. 6 lipca 1921) – portugalski lekkoatleta (sprinter), uczestnik igrzysk olimpijskich w Sztokholmie w 1912 i najmłodszy portugalski olimpijczyk na igrzyskach w 1912.
Występy na igrzyskach olimpijskich.
Stromp wystartował dwa razy na igrzyskach olimpijskich w 1912 r. Wziął udział w zmaganiach lekkoatletycznych. 
Pierwszy raz wystartował na dystansie 100 m rozgrywanym 6 lipca. W piątym biegu eliminacyjnym zajął ostatnie trzecie miejsce i nie awansował dalej. Drugi występ Strompa miał miejsce 10 lipca. Tym razem wziął udział w biegu na 200 m. W osiemnastym biegu eliminacyjnym zajął ostatnie trzecie miejsce i nie awansował dalej.

</doc>
<doc id="2793863" url="https://pl.wikipedia.org/wiki?curid=2793863" title="Tarkwiniusz i Lukrecja">
Tarkwiniusz i Lukrecja

Tarkwiniusz i Lukrecja – obraz olejny włoskiego malarza Jacopa Tintoretta.
Tytułowa postać Lukrecji wiąże się ze starożytną rzymską legendą o upadku królestwa. Opisał ją Tytus Liwiusz w swoim dziele pt. "Dzieje Rzymu od założenia miasta". Lukrecja była żoną Lucjusza Tarkwiniusza Kollatyna. Pod jego nieobecność została zgwałcona przez Sekstusa Tarkwiniusza, syna Tarkwiniusza Pysznego. O czynie tym powiadomiła swojego męża, kazała mu poprzysiąc zemstę, a następnie popełniła samobójstwo. Według legendy jej krzywda miała stać się bezpośrednią przyczyną wybuchu powstania pod wodzą Lucjusza Juniusza Brutusa, które doprowadziło w 509 p.n.e. do obalenia monarchii i powołania republiki.
Opis obrazu.
Tintoretto wybrał wątek poprzedzający samobójstwo kobiety. Tarkwiniusz właśnie wszedł do komnaty Lukrecji i po zagrożeniu jej nożem, zaczyna zdzierać z niej szaty. Dziewczyna opiera się, walczy. Z lewej strony widać spadający posążek i poduszkę, atłasowa purpurowo-czarna pościel zwinięta jest w połyskujące fałdy. U dołu widać porzucony sztylet, którym napastnik groził dziewczynie. Ten sam sztylet posłuży później Lukrecji do odebrania sobie życia. Dopełnieniem sceny walki i sprzeciwu jest urwany naszyjnik z pereł. Spadające na ziemię korale stanowią aluzję do późniejszych wydarzeń związanych z obaleniem i upadkiem rzymskiej monarchii. Widz nie może zobaczyć twarzy walczących, widoczny jest jedynie gest wzbronienia Lukrecji. Ekspresja ruchów postaci i przedmiotów budują napięcie i tragizm wydarzenia.
Postać Lukrecji i jej historia stała się bardzo popularna pod koniec XVI i w XVII wieku. Motyw ten malowali liczni malarze europejscy m.in. kilka wersji namalował Rembrandt ("Lukrecja"), Lucas Cranach Starszy, Artemisia Gentileschi w 1621 roku, Tycjan, Guido Reni i Parmigianino. Jej historią zainteresował się William Szekspir w swoim poemacie narracyjnym "Lukrecja zgwałcona".
Proweniencja.
Prawdopodobnie od 1601 roku obraz znajdował się w kolekcji rzymskiego kolekcjonera Antonia Tronsarelli. Z prywatnej kolekcji w 1949 obraz został sprzedany przez E. and A. Silberman Galleries, z Nowego Jorku do Art Institute.

</doc>
<doc id="2793866" url="https://pl.wikipedia.org/wiki?curid=2793866" title="Anniversarium">
Anniversarium

Anniversarium – rzymski zwyczaj wspominania śmierci bliskich zmarłych (np. łac. "pater familias"), które zmieniło znaczenie pod wpływem chrześcijaństwa.
"Anniversarium" zmieniło swój charakter i znaczenie kiedy chrześcijanie zaczęli odprawiać radosne modlitwy, świętując rocznicę śmierci współwyznawców, później nazwane "dies natalis".
Od V wieku uroczystościom zaczęły towarzyszyć refleksje teologiczne. 
Z czasem znaczenie wyrażenia poszerzyło się i określano nim rocznice śmierci wiernych z gmin chrześcijańskich, których nie otaczano kultem świętych, a także inne uroczystości takie jak rocznice wyboru czy koronacji papieży, sakry i np. konsekracji świątyń.
Zmieniające się na przestrzeni wieków znaczenie określenia "anniversarium" wpłynęło na przemieszanie pojęć spotykane zarówno w martyrologiach jak i Kalendarzach liturgicznych.

</doc>
<doc id="2793867" url="https://pl.wikipedia.org/wiki?curid=2793867" title="Elsa Aguirre">
Elsa Aguirre

Elsa Aguirre (ur. 25 września 1930) – meksykańska aktorka telewizyjna i filmowa.

</doc>
<doc id="2793870" url="https://pl.wikipedia.org/wiki?curid=2793870" title="Windows Phone Marketplace">
Windows Phone Marketplace



</doc>
<doc id="2793873" url="https://pl.wikipedia.org/wiki?curid=2793873" title="Zasnówka">
Zasnówka

Zasnówka () – pozostałości pajęczynowatej osłony całkowitej ("velum generale") lub osłony częściowej ("velum partiale") na dojrzałych owocnikach niektórych grzybów kapeluszowych. Zasnówka występuje np. u zasłonaków ("Cortinarius"), strzępiaków i ma postać delikatnych niteczek, dość łatwo znikających. Morfologia i kolor tej zasnówki jest ważny przy rozróżnianiu gatunków.
Zanikające pozostałości zasnówki w postaci cienkich nitek są widoczne na trzonach lub pod kapeluszem zasłonaków. Z czasem wysychają i przestają być widoczne.

</doc>
<doc id="2793876" url="https://pl.wikipedia.org/wiki?curid=2793876" title="Pallidogobius">
Pallidogobius



</doc>
<doc id="2793877" url="https://pl.wikipedia.org/wiki?curid=2793877" title="Innoculus">
Innoculus



</doc>
<doc id="2793878" url="https://pl.wikipedia.org/wiki?curid=2793878" title="Bikinigobius">
Bikinigobius



</doc>
<doc id="2793880" url="https://pl.wikipedia.org/wiki?curid=2793880" title="Cerkiew Opieki Matki Bożej w Moskwie (Jużnoje Miedwiedkowo)">
Cerkiew Opieki Matki Bożej w Moskwie (Jużnoje Miedwiedkowo)

Cerkiew Opieki Matki Bożej – prawosławna cerkiew w Moskwie, w dawnej wsi Miedwiedkowo, w rejonie Jużnoje Miedwiedkowo. 
Pierwsza cerkiew w Miedwiedkowie powstała w 1620. Inicjatorem jej wzniesienia był Dymitr Pożarski, który pragnął w ten sposób upamiętnić zwycięstwo Rosjan w wojnie z Rzecząpospolitą i wyparcie polskiej interwencji z Moskwy. W latach 1634–1635 Pożarski zbudował na miejscu drewnianej świątyni murowany obiekt, upamiętniając w ten sposób zawarcie pokoju w Polanowie, jak również ważne wydarzenia ze swojego życia: zakończenie służby w charakterze wojewody nowogrodzkiego, śmierć syna Fiodora, jak również zgon patriarchy moskiewskiego i całej Rusi Filareta. Obiekt utrzymany był w typowo ruskim stylu i został nakryty dachem namiotowym. Cerkiew w Miedwiedkowie była jedną z ostatnich świątyń tego typu wzniesionych w Rosji w XVII w., gdyż w 1652 wznoszenie dachów namiotowych zostało zabronione przez patriarchę moskiewskiego i całej Rusi Nikona. W XIX w. do budynku dostawiono dzwonnicę. 
Cerkiew była czynna przez cały okres od swojego powstania, nie została zamknięta po rewolucji październikowej, jedynie do II wojny światowej nabożeństwa odbywały się wyłącznie w dolnej cerkwi. Po zakończeniu działań wojennych obiekt został odremontowany i odtąd w całości jest administrowany przez prawosławną parafię.
Mimo że powstanie świątyni wiąże się z wyzwoleniem Moskwy i Rosji z polskiej interwencji, w świątyni znajduje się Częstochowska Ikona Matki Bożej, która występują w rosyjskich cerkwiach rzadko.

</doc>
<doc id="2793882" url="https://pl.wikipedia.org/wiki?curid=2793882" title="Zanclurus">
Zanclurus



</doc>
<doc id="2793883" url="https://pl.wikipedia.org/wiki?curid=2793883" title="Nothistium">
Nothistium



</doc>
<doc id="2793884" url="https://pl.wikipedia.org/wiki?curid=2793884" title="Parafia św. Mikołaja Biskupa w Lubzinie">
Parafia św. Mikołaja Biskupa w Lubzinie

Parafia pw. św. Mikołaja Biskupa w Lubzinie - parafia rzymskokatolicka z siedzibą w Lubzinie, znajdująca się w diecezji tarnowskiej w dekanacie Pustków-Osiedle. Erygowana w XII wieku. Mieści się pod numerem 55. Prowadzą ją księża diecezjalni.
Do parafii przynależy również, wybudowana w 1992 roku, kaplica pw. bł. Karoliny Kózkówny w Brzezówce.

</doc>
<doc id="2793885" url="https://pl.wikipedia.org/wiki?curid=2793885" title="Lavinia Fontana">
Lavinia Fontana

Lavinia Fontana, zw. także: Livia Fontana, Lavinia Zappi lub Lavigna Fontana (ur. 24 sierpnia 1552 w Bolonii, zm. 11 sierpnia 1614 w Rzymie) – włoska malarka okresu manieryzmu.
Życiorys.
Lavinia Fontana urodziła się w Bolonii w 1552 jako córka malarza Prospero Fontany i Antonii de' Bonardis. Otrzymała chrzest 24 sierpnia 1552 w katedrze San Pietro. W 1568 zmarła jej starsza siostra Emilia, kiedy Lavinia miała 16 lat. Malarstwa uczyła się u ojca Prospero, który także uczył w . Bycie córką malarza, pozwoliło jej zostać artystką, w czasach gdy bycie kobietą artystki nie było powszechnie akceptowane.
W 1577 jej mężem został uczeń jej ojca Gian Paolo Zappi, który pochodził z zamożnej rodziny. Zappi został później asystentem Lavinii. Urodziła jedenaścioro dzieci, z których przeżyło troje. 
W 1603 na zaproszenie papieża Klemensa VIII Fontana wraz z rodziną przeniosła się do Rzymu, gdzie została członkiem Akademii Świętego Łukasza. Następnie została mianowana portrecistką w Watykanie. Była laureatką wielu wyróżnień, w tym medalionu portretowego z brązu odlanego w 1611 roku przez rzeźbiarza i architekta Felice Antonio Casone. 
Malowała portrety oraz obrazy o tematyce religijne i mitologicznej. Pozostawała pod wpływem Antonio Allegriego da Correggia i Parmigianina. Twórczość malarska Fontany inspirowała takich artystów jak Alberto de' Rossi i Alessandro Tiarini. Z kolei Aurelio Bonelli był studentem Fontany. Jej wrażliwość na portretowaną osobę i dbałość o szczegóły przedstawiała niezwykłą realność malowanych modeli, i być może to sprawiło, że stała się tak popularna wśród swoich zamożnych klientów. W dobie renesansu była też artystką odnoszącą duże sukcesy, otrzymywała lukratywne zamówienia, które pozwoliły jej na utrzymywanie się ze swojego malarstwa. Stanowi przykład kobiety artystki, która w dobie renesansu potrafiła osiągnąć tak wysoki poziom artystyczny i jednocześnie osiągnąć znaczny sukces w sztuce.
Zmarła w Rzymie 11 sierpnia 1614, została pochowana w Santa Maria sopra Minerva.
Wybrane dzieła.
Około 1595 namalowała portret Togniny (Antonietty) Gonsalvus, ze słynnej u schyłku XVI w. rodziny, której większość członków (m.in. ojciec Petrus Gonsalvus i jej dwie siostry) miała hipertrichozę: przypominali tak zwanych ludzi z lasu (syndrom wilkołaka). Przypadek ten opisał przyjaciel artystki – boloński lekarz i przyrodnik Ulisses Aldrovandi (1522-1605) w swojej pracy "Monstrorum historia" (Bolonia 1642). Artystka sportretowała dziewczynkę z pełnym wdzięku uśmiechem i żywym wyrazem oczu. Dziewczynka trzyma w dłoniach kartkę, na której spisała dzieje swej rodziny w pierwszej osobie.

</doc>
<doc id="2793887" url="https://pl.wikipedia.org/wiki?curid=2793887" title="Francesco Sabatini">
Francesco Sabatini

Francesco Sabatini – włoski architekt tworzący głównie w Hiszpanii zatrudniony na dworze Karola III. Kawaler Zakonu Santiago.

</doc>
<doc id="2793888" url="https://pl.wikipedia.org/wiki?curid=2793888" title="Zygmunt Milli">
Zygmunt Milli

Zygmunt Milli (ur. 13 marca 1898 w Jarosławiu, zm. 11 listopada 1963 w Krakowie) – polski malarz.
Życiorys.
Należał do drużyny skautowskiej, w sierpniu 1914 wstąpił do Legionu Wschodniego. Został zaszeregowany do 15 kompanii 3 baonu 3 Pułku Piechoty. Pod koniec 1916 był urlopowany ze względu na zły stan zdrowia, w tym czasie pracował w biurze budowlanym jako rysownik. Zgłosił się do Polskiej Organizacji Wojskowej, po przeszkoleniu został oddelegowany do rodzinnego Jarosławia, gdzie zorganizował oddział. W 1918 walczył w obronie Lwowa. Od 1920 studiował w Państwowej Szkole Sztuk Zdobniczych, jego wykładowcami byli m.in. Jan Bukowski i Wiesław Zarzycki. Równocześnie pracował zarobkowo jako dekorator teatralny. Studia ukończył w 1925, poza malarstwem sztalugowym w tym okresie Zygmunt Milli doskonalił swoje umiejętności w zakresie konserwacji i rekonstrukcji malarstwa ściennego. W 1927 uczestniczył w wystawie Towarzystwa Przyjaciół Sztuk Pięknych, od 1928 należał do Zrzeszenia Artystów Plastyków „Zwornik”, tworzył polichromie o charakterze sakralnym (osiemnaście polichromii w świątyniach współczesnych i trzynaście w zabytkowych). Rok później z bratem Stanisławem i Marianem Arczyńskim założył firmę malarską „Styl”, która wykonywała zaprojektowane przez Millego dekoracje ścienne w świątyniach. Został członkiem Zrzeszenia Artystów Rzemieślników „Głowica”. W 1932 wszedł w skład zarządu i został członkiem komitetu redakcyjnego czasopisma „Głos Plastyków”, równocześnie zaczął należeć do krakowskiego oddziału Związku Polskich Artystów Plastyków. W 1939 podczas prac konserwatorskich odkrył, a następnie odrestaurował razem z Janem Rutkowskim polichromie średniowieczne w wawelskiej Kaplicy Młodzianków. Od 1940 należał do konspiracyjnego Zrzeszenia Artystów Polskich „Krąg”. Po 1945 Zygmunt Milli nadal projektował polichromie sakralne, które wykonywał razem ze swoim bratem.
Twórczość Zygmunta Millego obejmowała nie tylko malarstwo ścienne i polichromie, były to także pejzaże, martwe natury i akty. Rzadziej tworzył kompozycje figuralne i portrety, eksperymentował z tworzeniem projektów ekslibrisów i kilimów.
Działalność Firmy „Styl”.
Założona przez Zygmunta Millego w 1929 Firma „Styl” wykonała dekoracje ścienne i polichromie jego projektu w wielu świątyniach na terenie całego kraju, były to m.in.:

</doc>
<doc id="2793889" url="https://pl.wikipedia.org/wiki?curid=2793889" title="Nagroda Sakurai">
Nagroda Sakurai

Nagroda Sakurai (ang. "J.J. Sakurai Prize for Theoretical Particle Physics") – nagroda Amerykańskiego Towarzystwa Fizycznego (APS) przyznawana za wybitne osiągnięcie w teorii cząstek elementarnych. Nagroda ta uważana jest za jedną z najbardziej prestiżowych w dziedzinie fizyki. Przyznawana jest corocznie od 1985 roku, jednej lub kilku osobom – np. w 2010 roku miała sześcioro laureatów. Otrzymują ją nie tylko fizycy amerykańscy.
Jun John Sakurai (1933–1982) był amerykańskim fizykiem pochodzenia japońskiego.
Najwybitniejsi laureaci.
W gronie laureatów znaleźli się też nobliści (do 2021 roku – ośmiu):
Inni wybitni laureaci Nagrody Sakurai – czasem nominowani do Nagrody Nobla – to np. Lisa Randall, George Zweig czy Leonard Susskind.

</doc>
<doc id="2793890" url="https://pl.wikipedia.org/wiki?curid=2793890" title="Fertilizers Europe">
Fertilizers Europe

Fertilizers Europe ("Europejska Organizacja Producentów Nawozów", dawniej EFMA) – organizacja zrzeszająca największe europejskie przedsiębiorstwa produkujące nawozy.
Działalność.
Fertilizers Europe jest organizacją, reprezentującą największe przedsiębiorstwa w Europie, produkujące nawozy. Jej członkowie sprzedają blisko 81% całości nawozów azotowych i 55% całości nawozów fosforowych, wytwarzanych w Unii Europejskiej (liczonej wraz z Norwegią). Fertilizers Europe zajmuje się kwestiami, które dla branży nawozowej są szczególnie istotne oraz mają zasadniczy wpływ na sytuację poszczególnych przedsiębiorstw, działających na terenie Unii Europejskiej.
Organizacja dba o ochronę konkurencyjności na rynku, troszczy się o rentowność realizowanej produkcji, jak również działa na rzecz rozwoju potencjału produkcyjnego. Fertilizers Europe koncentruje również swoje działania na edukacji społeczeństwa w zakresie wykorzystywania nawozów w produkcji rolnej.
Zadania.
Fertlizers Europe zajmuje się promocją, ochroną i reprezentowaniem poszczególnych członków w ramach Unii Europejskiej. Jednym z celów działania organizacji jest edukacja i rozwiązywanie wszelkich problemów związanych z produkcją oraz stosowaniem nawozów, które mogą mieć wpływ na zdrowie mieszkańców Unii Europejskiej i środowisko naturalne. Fertilizers Europe zajmuje się dbaniem o interesy całego unijnego rynku nawozowego.
Organizacja odpowiada również za kontakt z innymi podmiotami i instytucjami międzynarodowymi.
Struktura.
Walne zgromadzenie.
Najwyższym organem władzy w Fertlizers Europe jest walne zgromadzenie. Zgromadzenie ogólne odbywa raz w roku i biorą w nim udział przedstawiciele wszystkich firm członkowskich i stowarzyszeń, wchodzących w skład organizacji. Walne zgromadzenie zatwierdza budżet i ustala strategię działań.
Zarząd.
Zarząd składa się z przedstawicieli wszystkich firm członkowskich i spotyka się dwa razy w roku. Zatwierdza plan pracy i nadzoruje pracę komitetu wykonawczego zarządu.
Komitet wykonawczy zarządu.
Komitet wykonawczy zarządu składa się ze specjalnie wyznaczonych przedstawicieli wysokiego szczebla, reprezentujących firmy członkowskie. Spotkania komitetu wykonawczego zarządu odbywają się trzy do czterech razy w roku.
Komitety.
W skład Fertilizers Europe wchodzą trzy komitety:
W czerwcu 2011 prezesem organizacji wybrany został Fraqncis Raatz z GPN, natomiast wiceprezesami zostali Tor Holba z Yara International oraz Paweł Jarczewski z Zakładów Azotowych „PUŁAWY” S.A.
Lokalizacja.
Główna siedziba Fertilizers Europe znajduje się w Brukseli w Belgii.

</doc>
<doc id="2793895" url="https://pl.wikipedia.org/wiki?curid=2793895" title="Kościół św. Mikołaja w Lubzinie">
Kościół św. Mikołaja w Lubzinie

Kościół św. Mikołaja Biskupa w Lubzinie sięga początków (XX w.). Podobno pierwszy drewniany i konsekrowany kościół został wzniesiony około 1277 r., o czym wspomina Jan Długosz w swych kronikach. W drugiej połowie XVII w. wybudowano nową świątynię, również z drewniana. Konsekracji dokonał bp krakowski Mikołaj Oborski. Był to kościół pod wezwaniem św. Mikołaja.
W roku 1891 wybudowano kaplicę Matki Bożej Różańcowej. Na jej miejscu stoi obecny kościół pw. św. Mikołaja. Wybudowany w latach 1904-1906 dzięki staraniom ks. proboszcza Macieja Miętusa i starej fundacji Józefy Paliszewskiej z 1871 r.
Powstanie parafii Lubzina fundacji opactwa cystersów w Koprzywnicy datuje się na 1277 r.
Parafia od początku istnienia aż do 1786 r. należała do diecezji krakowskiej. W XIV w. przynależała do dekanatu Dębica i posiadała wówczas 515 mieszkańców. W XVI i XVII w. należała już do dekanatu Mielec. W 1786 roku znajdowała się w obrębie dekanatu mieleckiego i wraz z nim przynależała do archidiakonatu sądeckiego. Miała ona wówczas za patrona św. Mikołaja, obchodziła jeden odpust (6 grudnia), liczyła 2200 mieszkańców.
Wyposażenie kościoła pochodzi z XIX -XX w. Ołtarz z początku XX, wykonany z drewna przez Wojciecha Samka, Stanisława Brudnego, Walentego Lisieńskiego.
W 2010 r. kościół gruntownie odnowiono.
Dzwonnica i dzwony.
Wysokość wieży wynosi 64 m. Na wieży umieszczone są 3 dzwony:
Zostały one odlane w 1962 r. w firmie Drożdż-Kubica w Dąbrowie Górniczej. Poświęcenia w 1962 r. dokonał bp Jerzy Ablewicz.

</doc>
<doc id="2793896" url="https://pl.wikipedia.org/wiki?curid=2793896" title="John Gurdon">
John Gurdon

Sir John Bertrand Gurdon (ur. 2 października 1933 w Dippenhall) – brytyjski biolog, laureat Nagrody Nobla w dziedzinie fizjologii lub medycyny
Życiorys.
Studiował w Christ Church w Oksfordzie, gdzie uzyskał w 1956 roku B.A. w dziedzinie zoologii, a następnie w 1960 roku doktorat z embriologii. Staż podoktorski odbył w Kalifornijskim Instytucie Technologicznym, potem pracował na Uniwersytecie Oksfordzkim i Uniwersytecie w Cambridge.
W latach 50. i 60. XX wieku opracował metodę transferu jąder komórkowych, co pozwoliło mu na zastąpienie jądra komórki jajowej żaby jądrem pobranym z jelita kijanki. Jajo rozwinęło się w zdrową, normalnie funkcjonującą kijankę. 
W 2012 roku został, wraz z Shin’yą Yamanaką, uhonorowany Nagrodą Nobla w dziedzinie fizjologii lub medycyny za odkrycie, że dojrzałe komórki mogą być przeprogramowane w komórki pluripotentne (komórki macierzyste).

</doc>
<doc id="2793897" url="https://pl.wikipedia.org/wiki?curid=2793897" title="Niezwykła opowieść o Beltandrze i Chrysantzy">
Niezwykła opowieść o Beltandrze i Chrysantzy

Niezwykła opowieść o Beltandrze i Chrysantzy (gr.: "Diegésis eksájteros Belthándru tu Romáju") – romans bizantyński z przełomu XII i XIII wieku.
"Niezwykła opowieść o Beltandrze i Chrysantzy" ("Diegésis eksájteros Belthándru tu Romáju") to oparty na motywach średniowiecznych romans, napisany wierszem politycznym, powstały na przełomie XII i XIII wieku. Romans zachował się w rękopisie z XVI wieku, w późniejszej piętnastowiecznej wersji. Zachowany rękopis liczy sobie 1348 wierszy.
Główny bohater romansu Beltander jest młodszym synem króla Rodolfilosa. Z powodu złego traktowania przez ojca, wyrusza w poszukiwaniu przygód do Anatolii i Armenii. W rzece pod Tarsos objawia mu się ognista gwiazda, która prowadzi go do Erotokastronu, "zamku Erosa", wzniesionego z najszlachetniejszych kamieni. W Erotokastronie znajdują się inskrypcje dotyczących losów wszystkich ludzi. Z tabliczki dotyczącej swojego losu dowiaduje się, że po wielu mękach i trudach zdobędzie miłość księżniczki Chrysantzy, córki potężnego króla Antiochii. Beltander wyrusza na poszukiwanie pięknej, nieznajomej. Eros prowadzi go do Króla Miłości. Od niego otrzymuje ozdobną laskę wysadzaną drogimi kamieniami, którą ma wskazać najpiękniejszą spośród czterdziestu dziewcząt. Bohater traktuje je raczej obcesowo, wymienia mankamenty każdej z pretendentek do tytułu, wreszcie wręcza jednej z nich nagrodę. Z Erotokastronu wyrusza do Antiochii, gdzie król przyjmuje go w poczet swych rycerzy. Jako rycerz w służbie króla zdobywa względy Chrysantzy. Potajemnie spotykają się w altanie. Wytropionych przez donosicieli z kłopotu wybawia garderobiana królewny, która twierdzi, że to na spotkanie z nią Beltander przyszedł nocą do ogrodu. Rycerz musi wziąć ślub z garderobianą. Umożliwia mu to jednak dalsze schadzki z ukochaną, a wreszcie ucieczkę. Romans kończy się małżeństwem uciekinierów, pobłogosławionym przez patriarchę. Przybywa też jego ojciec Beltandra, by mu przekazać dziedziczny tron.
Romans wykazuje wiele związków z opowieścią o "Kallimachu i Chrysorroe". Wyraźne są w nim również wpływy bizantyńskiego eposu "Bazyli Digenis Akritas" oraz francuskiego romansu rycerskiego. Prototypem "zamku Erosa" jest znany w poezji prowansalskiej "chateau d'amour". Imiona: Beltander i Rodolfilos stanowią zgrecyzowaną wersją francuskich imion: Bertrand i Rudolf. To że Beltander zostaje rycerzem króla Antiochii stanowi prawdopodobnie odzwierciedlenie stosunków panujących w państwach krzyżowych w Syrii i Palestynie. Swobodna atmosfera obyczajowa opowieści przypomina "Dekameron" Boccaccia.

</doc>
<doc id="2793898" url="https://pl.wikipedia.org/wiki?curid=2793898" title="Federação Portuguesa de Rugby">
Federação Portuguesa de Rugby

Portugalska Federacja Rugby (FPR) – ogólnokrajowy związek sportowy, działający na terenie Portugalii, posiadający osobowość prawną, będący jedynym prawnym reprezentantem portugalskiego rugby 15-osobowego i 7-osobowego, zarówno wśród mężczyzn, jak i kobiet we wszystkich kategoriach wiekowych w kraju i za granicą.
Odpowiedzialna jest za prowadzenie portugalskich drużyn narodowych, a także za szkolenie zawodników oraz organizowanie krajowych rozgrywek ligowych i pucharowych.
Powstała w 1927 roku, w roku 1934 została członkiem założycielem FIRA, natomiast członkiem IRB została w roku 1988. Jest również uznawana przez Komitet Olimpijski Portugalii.

</doc>
<doc id="2793901" url="https://pl.wikipedia.org/wiki?curid=2793901" title="John B. Gurdon">
John B. Gurdon



</doc>
<doc id="2793902" url="https://pl.wikipedia.org/wiki?curid=2793902" title="Wola Center">
Wola Center

Wola Center – kompleks biurowy klasy A, znajdujący się w Warszawie przy ulicy Przyokopowej 33, w bezpośrednim sąsiedztwie Muzeum Powstania Warszawskiego.
Wola Center jest jedną z kilku inwestycji powstających w miejscu rozebranego w 2011 budynku byłych Zakładów Wytwórczych Lamp Elektrycznych im. Róży Luksemburg, zlokalizowanych między ulicami Karolkową, Grzybowską, Przyokopową oraz Kasprzaka. Inwestorem jest LC Corp S.A. Budowę zakończono w październiku 2013, oficjalne otwarcie miało miejsce 5 listopada 2013.
Projekt.
Projekt biurowca powstał w pracowni architektonicznej Kuryłowicz &amp; Associate i jest dziełem Stefana Kuryłowicza i Jacka Syropolskiego. Kompleks składa się z czterech niezależnych części: A (o wysokości 3 pięter), B (o wysokości 6 pięter) oraz C i D (o wysokości jedenastu pięter).
Inspiracją dla projektu elewacji jest kryształ i jego struktura. Elewacje zewnętrzne poprzez mniejszą ilość przeszkleń, mniejszą powierzchnię okien mają charakter bardziej zamkniętych. Poziome podziały – kamienne pasy nadają zespołowi budynków jednolity charakter. Fasady otwierające się na wewnętrzny dziedziniec są całkowicie przeszklone. W stosunku do elewacji zewnętrznych formują one wewnętrzną stronę struktury kryształu.
Wola Center ma wyróżniać się z otoczenia już z daleka, dzięki koncepcji budynku nawiązującej do struktury kryształu, która pozwoli, aby wygląd i barwa budynku zmieniały się w zależności od pory dnia i stopnia nasłonecznienia.
W dniu oficjalnego otwarcia biurowca przed budynkiem odsłonięto także pomnik Stefana Kuryłowicza autorstwa rzeźbiarza Krzysztofa Bednarskiego.

</doc>
<doc id="2793904" url="https://pl.wikipedia.org/wiki?curid=2793904" title="Rudopolje">
Rudopolje

Rudopolje (serb. "Рудопоље") – wieś w Chorwacji, w żupanii licko-seńskiej, w gminie Vrhovine. Leży w regionie Lika. W 2011 roku liczyła 66 mieszkańców.

</doc>
<doc id="2793906" url="https://pl.wikipedia.org/wiki?curid=2793906" title="Happy (singel)">
Happy (singel)



</doc>
<doc id="2793909" url="https://pl.wikipedia.org/wiki?curid=2793909" title="Roberto Carlos (piosenkarz)">
Roberto Carlos (piosenkarz)

Roberto Carlos, wym. [], właśc. Roberto Carlos Braga (ur. 19 kwietnia 1941 w Cachoeiro de Itapemirim) – brazylijski piosenkarz muzyki pop. Nagrywa piosenki w języku portugalskim, hiszpańskim, włoskim, angielskim i francuskim. Jeden z najpopularniejszych piosenkarzy w historii muzyki pop w Ameryce Łacińskiej. W ciągu swej kariery sprzedał ponad 100 milionów płyt.
Zwycięzca festiwalu Festiwalu Piosenki Włoskiej w San Remo w 1968. Laureat nagrody Grammy w 1989.
Życiorys.
Lata 50. Początek kariery.
Roberto Carlos przyszedł na świat w rodzinie należącej do niższej klasy średniej. W wieku 6 lat stracił jedną z nóg i musiał korzystać z protezy. W wieku lat 9 zadebiutował w swoim rodzinnym mieście występując w lokalnej rozgłośni radiowej. W 1955 przeniósł się do położonego na przedmieściach Rio de Janeiro miasta Niterói, a następnie do Lins de Vasconcelos (również przedmieścia Rio de Janeiro), gdzie rozpoczął występy jako artysta rock and rollowy inspirujący się dokonaniami Billa Halleya, Elvisa Presleya i Little Richarda. W tym samym czasie spotkał producenta telewizyjnego i radiowego Carlosa Imperiala (pochodzącego również z jego rodzinnego miasta), które to spotkanie okazało się bardzo ważne w pierwszych latach jego kariery. Dwa lata później Roberto Carlos wystąpił w TV Tupi śpiewając piosenkę „Tutti Frutti” z repertuaru Little Richarda. Został następnie wyznaczony jako artysta otwierający koncert Billa Haleya w hali Maracanãzinho w Rio de Janeiro; poznał wówczas Erasmo Estevesa (znanego później jako Erasmo Carlos). W 1958 Roberto Carlos utworzył zespół The Snacks (przemianowany później na The Sputniks), w skład którego weszli: Erasmo Esteves, Tim Maia, Edson Trindade, Arlênio Livio i José Roberto „China”. Grupa po kilku występach telewizyjnych rozpadła się z powodu konfliktu między Carlosem a Maią. Po występie w kilku filmach oraz w kolejnym zespole, The Snakes (w którym występował razem z Erasmo), Roberto Carlos postanowił spróbować swych sił jako artysta bossa novy, będąc w tym okresie pod silnym wpływem João Gilberto. Świadectwem jego dokonań na tym polu są single: „João e Maria”/„Fora do Tom” (wydany w 1959) i „Canção de Amor Nenhum”/„Brotinho Sem Juízo” (wydany w sierpniu 1960). W tym czasie Roberto Carlos regularnie występował w programach telewizyjnych.
Lata 60..
W 1961 Roberto Carlos nagrał swój pierwszy album, "Louco por Você" (3500 sprzedanych egzemplarzy w ciągu roku). Artysta przyjął propozycję wytwórni CBS, zmieniając swój styl na młodzieżowy. Zaczął pisać piosenki wspólnie z kompozytorem i tekściarzem Erasmo Carlosem, który był jego najważniejszym współpracownikiem przez wiele kolejnych lat. Pierwszymi hitami duetu stały się: „Splish Splash” (będący przeróbką piosenki Bobby Darina) oraz „Parei na Contramão”, obie wydane w 1963 w albumie "Splish Splash", który sprzedał się w ilości 7500 egzemplarzy, co wówczas było ilością znaczącą. Wydany w 1964 kolejny album "É Proibido fumar" umocnił pozycję Roberto Carlosa na brazylijskim rynku płytowym. W ślad za tym przyszły zaproszenia do programów telewizyjnych i radiowych oraz propozycja występów w Argentynie, wysunięta przez CBS. W tym samym roku album "É Proibido fumar" został wydany w hiszpańskiej wersji językowej (jako "Es Prohibido fumar") w Argentynie. Rządząca Brazylią wojskowa junta nie zgodziła się jednak na dystrybucję tej wersji albumu w Brazylii, ponieważ język hiszpański był tu kojarzony jako język Fidela Castro i Che Guevary.
W 1965 w wyniku bezpośredniego głosowania publiczności w programie Reino da Juventude Antônio Aguillary Roberto Carlos został wybrany po raz pierwszy „Królem” (O Rei). Wydany w tym samym roku album "Roberto Carlos Canta Para Juventude" pobił wszystkie ustanowione dotychczas przez artystę rekordy, zdecydowanie wyprzedzając popularnego wówczas Carlosa Alberto i jego album "Amor Perdido". 5 września 1965 Roberto Carlos jako gość główny otworzył legendarny koncert Jovem Guarda mając u boku Wanderléę i Erasmo Carlosa. Program ten, wyprodukowany specjalnie dla brazylijskiej młodzieży, okazał się kulturowym i obyczajowym przełomem na brazylijskiej scenie muzycznej, a dla Carlosa stanowił kolejny etap we wspinaczce na szczyty popularności. Po serii hitów w Argentynie i Brazylii Roberto Carlos stał się najlepiej sprzedającym się piosenkarzem wytwórni CBS; w listopadzie jego singiel „A Garota do Baile” osiągnął 2. miejsce za singlem „Help!” Beatlesów. Wydany również w listopadzie album "Jovem Guarda" potrzebował tylko tygodnia, aby zepchnąć album Help! z pierwszego miejsca na brazylijskiej liście przebojów, sprzedając się w ilości prawie 200 000 egzemplarzy w ciągu jednego roku. Największym przebojem końca 1965 i pierwszych miesięcy 1966 stała się piosenka „Que Va Quero Tudo Pro Inferno”. Po występach w Argentynie, Urugwaju i Paragwaju (krajach, w których nadal popularna była hiszpańska wersja hitu „O Calhambeque”) Carlos udał się do Europy, śpiewając w kwietniu 1966 w Portugalii (gdzie „Calhambeque” i „Que Va Quero Tudo Pro Inferno” osiągnęły pierwsze miejsce na miejscowej liście przebojów). Po powrocie do Brazylii Roberto Carlos wkrótce udał się na tournée po Ameryce Południowej, po czym pojechał do Ameryki Środkowej i Północnej (śpiewając w Los Angeles, Miami i Nowym Jorku), a następnie do Europy (występując w Londynie, Paryżu, Berlinie i Lizbonie). Album "Roberto Carlos", wydany w grudniu 1966, osiągnął pozycję nr 1. w drugim tygodniu sprzedaży pozostając na niej aż do kwietnia 1967 (sprzedał się w ilości 300 000 egzemplarzy w okresie niespełna roku). W 1967 Carlos wystąpił w filmie fabularnym Roberto Carlos em Ritmo de Aventura (jego soundtrack sprzedany został w ilości 300 000 egzemplarzy, a sam film pobił wszelkie ówczesne rekordy kasowe). W czerwcu tego samego roku Roberto Carlos dał serię koncertów w Europie, Afryce, Azji i Stanach Zjednoczonych.
W 1968 roku Carlos postanowił zmienić swój profil artystyczny z idola młodzieżowego na wykonawcę romantycznego i w konsekwencji opuścił program Jovem Guarda, który z tego względu wkrótce przestał istnieć. W tym samym roku Roberto Carlos wygrał XVIII festiwal piosenki włoskiej w Sanremo śpiewając „Canzone Per Te” w parze z Sergio Endrigo) oraz wystąpił w kasowym filmie O Diamante Cor-de-rosa.
W latach 60. Roberto Carlos był inicjatorem dużej rewolucji obyczajowej w Brazylii. Osiągnięty przez niego sukces zbiegł się w czasie z rozwojem ruchu młodzieżowego, zapoczątkowanego przez The Beatles, a prowadzony przez niego program telewizyjny Jovem Guarda wyznaczył nowy muzyczny styl i zmienił oblicze brazylijskiego rynku muzycznego, wywierając głęboki wpływ na całe ówczesne pokolenie. Pogodna muzyka Roberto Carlosa, będąca połączeniem brytyjskiego popu z humorystycznymi, naśladującymi młodzieżowy slang tekstami, pisanymi przez Erasmo Carlosa, głęboko kontrastowała z mrocznymi pieśniami protestu spod znaku MPB, będącymi wyrazem sprzeciwu wobec panującej wówczas w Brazylii dyktatury wojskowej. Zmiana stylu pod koniec lat 60. przyczyniła się do jeszcze większej popularności artysty. Jego pozycję wyznaczyły napisane wówczas we współpracy z Erasmo Carlosem piosenki: „Detalhes”, „Sua Estupidez”, „Jesus Cristo”, „Debaixo dos Caracóis dos Seus Cabelos”. Utorowały mu one drogę do międzynarodowej kariery, wyznaczonej wysokimi pozycjami jego piosenek na listach przebojów Billboardu w Ameryce Łacińskiej czy zdobyciem nagrody Grammy (w latach 80.) i zapewniły sukces komercyjny.
Lata 70..
Pozycję Roberto Carlosa jako piosenkarza romantycznego wyznaczyły w latach 70. (oprócz wspomnianych „Detalhes”, „Sua Estupidez”, „Jesus Cristo”, „Debaixo dos Caracóis dos Seus Cabelos”) takie przeboje jak: „As Flores do Jardim de Nossa Casa”, „Amada Amante”, „A Montanha”, „A Proposta”, „Além do Horizonte”, „Olha”, „Amante à Moda Antiga” i „A Ilha” (wszystkie napisane z Erasmo Carlosem), a także dwie piosenki napisane specjalnie dla niego przez Caetano Veloso: „Como Dois e Dois” i „Muito Romântico”. Dekada lat 70. stała pod znakiem dalszego rozwoju międzynarodowej kariery artysty, regularnie występującego w USA, Europie i Ameryce Łacińskiej. We wczesnych latach 70. Roberto Carlos został najlepiej sprzedającym się brazylijskim artystą, którą to pozycję utrzymał przez wiele kolejnych lat. Po roku 1976 jego albumy sprzedawały się w ilości ponad 1 000 000 egzemplarzy; album "Roberto Carlos" z 1977 rozszedł się w ilości 2 200 000 egzemplarzy. Rekordowy okazał się też koncert artysty z 1978 gromadząc w ciągu sześciu miesięcy 250 000 widzów w całej Brazylii.
Lata 80..
W latach 80. Carlos także zaczął nagrywać w języku angielskim i francuskim (dotychczas nagrywał albumy w języku portugalskim, hiszpańskim i włoskim). Zdobył trofeum Globo de Cristal, ufundowane przez CBS dla tych brazylijskich artystów, którzy sprzedali ponad pięć milionów swych nagrań poza Brazylią. W tym samym czasie jego albumy nadal notowały rekordową sprzedaż. Pod koniec dekady Roberto Carlos zdobył nagrodę Grammy jako najlepszy latynoamerykański wokalista muzyki pop.
Lata 90. i XXI w..
Do 1994 Roberto Carlos sprzedał ponad 70 milionów egzemplarzy swoich albumów. W połowie lat 90. wziął udział w reaktywowanym koncercie Jovem Guarda, występując razem z artystami młodszego pokolenia (Cassia Eller, Chico Science &amp; Nação Zumbi, Barão Vermelho czy Skank).
11 lipca 2009 na 50-lecie swojej kariery artystycznej Robero Carlos dał koncert na stadionie Maracanã w Rio de Janeiro, w którym wzięło udział 70 000 widzów. Jubileusz artysty został upamiętniony także poprzez wystawę w pawilonie wystawowym Oca w parku Ibirapuera w São Paulo. W ekspozycji, zajmującej piwnicę i trzy piętra budynku, przedstawiona została historia kariery artysty i 984 nagrane przez niego utwory.

</doc>
<doc id="2793913" url="https://pl.wikipedia.org/wiki?curid=2793913" title="Fernando Nélson">
Fernando Nélson

Fernando Nélson Jesus Vieira Alves (ur. 5 listopada 1971 w Porto) – portugalski piłkarz grający na pozycji prawego obrońcy. W swojej karierze rozegrał 10 meczów w reprezentacji Portugalii.
Kariera klubowa.
Swoją karierę piłkarską Nélson rozpoczął w klubie FC Porto. Następnie podjął treningi w innym klubie z Porto, SC Salgueiros. W 1990 roku awansował do kadry pierwszej drużyny Salgueiros. 19 sierpnia 1990 zaliczył debiut w pierwszej lidze portugalskiej w przegranym 1:2 wyjazdowym meczu z FC Tirsense. W Salgueiros spędził jeden sezon.
W 1991 roku Nélson przeszedł do lizbońskiego Sportingu. Zadebiutował w nim 25 sierpnia 1991 w wygranym 3:0 domowym meczu z FC Famalicão. W sezonie 1994/1995 zdobył ze Sportingiem Puchar Portugalii, a latem 1995 - Superpuchar.
W 1996 roku Nélson odszedł ze Sportingu do Aston Villi. W Premier League swój debiut zanotował 24 sierpnia 1996 w wygranym 2:0 domowym meczu z Derby County. W Aston Villi grał do końca 1998 roku i rozegrał w niej 59 meczów ligowych.
W trakcie sezonu 1998/1999 Nélson wrócił do Portugalii i został zawodnikiem FC Porto. W Porto zadebiutował 15 listopada 1998 w meczu z SC Campomaiorense (2:0). W sezonie 1998/1999 wywalczył z Porto mistrzostwo Portugalii. Z klubem tym zdobył też dwa Puchary Portugalii (2000 i 2001) i dwa superpuchary (1999, 2001). W Porto grał do sezonu 2001/2002.
W 2002 roku Nélson został zawodnikiem Vitórii Setúbal. 22 sierpnia 2002 zaliczył wniej debiut w meczu z Boavistą (1:1). W 2004 roku odszedł z Vitórii do SC Rio Tinto. W 2005 roku zakończył w tym klubie swoją karierę.
Kariera reprezentacyjna.
W reprezentacji Portugalii Nélson zadebiutował 30 czerwca 1995 roku w wygranym 3:2 meczu eliminacji do Euro 96 z Łotwą, rozegranym w Porto. W swojej karierze grał też w: eliminacjach do MŚ 1998 i do MŚ 2002. Od 1995 do 2001 roku rozegrał w kadrze narodowej 10 meczów.
W 1999 roku Nélson wywalczył z kadrą U-20 Młodzieżowe Mistrzostwo Świata.

</doc>
<doc id="2793914" url="https://pl.wikipedia.org/wiki?curid=2793914" title="Fernando Nelson">
Fernando Nelson



</doc>
<doc id="2793920" url="https://pl.wikipedia.org/wiki?curid=2793920" title="Prokike">
Prokike

Prokike (serb. "Прокике") – wieś w Chorwacji, w żupanii licko-seńskiej, w gminie Brinje. Leży w regionie Lika. W 2011 roku liczyła 102 mieszkańców.

</doc>
<doc id="2793921" url="https://pl.wikipedia.org/wiki?curid=2793921" title="Pałac Królewski El Pardo">
Pałac Królewski El Pardo

Pałac Królewski El Pardo (hiszp. "El Palacio Real de El Pardo") – jedna z rezydencji hiszpańskiej rodziny królewskiej. Obecnie używa się jej głównie jako kwatery dla zagranicznych głów państw przebywających z oficjalną wizytą w Hiszpanii. Pałac znajduje się w miejscowości El Pardo w prowincji Madryt. Jest własnością państwa jako część hiszpańskiego Dziedzictwa Narodowego ("Patrimonio Nacional"), państwowej agencji, która administruje majątkiem w służbie hiszpańskiej Korony.
Został zbudowany w XVI wieku na bazie XV-wiecznego prymitywnego budynku zaprojektowanego przez architekta Luisa de Vega. Jego obecny wygląd jest efektem renowacji i rozbudowań zleconych w XVIII wieku przez króla Karola III, w których uczestniczył włoski architekt Francesco Sabatini.
Oprócz walorów architektonicznych, pałac wyróżnia się wystrojem wnętrz reprezentującym różne okresy historyczne. Znajdują się tam freski Gaspara Becerra, pozostałości malowideł, które zdobiły pałac w czasie panowania Filipa II.
Szczególnie ważna jest znajdująca się w pałacu kolekcja gobelinów z XVIII wieku, zawierająca pięć najbardziej popularnych serii zaprojektowanych przez Francisca Goyę i wykonanych w Królewskiej Manufakturze Tapiserii Santa Bárbara.

</doc>
<doc id="2793925" url="https://pl.wikipedia.org/wiki?curid=2793925" title="Śniadanie nad brzegiem Manzanares">
Śniadanie nad brzegiem Manzanares



</doc>
<doc id="2793926" url="https://pl.wikipedia.org/wiki?curid=2793926" title="Bójka przed Nową Oberżą">
Bójka przed Nową Oberżą



</doc>
<doc id="2793927" url="https://pl.wikipedia.org/wiki?curid=2793927" title="Maja i mężczyźni w pelerynach">
Maja i mężczyźni w pelerynach



</doc>
<doc id="2793928" url="https://pl.wikipedia.org/wiki?curid=2793928" title="Taniec nad brzegiem Manzanares">
Taniec nad brzegiem Manzanares



</doc>
<doc id="2793932" url="https://pl.wikipedia.org/wiki?curid=2793932" title="Franck Multon">
Franck Multon

Franck Multon (ur. 30 września 1964) – francuski (do roku 2012) oraz monakijski (od roku 2012) brydżysta z tytułami World Grand Master (WBF) a także European Grand Master oraz European Champion w kategoriach Open i Juniorów (EBL).
Jego stałym partnerem jest Pierre Zimmermann.
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="2793935" url="https://pl.wikipedia.org/wiki?curid=2793935" title="Luis de Vega">
Luis de Vega

Luis de Vega – hiszpański architekt związany z dworem Karola V i Filipa II.
Od 1532 roku razem z Alonsem de Covarrubias pracował jako architekt na dworze Karola V. Jednym z jego najważniejszych zleceń było projektowanie królewskiego Alkazaru w Madrycie i Alkazaru w Sewilli. Dla księcia Filipa zaprojektował pawilon myśliwski Torre de la Parada. Pracował dla Korony aż do początku panowania Filipa II, kiedy jego rolę przejął Juan Bautista de Toledo.

</doc>
<doc id="2793936" url="https://pl.wikipedia.org/wiki?curid=2793936" title="Gaspar Becerra">
Gaspar Becerra

Gaspar Becerra Padilla – hiszpański malarz i rzeźbiarz renesansowy tworzący pod wpływem Michała Anioła. Wykonał freski na sklepieniu Pałacu Królewskiego El Pardo.

</doc>
<doc id="2793941" url="https://pl.wikipedia.org/wiki?curid=2793941" title="Portugalia na Letnich Igrzyskach Olimpijskich 2012">
Portugalia na Letnich Igrzyskach Olimpijskich 2012

Portugalię na Letnich Igrzyskach Olimpijskich 2012 reprezentowało 76 zawodników: 44 mężczyzn i 32 kobiety. Był to 23. start reprezentacji Portugalii na letnich igrzyskach olimpijskich.
Skład kadry.
Badminton.
Mężczyźni
Kobiety
Gimnastyka.
Mężczyźni
Kobiety
Skoki na trampolinie.
Mężczyźni
Judo.
Mężczyźni
Kobiety
Kajakarstwo.
Mężczyźni
Kobiety
Lekkoatletyka.
Mężczyźni
Konkurencje biegowe
Konkurencje techniczne
Kobiety
Konkurencje biegowe
Konkurencje techniczne
Pływanie.
Mężczyźni
Kobiety
Strzelectwo.
Mężczyźni
Kobiety
Żeglarstwo.
Elliott 6m
M=Wyścig medalowy

</doc>
<doc id="2793945" url="https://pl.wikipedia.org/wiki?curid=2793945" title="Gaspar Dias">
Gaspar Dias

Gaspar Dias – portugalski malarz manierystyczny aktywny w latach 1560-1591. Był jednym z pierwszych portugalskich malarzy mających możliwość studiowania sztuki we Włoszech. W Rzymie jego nauczycielami byli Rafael i Michał Anioł. Po powrocie do ojczyzny poświęcił się malarstwu religijnemu.

</doc>
<doc id="2793947" url="https://pl.wikipedia.org/wiki?curid=2793947" title="Kolej w Polsce">
Kolej w Polsce



</doc>
<doc id="2793948" url="https://pl.wikipedia.org/wiki?curid=2793948" title="Zakon Szpitala Św. Jana Chrzciciela">
Zakon Szpitala Św. Jana Chrzciciela



</doc>
<doc id="2793949" url="https://pl.wikipedia.org/wiki?curid=2793949" title="Kolej w Wielkiej Brytanii">
Kolej w Wielkiej Brytanii



</doc>
<doc id="2793952" url="https://pl.wikipedia.org/wiki?curid=2793952" title="Kolej w Sudanie Południowym">
Kolej w Sudanie Południowym



</doc>
<doc id="2793953" url="https://pl.wikipedia.org/wiki?curid=2793953" title="Kolej w Togo">
Kolej w Togo



</doc>
<doc id="2793954" url="https://pl.wikipedia.org/wiki?curid=2793954" title="Kolej w Beninie">
Kolej w Beninie



</doc>
<doc id="2793955" url="https://pl.wikipedia.org/wiki?curid=2793955" title="Hernán Rivera Letelier">
Hernán Rivera Letelier

Hernán Rivera Letelier (ur. 11 lipca 1950 w Talca), chilijski pisarz, poeta i prozaik.
Do 11 roku mieszkał w górniczym miasteczku Algorta. Po zamknięciu kopalni saletry jego rodzina przeniosła Antofagasty, gdzie wkrótce zmarła matka pisarza. Po jej śmierci rodzina się rozpadła, Rivera Letelier pozostał w mieście, gdzie pracował m.in. jako sprzedawca gazet i goniec. W wieku 19 lat rozpoczął wędrówkę po Chile i innych krajach Ameryki Południowej (Peru, Boliwia, Ekwador i Argentyna). Do ojczyzny wrócił w 1973 i pracował w kampaniach górniczych. Równocześnie uczył się w szkole wieczorowej.
Debiutował w 1988 zbiorem wierszy "Poemas y pomadas". Dwa lata później opublikował pierwszy tom opowiadań, w 1994 okazała się jego pierwsza powieść "La reina Isabel cantaba rancheras". Akcja jego książek często rozgrywa się w północnym Chile, na pustyni Atacama w realiach kopalnianych miasteczek. Identycznie jest w przypadku utworów przetłumaczonych na język polski. Bohaterką "Opowiadaczki filmów" jest mała dziewczynka, centralna postacią "Sztuki wskrzeszania" jest samozwańczy prorok nazywany Chrystusem z Elqui. Twórczość Chilijczyka była nagradzana, jest m.in. laureatem Premio Alfaguara.

</doc>
<doc id="2793956" url="https://pl.wikipedia.org/wiki?curid=2793956" title="Kolej w Sudanie">
Kolej w Sudanie



</doc>
<doc id="2793957" url="https://pl.wikipedia.org/wiki?curid=2793957" title="Puerta de la Ilustración">
Puerta de la Ilustración

Puerta de la Ilustración, Brama Oświecenia - konstrukcja ze stali nierdzewnej w Madrycie przy ulicy Avenida de la Ilustración. Autorem jest Andreu Alfaro.

</doc>
<doc id="2793958" url="https://pl.wikipedia.org/wiki?curid=2793958" title="Kolej w Tanzanii">
Kolej w Tanzanii



</doc>
<doc id="2793959" url="https://pl.wikipedia.org/wiki?curid=2793959" title="Bangladesz na Letnich Igrzyskach Olimpijskich 2012">
Bangladesz na Letnich Igrzyskach Olimpijskich 2012

Bangladesz na Letnich Igrzyskach Olimpijskich 2012 reprezentowało pięciu zawodników: czterech mężczyzn i jedna kobiety. Nie zdobyli oni żadnego medalu.
Był to 8 start reprezentacji Bangladeszu na letnich igrzyskach olimpijskich.
Skład kadry.
Gimnastyka.
Mężczyźni
Lekkoatletyka.
Mężczyźni
Konkurencje biegowe
Pływanie.
Mężczyźni
Strzelectwo.
Kobiety

</doc>
<doc id="2793961" url="https://pl.wikipedia.org/wiki?curid=2793961" title="Kolej na Węgrzech">
Kolej na Węgrzech



</doc>
<doc id="2793963" url="https://pl.wikipedia.org/wiki?curid=2793963" title="Progressive Graphics File">
Progressive Graphics File

PGF (Progressive Graphics File) – format kompresji statycznych obrazów rastrowych opiera się na wykorzystaniu dyskretnej transformaty falkowej DWT. Format PGF posiada funkcję kompresji zarówno stratnej, jak i bezstratnej.

</doc>
<doc id="2793964" url="https://pl.wikipedia.org/wiki?curid=2793964" title="Arouca (piłkarz)">
Arouca (piłkarz)

Arouca, właśc. Marcos Arouca da Silva (ur. 11 sierpnia 1986 w Duas Barras) – brazylijski piłkarz, występujący na pozycji defensywnego pomocnika.
Kariera klubowa.
Arouca piłkarską karierę rozpoczął w Fluminense FC, którego jest wychowankiem w 2004. W barwach zespołu z Rio zadebiutował 16 maja 2004 w wygranym 1-0 meczu w lidze brazylijskiej z Vitórią Salvador. W 2005 roku Arouca zdobył swoje pierwsze w karierze trofeum - mistrzostwo stanu Rio de Janeiro - Campeonato Carioca. Kilka tygodni później dotarł z Flu do finału Pucharu Brazylii, w którym Fluminense sensacyjnie uległo Pauliście Jundiaí. Na następny sukces w barwach "Tricolor" musiał czekać do 2007, kiedy zdobył z Flu Puchar Brazylii. W następnym sezonie dotarł z Flu do finału Copa Libertadores, w którym klub z Rio uległ ekwadorskiemu LDU Quito (Arouca wystąpił w obu meczach finałowych). W 2009 przeszedł do ówczesnego mistrza Brazylii - São Paulo FC. W Sampie 21 stycznia 2009 w zremisowanym 1-1 meczu z Ituano Itu w lidze stanowej São Paulo.
Na początku 2010 Arouca został wypożyczony do Santosu FC. W nowych barwach zadebiutował 30 stycznia 2010 w wygranym 2-0 meczu z Oeste Itápolis w lidze stanowej, zastępując w 62 min. Maquinhosa. W maju 2010 zdobył z Santosem mistrzostwo stanu São Paulo - Campeonato Paulista. W czerwcu Arouca zdobył drugi w swej karierze Puchar Brazylii. W lipcu 2010 Santos zdecydował się na transfer definitywny Arouki, z którym podpisano kontrakt do 2014 roku. Rok 2011 Arouca rozpoczął od zdobycia ponownie mistrzostwa stanowego. Kilka tygodni później odniósł najmiększy sukces w swojej karierze w postaci zdobycia Copa Libertadores 2011 (Arouca wystąpił w obu meczach finałowych z urugwajskim CA Peñarol). W grudniu 2011 wystąpił z Santosem w Klubowych Mistrzostwach Świata. Santos uległ w finale Barceloną. Rok 2012 Arouca rozpoczął od wygrania trzeciego z rzędu mistrzostwa stanowego. We wrześniu 2012 Arouca zdobył Recopa Sudamericana, po zwycięstwie nad Club Universidad de Chile.
Kariera reprezentacyjna.
Arouca w reprezentacji Brazylii zadebiutował 7 września 2012 w wygranym 1-0 towarzyskim meczu z reprezentacją RPA zastępując w 89 min. Neymara.
Wcześniej Arouca występował reprezentacji Brazylii do lat 17. W 2003 uczestniczył w Mistrzostwach Świata U-17, które Brazylia wygrała. Arouca wystąpił we wszystkich sześciu meczach z Kamerunem, Portugalią, Jemenem (bramka), USA, Kolumbią i w finale z Hiszpanią.
Wcześniej Arouca występował reprezentacji Brazylii do lat 20. W 2005 uczestniczył w Mistrzostwach Świata U-20, na których Brazylia zajęła trzecie miejsce. Arouca wystąpił we wszystkich siedmiu meczach z Nigerią, Szwajcarią, Koreą Południową, Syrią, Niemcami, Argentyną i Marokiem.

</doc>
<doc id="2793965" url="https://pl.wikipedia.org/wiki?curid=2793965" title="Marcos Arouca da Silva">
Marcos Arouca da Silva



</doc>
<doc id="2793967" url="https://pl.wikipedia.org/wiki?curid=2793967" title="Kościół Wniebowzięcia Najświętszej Maryi Panny i św. Mikołaja w Bolesławcu">
Kościół Wniebowzięcia Najświętszej Maryi Panny i św. Mikołaja w Bolesławcu



</doc>
<doc id="2793970" url="https://pl.wikipedia.org/wiki?curid=2793970" title="Landesmuseum Kärnten">
Landesmuseum Kärnten



</doc>
<doc id="2793971" url="https://pl.wikipedia.org/wiki?curid=2793971" title="Conor Maynard">
Conor Maynard

Conor Paul Maynard (ur. 21 listopada 1992 w Brighton) – brytyjski piosenkarz. W 2012 roku został nominowany, a następnie wygrał nagrodę "Najlepszy debiut 2012" przyznawaną przez "MTV". 30 lipca 2012 roku ukazał się jego debiutancki album "Contrast", który dotarł do 1. miejsca UK Albums Chart, zaś debiutancki singiel "Can't Say No" został wydany w Wielkiej Brytanii 16 kwietnia 2012 roku.
Życiorys.
1992-2011: Rozwój kariery na Youtube.
Maynard urodził się w Hove w Anglii, jest synem pracownicy biurowej, Helen i konstruktora, Gary'ego.
Jego rodzeństwo - Jack i Anna są od niego odpowiednio 2 i 8 lat młodsi. Anna wystąpiła w kilku jego coverach na Youtube, m.in. "Run" i "If I were a girl".
19 maja 2006 założył konto na Youtube oraz zamieścił wideo z coverem piosenki Lee Carra pt. "Breathe". Od 2009 wspólnie z raperem amatorem i bliskim przyjacielem, Anthonym Melo wykonali i przesłali wiele coverów m.in. takich wykonawców jak Chris Brown, Taio Cruz i Rihanna. Zwrócił na siebie uwagę, gdy amerykański piosenkarz, Ne-Yo zobaczył cover swojego utworu "Beautiful Monster", po czym skontaktował się z Conorem i został jego mentorem.
W Listopadzie 2011, Maynard otrzymał nominację w kategorii "Najlepszy Debiut 2012" wśród nagród rozdawanych przez MTV. 31 Stycznia 2012 ogłoszono, że Conor został zwycięzcą, otrzymując około 48% głosów publiczności. W lutym na jaw wyszło, że udało mu się podpisać kontrakt z wytwórnią Perlophone, która jest częścią Emi Group, zaś współpraca rozpocznie się w ciągu kilku miesięcy przy pracach nad jego debiutanckim albumem, Contrast.
1 marca 2012, Maynard opublikował teledysk do debiutanckiego singla Can't Say No, który we Wrześniu 2012 przekroczył 14 milionów wyświetleń. Singiel został ciepło przyjęty, zaś Conor zaczął być porównywany do kanadyjskiego piosenkarza, Justina Biebera, zarówno pod względem barwy głosu, jak i rozwoju kariery. Maynard kwestionował takie opinie jasno stwierdzając, iż "nie jest Bieberem", aczkolwiek widzi podobieństwa, gdyż oboje zyskali popularność dzięki młodości i Youtube'owi.
2012-obecnie: "Contrast".
Debiutancki singiel Maynarda, Can't Say No został wydany w Wielkiej Brytanii 15 kwietnia 2012 i zdobywając popularność 28 kwietnia osiągnął drugie miejsce w UK Singles Chart z niemal 75 tysiącami sprzedanych sztuk. Utwór osiągnął sukces także w Irlandii, gdzie osiągnął 13. miejsce.
1 Maja, utwór "Drowning" został udostępniony do bezpłatnego ściągnięcia dla osób, które zamówiły preorder jego albumu "Contrast". 5 maja w ramach 7 rocznicy "TRL Awards" we Włoszech, wykonał "Can't Say No", zaś 9 maja wykonał ten sam utwór w radiu Capital, zaś liczba słuchaczy wyniosła około 80 tysięcy.
21 lipca wykonał drugi singiel, "Vegas Girl", który zajął 4. miejsce w UK Singles Chart. Album "Contrast" został wydany 30 lipca i 11 sierpnia zajął 1. miejsce wśród UK Album Chart. Album tylko w ciągu pierwszego tygodnia został sprzedany 17 tysięcy razy. 
Następnie Maynard wydał kolejny, trzeci już singiel "Turn Around", który w UK Singles Chart zajął 8. miejsce.

</doc>
<doc id="2793972" url="https://pl.wikipedia.org/wiki?curid=2793972" title="Heeresgeschichtlichen Museum">
Heeresgeschichtlichen Museum



</doc>
<doc id="2793973" url="https://pl.wikipedia.org/wiki?curid=2793973" title="Songs from a Secret Garden">
Songs from a Secret Garden

Songs from a Secret Garden – debiutancki album studyjny duetu Secret Garden, wydany 16 kwietnia 1996. Na płycie znajduje się zwycięska piosenka Konkursu Piosenki Eurowizji z 1995 roku, "Nocturne".
Album zdobył platynę w Norwegii i Korei Południowej, był notowany na listach Billboard New Age przez 101 tygodni.
Utwór "Song from a Secret Garden" stał się sławny w Korei przez wykorzystanie go w dramie koreańskiej "Jeolm-eun-iui yangji" (젊은이의 양지) z 1995 roku. Kolejny utwór z albumu, "Adagio", został wykorzystany w filmie "2046" z 2004 roku.

</doc>
<doc id="2793974" url="https://pl.wikipedia.org/wiki?curid=2793974" title="Architekturzentrum Wien">
Architekturzentrum Wien



</doc>
<doc id="2793977" url="https://pl.wikipedia.org/wiki?curid=2793977" title="Dyłbok doł">
Dyłbok doł

Dyłbok doł (bułg. "Дълбок дол") – wieś w północnej Bułgarii, w obwodzie Łowecz, w gminie Trojan.

</doc>
<doc id="2793978" url="https://pl.wikipedia.org/wiki?curid=2793978" title="Baaba">
Baaba

Baaba – polski awangardowy zespół jazzowy założony w 1999 roku przez Bartosza Webera.

</doc>
<doc id="2793980" url="https://pl.wikipedia.org/wiki?curid=2793980" title="Wiedeńskie kawiarnie">
Wiedeńskie kawiarnie



</doc>
<doc id="2793981" url="https://pl.wikipedia.org/wiki?curid=2793981" title="Wiener Kaffeehaus">
Wiener Kaffeehaus



</doc>
<doc id="2793982" url="https://pl.wikipedia.org/wiki?curid=2793982" title="Mohan Khan">
Mohan Khan

Mohan Khan (ur. 6 września 1991 w Bandarbanie) – banglijski lekkoatleta, sprinter.
Nie przeszedł eliminacji w biegu na 100 metrów (uzyskał czas 11,31) na mistrzostwach Azji (2011).
Podczas igrzysk olimpijskich w Londynie (2012) odpadł w preeliminacjach na 100 metrów z wynikiem 11,25.

</doc>
<doc id="2793983" url="https://pl.wikipedia.org/wiki?curid=2793983" title="Przemysław Wiktor Odrowąż-Pieniążek">
Przemysław Wiktor Odrowąż-Pieniążek

Przemysław Wiktor Odrowąż-Pieniążek (ur. 2 października 1850 w Warszawie, zm. 31 maja 1916 w Krakowie) – polski lekarz.
Życiorys.
Uczył się w Krakowie (gimnazjum św. Anny i Uniwersytet Jagielloński) i Wiedniu). Po skończeniu studiów zajmował się badaniem chorób uszu, gardła, nosa i krtani. W 1879 po habilitacji na Wydziale Lekarskim Uniwersytetu Jagiellońskiego otrzymał pozwolenie na bezpłatne prowadzenie wykładów z laryngologii i rynologii na UJ. Od 1888 roku profesor nadzwyczajny, a w 1902 zwyczajny Uniwersytetu Jagiellońskiego. W latach 1887–1889 był prezesem Towarzystwa Lekarskiego Krakowskiego. W 1879 napisał podręcznik "Laryngoskopia i choroby krtani i tchawicy". W 1888 roku został mianowany profesorem nadzwyczajnym, a w 1902 zwyczajnym.
Jako pierwszy w Polsce, w roku 1872, wykonał zabieg tzw. bronchoskopii dolnej. Wprowadził przez otwór tracheostomijny specjalny lejek do tchawicy pacjenta. Zabieg ten opisał dopiero w roku 1901. W 1884 wykonał pierwszy na świecie zabieg tracheobronchoskopii. Odnosił pewne sukcesy w leczeniu błonicy, wówczas jeszcze powszechnie uznawanej za chorobę śmiertelną. Został uznany pierwszym w historii polskiej medycyny specjalistą w dziedzinie laryngologii. 
Pochowany na Cmentarzu Rakowickim w Krakowie.

</doc>
<doc id="2793984" url="https://pl.wikipedia.org/wiki?curid=2793984" title="Muzeum Sztuki w Bregencji">
Muzeum Sztuki w Bregencji



</doc>
<doc id="2793986" url="https://pl.wikipedia.org/wiki?curid=2793986" title="Henri Lemoine">
Henri Lemoine

Henri Lemoine (ur. 17 czerwca 1909 w Massy – zm. 21 września 1991 w Malakoff) – francuski kolarz torowy i szosowy, trzykrotny torowy medalista mistrzostw świata.
Kariera.
W 1928 roku Henri Lemoine wystartował na igrzyskach olimpijskich w Amsterdamie, gdzie wspólnie z Hubertem Guyardem zajął piątą pozycję w wyścigu tandemów. Na przełomie lat 20' i 30' przeszedł na zawodowstwo. W 1933 roku wygrał torowe zawody Prix Dupré-Lapize, a rok później powtórzył ten wynik, wygrywając również zawody Prix Goullet-Fogler. Lemoine sześciokrotnie zdobywał medale mistrzostw kraju w wyścigu ze startu zatrzymanego zawodowców, a w 1951 roku zdobył w tej samej konkurencji brązowy medal na torowych mistrzostwach świata w Mediolanie. W zawodach tych wyprzedzili go jedynie Holender Jan Pronk oraz Belg André Leliaert. Brązowe medale zdobył ponadto na mistrzostwach świata w Paryżu w 1952 roku i mistrzostwach świata w Zurychu w 1953 roku. Startował również w wyścigach szosowych, ale bez większych sukcesów. Ostatni występ zanotował w 1958 roku, w wieku 49 lat.

</doc>
<doc id="2793987" url="https://pl.wikipedia.org/wiki?curid=2793987" title="Giorgi Tumaniszwili">
Giorgi Tumaniszwili



</doc>
<doc id="2793989" url="https://pl.wikipedia.org/wiki?curid=2793989" title="Sabaneta">
Sabaneta



</doc>
<doc id="2793998" url="https://pl.wikipedia.org/wiki?curid=2793998" title="Roger Queugnet">
Roger Queugnet

Roger Queugnet (ur. 28 maja 1923 w Rouen, zm. 17 listopada 2020 w Le Chesnay) – francuski kolarz torowy i szosowy, trzykrotny torowy medalista mistrzostw świata.
Kariera.
Największy sukces w karierze Roger Queugnet osiągnął w 1953 roku, kiedy zdobył srebrny medal wyścigu ze startu zatrzymanego zawodowców podczas torowych mistrzostw świata w Zurychu. W zawodach tych wyprzedził go jedynie Belg Adolph Verschueren, a trzecie miejsce wywalczył jego rodak Henri Lemoine. W tej samej konkurencji zdobył dwa medale torowych mistrzostw kraju, w tym złoty w 1954 roku. Startował również w wyścigach szosowych, wygrywając między innymi Boulogne - Billancourt i Paryż - Evreux w 1947 roku oraz Prix de Clichy i GP de l'Echo d'Alger w 1948 roku. Nigdy nie wystąpił na igrzyskach olimpijskich.

</doc>
<doc id="2794001" url="https://pl.wikipedia.org/wiki?curid=2794001" title="Apocalypse no toride">
Apocalypse no toride

 – manga autorstwa Yū Kuraishi z ilustracjami Kazu Inabe. Akcja skupia się wokół szesnastolatka posądzonego o morderstwo, Yoshiakiego Moedy, i trójce jego więziennych przyjaciół, których złączyła nie tylko wspólna cela w zakładzie karnym dla nieletnich. Z niewiadomych przyczyn do życia powracają umarli, hordy zombie terroryzujące Japonię. Grupka byłych więźniów z celi 4 postanawiają przeżyć za wszelką cenę.
Manga.
Manga "Apocalypse no toride" rozpoczęła swoją publikację w październiku 2011 roku magazynie "Monthly Shōnen Rival" wydawnictwa Kōdansha. Pierwszy tom tankōbon został wydany przez to wydawnictwo w marcu 2012 roku.

</doc>
<doc id="2794013" url="https://pl.wikipedia.org/wiki?curid=2794013" title="Neca (portugalski piłkarz)">
Neca (portugalski piłkarz)

Neca, właśc. João Alexandre Duarte F. Fernandes (ur. 31 grudnia 1979 w Lizbonie) – portugalski piłkarz grający na pozycji pomocnika. Od 2012 roku jest piłkarzem klubu Konyaspor.
Kariera klubowa.
Swoją karierę piłkarską Neca rozpoczął w klubie CF Os Belenenses. W 1997 roku awansował do kadry pierwszej drużyny. 31 stycznia 1998 zaliczył debiut w pierwszej lidze portugalskiej w wygranym 1:0 domowym meczu z FC Porto. W sezonie 1998/1999 grał z Belenenses w drugiej lidze. W Belenenses występował do końca sezonu 2004/2005.
W 2005 roku Neca przeszedł do Vitórii Guimarães. Zadebiutował w niej 21 sierpnia 2005 w przegranym 0:2 domowym meczu z Naval 1º Maio. Na koniec sezonu 2005/2006 spadł z Vitórią do drugiej ligi.
W 2006 roku Neca odszedł z Vitórii do CS Marítimo. W Marítimo swój debiut zanotował 17 września 2006 w zremisowanym 0:0 domowym meczu z CD Aves. W Marítimo grał przez pół roku.
Na początku 2007 roku Neca został wypożyczony z Marítimo do tureckiego Konyasporu. Grał w nim przez rok. W 2008 roku odszedł do BB Ankarasporu. Jego zawodnikiem był do końca 2009 roku.
W 2010 roku Nélson został zawodnikiem Vitórii Setúbal. 16 stycznia 2010 zaliczył w niej debiut w meczu z Vitórią Guimarães (2:2). W Vitórii grał do lata 2012.
W 2012 roku Neca ponownie został piłkarzem Konyasporu.
Kariera reprezentacyjna.
W reprezentacji Portugalii Neca zadebiutował 12 października 2002 roku w zremisowanym 1:1 towarzyskim meczu z Tunezją, rozegranym w Lizbonie. W kadrze narodowej rozegrał łącznie 2 mecze.

</doc>
<doc id="2794023" url="https://pl.wikipedia.org/wiki?curid=2794023" title="Pałac w Ropicy">
Pałac w Ropicy

Pałac w Ropicy – pałac w stylu barokowym z początku XVIII wieku w Ropicy, w kraju morawsko-śląskim, w Czechach, obecnie w stanie ruin.
Historia.
Pierwszym znanym prywatnym właścicielem wsi był w 1430 Sobko Kornicz z Ropicy. W XV wieku Ropica została główną siedzibą rodziny Sobków, którzy wybudowali tutaj obronną twierdzę. W 1676 baron Rudolf Sobek z Ropicy sprzedał ropicki majątek wraz z pańską siedzibą Maksymilianowi Pröcklowi z Procksdorfu, ten z kolei sprzedał ją w 1700 roku baronowi Filipowi Saint Genois d’Anneaucourt. On i jego następcy na początku XVIII wieku budynek w późnobarokowy pałac. Był to piętrowy, prostokątny budynek przykryty mansardowym dachem, a fasada posiadała jońskie pilastry. W 1785 pałac i wieś zostały sprzedane baronowej Gabrieli Cselestowej z Celestyny, która rozbudowała budynek o tylne skrzydło mieszczące kuchnię i pokoje gościnne. Za pałacem założono natomiast park w stylu angielskim. Po śmierci baronowej Gabrieli w 1816 pałac przeszedł w spadku w ręce baronów Spensów von Booden. Jako pierwsza zamieszkała ją baronowa Zoé, żona Antoniego von Mattencloita. Za jej życia pałac często gościł malarzy, muzyków, poetów i przedstawicieli arystokracji. W 1926 właścicielem Ropicy został Herman hrabia Künburg-Spens, zmarły w 1942. Był to ostatni szlachecki posiadacz pałacu i wsi. 
W 1945 ropicki majątek został znacjonalizowany, a budynek został zamieszkały przez pracowników państwowego gospodarstwa rolnego. W 1989 pałac przeszedł w ręce prywatne, jednak pozbawiony opieki popadł w ruinę.
Od 2013 roku w pałacu prowadzone są prace rekonstrukcyjne, które mają objąć również przyległy do niego park.

</doc>
<doc id="2794031" url="https://pl.wikipedia.org/wiki?curid=2794031" title="Apollonios Rodyjski">
Apollonios Rodyjski



</doc>
<doc id="2794032" url="https://pl.wikipedia.org/wiki?curid=2794032" title="Sidney Patterson">
Sidney Patterson

Sidney Philip "Sid" Patterson (ur. 14 sierpnia 1927 w Melbourne – zm. 28 listopada 1999 tamże) – australijski kolarz torowy i szosowy, sześciokrotny medalista torowych mistrzostw świata.
Kariera.
Pierwszy sukces w karierze Sidney Patterson osiągnął w 1948 roku, kiedy zdobył srebrny medal w indywidualnym wyścigu na dochodzenie amatorów podczas torowych mistrzostw świata w Amsterdamie. W zawodach tych wyprzedził go jedynie Włoch Guido Messina, a trzecie miejsce zajął Francuz Charles Coste. W tym samym roku wystartował na igrzyskach olimpijskich w Londynie, gdzie był piąty w drużynie, a rywalizację w wyścigu na 1 km zakończył na szóstej pozycji. Na rozgrywanych rok później mistrzostwach świata w Kopenhadze Australijczyk zwyciężył w sprincie indywidualnym amatorów. Kolejne trzy medale zdobył w 1950 roku. Najpierw wygrał indywidualny wyścig na dochodzenie amatorów podczas mistrzostw świata w Liège, a następnie zdobył srebrne medale w tej samej konkurencji oraz na dystansie 1 km na igrzyskach Imperium Brytyjskiego w Auckland. W 1951 roku przeszedł na zawodowstwo i jeszcze w tym samym roku wywalczył brązowy medal na mistrzostwach świata w Mediolanie – wyprzedzili go tylko Reg Harris z Wielkiej Brytanii i Jacques Bellenger z Francji. Zarówno na mistrzostwach świata w Paryżu w 1952 roku, jak i na rozgrywanych rok później mistrzostwach świata w Zurychu Patterson zdobywał złote medale w indywidualnym wyścigu na dochodzenie. Ostatni medal zdobył na igrzyskach Imperium Brytyjskiego i Wspólnoty Brytyjskiej w Vancouver w 1954 roku, gdzie był drugi w sprincie - wygrał Anglik Cyril Peacock. Startował również w wyścigach szosowych, jednak bez większych sukcesów. Zdobył dwa medale torowych i szosowych mistrzostw Australii, jednak nigdy nie zwyciężył. Karierę zakończył w 1970 roku.

</doc>
<doc id="2794034" url="https://pl.wikipedia.org/wiki?curid=2794034" title="José Rodrigues">
José Rodrigues

José Rodrigues de Carvalho – portugalski malarz romantyczny. Jego najbardziej znane dzieło to "O Cego Rabequista" z 1855 roku.

</doc>
<doc id="2794038" url="https://pl.wikipedia.org/wiki?curid=2794038" title="Idiakant">
Idiakant



</doc>
<doc id="2794039" url="https://pl.wikipedia.org/wiki?curid=2794039" title="Měrkovice">
Měrkovice

Měrkovice – wieś i gmina katastralna w gminie Kozlovice, w powiecie Frydek-Mistek, w kraju morawsko-śląskim, w Czechach. Powierzchnia 138,339 ha, w 2001 liczba mieszkańców wynosiła 220, zaś w 2012 odnotowano 271 adresów.

</doc>
<doc id="2794042" url="https://pl.wikipedia.org/wiki?curid=2794042" title="Pelagia z Antiochii">
Pelagia z Antiochii

Pelagia z Antiochii – żyjąca w czasach prześladowań chrześcijan, za panowania Dioklecjana (284-305) lub Numeriana (283-284), męczennica oraz święta Kościoła katolickiego i prawosławnego. Śmierć poniosła w wieku 15 lat.
Jej wspomnienie liturgiczne obchodzone jest w Kościele katolickim 8 października, w prawosławnym 8/21 października.
Z czasem pojawiło się domniemanie co do istnienia innej Pelagii, męczennicy z Tarsu, wspominanej przez grekokatolików 4 maja.
Z Pelagią z Antiochii identyfikowana jest również, nieznana z imienia mniszka z Jerozolimy, pokutnica z V wieku wspominana w jednej z homilii przez Jana Chryzostoma (350-407). Zwana jest Pelagią Pokutnicą lub Pelagią Nierządnicą, cs. "Prepodobnaja Pełagija". 
Jej wspomnienie w Kościele prawosławnym obchodzone jest również 8/21 października.
Późniejsza Pelagia Jerozolimska, wspominana w "Martyrologium Rzymskim" również 8 października, to prawdopodobnie przekształcona legenda o Pelagii z Antiochii. Czczono ją też jako Marinę-Marinusa (z grec. " Pelagia-Pelagios").

</doc>
<doc id="2794044" url="https://pl.wikipedia.org/wiki?curid=2794044" title="Russula cavipes">
Russula cavipes



</doc>
<doc id="2794046" url="https://pl.wikipedia.org/wiki?curid=2794046" title="Podział administracyjny Kościoła katolickiego w Hiszpanii">
Podział administracyjny Kościoła katolickiego w Hiszpanii



</doc>
<doc id="2794047" url="https://pl.wikipedia.org/wiki?curid=2794047" title="Krwiożercza małpa">
Krwiożercza małpa

Krwiożercza małpa (ang. "Blood Monkey") – amerykańsko-tajlandzki horror z 2007 roku w reżyserii Roberta Younga. Wyprodukowany przez Genius Entertainment.
Opis fabuły.
Sześcioro studentów jedzie do Afryki, by pod kierunkiem profesora Hamiltona (F. Murray Abraham) badać zwyczaje małp. Na miejscu okazuje się, że celem obserwacji ma być stado szympansów zabójców. Choć Hamilton kusi młodych ludzi wizją sławy, oni potajemnie opracowują plan ucieczki.

</doc>
<doc id="2794049" url="https://pl.wikipedia.org/wiki?curid=2794049" title="Patricia van der Kammen">
Patricia van der Kammen

Patricia van der Kammen (ur. 8 kwietnia 1972 w Heerlen) – holenderska polityk, posłanka do Parlamentu Europejskiego VII kadencji.
Życiorys.
Ukończyła na Uniwersytecie w Tilburgu studia z zakresu psychologii i planowania politycznego. Była zatrudniona jako pracownik administracyjny na macierzystej uczelni. W 2011 została radną prowincji Brabancja Północna.
W 2009 bez powodzenia kandydowała w wyborach do Parlamentu Europejskiego z ramienia Partii na Rzecz Wolności. W 2012 objęła mandat, kiedy to zrezygnował z niego Barry Madlener. W PE VII kadencji Patricia van der Kammen pozostała deputowaną niezrzeszoną.

</doc>
<doc id="2794054" url="https://pl.wikipedia.org/wiki?curid=2794054" title="Antonio Bevilacqua">
Antonio Bevilacqua

Antonio Bevilacqua (ur. 22 października 1918 w Santa Maria di Sala – zm. 29 marca 1972 w Mestre) – włoski kolarz torowy i szosowy, sześciokrotny medalista torowych oraz brązowy medalista szosowych mistrzostw świata.
Kariera.
Pierwszy sukces w karierze Antonio Bevilacqua osiągnął w 1943 roku, kiedy zdobył mistrzostwo kraju wśród zawodowców w indywidualnym wyścigu na dochodzenie. Na rozgrywanych cztery lata później torowych mistrzostwach świata w Paryżu w tej samej konkurencji Bevilacqua był drugi za swym rodakiem Fausto Coppim. W swej koronnej konkurencji zdobył jeszcze pięć medali na międzynarodowej arenie: złote na mistrzostwach świata w Liège (1950) i mistrzostwach świata w Mediolanie (1951), srebrny podczas mistrzostw świata w Paryżu (1952) oraz na mistrzostwach świata w Amsterdamie (1948) i mistrzostwach świata w Zurychu (1953). W 1951 roku wystąpił również na szosowych mistrzostwach świata w Varese, gdzie zdobył brązowy medal w wyścigu ze startu wspólnego, ulegając jedynie Szwajcarowi Ferdiemu Küblerowi i swemu rodakowi Fiorenzo Magniemu. Ponadto Bevilacqua wielokrotnie zdobywał medale mistrzostw kraju, zarówno w kolarstwie torowym jak i szosowym. Oprócz medalu z 1951 roku największe sukcesy Włocha na szosie to zwycięstwa w: Tre Valli Varesine i Trophée Baracchi w 1950 roku, Paryż-Roubaix i Giro del Veneto w 1951 roku oraz Mediolan-Vignola w 1952 roku. Wygrał też łącznie jedenaście etapów Giro d'Italia, najlepszy wynik osiągając w 1946 roku, kiedy zajął siedemnaste miejsce w klasyfikacji generalnej. Nigdy nie wystartował na Letnie igrzyska olimpijskie.

</doc>
<doc id="2794056" url="https://pl.wikipedia.org/wiki?curid=2794056" title="Sergio Díaz (meksykański piłkarz)">
Sergio Díaz (meksykański piłkarz)

José Sergio "Cayo" Díaz Mora (ur. 25 października 1960 w Guadalajarze) – meksykański piłkarz występujący na pozycji obrońcy, obecnie trener.
Kariera klubowa.
Díaz pochodzi z miasta Guadalajara i jest wychowankiem tamtejszego klubu Universidad de Guadalajara. W meksykańskiej Primera División dał mu zadebiutować szkoleniowiec Javier de la Torre, 20 września 1981 w przegranym 0:1 spotkaniu z Tigres UANL. Od razu został podstawowym piłkarzem zespołu i premierowego gola w najwyższej klasie rozgrywkowej strzelił 14 lutego 1982 w zremisowanej 1:1 konfrontacji z Atlético Español. W lipcu 1982 przeszedł do ekipy Club Necaxa z siedzibą w stołecznym mieście Meksyk, gdzie nie potrafił sobie wywalczyć miejsca w pierwszym składzie i wystąpił w zaledwie dwóch ligowych meczach. W 1986 roku podpisał kontrakt z Puebla FC, gdzie pełnił taką samą funkcję jak w poprzednim klubie i tylko jeden raz wybiegł na boisko w jego barwach.
W 1987 roku Díaz powrócił do Universidadu de Guadalajara, w którym podobnie jak podczas pierwszego pobytu w tym zespole od razu został kluczowym punktem defensywy. W sezonie 1988/1989 dotarł ze swoją ekipą do finału krajowego pucharu – Copa México – a trofeum to zdobył dwa lata później, w rozgrywkach 1990/1991. W międzyczasie, podczas sezonu 1989/1990, wywalczył tytuł wicemistrza Meksyku. W 1991 roku odszedł do drużyny Club Santos Laguna z miasta Torreón, w której spędził rok bez większych sukcesów, natomiast profesjonalną karierę piłkarską zakończył w wieku 33 lat jako zawodnik Tiburones Rojos de Veracruz.
Kariera reprezentacyjna.
W seniorskiej reprezentacji Meksyku Díaz zadebiutował za kadencji selekcjonera Alberto Guerry, 14 lutego 1989 w wygranym 3:1 meczu towarzyskim z Polską. Był to zarazem jego jedyny występ w kadrze narodowej.
Kariera trenerska.
Po zakończeniu kariery piłkarskiej Díaz podjął pracę jako szkoleniowiec, początkowo w trzecioligowym klubie Atlético Cuauhtémoc. W połowie 2008 roku został trenerem rezerw swojego byłego zespołu, Club Santos Laguna, także występujących w trzeciej lidze meksykańskiej i prowadził je przez kolejne dwanaście miesięcy. Latem 2009 podpisał kontrakt z Universidadem de Guadalajara, rozgrywającego swoje mecze w drugiej lidze i jego trenerem pozostawał do października, notując dwa zwycięstwa, pięć remisów i pięć porażek w dwunastu spotkaniach. Wkrótce został członkiem sztabu szkoleniowego Carlosa Turrubiatesa w drużynie do lat 20 klubu Tigres UANL, a w lutym 2012 tymczasowo poprowadził drugoligowy Tiburones Rojos de Veracruz w jednym meczu, po czym na rok objął czwartoligowe rezerwy tej ekipy.

</doc>
<doc id="2794061" url="https://pl.wikipedia.org/wiki?curid=2794061" title="Pielmenie">
Pielmenie



</doc>
<doc id="2794062" url="https://pl.wikipedia.org/wiki?curid=2794062" title="Stanisław Jucha">
Stanisław Jucha

Stanisław Jucha (ur. 15 czerwca 1949 w Odrzykoniu) – polski samorządowiec, działacz SLD, wicewojewoda krośnieński w latach 1994–1997.
Życiorys.
Syn Władysława i Zofii z Mazurów; stryjeczny brat geologa, profesora AGH Stanisława Franciszka Juchy i bratanek Józefa Juchy – historyka i polonisty, członka Polskiej Organizacji Wojskowej. 
Szkołę podstawową ukończył w 1963 r. w Odrzykoniu. W latach 1963–1968 kontynuował naukę na Wydziale Mechanicznym w Śląskich Technicznych Zakładach Naukowych w Katowicach. Od 1978 r. podjął studia na Wydziale Budowy Maszyn i Lotnictwa Politechniki Rzeszowskiej, uzyskując w 1983 r. tytuł inżyniera w specjalności technologia maszyn.
W latach 1968–1977 pracował w Krośnie, w Fabryce Amortyzatorów „Polmo”, na stanowisku specjalisty technologa w zakresie m.in. nadzoru nad wdrażaniem produkcji części do samochodu Fiat 125 p. W okresie 1977–1992 był między innymi specjalistą ds. organizacji zarządzania, oraz marketingu w Fabryce Obuwia Sportowego „Fabos” w Krośnie. Sprawował tam również funkcje: kierownika działu handlu i eksportu i kierownika działu ekonomiki, zatrudnienia i płac. Od 1984 do 1988 roku był Przewodniczącym Komisji Rozwoju Gospodarczego Miejskiej Rady Narodowej w Krośnie, a w latach 1988–1989 pełnił rolę Przewodniczącego Miejskiej Rady Narodowej w Krośnie. W latach 1989–1993 był członkiem Komisji Budżetowo-Finansowej Rady Miasta Krosna. 
Od 1994 do 1997 roku był wicewojewodą krośnieńskim. Do jego zadań należało m.in. sprawowanie nadzoru nad wydziałami Urzędu Wojewódzkiego: Architektury i Nadzoru Budowlanego, Geodezji, Kartografii, Katastru i Nieruchomości, Kultury, Sportu i Turystyki, Rozwoju Gospodarczego, Spraw Obywatelskich oraz Wojewódzkiego Inspektoratu PIH. 
W 1998 roku powrócił do działalności samorządowej i przez kolejne cztery lata był członkiem Komisji Budżetowo-Finansowej Sejmiku Województwa Podkarpackiego. Między rokiem 2002 a 2006, sprawował funkcję Przewodniczącego Komisji Rewizyjnej Sejmiku Województwa Podkarpackiego oraz członka Komisji Współpracy Zagranicznej. 
Od 1993 do 2016 roku Stanisław Jucha był Prezesem Podkarpackiego Oddziału Wojewódzkiego Stowarzyszenia Współpracy Polska-Wschód. W 1996 r. był jednym z założycieli Fundacji Bieszczadzkiej Kolejki Leśnej w Majdanie, a od 2009 r. do dziś jest Przewodniczącym jej Rady, angażuje się również w działalność na rzecz popularyzacji i ochrony nietoperzy na Podkarpaciu.
Życie prywatne.
Żonaty (żona Grażyna), ma dwie córki (Aleksandrę i Agatę).

</doc>
<doc id="2794063" url="https://pl.wikipedia.org/wiki?curid=2794063" title="Pielmienie">
Pielmienie



</doc>
<doc id="2794064" url="https://pl.wikipedia.org/wiki?curid=2794064" title="Pilimeni">
Pilimeni



</doc>
<doc id="2794067" url="https://pl.wikipedia.org/wiki?curid=2794067" title="Prosto przed siebie">
Prosto przed siebie

Prosto przed siebie – album studyjny polskiego rapera Miuosha. Wydawnictwo ukazało się 20 października 2012 nakładem wytwórni muzycznej Fandango Records. Gościnnie w nagraniach wzięli udział Bisz, Pyskaty, Joka, HiFi Banda, W.E.N.A. czy Ero. W ramach promocji zrealizowano teledyski do utworów "Dowód", "Na zawsze", "Stój" i "Róże z betonu".
Raper część materiału na album napisał jednego dnia.
Według rapera okładka częściowo nawiązuje do debiutanckiego albumu "Illmatic" amerykańskiego rapera Nasa. W wywiadzie dla portalu internetowego hip-hop.pl tłumaczył: "Podczas prac (…) dużo słuchałem”Illmatica”, a będąc w odwiedzinach u moich rodziców zauważyłem na ścianie moje zdjęcie z czasów, gdy miałem 4-5 lat. Pomyślałem, że skoro ta płyta jest strasznie osobista i dużo mówię na niej o tym skąd i jak przyszedłem, to może taka prosta okładka ze zdjęciem zrobionym na początku tej drogi może najlepiej odzwierciedlać ten album".
"Prosto od siebie" uzyskał status dwukrotnie platynowej płyty.
Lista utworów.
Opracowano na podstawie materiału źródłowego.

</doc>
<doc id="2794069" url="https://pl.wikipedia.org/wiki?curid=2794069" title="Jonathan Henrique Silva">
Jonathan Henrique Silva

Jonathan Henrique Silva (ur. 21 lipca 1991 w Varginha) – brazylijski lekkoatleta specjalizujący się w trójskoku. W przeszłości uprawiał także bieg na 110 metrów przez płotki oraz okazjonalnie biegał w sztafecie 4 × 100 metrów.
W 2008 zdobył dwa medale kontynentalnych mistrzostw juniorów młodszych w Limie. W 2010 zdobył brąz w sztafecie 4 × 100 metrów podczas młodzieżowych mistrzostw Ameryki Południowej. W tym samym roku bez powodzenia startował na mistrzostwach świata juniorów, tym razem w trójskoku. Wicemistrz kontynentu seniorów w trójskoku z 2011. W 2012 zdobył brąz mistrzostw ibero-amerykańskich oraz złoto młodzieżowych mistrzostw Ameryki Południowej. Reprezentował Brazylię na igrzyskach olimpijskich w Londynie, lecz 26. pozycja w eliminacjach nie dała mu awansu do finału. W 2013 sięgnął po brąz mistrzostw Ameryki Południowej. Złoty medalista igrzysk Ameryki Południowej w Santiago oraz mistrzostw ibero-amerykańskich w São Paulo (2014). Złoty medalista mistrzostw Brazylii.

</doc>
<doc id="2794073" url="https://pl.wikipedia.org/wiki?curid=2794073" title="Linophryne arborifera">
Linophryne arborifera



</doc>
<doc id="2794076" url="https://pl.wikipedia.org/wiki?curid=2794076" title="Rebecca Ferguson (piosenkarka)">
Rebecca Ferguson (piosenkarka)

Rebecca Caroline Ferguson (ur. 21 lipca 1986 w Liverpoolu) – brytyjska piosenkarka i autorka piosenek.
W 2010 zajęła drugie miejsce w siódmej edycji programu "The X Factor". Na początku 2011 otrzymała propozycję współpracy z wytwórnią muzyczną Syco Music oraz Epic Records. Później dołączyła także do amerykańskiej wytwórni Columbia Records. 5 grudnia 2011 wydała debiutancki album pt. "Heaven", który osiągnął komercyjny sukces, uzyskując status platynowej płyty w Wielkiej Brytanii i Irlandii.

</doc>
<doc id="2794080" url="https://pl.wikipedia.org/wiki?curid=2794080" title="Diecezja Grass Valley">
Diecezja Grass Valley

Diecezja Grass Valley (łac. "Dioecesis Vallispratensis", ang. "Diocese of Grass Valley") – historyczna diecezja Kościoła rzymskokatolickiego w metropolii San Francisco w Stanach Zjednoczonych. Swym zasięgiem obejmowała tereny północnej Kalifornii i cały stan Nevada.
Historia.
Zapotrzebowanie na opiekę duszpasterską katolickich kapłanów w północnej Kalifornii wynikało z gorączki złota. W połowie XIX w., w krótkim czasie przybyło na te tereny dziesiątki tysięcy poszukiwaczy drogiego kruszcu. Wśród nich było wielu katolików, dla których tworzono nowe parafie. By ułatwić administrowanie rozległymi terenami Stolica Apostolska zdecydowała się na utworzenie wikariatu apostolskiego z siedzibą w Marysville. Kanoniczne erygowanie nowej jednostki administracyjnej Kościoła miało miejsce 27 września 1860 roku. Na czele wikariatu stanął niespodziewanie wykładowca seminaryjny z Dublinu ks. Eugene O’Connell (1815-1891). Niespodziewanie, było to bowiem zaskoczenie również dla niego. Odbył on co prawda kilkuletnią misję wśród katolików w San Francisco, ale powrócił do rodzinnej Irlandii, by jak wcześniej wykładać w seminarium. Siedzibą wikariatu była prokatedra św. Józefa w Marysville. Diecezja Grass Valley została kanonicznie erygowana 22 marca 1868 roku. Siedziba nowej diecezji była kolejnym zaskoczeniem dla ordynariusza. Uważał on taką nazwę dla diecezji za śmieszną (Grass Valley to w jęz. ang. "trawiasta dolina") i zupełnie nie pasującą. Nigdy nie pogodził się z decyzją Watykanu i konsekwentnie rezydował w Marysville, podpisując się nawet w listach do Rzymu jako "biskup Marysville". "Fikcji prawnej" z katedrą św. Patryka w Grass Valley nie uznawał. Następca O’Connella ostatecznie doprowadził do likwidacji diecezji, do czego przyczyniło się opuszczanie tych terenów przez poszukiwaczy złota, a na jej miejsce powołano diecezję Sacramento.
Diecezja obecnie.
Obecnie siedziba diecezji - Grass Valley jest biskupią stolicą tytularną. Pierwszym i jedynym jak dotąd biskupem tytularnym Grass Valley jest biskup pomocniczy Hartford Christie Macaluso.

</doc>
<doc id="2794081" url="https://pl.wikipedia.org/wiki?curid=2794081" title="Tokarei Rui">
Tokarei Rui

Tokarei Rui – kiribatyjski koszykarz, reprezentant kraju na arenie międzynarodowej.
W 2003 roku, jego zespół wziął udział w Igrzyskach Pacyfiku rozgrywanych na Fidżi. Podczas tego turnieju wystąpił w czterech meczach, w których zdobył 10 punktów, jednak jego ekipa nie odegrała większej roli w zawodach (zespół ten zajął ostatnie 8. miejsce). Rui grał łącznie przez 79 minut.
W 2010 roku został sędzią w Kiribatyjskiej Lidze Koszykówki.

</doc>
<doc id="2794082" url="https://pl.wikipedia.org/wiki?curid=2794082" title="Ieita Atanrerei">
Ieita Atanrerei

Ieita Atanrerei – kiribatyjski koszykarz, reprezentant kraju na arenie międzynarodowej.
W 2003 roku, jego zespół wziął udział w Igrzyskach Pacyfiku rozgrywanych na Fidżi. Podczas tego turnieju wystąpił w czterech meczach, w których zdobył 14 punktów, jednak jego ekipa nie odegrała większej roli w zawodach (zespół ten zajął ostatnie 8. miejsce). Atanrerei grał łącznie przez 49 minut

</doc>
<doc id="2794086" url="https://pl.wikipedia.org/wiki?curid=2794086" title="Zil Çalınca">
Zil Çalınca

Zil Çalınca (Do Dzwonka) - turecki sitcom, emitowany na Disney Channel Turcja. Opowiada o uczniach i ich problemach w szkole.

</doc>
<doc id="2794087" url="https://pl.wikipedia.org/wiki?curid=2794087" title="Baretoka Avatabu">
Baretoka Avatabu

Baretoka Avatabu – kiribatyjski koszykarz, reprezentant kraju na arenie międzynarodowej.
W 2003 roku, jego zespół wziął udział w Igrzyskach Pacyfiku rozgrywanych na Fidżi. Podczas tego turnieju wystąpił w czterech meczach, w których zdobył 20 punktów, jednak jego ekipa nie odegrała większej roli w zawodach (zespół ten zajął ostatnie 8. miejsce). Avatabu grał łącznie przez 94 minuty.

</doc>
<doc id="2794089" url="https://pl.wikipedia.org/wiki?curid=2794089" title="Abdi Farah Shirdon">
Abdi Farah Shirdon

Abdi Farah Shirdon (arab. عبدي فارح شردون, ur. 1958 w Dhuusamarreeb) – somalijski przedsiębiorca i polityk, premier Somalii od 17 października 2012 do 21 grudnia 2013.
Życiorys.
Abdi Farah Shirdon urodził się w 1958 w mieście Dhusamareeb w regionie Galguduud w środkowej Somalii. W 1983 ukończył ekonomię na Somali National University w Mogadiszu. W latach 1983-1985 pracował w Ministerstwie Finansów w czasie rządów prezydenta Siada Barre.
Po odejściu z pracy w administracji rozpoczął prywatną działalność gospodarczą. Po obaleniu Siadda Barre w 1991 i wybuchu wojny domowej wyjechał do Nairobi, gdzie założył firmę handlową.
6 października 2012 nowo wybrany prezydent Hassan Sheikh Mohamud desygnował go na stanowisko premiera Somalii. Mianowane kandydatem osoby pochodzącej spoza opartego na podziałach klanowych środowiska politycznego przez prezydenta również niewywodzącego się z klasy politycznej, spotkało się z pozytywnymi komentarzami zagranicznych komentatorów i organizacji. 17 października 2012 Federalny Parlament Somalii zatwierdził go na stanowisku szefa rządu. Otrzymał 215 głosów poparcia spośród 275.
Abdi Farah Shirdon Saaid jest żonaty z Ashą Hagi, somalijską działaczką na rzecz praw kobiet.
2 grudnia 2013 somalijski parlament uchwalił wotum nieufności wobec gabinetu Saaida stosunkiem głosów 184-64. Jego następcą został Cabdiwali Sheekh Axmed, zaprzysiężony na stanowisku 21 grudnia 2013.

</doc>
<doc id="2794090" url="https://pl.wikipedia.org/wiki?curid=2794090" title="Stadion Neufeld">
Stadion Neufeld

Stadion Neufeld – wielofunkcyjny stadion w Bernie, w Szwajcarii. Został otwarty w 1924 roku. Pojemność stadionu wynosi 14 000 widzów, z czego 3000 miejsc jest siedzących. Swoje spotkania na obiekcie rozgrywa drużyna FC Bern, a także kobiecy zespół YB Frauen. Stadion był areną lekkoatletycznych Mistrzostw Europy w 1954 roku, a także jedną z aren piłkarskich Mistrzostw Europy U-19 kobiet w roku 2006 (rozegrano na nim dwa spotkania fazy grupowej, jeden półfinał oraz finał turnieju).

</doc>
<doc id="2794096" url="https://pl.wikipedia.org/wiki?curid=2794096" title="Wiadukty w Stańczykach">
Wiadukty w Stańczykach



</doc>
<doc id="2794103" url="https://pl.wikipedia.org/wiki?curid=2794103" title="Chroogomphus">
Chroogomphus

Chroogomphus ((Schaeff.) O.K. Mill.) (klejek) – rodzaj grzybów z rodziny klejówkowatych.
Systematyka i nazewnictwo.
Pozycja w klasyfikacji: "Gomphidiaceae, Boletales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w 1774 r. Schaeffer nadając mu nazwę "Agaricus rutilus". Obecną, uznaną przez Index Fungorum nazwę nadał mu w 1964 r. Miller, przenosząc go do rodzaju "Chroogomphus".
Nazwę polską podali Barbara Gumińska i Władysław Wojewoda w 1983 r. W polskim piśmiennictwie mykologicznym gatunek ten opisywany był też pod nazwami: bedłka, czop i klejówka. Synonimy łacińskie:
"Brauniellula" A.H. Sm. &amp; Singer, "Gomphidius" subgen. "Chroogomphus" Singer.
Charakterystyka.
Grzyby mikoryzowe. Kapelusze mięsiste, filcowate lub lepkie, ale nie śluzowate. Osłona całkowita włóknista, ale nie śluzowata. Blaszki zbiegające. Trzon centryczny, pełny. Miąższ pomarańczowy, po uszkodzeniu czerwieniejący. Zarodniki wrzecionowate i wydłużone, wysyp zarodników czarny lub oliwkowoczarny.

</doc>
<doc id="2794111" url="https://pl.wikipedia.org/wiki?curid=2794111" title="Fernando Calheiros">
Fernando Calheiros

Fernando Calheiros - portugalski rugbysta, jednokrotny reprezentant Portugalii w rugby union mężczyzn. Jego jedynym meczem w reprezentacji było spotkanie z Hiszpanią, które zostało rozegrane 13 kwietnia 1935 w Lizbonie.

</doc>
<doc id="2794112" url="https://pl.wikipedia.org/wiki?curid=2794112" title="FK Gəncə">
FK Gəncə



</doc>
<doc id="2794114" url="https://pl.wikipedia.org/wiki?curid=2794114" title="Vasco Cayola">
Vasco Cayola

Vasco Cayola - portugalski rugbysta, jednokrotny reprezentant Portugalii w rugby union mężczyzn. Jego jedynym meczem w reprezentacji było spotkanie z Hiszpanią, które zostało rozegrane 13 kwietnia 1935 w Lizbonie.

</doc>
<doc id="2794122" url="https://pl.wikipedia.org/wiki?curid=2794122" title="Sala Baker">
Sala Baker

Sala Baker (ur. 22 września 1976 w Wellington w Nowej Zelandii) – nowozelandzki aktor i kaskader.
Występował w roli Saurona w filmie w reżyserii Petera Jacksona.

</doc>
<doc id="2794125" url="https://pl.wikipedia.org/wiki?curid=2794125" title="Za tym wielbłądem!">
Za tym wielbłądem!

Za tym wielbłądem! (ang. "Follow That Camel", alternatywny angielski tytuł "Carry On in the Legion") – brytyjska komedia filmowa z 1967 roku w reżyserii Geralda Thomasa i ze scenariuszem Talbota Rothwella. Jest czternastym filmem z cyklu "Cała naprzód" i zarazem jedynym filmem serii, w którym jedną z głównych ról zagrał amerykański aktor (Phil Silvers), co miało ułatwić "Całej naprzód" wejście na rynek kinowy za oceanem. Pod względem fabularnym stanowi parodię filmów przygodowych o Legii Cudzoziemskiej.
Opis fabuły.
Akcja filmu toczy się na początku XX wieku. Bertram West jest angielskim młodzieńcem z wyższych sfer, który zabiega o względy pięknej Lady Jane. Podczas jednej z wizyt w domu jej rodziny pada ofiarą intrygi, przez co zostaje wyproszony przez jej ojca i okryty niesławą. Zdesperowany młodzian postanawia wyjechać do Afryki i zaciągnąć się do Legii Cudzoziemskiej. W podróży towarzyszy mu jego wierny służący. Trafiają do garnizonu Legii gdzieś wśród pustyń północnej Afryki, gdzie dowódcą jest despotyczny Austriak, jego adiutantem gadatliwy frankofon, a sierżantem sadystyczny Amerykanin. Wkrótce legioniści muszą stawić czoła niecnym planom lokalnego arabskiego watażki. Tymczasem Jane odkrywa prawdę o tym, że jej ukochany został oczerniony. Dziewczyna wyrusza do Afryki, by odnaleźć Westa.
Produkcja.
Podobnie jak przy wszystkich filmach z cyklu "Cała naprzód", głównym miejscem realizacji zdjęć były Pinewood Studios. Sceny plenerowe rozgrywające się na Saharze kręcono na wydmach nad kanałem La Manche, w pobliżu wioski Camber w hrabstwie East Sussex.

</doc>
<doc id="2794134" url="https://pl.wikipedia.org/wiki?curid=2794134" title="Agrigan">
Agrigan

Agrigan – mała wyspa na południowym wybrzeżu wyspy Guam. Jest połączona z głównym lądem przez Lagunę Kokosową.

</doc>
<doc id="2794137" url="https://pl.wikipedia.org/wiki?curid=2794137" title="Jaworski (herb baronowski)">
Jaworski (herb baronowski)

Jaworski III – polski herb baronowski, nadany wraz z tytułem w Galicji.
Opis herbu.
Opis współczesny.
Opis skonstruowany współcześnie brzmi następująco:
"Na tarczy w polu błękitnym półksiężyc srebrny, nad którego rogami po gwieździe złotej; między nimi strzała w słup naturalna z grotem srebrnym i upierzeniem czerwonym."
"Nad tarczą francuska korona baronowska, opleciona sznurem pereł."
"W klejnocie pięć piór pawich przeszytych strzałą w lewo, jak w godle."
"Labry herbowe błękitne, z lewej strony herbu podbite złotem, z prawej strony srebrem."
Geneza.
Herb został nadany w Galicji, 9 listopada 1779 roku, Józefowi Jaworskiemu, synowi Andrzeja Antoniego. Podstawą nadania tytułu był patent z 1775 roku i pełniony urząd ziemski. Wraz z nim, tytuł otrzymał jego brat, Gabriel. Obaj bracia otrzymali trzy lata później tytuł hrabiego i nowy ubogacony herb; Jaworski.
Herbowni.
Bobronicz-Jaworski, Jaworski.

</doc>
<doc id="2794138" url="https://pl.wikipedia.org/wiki?curid=2794138" title="Jaworski Hrabia">
Jaworski Hrabia

Jaworski Hrabia − polski herb hrabiowski, nadany wraz z tytułem w Galicji.
Opis herbu.
Opis stworzony zgodnie z klasycznymi zasadami blazonowania:
"Tarcza dzielona w krzyż z polem sercowym, w którym herb z 1779. W polu I, błękitnym, głowa lwia naturalna, ziejąca płomieniem w lewo (Zadora); w polu II, czerwonym, oksza srebrna w skos (Oksza lub Topór); w polu III, czerwonym, trzy włócznie złote grotami srebrnymi ku górze, środkowa na opak (Jelita); w polu IV, prawym czerwonym, róg bawoli naturalny, lewym srebrnym, róg jeleni o pięciu sękach, naturalny (Rogala). Nad tarczą korona hrabiowska, nad którą pięć hełmów z klejnotami. Klejnot I: ogon pawi, przeszyty strzałą w lewo; klejnot II: głowa lwia ziejąca ogniem jak w herbie; klejnot III: oksza jak w godle; klejnot IV: pół kozy wspiętej w lewo, brunatnej; klejnot V: róg bawoli i jeleni jak w godle."
Najwcześniejsze wzmianki.
Nadany w Galicji 27 czerwca 1782 Józefowi Jaworskiemu, synowi Andrzeja Antoniego. Podstawą nadania tytułu był patent z 1775, pełniony urząd ziemski, tytuł barona (zob. Jaworski Baron). Wraz z nim, tytuł otrzymał jego brat, Gabriel.
Symbolika.
Herb zawiera skrócony wywód genealogiczny obdarowanych. Wynika z niego, że ich matka, Konstancja Siekierzyńska, była herbu Zadora (pole I). Nieznani są inni antenaci obdarowanych.
Herbowni.
Jedna rodzina herbownych:
graf von Jawor Bobronicz-Jaworski, von Jaworski (dwie linie zapoczątkowane przez każdego brata).

</doc>
<doc id="2794139" url="https://pl.wikipedia.org/wiki?curid=2794139" title="As-Gadao">
As-Gadao

As-Gadao – mała wyspa na południowym wybrzeżu wyspy Guam. Jest połączona z głównym lądem przez Lagunę Kokosową.

</doc>
<doc id="2794143" url="https://pl.wikipedia.org/wiki?curid=2794143" title="Fofos">
Fofos

Fofos – mała wyspa na południowym wybrzeżu wyspy Guam. Jest połączona z głównym lądem przez Lagunę Kokosową.

</doc>
<doc id="2794145" url="https://pl.wikipedia.org/wiki?curid=2794145" title="Belisz">
Belisz

Belisz (bułg. "Белиш") – wieś w północnej Bułgarii, w obwodzie Łowecz, w gminie Trojan.
W miejscowości odnaleziono trackie przedmioty codziennego użytku z VIII–VII w. p.n.e.

</doc>
<doc id="2794147" url="https://pl.wikipedia.org/wiki?curid=2794147" title="WebPositive">
WebPositive

WebPositive (często skracane do Web+) – domyślna przeglądarka internetowa w systemie Haiku od wersji R1/Alpha 2. Celem jej stworzenia było zastąpienie używanej we wcześniejszych wersjach przeglądarki "BeZillaBrowser" (portu Firefoxa 2) natywną przeglądarką opartą na WebKicie.
Obecnie WebPositive zapewnia częściowe wsparcie HTML5. Najważniejszym brakiem jest nieobsługiwanie tagów &lt;audio&gt; i &lt;video&gt; (Media Kit na obecnym etapie rozwoju nie pozwala na to).

</doc>
<doc id="2794151" url="https://pl.wikipedia.org/wiki?curid=2794151" title="Santa Fe Institute">
Santa Fe Institute



</doc>
<doc id="2794153" url="https://pl.wikipedia.org/wiki?curid=2794153" title="Jörg Berger">
Jörg Berger

 
Jörg Berger (ur. 13 października 1944 w Gdyni, zm. 23 czerwca 2010 w Duisburgu) – niemiecki piłkarz, a także trener piłkarski.
Kariera piłkarska.
Berger jako junior grał w zespole SSV Stötteritz, a jako senior w 1. FC Lok Lipsk, z którym w 1967 roku wywalczył wicemistrzostwo NRD. W 1970 roku zakończył karierę.
Kariera trenerska.
Berger karierę rozpoczął w 1970 roku w rezerwach 1. FC Lok Lipsk. W 1972 roku został trenerem zespołu FC Carl Zeiss Jena. W 1973 roku, a także w 1974 roku wywalczył z nim wicemistrzostwo NRD. W 1974 roku zdobył z nim także Puchar NRD. Następnie prowadził Hallescher FC, a także reprezentację NRD U-19 oraz U-21.
W 1979 roku, po meczu kadry NRD U-21 w Jugosławii, Berger uciekł do Niemiec Zachodnich. Tam kontynuował karierę trenerską w drugoligowych zespołach SV Darmstadt 98 oraz SSV Ulm 1846. Przed rozpoczęciem sezonu 1981/1982 został szkoleniowcem pierwszoligowej Fortuny Düsseldorf. W Bundeslidze zadebiutował 8 sierpnia 1981 roku w przegranym 2:3 pojedynku z VfB Stuttgart. W Fortunie pracował do października 1982 roku.
Następnie Berger prowadził drugoligowy KSV Hessen Kassel. W trakcie pracy dla tego klubu przeżył próbę otrucia przez agentów Stasi, przez których był prześladowany po ucieczce z NRD. W 1986 roku, od stycznia do marca trenował pierwszoligowy Hannover 96. Potem był szkoleniowcem drugoligowego klubu SC Freiburg.
W grudniu 1988 roku Berger wrócił do Bundesligi, zostając trenerem Eintrachtu Frankfurt. W 1990 roku zajął z nim 3. miejsce w lidze, które jednocześnie było jego najwyższym w karierze. Jego kolejnym klubem były inne pierwszoligowe drużyny, 1. FC Köln oraz FC Schalke 04, z którym powtórzył osiągnięcie 3. miejsca w Bundeslidze. Schalke trenował do października 1986 roku.
Następnie prowadził szwajcarski FC Basel, Karlsruher SC, z którym w 1998 roku spadł z Bundesligi do 2. Bundesligi, Eintracht Frankfurt oraz turecki Bursaspor. W 2001 roku trafił do drugoligowej Alemannii Akwizgran. W 2004 roku dotarł z nią do finału Pucharu Niemiec, w którym Alemannia przegrała jednak 2:3 z Werderem Brema. Po tym osiągnięciu odszedł z klubu.
Potem trenował Hansę Rostock, z którą w 2005 roku spadł z Bundesligi, a także pierwszoligową Arminię Bielefeld, która była ostatnim klubem w jego karierze.

</doc>
<doc id="2794154" url="https://pl.wikipedia.org/wiki?curid=2794154" title="Jorg Berger">
Jorg Berger



</doc>
<doc id="2794155" url="https://pl.wikipedia.org/wiki?curid=2794155" title="Greatest Hits Tour (Elton John)">
Greatest Hits Tour (Elton John)

Greatest Hits Tour – światowa trasa koncertowa Eltona Johna, która odbyła się w 2011 i 2012 r; obejmowała 146 koncertów.
W 2011 Elton John dał 44 koncerty w Ameryce Północnej, 29 w Europie, 1 w Brazylii, 2 w Azji i 10 w Oceanii; w 2012 – 30 koncertów w Ameryce Północnej, 3 w Ameryce Południowej i 26 w Europie.
Lista koncertów.
Koncerty w 2011.
Ameryka Północna – część 3.
Koncerty w Ameryce Północnej od 9 do 21 września zostały wyprzedane.
Koncerty w 2012.
Ameryka Północna – część 2.
Na koncertach od 21 do 26 kwietnia Elton występował sam.

</doc>
<doc id="2794163" url="https://pl.wikipedia.org/wiki?curid=2794163" title="Horst Ehrmantraut">
Horst Ehrmantraut

 
Horst Ehrmantraut (ur. 11 grudnia 1955 w Einöd) – niemiecki piłkarz występujący na pozycji obrońcy. Trener piłkarski.
Kariera piłkarska.
Ehrmantraut karierę rozpoczął jako junior w zespole SpVgg Einöd. W 1975 roku trafił do drugoligowego zespołu FC Homburg, gdzie spędził cztery lata. W 1979 roku przeszedł do pierwszoligowego Eintrachtu Frankfurt. W Bundeslidze zadebiutował 17 listopada 1979 roku w przegranym 0:1 meczu z VfL Bochum. W 1980 roku zdobył z zespołem Puchar UEFA.
W tym samym roku Ehrmantraut odszedł do Herthy BSC, grającej w 2. Bundeslidze. W 1982 roku awansował z nią do Bundesligi. 1 października 1982 roku w zremisowanym 3:3 spotkaniu z Bayerem 04 Leverkusen strzelił swojego jedynego gola w tej lidze. W 1983 roku spadł z klubem do 2. Bundesligi. Graczem Herthy był jeszcze przez dwa lata.
W 1985 roku Ehrmantraut wrócił do FC Homburg, nadal grającego w 2. Bundeslidze. W 1986 roku awansował z nim do Bundesligi, a w 1988 roku zakończył karierę.
Kariera trenerska.
Ehrmantraut karierę rozpoczął w 1990 roku w Blau-Weiss 90 Berlin, grającym w 2. Bundeslidze. Następnie prowadził inne drugoligowe drużyny, SV Meppen oraz Eintracht Frankfurt, z którym w 1998 roku awansował do Bundesligi. W lidze tej zadebiutował 14 sierpnia 1998 roku w przegranym 1:2 spotkaniu z MSV Duisburg. Szkoleniowcem Eintrachtu był do grudnia 1998 roku.
Potem Ehrmantraut trenował drugoligowy Hannover 96, a także dwukrotnie 1. FC Saarbrücken, z którym w 2004 roku awansował z Regionalligi Süd do 2. Bundesligi. Pracował tam do sierpnia 2005 roku.

</doc>
<doc id="2794166" url="https://pl.wikipedia.org/wiki?curid=2794166" title="Staro seło (obwód Łowecz)">
Staro seło (obwód Łowecz)

Staro seło (bułg. "Старо село") – wieś w północnej Bułgarii, w obwodzie Łowecz, w gminie Trojan.
W miejscowości znajduje się zabytkowa cerkiew pw. Iwana Riłskiego oraz mleczarnia.

</doc>
<doc id="2794174" url="https://pl.wikipedia.org/wiki?curid=2794174" title="Muzeum Techniki Wojskowej w Zabrzu">
Muzeum Techniki Wojskowej w Zabrzu

Muzeum Techniki Wojskowej im. Jerzego Tadeusza Widuchowskiego – muzeum powstało w listopadzie 2011 w wyniku przekształcenia ze stowarzyszenia Mała Armia „Grupa Śląsk” działającego od 1995.
W zbiorach muzeum znajdują się pojazdy wojskowe z okresu ludowego Wojska Polskiego jak i z okresu II wojny światowej, m.in.: 
Wszystkie eksponaty są sukcesywnie kompletowane i przywracane do użytku. Obecnie (październik 2016) 90% pojazdów jest sprawnych technicznie.
Ekspozycja znajduje się na terenie Muzeum Techniki Wojskowej w Zabrzu przy ulicy Sienkiewicza 43.

</doc>
<doc id="2794175" url="https://pl.wikipedia.org/wiki?curid=2794175" title="Borima">
Borima

Borima (bułg. "Борима") – wieś w północnej Bułgarii, w obwodzie Łowecz, w gminie Trojan.

</doc>
<doc id="2794177" url="https://pl.wikipedia.org/wiki?curid=2794177" title="(10611) Yanjici">
(10611) Yanjici

(10611) Yanjici (1997 BB1) – planetoida z pasa głównego asteroid okrążająca Słońce w ciągu 5,70 lat w średniej odległości 3,19 j.a. Została odkryta 12 stycznia 1997 roku w ramach programu Beijing Schmidt CCD Asteroid Program.

</doc>
<doc id="2794181" url="https://pl.wikipedia.org/wiki?curid=2794181" title="Confederação Brasileira de Rugby">
Confederação Brasileira de Rugby

Brazylijska Konfederacja Rugby (CBRu) – ogólnokrajowy związek sportowy, działający na terenie Brazylii, posiadający osobowość prawną, będący jedynym prawnym reprezentantem brazylijskiego rugby 15-osobowego i 7-osobowego, zarówno wśród mężczyzn, jak i kobiet we wszystkich kategoriach wiekowych w kraju i za granicą.
Odpowiedzialna jest za prowadzenie brazylijskich drużyn narodowych, a także za szkolenie zawodników oraz organizowanie krajowych rozgrywek ligowych i pucharowych.
Historia.
Rugby union w Brazylii pojawiło się w połowie lat dwudziestych XX wieku, w celu organizacji rozgrywek 6 października 1963 roku w São Paulo powołano "União de Rugby do Brasil". Formalne uznanie przez "Conselho Nacional de Desportos" uzyskała miesiąc po przekształceniu 20 grudnia 1972 roku w "Associação Brasileira de Rúgbi", a w związku z przyjęciem rugby 7 w poczet sportów olimpijskich zmieniwszy na początku 2010 roku nazwę na "Confederação Brasileira de Rugby" została również uznana przez Comitê Olímpico Brasileiro.
W 1988 roku została członkiem założycielem CONSUR, natomiast członkiem IRB została w roku 1995.

</doc>
<doc id="2794196" url="https://pl.wikipedia.org/wiki?curid=2794196" title="(10794) Vänge">
(10794) Vänge

(10794) Vänge (1992 DW5) – planetoida z pasa głównego asteroid okrążająca Słońce w ciągu 5,76 lat w średniej odległości 3,21 j.a. Została odkryta 29 lutego 1992 roku.

</doc>
<doc id="2794200" url="https://pl.wikipedia.org/wiki?curid=2794200" title="(10795) Babben">
(10795) Babben

(10795) Babben (1992 EB5) – planetoida z pasa głównego asteroid okrążająca Słońce w ciągu 5,76 lat w średniej odległości 3,21 j.a. Została odkryta 1 marca 1992 roku.

</doc>
<doc id="2794203" url="https://pl.wikipedia.org/wiki?curid=2794203" title="Horst Heese">
Horst Heese

 
Horst Heese (ur. 31 grudnia 1943 w Düsseldorfie) – niemiecki piłkarz występujący na pozycji napastnika. Trener piłkarski.
Kariera piłkarska.
Heese karierę rozpoczął jako junior w zespole BV 04 Düsseldorf. Następnie grał w amatorskim VfB Hilden, a w 1964 roku trafił do Hamborn 07 z Regionallgi West. Spędził tam trzy lata, a potem odszedł do innego zespołu tej ligi, Wuppertaler SV. Jego barwy reprezentował przez dwa lata.
W 1969 roku Heese przeszedł do Eintrachtu Frankfurt z Bundesligi. Zadebiutował w niej 16 sierpnia 1969 roku w przegranym 1:3 pojedynku z Rot-Weiß Oberhausen. 12 września 1969 roku w wygranym 2:1 spotkaniu z Rot-Weiss Essen strzelił pierwszego gola w Bundeslidze. W 1972 roku zajął z Eintrachtem 5. miejsce w lidze, które jednocześnie było jego najwyższym w karierze.
W grudniu 1972 roku Heese odszedł do Hamburger SV, także grającego w Bundeslidze. Pierwszy raz w jego barwach wystąpił 16 grudnia 1972 roku w przegranym 0:1 ligowym meczu z FC Schalke 04. W 1974 roku dotarł z zespołem do finału Pucharu RFN, w którym Hamburger przegrał jednak po dogrywce z Eintrachtem Frankfurt.
W tym samym roku Heese został graczem belgijskiego KAS Eupen, gdzie w 1976 roku zakończył karierę.
Kariera trenerska.
Heese karierę rozpoczął w 1978 roku w zespole Kickers Offenbach, grającym w 2. Bundeslidze. Pracował tam przez dwa lata. W 1980 roku został szkoleniowcem drużyny 1. FC Nürnberg z Bundesligi. W lidze tej zadebiutował 16 sierpnia 1980 roku w przegranym 1:2 spotkaniu z VfB Stuttgart. Szkoleniowcem Nürnberg był do marca 1981 roku.
Następnie Heese prowadził drugoligowe drużyny Freiburger FC, FSV Frankfurt, Fortuna Kolonia, Kickers Offenbach oraz Viktoria Aschaffenburg. W 1988 roku został selekcjonerem reprezentacji Malty. W tej roli zadebiutował 7 lutego 1988 roku w wygranym 2:0 towarzyskim meczu z Finlandią. Kadrę Malty prowadził do 1991 roku.
Potem prowadził malezyjski Kelantan FA, Eintracht Frankfurt, z którym w 1993 roku zajął 3. miejsce w Bundeslidze, VfB Gießen oraz ponownie reprezentację Malty.

</doc>
<doc id="2794206" url="https://pl.wikipedia.org/wiki?curid=2794206" title="Margaret Adeoye">
Margaret Adeoye

Margaret Adeoye (ur. 22 kwietnia 1985 w Lagos) – brytyjska lekkoatletka nigeryjskiego pochodzenia, sprinterka. 
W 2011 startowała na uniwersjadzie w Shenzhen, na której zajęła 6. miejsce w finale biegu na 200 metrów, a wraz z koleżankami ze sztafety 4 × 100 metrów, uplasowała się na 4. pozycji. W 2012 dotarła do półfinału biegu na 200 metrów podczas igrzysk olimpijskich w Londynie. Rok później zdobyła brąz mistrzostw świata w biegu rozstawnym 4 × 400 metrów. Na początku 2014, startując w sztafecie 4 × 400 metrów, sięgnęła po brązowy medal halowych mistrzostw świata. W tym samym roku startowała na igrzyskach Wspólnoty Narodów w Glasgow, podczas których biegła w eliminacjach angielskiej sztafety 4 × 400 metrów. Adeoye nie znalazła się w składzie na bieg finałowy, a jej koleżanki z reprezentacji sięgnęły po brązowy medal. Brązowa medalistka mistrzostw Europy w biegu rozstawnym 4 × 400 metrów (2014).
Złota medalistka mistrzostw Wielkiej Brytanii.

</doc>
<doc id="2794209" url="https://pl.wikipedia.org/wiki?curid=2794209" title="(10796) Sollerman">
(10796) Sollerman

(10796) Sollerman (1992 EB8) – planetoida z pasa głównego asteroid okrążająca Słońce w ciągu 3,23 lat w średniej odległości 2,18 j.a. Została odkryta 2 marca 1992 roku.

</doc>
<doc id="2794218" url="https://pl.wikipedia.org/wiki?curid=2794218" title="Uniwersytet Mehmet Akif Ersoy w Burdur">
Uniwersytet Mehmet Akif Ersoy w Burdur

Uniwersytet Mehmet Akif Ersoy () – założony w 2006 (na mocy ustawy 5467) uniwersytet turecki, mieszczący się w Burdurze. Powstał na bazie wyższej szkoły pedagogicznej, działającej od 1965 i Wydziału Weterynaryjnego, stanowiącego część Uniwersytetu Akdeniz w Antalyi. Nowa uczelnia przyjęła imię Mehmeta Âkifa Ersoya, twórcy tureckiego hymnu narodowego. W skład uczelni wchodzi obecnie pięć wydziałów, a także cztery ośrodki badawcze. Obecnie na uczelni studiuje ponad 14 tysięcy studentów. Uniwersytet specjalizuje się w badaniach z zakresu zootechniki, biotechnologii i ochrony dziedzictwa kulturowego.

</doc>
<doc id="2794220" url="https://pl.wikipedia.org/wiki?curid=2794220" title="Chrysaora">
Chrysaora

Chrysaora (pol. meduza kompasowa) - rodzaj jamochłonów z gromady krążkopławów. Klosz do 30 cm średnicy; jego górą biegnie promieniście 16 ciemnych linii, upodabniających go istotnie do tarczy kompasu (u niektórych gatunków mogą one nie być widoczne). Kędzierzawe ramiona przyustne osiągają 2 m długości, a z krawędzi klosza zwisają 24 cienkie i bardzo rozciągliwe czułki. Meduzy kompasowe zmieniają płeć z wiekiem - początkowo są samcami, potem stają się obojnakami, a w końcu - samicami. Należą do pospolitszych krążkopławów górnego pelagialu oceanicznego.
Gatunki.
Według Zootaxa rodzaj "Chrysaora" składa się z 12 gatunków:

</doc>
<doc id="2794230" url="https://pl.wikipedia.org/wiki?curid=2794230" title="Fábio Santos">
Fábio Santos

Fábio Santos, właśc. Fábio Santos Romeu (ur. 16 września 1985 w São Paulo) – brazylijski piłkarz pochodzenia portugalskiego występujący na pozycji lewego obrońcy.
Kariera klubowa.
Fábio Santos piłkarską karierę rozpoczął w São Paulo FC, którego jest wychowankiem w 2003. W barwach zespołu z São Paulo zadebiutował 6 sierpnia 2003 w zremisowanym 1-1 meczu w lidze brazylijskiej z Cruzeiro EC. W 2005 roku Fábio Santos zdobył swoje pierwsze w karierze trofeum – Copa Libertadores 2005 (Fábio Santos wystąpił w tylko w końcówce drugiego meczu finałowego z Athletico Paranaense). Kilka miesięcy później zdobył Klubowe Mistrzostwo Świata, po zwycięstwie w finale z Liverpoolem (Fábio Santos był na turnieju rezerwowym i nie wystąpił w żadnym meczu).
Latem 2006 rozpoczął się długoletni okres wypożyczeń Fábio Santosa. W latach 2006-2007 był wypożyczony do japońskiej Kashimy Antlers. W J.League zadebiutował 19 lipca 2006 w przegranym 2-4 meczu z Kawasaki Frontale. Pobyt w lidze japońskiej zakończył bilansem 20 meczów, w których zdobył 3 bramki. W 2007 powrócił do Brazylii, gdzie występował w Cruzeiro EC. Pobyt w Cruzeiro był nieudany i na początku 2008 został zawodnikiem AS Monaco. W Ligue 1 zadebiutował 5 kwietnia 2008 w wygranym 2-0 meczu z RC Strasbourg. Pobyt w Monaco trwał tylko kilka miesięcy i zakończony został bilansem 5 meczów i 1 bramki. Latem 2008 Fábio Santos trafił na wypożyczenie do Santosu FC.
W 2009 Fábio Santos zmienił wreszcie klub i został zawodnikiem Grêmio Porto Alegre. Z Grêmio zdobył mistrzostwo stanu Rio Grande do Sul – Campeonato Gaúcho w 2009. W 2011 został zawodnikiem Corinthians Paulista. W nowych barwach zadebiutował 30 stycznia 2011 w zremisowanym 2-2 meczu z São Bernardo FC w lidze stanowej. Już w pierwszym swoim sezonie zdobył z "Timão" mistrzostwo Brazylii. W 2012 zdobył z Corinthians pierwszy w jego historii Copa Libertadores (Fábio Santos wystąpił tylko w rewanżowym meczu z Boca Juniors).
Kariera reprezentacyjna.
Fábio Santos w reprezentacji Brazylii zadebiutował 19 września 2012 w wygranym 2-1 meczu Superclásico de las Américas z reprezentacją Argentyną.
Wcześniej Fábio Santos występował reprezentacji Brazylii do lat 20. W 2005 uczestniczył w Mistrzostwach Świata U-20, na których Brazylia zajęła trzecie miejsce. Fábio Santos wystąpił we wszystkich siedmiu meczach z Nigerią, Szwajcarią, Koreą Południową, Syrią, Niemcami, Argentyną i Marokiem.

</doc>
<doc id="2794232" url="https://pl.wikipedia.org/wiki?curid=2794232" title="(10829) Matsuobasho">
(10829) Matsuobasho

(10829) Matsuobasho (1993 UU) – planetoida z pasa głównego asteroid okrążająca Słońce w ciągu 3,40 lat w średniej odległości 2,26 j.a. Została odkryta 22 października 1993 roku przez japońskiego astronoma Tsutomu Seki.

</doc>
<doc id="2794235" url="https://pl.wikipedia.org/wiki?curid=2794235" title="Eparchia wiacka i słobodzka">
Eparchia wiacka i słobodzka



</doc>
<doc id="2794237" url="https://pl.wikipedia.org/wiki?curid=2794237" title="Rouergue">
Rouergue

Rouergue – kraina historyczna w południowej Francji, zajmująca obszar zbliżony do współczesnego departamentu Aveyron w regionie Midi-Pireneje, położona w południowej części Masywu Centralnego. Głównymi miastami Rouergue są Rodez (historyczna stolica) oraz Millau.
Od 1271 roku obszar znajdował się pod panowaniem francuskiej korony. W 1360 roku na mocy traktatu w Brétigny przeszedł we władanie Królestwa Anglii, a w 1368 roku ponownie znalazł się w rękach francuskich. Z czasem Rouergue stało się posiadłością Burbonów, do domeny królewskiej powrócił ostatecznie w 1607 roku.
W Rouergue na dużą skalę hodowane są owce, z obszaru tego pochodzi ser roquefort.

</doc>
<doc id="2794240" url="https://pl.wikipedia.org/wiki?curid=2794240" title="João António Correia">
João António Correia

João António Correia (ur. 26 grudnia 1822, zm. 16 marca 1896) – portugalski malarz portrecista i nauczyciel malarstwa.
Dzięki finansowemu wsparciu zamożnych mieszkańców Porto wyjechał na studia do Paryża. W tym mieście mieszkał z malarzem Théodorem Chassériau (1819-1856), który pomagał mu przygotować się do konkursu organizowanego przez Szkołę Sztuk Pięknych w Paryżu. Uczęszczał do Cesarskiej Akademii Sztuk Pięknych mając kontakt z takim prądami w sztuce jak klasycyzm, naturalizm i romantyzm.

</doc>
<doc id="2794241" url="https://pl.wikipedia.org/wiki?curid=2794241" title="Dom Macieja">
Dom Macieja

Dom Macieja (słow. "Matejov dom") – późnogotycka budowla mieszkalna, zwana tradycyjnie „pałacem”, w obrębie tzw. miejskiego zamku (słow. "Mestský hrad") w Bańskiej Bystrzycy ("Námestie Štefana Moyzesa" nr 20) na Słowacji.
Wzniesiony został w 1479 r. z rozkazu króla Macieja Korwina – według tradycji dla jego żony, Beatrycze. Jest to budynek murowany z kamienia na rzucie zbliżonym do kwadratu, pięciokondygnacyjny, nakryty wysokim dwuspadowym dachem. Na fasadzie południowej, trzyosiowej, nad centralnie usytuowanym portalem wejściowym kamienny balkon podparty na dwóch kroksztynach. Nad nim, pomiędzy rzędami okien z zachowanymi kamiennymi obramieniami, widnieją herby Macieja Korwina i Beatrycze z datą "1479" (aktualnie repliki z okresu renowacji obiektu w latach 1907-1909). Jak podają zapisy archiwalne z 1560 r. powyżej kartusza herbowego znajdował się jeszcze zegar słoneczny. Budynek jest połączony konstrukcyjnie z najpotężniejszą basztą średniowiecznych umocnień miasta – Basztą Górniczą (słow. "Banícka bašta"), zbudowaną nieco wcześniej. Do dziś na bocznej fasadzie, między trzecią i czwartą kondygnacją istnieje furta, którą obrońcy miasta mieli dostęp do korony muru obronnego między basztami Górniczą i Farską (słow. "Farska bašta").
Maciej Korwin, który w trakcie ponad 30 lat panowania wielokrotnie bywał w Bańskiej Bystrzycy, zapewne nigdy nie zatrzymywał się w tym budynku, podobnie jego żona, Beatrycze. Najprawdopodobniejszym miejscem pobytów króla w mieście mógł być tzw. (z niemiecka) "Unterhaus" - duży dom mieszkalny przy Rynku, na którego miejscu stoi dziś gmach siedziby Słowackich Lasów Państwowych (obecnie Námestie SNP nr 8). Sam "Dom Macieja" pełnił funkcje zbrojowni (według inwentarza z 1536 r. zawierała m.in. jedną półhakownicę, dwie dwuhakownice, 13 "starych" hakownic oraz dwa działa zwane "sokolnicami"), strażnicy czy nawet spichlerza (w 1566 r. istniał w nim niewielki młyn z ręcznymi żarnami). Gdy w XVI – XVII w. w Baszcie Górniczej były umieszczone działa, chroniące miejski zamek od północy, w budynku mieścił się (wzmiankowany już w latach 40. XVI w.) skład prochu strzelniczego. Później mieściła się w nim siedziba królewskiego zarządcy rewiru górniczego.
Po roku 1761, w którym znaczną część miasta zniszczył wielki pożar, większość starych fortyfikacji uległa zniszczeniu. Podobnie Dom Macieja znalazł się z czasem w bardzo złym stanie. W 1798 r., gdy miejscowe gimnazjum katolickie musiało opuścić swoją dotychczasową siedzibę za kościołem katedralnym, zaproponowano mu pomieszczenia w "Domu Macieja". W odpowiedzi dyrektora gimnazjum znalazło się wtedy stwierdzenie, że owa ""opuszczona wieża" (...) "będzie właściwym schronieniem nie dla szkoły, tylko dla sów"". Ponownie w roku 1847 miasto planowało (też bez powodzenia) w budynku umieścić szkołę, tym razem ludową. W latach 80. XIX w. w Bańskiej Bystrzycy pojawił się pomysł założenia muzeum. W latach 1907-1909 obiekt poddano szeroko zakrojonemu remontowi, po którym w jego wnętrzach została otwarta pierwsza ekspozycja Muzeum Miejskiego w Bańskiej Bystrzycy. Gdy w latach 50. XX w. ekspozycja została przeniesiona do tzw. Domu Thurzonów (słow. "Thurzov dom") budynek na kilkadziesiąt następnych lat zamienił się w magazyn muzealny. Rozległa rekonstrukcja Domu Macieja i Baszty Górniczej, która miała miejsce w latach 2006-2009, pozwoliła na powrót zbiorów na ich pierwotne miejsce. Dzięki tej ekspozycji, poświęconej historii miasta i uroczyście otwartej 15 października 2009 r., obecne Muzeum Środkowosłowackie (słow. Stredoslovenské múzeum) zostało laureatem prestiżowej nagrody Muzeum Roku 2009.

</doc>
<doc id="2794245" url="https://pl.wikipedia.org/wiki?curid=2794245" title="Caviana">
Caviana

Caviana (port. "Ilha Caviana") – należąca do Brazylii (w stanie Pará), wyspa rzeczna w ujściu Amazonki, położona na północ od wyspy Marajó.
Geografia.
Długość wyspy wynosi 102 km, szerokość około 50 km. Najwyżej położony punkt wznosi się 26 m n.p.m. Na powierzchni 4968 km² przeważa krajobraz nizinny, znaczne powierzchnie są zabagnione z licznymi kanałami rzecznymi. Brzegi wyspy są miejscem występowania "tidal bore" (port. "Pororoca"), wstecznej fali pływowej (do 4 m wysokości) wędrującej w głąb Amazonki.
Fauna.
Wyspę zamieszkuje 145 gatunków ptaków. Pierwszym ornitologiem, który dotarł na Cavianę (1871) i sporządził opisy ptactwa tam osiadłego był Amerykanin Joseph B. Steere. Swe opisy pozostawił Muzeum Historii Naturalnej University of Michigan (Ann Arbor, USA). Nawiązywał do nich Brodkorb w roku 1937.

</doc>
<doc id="2794255" url="https://pl.wikipedia.org/wiki?curid=2794255" title="Przylądek Finisterre">
Przylądek Finisterre



</doc>
<doc id="2794256" url="https://pl.wikipedia.org/wiki?curid=2794256" title="Trincadeira">
Trincadeira

Trincadeira albo tinta amarela (szczególnie w regionie
Douro) – czerwony szczep winorośli, jeden z najważniejszych w Portugalii.
Charakterystyka.
Trincadeira pochodzi z Portugalii. Prawdopodobnie wywodzi się z regionu Oeste na północ od Lizbony. Odmiana jest plenna i dojrzewa stosunkowo wcześnie. Szczep jest podatny na szarą pleśń i inne choroby grzybowe, ale odporny na upał i suszę. Często mieszany z odmianami o bogatszej strukturze, np. touriga nacional albo tempranillo (aragonês). Wino z odmiany trincadeira jest cenione za intensywny kolor i wyrazisty, pikantny aromat (goździki, cynamon) z nutami ziołowymi, śliwek i czekolady. Jakość zależy od rocznika i winnicy.
Uprawa i wykorzystanie.
Trincadeira jest jedną z odmian dozwolonych przez przepisy do produkcji porto i mieści się w grupie sześciu najlepszych. Regulacje winiarskie licznych regionów uznają ten szczep za polecany albo dozwolony dla win kwalifikowanych. Areał upraw sięgał w 2010 aż  ha. W regionie Douro trincadeira jest często kupażowana z tourigą nacional, a w dorzeczu Tagu z aragonês.
Poza Portugalią niewielkie uprawy zarejestrowano w Republice Południowej Afryki.
Synonimy.
Spośród synonimów najczęściej spotyka się trincadeira preta (Ribatejo, Beira,
Estremadura), a także black alicante, black portugal, crato preto, mortágua, rosete espalhado, tinta manuola, toneiro. Przyrostek "amarela" (żółty) w synonimie "tinta amarela" albo "tinta amarella" pochodzi od pędów rośliny przybierających żółtawe zabarwienie. 
Inne synonimy to: castiço, crato tinto, espadeiro, espadeiro de setúbal, espadeiro do sul, espadeiro tinto, malvasia, malvasia rey, moreto mortágua, mortágua preto, mourisco branco, mourisco vero, mourteiro, murteira, padeiro bravo, portugal, preto martinho, preto rifete, rabo de ovelha tinto, rifete, rosete espalhado, rosete espanhol, tinta amerelha, tinta cavallera, tinta manuola, vinhão.
Castelao, espadeiro i prito martinho były używane jako synonimy, ale okazały się innymi odmianami.

</doc>
<doc id="2794257" url="https://pl.wikipedia.org/wiki?curid=2794257" title="Tinta amarela">
Tinta amarela



</doc>
<doc id="2794265" url="https://pl.wikipedia.org/wiki?curid=2794265" title="Khetzal">
Khetzal

Khetzal (właśc. "Matthieu Chamoux") (ur. 1973 w Lyonie) - francuski twórca muzyki goa trance i chillout.
W 2001 wydał chilloutowy singiel „Glaciales Lacrimae” (Ultimae Records), w 2002 „Gyption Road”, a w 2005 pełny album goa trance'owy „Corolle” (Suntrip Records). W latach 2005-2009 wydał 4-częściową kompilację utworów pt. „Positive Alchemists”.
W swojej twórczości łączy muzykę elektroniczną z instrumentalną, często używa tzw. dźwięków "acid" i korzysta z charakterystycznych orientalnych chórów i wokali. Najczęstsze są motywy indyjskie, hinduistyczne i buddyjskie, do których nawiązuje nie tylko charakter muzyki, ale również tytuły utworów (np. "Djaningar", "Anamatha", "Avasari", "Narayana", "Ganesha Pramana", "Nyiragongo").

</doc>
<doc id="2794266" url="https://pl.wikipedia.org/wiki?curid=2794266" title="Chingale de Tete">
Chingale de Tete

Chingale de Tete – klub piłkarski z miasta Tete w Mozambiku, grający w najwyższej klasie rozgrywkowej tegoż kraju - Moçambola.

</doc>
<doc id="2794269" url="https://pl.wikipedia.org/wiki?curid=2794269" title="Mary Ann Shaffer">
Mary Ann Shaffer

Mary Ann Shaffer (ur. 1934, zm. 1 lutego 2008) – amerykańska pisarka. Pracowała jako redaktorka, bibliotekarka i księgarz.
Życie prywatne.
Mary Ann Shaffer była ciocią Annie Barrows.
Zmarła na raka.

</doc>
<doc id="2794271" url="https://pl.wikipedia.org/wiki?curid=2794271" title="Jieshou">
Jieshou

Jieshou (chiń. 界首; pinyin: "Jièshǒu") – miasto na prawach powiatu we wschodnich Chinach, w prowincji Anhui, w prefekturze miejskiej Fuyang. W 2000 roku liczba mieszkańców miasta wynosiła 640 878.

</doc>
<doc id="2794272" url="https://pl.wikipedia.org/wiki?curid=2794272" title="Annie Barrows">
Annie Barrows

Annie Barrows (ur. 1962 w San Diego) – amerykańska pisarka, siostrzenica Mary Ann Shaffer.

</doc>
<doc id="2794275" url="https://pl.wikipedia.org/wiki?curid=2794275" title="Eugenia Sobkowska">
Eugenia Sobkowska

Eugenia Sobkowska (ur. 3 września 1926 w Częstochowie, zm. 10 grudnia 2017 w Poznaniu) – polska technolog żywności, profesor nauk rolniczych, specjalizująca się w biochemii i technologii owoców i warzyw.
Życiorys.
Podczas II wojny światowej uczęszczała na tajne komplety. W 1946 r. zdała maturę i rozpoczęła studia na Wydziale Rolnym Uniwersytetu Poznańskiego. Tam, w 1951 r., uzyskała tytuł magistra, ale pracę w zespole prof. Józefa Janickiego rozpoczęła jako wolontariusz już w 1949 r. W latach 1950–1952 była młodszym asystentem, następnie asystentem, a od 1954 r. starszym asystentem. Rozprawę doktorską pt. „Kwasy nukleinowe w zarodkach zbóż” obroniła w 1962 r. W roku 1971 została kierownikiem Zakładu Technologii Owoców i Warzyw i funkcję tę piastowała do czasu przejścia na emeryturę w roku 1991. Habilitowała się w 1972 r. dzięki badaniom nad enzymami amylolitycznymi i proteolitycznymi. W roku 1985 uzyskała tytuł profesora nauk rolniczych. W latach 1984–1987 pełniła funkcję dziekana Wydziału Technologii Żywności (obecnie Wydział Nauk o Żywności i Żywieniu), przez wiele lat była prodziekanem ds. dydaktyki tegoż wydziału.
Główne nurty pracy naukowej obejmowały badania nad przetwórstwem owoców i warzyw oraz związane z tym zagadnienia chemiczne. Za najważniejsze osiągnięcie E. Sobkowskiej uważane są badania nad barwnikami buraka ćwikłowego. Opracowanie metody produkcji barwnika z tej rośliny było przedmiotem kilku patentów, których była współautorem wraz z prof. Januszem Czapskim. W czasie aktywności zawodowej odbyła wiele staży i wyjazdów naukowych do Europy i Ameryki Północnej.
Była członkiem Komitetu Technologii i Chemii Żywności PAN, w ramach którego zainicjowała utworzenie Sekcji Technologii Owoców i Warzyw. Była też członkiem towarzystw naukowych i rad naukowych instytutów z branży technologii żywności. Z jej inicjatywy powstał Wielkopolski Oddział Polskiego Towarzystwa Technologów Żywności.
Została pochowana na Cmentarzu Junikowo w Poznaniu (pole 9-2-B-5).
Rodzina.
Siostra, Elżbieta Czerwińska oraz jej mąż, Zbigniew Czerwiński, byli profesorami ekonomii na Akademii Ekonomicznej w Poznaniu. Brat męża, Jerzy Sobkowski, jest emerytowanym profesorem chemii Uniwersytetu Warszawskiego. Syn, Michał Sobkowski, jest chemikiem, pracuje w Instytucie Chemii Bioorganicznej PAN.

</doc>
<doc id="2794276" url="https://pl.wikipedia.org/wiki?curid=2794276" title="Ed Sheeran">
Ed Sheeran

Ed Sheeran, właśc. Edward Christopher Sheeran (ur. 17 lutego 1991 w Halifaksie) – brytyjski piosenkarz, autor tekstów, gitarzysta, producent muzyczny i aktor, wykonujący muzykę z pogranicza popu, rocka, folku i hip-hopu.
Życiorys.
Wczesne lata.
Urodził się w Halifaksie, handlowym mieście w Calderdale w West Yorkshire, jako drugi syn kustosza artystycznego i wykładowcy Johna oraz projektantki biżuterii Imogen. Jego starszy brat Matthew jest kompozytorem muzyki klasycznej. Ich dziadkowie ze strony ojca są Irlandczykami – dziadek William był protestantem, a babcia Anne – katoliczką.
Jako dziecko wraz z rodziną przeprowadził się do Framlingham w Suffolk. Często podróżował z rodzicami po Londynie, gdzie pracowali we własnej firmie Sheeran Lock, zajmującej się doradztwem artystycznym. Jako dziecko słuchał muzyki artystów, takich jak m.in. Bob Dylan i Eric Clapton, zaś pierwszą płytą studyjną, jakiej przesłuchał, była album "Irish Heartbeat" Van Morrisona.
W wieku czterech lat Sheeran zaczął śpiewać w lokalnym chórze kościelnym. W młodym wieku nauczył się grać na gitarze. Mając jedenaście lat, razem z ojcem poszedł na koncert Damiena Rice’a w Irlandii, który zainspirował go do dalszego tworzenia muzyki. Swoje pierwsze teksty piosenek zaczął pisać w trakcie nauki w Liceum im. Thomasa Millsa we Framlingham.
Jako nastolatek uczęszczał do Państwowego Teatru Młodzieżowego w Londynie.
Kariera.
Początki.
W 2005 nagrywał swoje pierwsze utwory, trzy lata później przeniósł się do Londynu, by móc dalej rozwijać karierę muzyczną. W tym czasie wydał trzy EP-ki: "The Orange Room", "Ed Sheeran" i "Want Some?". W 2009 zagrał 312 koncertów, chcąc pobić wynik 200 koncertów Jamesa Morrisona. W tym samym roku ukazał się jego kolejny minialbum, zatytułowany "You Need Me".
W 2010 nagrał trzy nowe minikrążki: "Loose Change", "Songs I Wrote with Amy" oraz "Live at the Bedford". Na początku 2011 wydał ósmą EP-kę zatytułowaną "No. 5 Collaborations Project", która zdobyła uwagę szerszej publiczności. Trzy miesiące później Sheeran podpisał kontrakt z wytwórnią Asylum/Atlantic Records, pod szyldem której ukazały się jego kolejne EP-ki: "One Take EP", "iTunes Festival: London 2011 Performance EP", "Thank You EP", "The Slumdon Bridge" (nagrana we współpracy z Yelawolfem) i "iTunes Festival: London 2012 Performance EP".
2011–2013: "+".
W czerwcu 2011 wydał swój pierwszy singiel „The A Team”, który zadebiutował na trzecim miejscu brytyjskiej listy przebojów. Na fali sukcesów singli „The A Team” i „Lego House” jego debiutancki album, zatytułowany "+", uzyskał w kraju status czterokrotnej platynowej płyty, rozchodząc się w ponad 1,2 miliona egzemplarzy.
W 2012 Sheeran zdobył dwie nagrody Brit Awards w kategoriach „Najlepszy artysta” oraz „Najlepszy przełomowy wykonawca”, a za utwór „The A Team” otrzymał nagrodę Ivor Novello Awards. 29 października 2012 premierę miała piosenka „Little Things” brytyjsko-irlandzkiego boysbandu One Direction, którą Sheeran napisał w wieku 16 lat. Wcześniej stworzył też utwory „Moments” i „Over Again”, które także znalazły się w repertuarze zespołu. 13 marca 2013 piosenkarz wyruszył wraz z Taylor Swift w jej trasę koncertową promującą płytę pt. "Red".
2014–2015: "x".
W 2013 nagrał i wydał piosenkę „I See Fire”, która została napisana i nagrana w celu promocji filmu "". W 2014 wydał swój drugi album studyjny, zatytułowany "X", na którym znalazło się dwanaście utworów, w tym single „Sing”, „Don’t” i „Thinking Out Loud”. Rozszerzona wersja płyty została wzbogacona o pięć nowych piosenek, m.in. o singiel „I See Fire”. W sierpniu Sheeran wyruszył w trasę koncertową promującą płytę.
W styczniu 2015 zdobył nominację do Nagród Brytyjskiego Rynku Fonograficznego w czterech kategoriach: "Teledysk roku brytyjskiego wykonawcy" i "Brytyjski singiel roku" (za utwór „Thinking Out Loud”), a także "Brytyjski album roku według MasterCard" (za płytę "X") i "Brytyjski artysta roku", za wygraną w których ostatecznie otrzymał dwie statuetki. Oprócz tego, podczas gali, zorganizowanej 25 lutego w O2 Arena, zaśpiewał utwór „Bloodstream”. Również w lutym 2015 roku artysta wystąpił po raz pierwszy w Polsce na warszawskim Torwarze.
21 maja odebrał Ivor Novello Award za wygraną w kategorii autor piosenek roku. Pod koniec czerwca został współprowadzącym gali wręczenia Much Music Video Awards organizowanej w Toronto. Podczas gali zaśpiewał piosenki „Thinking Out Loud” i „Photograph”, a także zdobył dwie statuetki za wygraną w kategoriach "Najlepszy międzynarodowy artysta" oraz "Międzynarodowy artysta lub zespół wzbudzający największe zainteresowanie". W tym samym miesiącu wystąpił w Kansas City na otwarciu koncertu zespołu The Rolling Stones w ramach ich trasy koncertowej zatytułowanej "Zip Code Tour". Od 10 do 12 lipca zagrał wyprzedane koncerty na londyńskim Stadionie w Wembley. 16 sierpnia stacja NBC wyemitowała relację dokumentalną z widowiska zatytułowaną "Ed Sheeran – Live at Wembley Stadium", która zawierała także zakulisowe ujęcia.
We wrześniu Sheeran wystąpił podczas ekologicznego Festiwalu Globalnych Obywateli organizowanego w Nowym Jorku. Pod koniec października został jednym z prowadzących 22. galę wręczenia Europejskiej Nagrody Muzycznej MTV odbywającej się w Mediolanie. Podczas ceremonii odebrał statuetki za wygraną w kategoriach: "Najlepszy występ na żywo" oraz "Najlepsza prezentacja sceniczna".
Od 2016: "Bridget Jones 3" i "÷".
13 grudnia 2015 opublikował na Facebooku oświadczenie, w którym ogłosił przerwę od mediów społecznościowych. Zapowiedział przy okazji pracę nad trzecim albumem studyjnym. 16 lutego 2016 zdobył dwie nagrody Grammy: w kategorii „Piosenka roku” oraz „Najlepszy popowy występ solowy”. 15 września tego samego roku do kin trafił film "Bridget Jones 3", w którym Sheeran występuje epizodycznie, grając samego siebie.
5 stycznia 2017 pojawiły się dwie nowe piosenki, promujące trzecią płytę: „Castle on the Hill” i „Shape of You”. 17 lutego 2017 pojawiła się kolejna: „How Would You Feel? (Paean)”. Trzeci album studyjny, zatytułowany "÷", trafił do sprzedaży 3 marca. Film dokumentalny ukazujący kulisy pisania albumu "÷" pt. „Songwriter” miał premierę 23 lutego 2018 roku na Międzynarodowym Festiwalu Filmowego w Berlinie (Berlinale). Do Apple Music film trafił zaś 28 sierpnia 2018 roku. Film jest debiutem reżyserskim kuzyna Eda Sheerana – Murraya Cummingsa.
W lipcu 2019 roku wydał czwarty studyjny album "No 6. Collaborations Project".
24 grudnia 2019 roku opublikował oświadczenie, w którym oznajmił, iż robi kolejną przerwę w karierze.
Od 2021:
25 czerwca 2021 roku wydał pierwszy singiel promujący nowy album zatytułowany "="". Kolejnymi singlami zostały piosenki „Shivers” oraz „Overpass Graffiti”." 
Album "=" (czyt. Equals) został wydany 29 października 2021 roku jako jego piąty album studyjny. 
3 grudnia 2021 wraz z Eltonem Johnem wydał piosenkę "Merry Christmas", z której dochód ma zostać przeznaczony po połowie na fundację Eda, zapewniającą dotacje młodym muzykom w jego rodzinnym mieście w Suffolk oraz na organizację charytatywną Eltona zajmującą się AIDS.
W marcu 2022 wypuścił dwa single ze współpracą z zatytułowane "Sigue" oraz "Forever My Love".
Życie prywatne.
Od 2015 związany jest z Cherry Seaborn, z którą zaręczył się pod koniec 2017. W styczniu 2019 roku Ed i Cherry wzięli ślub.
W 2021 Ed Sheeran został sponsorem i honorowym piłkarzem brytyjskiego klubu Ipswich Town.
W 2020 został ojcem córki, którą nazwał Lyra Antarctica Seaborn Sheeran, a w 2022 roku przyszła na świat jego druga córka Jupiter Seaborn Sheeran.

</doc>
<doc id="2794279" url="https://pl.wikipedia.org/wiki?curid=2794279" title="Bohdan Pawłowicz">
Bohdan Pawłowicz

Bohdan Pawłowicz (ur. 2 lutego 1899 w Warszawie, zm. 28 maja 1967 w USA) – polski pisarz, dziennikarz, korespondent wojenny, instruktor harcerski, marynarz, podróżnik, działacz polonijny.
Życiorys.
Urodzony 2 lutego 1899 w Warszawie jako syn Kazimierza Pawłowicza, inżyniera ceramika, i Heleny z Jełowickich. We wczesnym dzieciństwie okresowo mieszkał w Dąbrowie Górniczej (1901–03) i w Korwinowie (1903–07), by ostatecznie powrócić do Warszawy. 
Od 1912 związany z polskim ruchem skautowym, także członek Organizacji Młodzieży Narodowej. Po maturze, w wieku 18 lat, wstąpił do Polskiej Organizacji Wojskowej. Żołnierz Legionów Polskich i Wojska Polskiego, walczył w kampanii 1920 r. w okresie wojny polsko-bolszewickiej. Debiutował w 1923 tomikiem wierszy. W kolejnych latach, do 1935, opublikował 7 powieści, wśród nich powieść dla młodzieży "Franek na szerokim świecie", pierwotnie na łamach „Płomyka”, a następnie 5-krotnie wznawianą w wydaniach książkowych. Redaktor „Wychodźcy” (1931), a następnie redaktor rozgłośni Polskiego Radia we Lwowie (PR Lwów), Łodzi (PR Łódź) i Toruniu (PRPR). W 1939 był jednym z pasażerów, m.in. obok Witolda Gombrowicza, pierwszego rejsu MS Chrobry do Ameryki Południowej.
W latach 1940–1943 referentem prasowym dowództwa Polskiej Marynarki Wojennej PSZ. Uczestniczył w konwojach arktycznych do ZSRR. Od 1943 roku był zastępcą attaché morskiego RP w Rio de Janeiro. Po wojnie pozostał na emigracji w Brazylii. Działacz brazylijskiej Polonii - redagował biuletyn „Fakty”, publikował m.in. na łamach „Ludu” (opowiadania i fragmenty pamiętnika). W 1953 przeniósł się do Stanów Zjednoczonych, gdzie pracował w rozgłośniach radiowych. Od 1956 mieszkał w Buffalo. Tu wykładał historię na Canisius College. 
Zmarł 28 maja 1967, został pochowany w Pleasantville, w stanie Nowy Jork.
Twórczość.
Bohdan Pawłowicz cieszył się znaczną popularnością w okresie międzywojennym jako autor powieści podróżniczo-przygodowych i marynistycznych w znacznej mierze adresowanych do młodzieży. Jego twórczość obejmuje liczne powieści, opowiadania, felietony i utwory publicystyczne o charakterze reportażowym. Znaczna część jego dorobku pozostaje w rękopisach, niektóre z jego dzieł emigracyjnych zostały opublikowane w Polsce.

</doc>
<doc id="2794280" url="https://pl.wikipedia.org/wiki?curid=2794280" title="USS Makin Island (LHD-8)">
USS Makin Island (LHD-8)

USS Makin Island (LHD-8) – uniwersalny okręt desantowy typu "Wasp". Drugi okręt United States Navy noszący nazwę odnoszącą się do rajdu amerykańskich marines na wyspę Makin. Okręt został wyposażony w innowacyjny napęd hybrydowy.
Stępkę okrętu położono 14 lutego 2004 w stoczni Ingalls Shipbuilding w Pascagoula (Mississippi). Okręt został ochrzczony 19 sierpnia 2006, matką chrzestną była pani Silke Hagee, żona generała Hagee – komendanta Marines. Okręt zwodowano 15 września 2006.
Po przejściu huraganu Katrina US Navy ogłosiła, że kilka okrętów znajdujących się w stoczni Ingalls Shipbuilding zostało uszkodzonych – w tym "Makin Island" i dwa niszczyciele typu "Arleigh Burke". Zakończenie budowy okrętu przeciągnęło się do 2008, ponieważ trzeba było naprawić instalacje napędu.
Okręt został dostarczony do US Navy 16 kwietnia 2009, bez uroczystej ceremonii wszedł do służby w Pascagoula 26 czerwca 2009, pierwszym dowódcą został komandor Bob Kopas.

</doc>
<doc id="2794281" url="https://pl.wikipedia.org/wiki?curid=2794281" title="Swift J1745-26">
Swift J1745-26

Swift J1745-26 – czarna dziura o masie gwiazdowej znajdująca się w naszej Galaktyce, położona w gwiazdozbiorze Strzelca i odległa o dwadzieścia do trzydziestu tysięcy lat świetlnych od Ziemi. Obiekt został odkryty w 2012 po wcześniejszej detekcji nowej rentgenowskiej. Analiza promieniowania rentgenowskiego emitowanego przez nową wykazała, że źródłem wybuchu jest czarna dziura należąca do rentgenowskiego układu podwójnego. Drugim składnikiem układu jest najprawdopodobniej podobna do Słońca gwiazda.
Odkrycia dokonano dzięki użyciu teleskopu kosmicznego Swift.

</doc>
<doc id="2794292" url="https://pl.wikipedia.org/wiki?curid=2794292" title="Pogrobek">
Pogrobek

Pogrobek: Powieść z czasów przemysławowskich – powieść historyczna Józefa Ignacego Kraszewskiego wydana po raz pierwszy w 1880 roku, należąca do cyklu Dzieje Polski.
Treść.
Druga połowa XIII wieku. Czasy rozbicia dzielnicowego. Główny bohater, książę Przemysław dostrzega tragedie, jakie spadają na osłabiony rozbiciem dzielnicowym kraj. Dochodzi do wniosku, że szansą na zjednoczenie ziem polskich jest przywrócenie monarchii. Podejmuje starania, by uzyskać koronę królewską. W swoich dążeniach otrzymuje wsparcie najwyższych czynników kościelnych, szczególnie prymasa Jakuba Świnki. Starania tytułowego bohatera zostają uwieńczone powodzeniem. Niestety jego królowanie nie trwa długo...
Na drugim planie ukazano losy tragicznego małżeństwa Przemysława II z pomorską księżniczką Lukierdą (Ludgardą).

</doc>
<doc id="2794293" url="https://pl.wikipedia.org/wiki?curid=2794293" title="Kraków za Łoktka">
Kraków za Łoktka

Kraków za Łoktka. Powieść historyczna – powieść historyczna Józefa Ignacego Kraszewskiego wydana po raz pierwszy w 1880 roku, należąca do cyklu "Dzieje Polski" (publikowana też pod tytułem "Kraków za Łokietka. Powieść historyczna").
Treść.
Początek XIV wieku. Skromny książę kujawski Władysław jest w konflikcie ze zwalczającym go czeskim Wacławem, ówczesnym władcą ziem polskich. Ścigany przez jego wysłanników znajduje przygodne schronienie na dworze rycerza Zbyszka Suły, którego syn – kilkunastoletni Marcik przystaje do zwolenników księcia jako przyszłego władcy Polski. Po śmierci Wacława Łokietek obejmuje rządy nad dzielnicą krakowską, a zasłużony Marcik Suła, już jako rycerz na krótko powraca do rodzinnego domu. W kraju nie wszyscy jednak godzą się z rządami Łokietka, a najgroźniejszym zarzewiem nowego konfliktu ma być bunt krakowskich Niemców – niezadowolonych z rządów księcia wpływowych mieszczan pod wodzą ich wójta Alberta, wspieranego przez zniemczonego biskupa Jana Muskatę. Wykrycie przez Marcika tego spisku doprowadza do wczesnego zapobieżenia groźnej rebelii i do surowych represji skutkujących złamaniem siły niemieckiego patrycjatu Krakowa.

</doc>
<doc id="2794294" url="https://pl.wikipedia.org/wiki?curid=2794294" title="Grzechy hetmańskie">
Grzechy hetmańskie

Grzechy hetmańskie. Obrazy z końca XVIII wieku – powieść historyczno-obyczajowa Józefa Ignacego Kraszewskiego wydana w 1879 roku.
Pierwotnie drukowana w odcinkach w warszawskim tygodniku „Kłosy” (styczeń–wrzesień 1879), w tym samym roku opublikowana w jednotomowej edycji przez Salomona Lewentala, ponownie dopiero w 1933 w Krakowie. Ukazała się też w przekładzie niemieckim (1881) i trzykrotnie w rosyjskim (18883, 1900, 1915). 
Treść.
Rzeczpospolita stanisławowska z drugiej połowy XVIII wieku. Trwa polityczna rywalizacja dwóch stronnictw – hetmańskiego, na czele którego stoi marzący o królewskiej koronie hetman Jan Klemens Branicki, i związanego z Rosją obozu Czartoryskich (tzw. "Familii"). 
W tym samym czasie w skromnym majątku położonym nieopodal hetmańskiej siedziby w Białymstoku, w Choroszczy, mieszka uboga, niedawno owdowiała ziemianka Beata, do której wielu latach nauki powraca jej syn Teodor. Wkrótce los zetknie go z hetmanem Branickim, który będzie chciał go pozyskać do pracy na rzecz swego stronnictwa. Okaże się jednak, że dumnego magnata i panią Beatę dzieli pewna dramatyczna tajemnica z przeszłości, która Teodorowi uniemożliwia karierę przy Branickim i kieruje go w stronę wrogiego stronnictwa Czartoryskich…

</doc>
<doc id="2794295" url="https://pl.wikipedia.org/wiki?curid=2794295" title="Helikopter w ogniu">
Helikopter w ogniu



</doc>
<doc id="2794297" url="https://pl.wikipedia.org/wiki?curid=2794297" title="Granice wzrostu">
Granice wzrostu

Granice wzrostu – potoczna nazwa szeregu teorii ekonomicznych kwestionujących możliwość nieustannego wzrostu gospodarczego (w sensie rosnącego PKB), będącego jednym z centralnych paradygmatów neoklasycznej ekonomii.
Czynniki ekologiczne.
Najczęściej występującą klasą argumentów przeciwko tezie o konieczności ciągłego wzrostu gospodarczego są argumenty oparte na koncepcji ekologicznych granic wzrostu, wysuwane już w czasach starożytnych i usystematyzowane w XVIII wieku przez Thomasa Malthusa.
Jedną z pierwszych współczesnych prac naukowych z tej kategorii był raport Klubu Rzymskiego pt. Granice wzrostu (ang. "The Limits to Growth") opublikowany w 1972 roku przez grupę doktorantów amerykańskiej uczelni MIT. Raport ten zawierał dyskusję komputerowego modelu rozwoju światowej gospodarki przy kontynuacji istniejących w momencie jego napisania trendów — demograficznych jak i dotyczących zużycia zasobów naturalnych, zwłaszcza ropy naftowej. Wynikiem symulacji było w każdym przypadku załamanie się wzrostu gospodarczego po kilkudziesięciu latach w wyniku wyniszczenia środowiska naturalnego połączonego z nadmiernym przyrostem naturalnym.
Podobna argumentacja, jakkolwiek opierająca się na przemyśleniach teoretycznych, a nie na symulacjach komputerowych, jest jednym z podstawowych tez ekonomii ekologicznej. Przedstawiciele tej szkoły ekonomii argumentują, że ze względu na bardzo ograniczoną substytutowalność kapitału rzeczowego i naturalnego wzrost gospodarczy (wraz z przyrostem naturalnym) nie jest możliwy "ad infinitum", jako że prędzej czy później doprowadziłby do przekroczenia granic pojemności ekologicznej () Ziemi i załamania gospodarczego.
Czynniki społeczne.
W napisanej w 1976 roku książce pt. "Social Limits to Growth" brytyjski ekonomista Fred Hirsch argumentował, że postulowane przez raport Klubu Rzymskiego z 1972 roku ekologiczne granice wzrostu nie mają dużego znaczenia w bliższej przyszłości – dużo bardziej istotne są za to społeczne czynniki ograniczające. Według Hirscha, wraz z rosnącym dobrobytem wzrasta konkurencja o tzw. dobra pozycyjne (), które mają tę specyficzną cechę, że podczas gdy potencjalnie każdy może je zdobyć, nie mogą ich mieć wszyscy jednocześnie. Jako przykłady dóbr pozycyjnych Hirsch podaje: dobra luksusowe (jako że luksus jest definiowany w odniesieniu do przeciętnego standardu), pozycję społeczną bądź zawodową, dzieła sztuki, edukację etc. W wielu przypadkach zdobycie tych dóbr przez większą liczbę ludzi automatycznie prowadzi do ich zniszczenia albo spadku ich jakości.
Zjawisko to jest powiązane ze wzrostem gospodarczym na kilka sposobów. Po pierwsze, wzrost gospodarczy wynoszący ludzi na poziom dobrobytu, przy którym stać ich na więcej niż tylko zaspokojenie podstawowych potrzeb, powoduje, że zaczynają oni konkurować o dobra pozycyjne. Po drugie, ponieważ tylko niektórzy są w stanie te dobra osiągnąć, wzrost gospodarczy pośrednio prowadzi do frustracji. Po trzecie, wzrost gospodarczy prowadzi do wzrostu względnej wartości (ceny) dóbr pozycyjnych, co jeszcze wzmacnia frustrację. Tym samym, konsekwencją ciągłego wzrostu gospodarczego mogłoby być załamanie struktur społecznych na skutek postępującej frustracji coraz to szerszych warstw populacji. Ten teoretyczny wniosek został w pewnym sensie potwierdzony przez badania empiryczne wskazujące, że powyżej pewnego poziomu materialnego dobrobytu dalszy wzrost gospodarczy nie wywołuje wzrostu w poziomie szczęśliwości/satysfakcji.
Czas i konsumpcja.
Szwedzki ekonomista Staffan Linder w swojej napisanej w 1970 roku książce "The Harried Leisure Class" analizuje związek między wzrostem w możliwościach konsumpcyjnych a ograniczonym "budżetem czasu", którym dysponuje każdy człowiek. Z jego analizy wynika, że postępujący w nieskończoność wzrost gospodarczy jest niemożliwy. W przeciwieństwie do dużej części teorii ekonomicznej, Linder nie zakłada, że konsumpcja dóbr i usług ma miejsce „w mgnieniu oka”. Argumentuje, że większość dóbr konsumpcyjnych wymaga poświęcenia czasu – aby je wybrać, kupić i skonsumować (nacieszyć się nimi). Tym samym wprowadza on do kalkulacji ekonomicznych dodatkowy czynnik: budżet czasu. Ponieważ każdy człowiek ma do dyspozycji tylko 24 godziny na dobę, argumentuje Linder, absurdalnym byłoby zakładać, że może on w tym czasie skonsumować dowolną ilość dóbr i usług. Stwierdzenie to jest źródłem jego tezy o istnieniu granic wzrostu gospodarczego o dwóch stopniach: pierwszy stopień jest osiągnięty, kiedy konsumpcja każdego dodatkowego dobra (bądź usługi) umniejsza korzyść czerpaną z sumy skonsumowanych dóbr i usług. Drugi stopień to fizyczna niemożność przekroczenia pewnej ilościowej granicy konsumowanych dóbr i usług w danej jednostce czasu. Rezultatem obu tych efektów jest ograniczenie możliwości wzrostu gospodarczego "ad infinitum".
W podobny do Lindera sposób argumentuje niemiecki ekonomista Niko Paech w swojej teorii społeczeństwa post-wzrostowego ("post-growth").
Innowacje.
Jednym z głównych argumentów krytyków koncepcji „granic wzrostu” jest innowacyjność, która powoduje, że ludzkość jest w stanie coraz efektywniej wykorzystywać coraz nowe zasoby wszechświata. Julian Simon i Esther Boserup pokazali, że w historii ludzkości było wiele momentów, które postrzegano jako zbliżającą się „granicę wzrostu” i każdy z nich ostatecznie okazywał się przełomem technologicznym oraz cywilizacyjnym, a nie katastrofą. Julian Simon uważał ludzką inteligencję i innowacyjność za „zasób ostateczny” ("ultimate resource"), jedyny jaki naprawdę ma znaczenie. Według Davida Deutscha postęp ten ma charakter nieskończony.
Wkładem polskiego ekonomisty Stanisława Gomułki do teorii innowacji jest jego teza o innowacyjnych granicach wzrostu gospodarczego, przedstawiona w książce "Teoria innowacji i wzrostu gospodarczego". W swojej teorii Gomułka postrzega wynalazców (czyli twórców innowacji) jako czynnik produkcji o charakterze bogactwa odnawialnego. Twierdzi on, że u podłoża wzrostu gospodarczego leży „rosnące wykorzystanie puli potencjalnych wynalazców”. Tym samym musi z czasem dojść do efektu nasycenia w wyniku pełnego wykorzystania ww. puli. To z kolei musi prowadzić do spadku stopy wzrostu gospodarczego, w końcowym efekcie do zera.

</doc>
<doc id="2794306" url="https://pl.wikipedia.org/wiki?curid=2794306" title="Fiona Brown">
Fiona Brown

Fiona Brown (ur. Ballina, Australia) – angielska brydżystka z tytułami World Life Master w kategorii kobiet (WBF) oraz European Master (EBL).
Jej stałą partnerką brydżową jest Susan Stockdale.
Wyniki brydżowe.
Olimpiady.
Na olimpiadach uzyskała następujące rezultaty:
Zawody światowe.
W światowych zawodach zdobyła następujące lokaty:
Zawody europejskie.
W europejskich zawodach zdobyła następujące lokaty:

</doc>
<doc id="2794307" url="https://pl.wikipedia.org/wiki?curid=2794307" title="Paulina Gomułka">
Paulina Gomułka



</doc>
<doc id="2794308" url="https://pl.wikipedia.org/wiki?curid=2794308" title="Klimat Mozambiku">
Klimat Mozambiku

Klimat Mozambiku - Mozambik znajduje się w strefie klimatów: podrównikowych suchych (część północna) oraz zwrotnikowych wybitnie suchych (część południowa). Wyróżniane są dwie pory roku sucha (zima) oraz deszczowa (lato). Rozciągłość południowa powoduje znaczną zmienność klimatu w porównaniu do innych krajów afrykańskich.
Położenie Mozambiku.
Mozambik leży w południowej Afryce na zachodnim wybrzeżu Kanału Mozambickiego. Rozciągłość południkowa wynosi 1770 km, natomiast równoleżnikowa 320 na południu i ok. 645 na północy.
Temperatury.
Najcieplejszym miesiącem w Mozambiku jest październik, natomiast najchłodniejszym jest przełom czerwca i lipca. Temperatura najcieplejszego miesiąca w zależności od regionu wynosi od 24–28 do około 35–38 °C. Natomiast minimalna najchłodniejszego około 10–12 °C. Okres wegetacyjny trwa cały rok.
Opady i wilgotność.
Na terenie Mozambiku występują głównie opady deszczu (przeważnie ulewnego), rzadko gradu. Opady bardzo zróżnicowane zarówno przestrzennie jak i czasowo. Więcej deszczu spada na terenach wyżynnych. Roczny przebieg opadów wykazuje dwie pory roku: suchą i deszczową. Pora sucha w zależności od miejsca wynosi od 6 do 10 miesięcy. Pora deszczowa rozpoczyna się w listopadzie. Różnice pomiędzy porą suchą a deszczową zwiększają się w miarę oddalania się od wybrzeża.
Zachmurzenie i usłonecznienie.
Zachmurzenie nad Mozambikiem jest różne w zależności od pory roku i miejsca. Latem (styczeń) wynosi około 60-70% a zimą (lipiec) od 30-50%. Usłonecznienie wynosi około 3000-3400 godzin rocznie.
Wiatry i ciśnienie.
W Mozambiku dominują przez cały rok wiatry wschodnie (znad oceanu). W lipcu Wyż Południowoafrykański powoduje odchylenie wiatrów na północ.
Czynniki wpływające na kształtowanie się klimatu.
Ocean i prądy morskie.
Na klimat Mozambiku zwłaszcza w części nadbrzeżnej ma wpływ ciepły Prąd Mozambicki, który przepływa Kanał Mozambicki z północy na południe. Mimo że w klimacie morskim jesień powinna być cieplejsza od wiosny to Prąd Mozambicki powoduje odwrócenie tej sytuacji.
Bariery orograficzne.
Mozambik leży wzdłuż wybrzeża, na południu znajduje się rozległa Nizina Mozambicka, na północy wąski pas nizin nadmorskich przechodzący w Wyżynę Mozambicką. Geomorfologia oddziałuje na klimat szczególnie na sumę opadów.

</doc>
<doc id="2794309" url="https://pl.wikipedia.org/wiki?curid=2794309" title="Portugalia na Letnich Igrzyskach Olimpijskich 1924">
Portugalia na Letnich Igrzyskach Olimpijskich 1924

Portugalię na Letnich Igrzyskach Olimpijskich 1924 reprezentowało 28 zawodników (sami mężczyźni). Był to trzeci start reprezentacji Portugalii na letnich igrzyskach olimpijskich. Drużyna jeźdżców zdobyła w drużynowym konkursie skoków przez przeszkody pierwszy (brązowy) medal olimpijski dla reprezentacji Portugalii.
Skład kadry.
Jeździectwo.
Mężczyźni
Lekkoatletyka.
Mężczyźni
Pływanie.
Mężczyźni
Podnoszenie ciężarów.
Mężczyźni
Strzelectwo.
Mężczyźni
Szermierka.
Mężczyźni
Tenis ziemny.
Mężczyźni

</doc>
<doc id="2794312" url="https://pl.wikipedia.org/wiki?curid=2794312" title="EFMA">
EFMA



</doc>
<doc id="2794313" url="https://pl.wikipedia.org/wiki?curid=2794313" title="Djabir Saïd-Guerni">
Djabir Saïd-Guerni

Djabir Saïd-Guerni (ur. 29 marca 1977 w Algierze) – algierski lekkoatleta specjalizujący się w biegach średniodystansowych, dwukrotny uczestnik letnich igrzysk olimpijskich (Sydney 2000, Ateny 2004), brązowy medalista olimpijski z Sydney w biegu na 800 metrów.
Mąż algierskiej florecistki Wassili Rédouane-Saïd-Guerni.

</doc>
<doc id="2794315" url="https://pl.wikipedia.org/wiki?curid=2794315" title="Djabir Saïd Guerni">
Djabir Saïd Guerni



</doc>
<doc id="2794316" url="https://pl.wikipedia.org/wiki?curid=2794316" title="Djabir Said Guerni">
Djabir Said Guerni



</doc>
<doc id="2794317" url="https://pl.wikipedia.org/wiki?curid=2794317" title="Djabir Said-Guerni">
Djabir Said-Guerni



</doc>
<doc id="2794319" url="https://pl.wikipedia.org/wiki?curid=2794319" title="Azotan amonowo-wapniowy">
Azotan amonowo-wapniowy

Azotan amonowo-wapniowy (CAN, z ang. "calcium ammonium nitrate") – nieorganiczny związek chemiczny z grupy azotanów, sól mieszana kwasu azotowego i wapnia oraz amonu.
W zależności od warunków krystalizuje jako ··3 lub 5··10
Przemysłowo otrzymywany jest przez zmieszanie stężonego roztworu azotanu amonu i drobno sproszkowanego węglanu wapnia. Proces mieszania należy prowadzić szybko, aby uniknąć konkurencyjnej reakcji prowadzącej do utraty amonu:
Pod nazwą "saletra amonowo-wapniowa" lub "CAN" stosowany jest jako nawóz mineralny. Zawartość w nawozie wynosiła dawniej (w latach 60. XX w.) ok. 60%, do lat 90. wzrosła ona do ok. 75%. Nawóz może zawierać węglan magnezu i inne dodatki, np. związki miedzi i cynku. Dzięki zawartości węglanów nie powoduje zakwaszania gleby. W przeciwieństwie do czystej saletry amonowej () CAN nie jest klasyfikowany jako substancja wybuchowa.

</doc>
<doc id="2794321" url="https://pl.wikipedia.org/wiki?curid=2794321" title="Wincenty Dmochowski">
Wincenty Dmochowski

Wincenty Dmochowski (lit. Vincentas Dmachauskas, ur. w 1807 w Nahorodowiczach, zm. 22 lutego 1862 w Wilnie) – malarz czynny na Wileńszczyźnie.
Życiorys.
Syn Ignacego Dmochowskego, wicemarszałka oszmiańskiego, i Marii (Marianny) z domu Despot-Zenowicz, córki Antoniego i Eleonory z domu Skarbek-Ważyńskiej. Siostrzeniec marszałka guberni mińskiej Michała Despot-Zenowicza.
Początkowe nauki pobierał w szkołach księży Pijarów w Szczuczynie, gdzie pozostawał do 1824 r. W 1822 stracił ojca. Po ukończeniu szkół matka posłała go do swojego brata, marszałka guberni mińskiej Michała Despot-Zenowicza, aby pod jego okiem zdobywał wykształcenie prawnicze. Dmochowski jednak zdecydował po pewnym czasie porzucić praktykę prawną i wyjechać na dalsze studia do Wilna, gdzie w 1826 zapisał się na fakultet literacki. Równolegle studiował malarstwo w latach 1825–1829 w Szkole Sztuk Pięknych w Wilnie u Jana Rustema. Uniwersytet ukończył w 1829, w 1830 poślubił Salomeę Orłowską.
Uczestniczył w Powstaniu Listopadowym, służąc w 13 pułku ułanów armii gen. Dębińskiego, a następnie w korpusie Rybińskiego. Pod koniec kampanii wraz z innymi przedostał się do Prus. Po upadku powstania został przez władze carskie pozbawiony majątku. Udał się na emigrację. Po ogłoszeniu amnestii powrócił do rodzinnego majątku na Litwie, gdzie przebywał dwa lata. W roku 1837 powrócił do Wilna i zajął się malarstwem. W 1840 otworzył prywatną szkołę malarstwa w Wilnie, a jego uczniami byli m.in. Józef Marszewski, Tadeusz Gorecki, Pietkiewicz, Karczewski, Rejnhardt. W roku 1847 stworzył na zamówienie Eustachego Tyszkiewicza cykl widoków zamków litewskich. Uprawiał malarstwo krajobrazowe o romantycznym nastroju dzięki teatralnym efektom oświetlenia. W latach 1850–1854 zaprojektował scenografię do oper „Halka” Stanisława Moniuszki i „Włoszka w Algierze” Gioacchino Rossiniego.
Około 1855 Dmochowski opuścił Wilno i osiadł w dzierżawionym przez siebie majątku pod Nowogródkiem. Około 1858 powrócił do Wilna, gdzie mieszkał do swej śmierci.
Kolekcję jego dzieł posiada Muzeum Narodowe w Krakowie.
Jego syn, Władysław Dmochowski, również został malarzem, a pierwsze nauki pobierał pod okiem swojego ojca.

</doc>
<doc id="2794323" url="https://pl.wikipedia.org/wiki?curid=2794323" title="Pizzo Bianco">
Pizzo Bianco



</doc>
<doc id="2794325" url="https://pl.wikipedia.org/wiki?curid=2794325" title="San Miguel Island">
San Miguel Island

San Miguel Island – najbardziej wysunięta na zachód, szósta pod względem wielkości wyspa archipelagu Channel Islands, położona w granicach hrabstwa Santa Barbara, w Kalifornii, w Stanach Zjednoczonych.
Wyspa jest częścią Parku Narodowego Channel Islands.
Najwyższym punktem na wyspie jest wzniesienie San Miguel Hill – 253 m n.p.m.

</doc>
<doc id="2794326" url="https://pl.wikipedia.org/wiki?curid=2794326" title="Bethel (Maine)">
Bethel (Maine)

Bethel – miasto w Stanach Zjednoczonych, w stanie Maine, w Oxford, położone nad rzeką Androscoggin.

</doc>
<doc id="2794327" url="https://pl.wikipedia.org/wiki?curid=2794327" title="SHA-3">
SHA-3

SHA-3 ("Secure Hash Algorithm 3") – kryptograficzna funkcja skrótu wyłoniona w 2012 roku w ramach konkursu ogłoszonego przez amerykański NIST.
Historia.
Konkurs na SHA-3 rozpoczął się w 2009 roku. Zgłoszono do niego 30 kandydatów. W 2012 roku NIST wyłonił jako zwycięzcę algorytm Keccak.
Charakterystyka.
Algorytm "Keccak" charakteryzuje się wyższą wydajnością niż SHA-2 zarówno w implementacjach sprzętowych jak i programowych (różnica sięga 25-80% w zależności od procesora i implementacji). "Keccak" ma architekturę „gąbki” (ang. "sponge construction") — bloki wejściowe są stopniowo „wchłaniane” w kolejnych etapach i mieszane z dużym rejestrem stanu. Blok wyjściowy jest konstruowany w podobny sposób, przez „wyciskanie” kolejnych fragmentów danych wyjściowych z rejestru stanu, wielokrotnie go mieszając pomiędzy wyciskanymi blokami. Wchłanianie i wyciskanie odbywa się na małej części rejestru stanu poprzez wykonanie funkcji binarnej alternatywy wykluczającej (xor) z danymi wejściowymi lub odczyt tej samej małej części przy odczycie danych wyjściowych. Pozostała część stanu nigdy nie jest bezpośrednio używana do konstrukcji danych wyjściowych ani nie oddziałuje bezpośrednio z danymi wejściowymi.
Funkcja mieszająca stanu (funkcja "f" na rysunku), składa się z wielokrotnej aplikacji funkcji rundy (do 24 razy w przypadku największej wersji algorytmu). Każda runda z kolei składa się z kompozycji 5 prostych i wydajnych w implementacji funkcji, które dokonują odwracalnych permutacji, rotacji, mieszań albo dyfuzji. Ostatnia z tych funkcji w rundzie dodatkowo jest parametryzowana stałą wartością zależną od numeru rundy (i wersji algorytmu) w celu usunięcia symetrii z funkcji rundy.
Dane wejściowe są dopełniane do całkowitej wielokrotności liczby bitów w pojedynczym bloku przy pomocy prostego schematu dopełniania zwanego „101”: do ciągu danych wejściowych w postaci ciągu binarnego dopisz bit o wartości 1, następnie bity o wartości 0, aż do przedostatniego bitu w pełnym bloku, następnie dopisz bit o wartości 1 dopełniając blok całkowicie.
Implementacje.
Dostępne są implementacje w językach: C/C++, Java, VHDL, Python, Rust, Cryptol, .NET C#.

</doc>
<doc id="2794328" url="https://pl.wikipedia.org/wiki?curid=2794328" title="Plectrostoma">
Plectrostoma



</doc>
<doc id="2794329" url="https://pl.wikipedia.org/wiki?curid=2794329" title="Oxyrhina">
Oxyrhina



</doc>
<doc id="2794330" url="https://pl.wikipedia.org/wiki?curid=2794330" title="Lamiostoma">
Lamiostoma



</doc>
<doc id="2794331" url="https://pl.wikipedia.org/wiki?curid=2794331" title="Isuropsis">
Isuropsis



</doc>
<doc id="2794332" url="https://pl.wikipedia.org/wiki?curid=2794332" title="Slavisa Bogavac">
Slavisa Bogavac



</doc>
<doc id="2794339" url="https://pl.wikipedia.org/wiki?curid=2794339" title="Bethel (Delaware)">
Bethel (Delaware)

Bethel – miasto w Stanach Zjednoczonych, w stanie Delaware, w Sussex.

</doc>
<doc id="2794340" url="https://pl.wikipedia.org/wiki?curid=2794340" title="Corcovado (ujednoznacznienie)">
Corcovado (ujednoznacznienie)



</doc>
<doc id="2794341" url="https://pl.wikipedia.org/wiki?curid=2794341" title="Bethel (Minnesota)">
Bethel (Minnesota)

Bethel – miejscowość w Stanach Zjednoczonych, w stanie Minnesota, w Anoka.

</doc>
<doc id="2794342" url="https://pl.wikipedia.org/wiki?curid=2794342" title="Iwo Kitzinger">
Iwo Kitzinger



</doc>
<doc id="2794345" url="https://pl.wikipedia.org/wiki?curid=2794345" title="Filozofia amerykańska">
Filozofia amerykańska

Filozofia amerykańska – filozofia w Stanach Zjednoczonych rozwijała się od XVII wieku, obecnie najszerzej obecne są w niej tradycje analityczne, do nurtów filozoficznych szczególnie typowych dla niej należą także (ukształtowane w samej Ameryce) pragmatyzm i transcendentalizm. Początki filozofii amerykańskiej to głównie radykalna myśl protestancka (purytanizm, unitarianizm), filozofia XVIII-wieczna przynosi natomiast żywy rozwój myśli społeczno-politycznej, wiążący się z recepcją oświecenia brytyjskiego i wydarzeniami politycznymi (rewolucja amerykańska, kształtowanie się demokratycznego systemu politycznego). W wieku XIX powstaje transcendentalizm jako specyficznie amerykańska forma romantyzmu, pod koniec XIX wieku pragmatyzm, również specyficznie amerykański nurt filozoficzny, akcentujący rolę praktyki dla problematyki filozoficznej. W XX wieku dociera do Ameryki filozofia analityczna, odgrywająca w niej do dziś największą rolę; w mniejszej mierze także różne kierunki filozoficzne Europy kontynentalnej, niekiedy łączące się z tradycjami lokalnymi. Do amerykańskiej tradycji analitycznej przynależy wielu spośród najwybitniejszych filozofów i logików współczesnych (m.in. W.V.O. Quine, Saul Kripke). W XX wieku nadal bardzo żywo obecna jest myśl społeczno-polityczna, łącząca się czy to z tradycjami analitycznymi i pragmatycznymi (John Rawls, Robert Nozick), czy to także z innymi ruchami filozoficznymi (feminizm, myśl afroamerykańska, syntezy pragmatyzmu i postmodernizmu). 
XVII wiek.
Początki filozofii amerykańskiej wiążą się z europejską kolonizacją Nowego Świata. Przybycie purytan do Nowego Jorku sprawiło, że najwcześniejsza filozofia amerykańska funkcjonowała w tradycji religijnej. Równocześnie ważnym zagadnieniem stał się związek jednostki ze społecznością. Widoczny jest on chociażby w takich dokumentach jak Fundamental Orders of Connecticut (1639) czy też Massachusetts Body of Liberties (1641).
Niektórzy myśliciele, jak John Winthrop, opowiadali się za wyższością sfery publicznej nad prywatną. W opozycji znajdował się Roger Williams (współzałożyciel Rhode Island), który twierdził, że tolerancja religijna jest ważniejsza niż utrzymanie jednorodności religijnej w społeczności.
XVIII wiek.
Osiemnastowieczna filozofia amerykańska często dzielona jest na dwa okresy. Dla wcześniejszego charakterystyczny jest purytanizm. Natomiast późniejszy stanowi amerykańską wersję europejskiego oświecenia, do którego politycznej tradycji nawiązywali tak zwani Ojcowie-założyciele.
Kalwinizm.
Jonathan Edwards jest uważany za „najważniejszego i najbardziej oryginalnego amerykańskiego teologa filozoficznego”. Znany ze swych porywających kazań, takich, jak "Grzesznicy w rękach rozgniewanego Boga" (które zapoczątkowało ruch Wielkiego Przebudzenia), Edwards podkreślał „absolutną suwerenność Boga i piękno Jego świętości”. Starał się przy pomocy Newtonowskiej fizyki i idei George’a Berkeleya łączyć chrześcijański platonizm z empiryczną epistemologią. M.in. od Berkeleya zaczerpnął tezę o konieczności istnienia Boga dla powstania wrażeń zmysłowych u człowieka.
Na niematerialny umysł składa się rozumienie i wola; przy czym termin „rozumienie” interpretować należy w duchu newtonowskim. Na tej podstawie Edwards wprowadza do teologii metafizyczną kategorię "oporu" (ang. "resistance"). Własności przedmiotów są właśnie wynikiem "oporu" jaki stawia ciało. Opór jest przejawem mocy Boskiej i może być interpretowany w duchu zasad dynamiki Newtona. Według nich ciało nie może zmienić swego obecnego stanu, jeżeli nie zadziałamy na nie pewną siłą. Ciało w spoczynku nie zmieni swego położenia, natomiast ciało, na które zadziałano siłą pozostanie w ruchu.
Jako kalwinista i zdecydowany determinista, Jonathan Edwards zaprzeczał również istnieniu wolnej woli, mówiąc „Możemy robić, co chcemy ale nie możemy pragnąć wszystkiego, czego chcemy” (ang. "we can do as we please, but we cannot please as we please"). Według Edwardsa, ani same dobre uczynki ani sama wiara nie są wystarczające do zbawienia. Jest to raczej nieuwarunkowana łaska Boga, który sam decyduje o ludzkim przeznaczeniu.
Oświecenie.
Na początku XVIII wieku amerykańska tradycja filozoficzna pełna była wątków religijnych. Druga połowa nosiła już cechy Oświecenia: opierała się na rozumie i nauce, wierze w doskonałość ludzkiego istnienia, leseferystycznej ekonomii i ogólnym zainteresowaniu kwestiami politycznymi.
Czterej Ojcowie-założyciele – John Adams, Thomas Jefferson, Benjamin Franklin i James Madison – pisali wiele o zagadnieniach politycznych. Kontynuowali oni główne zainteresowania purytanów z XVII wieku, debatując na temat relacji między jednostką a państwem, istoty państwa czy stosunku państwa do Boga i religii. Ich dyskusje wpłynęły na kształt tekstów deklaracji niepodległości oraz Konstytucji Stanów Zjednoczonych.
Konstytucja ustanawiała federacyjną, republikańską formę rządu, którą cechuje podział władz z systemem kontroli i równowagi. Reguluje ona relacje między władzą sądowniczą, władzą wykonawczą, którą zarządza prezydent i władzą ustawodawczą, składająca się z parlamentu dwuizbowego, gdzie Izba Reprezentantów jest izbą niższą, a Senat izbą wyższą.
Mimo że Deklaracja niepodległości nawiązywała do Stwórcy, nie wszyscy Ojcowie-założyciele byli zwolennikami teizmu. Niektórzy otwarcie głosili poglądy deistyczne, co było charakterystyczne dla myślicieli europejskiego Oświecenia, np. Robespierre’a, Voltaire’a oraz Rousseau. Jednakże w 1796 w traktacie z Trypolisu, podpisanym przez Johna Adamsa, została zawarta myśl, że „rząd Stanów Zjednoczonych Ameryki nie jest w żaden sposób ugruntowany na zasadach religii chrześcijańskiej”.
Thomas Paine, intelektualista, pamflecista oraz rewolucjonista, autor "Zdrowego rozsądku" i "Praw człowieka", był wpływowym myślicielem oświeceniowym oraz należał do amerykańskich Ojców-założycieli. Jego "Zdrowy rozsądek", oceniany jako „najbardziej porywający oraz najbardziej popularny utwór całej epoki rewolucyjnej”, był intelektualną podbudową amerykańskiej rewolucji oraz dążenia do uzyskania niepodległości od Korony Brytyjskiej.
Wiek XIX.
W wieku XIX do Ameryki dotarł romantyzm, który przybrał postać transcendentalizmu, istotnego i oryginalnego kierunku filozoficznego. W XIX w. narodził się także pragmatyzm, a także, mniej znaczący w Ameryce, heglizm. Głównym ośrodkiem amerykańskiego heglizmu było St. Louis, a główną postacią George Holmes Howison. Do innych poglądów stanowiących reakcję na materializm należały idealizm obiektywny Josiah Royce'a oraz personalizm, zwany także personalizmem bostońskim, Bordena Parkera Bowne'a. Nurty określa się niekiedy łącznie jako idealizm anglosaski, zaliczając do niego również niektórych filozofów brytyjskich (jak. Francis Herbert Bradley).
Transcendentalizm.
Amerykański transcendentalizm akcentował subiektywne doświadczenie. Postrzegany był jako reakcja przeciw nowoczesności i intelektualizmowi w ogóle oraz mechanistycznemu i redukcjonistycznemu światopoglądowi w szczególności. Transcendentalizm odznaczał się holistyczną wiarą w istnienie rzeczywistości duchowej, która „transcenduje” (przekracza) rzeczywistość empiryczną. Ta rzeczywistość jest osiągalna tylko za pomocą intuicji i osobistej refleksji. Były one przeciwstawiane postępowi przemysłowemu i naukowemu, czy też zasadom i zaleceniom tradycyjnej, sformalizowanej religii. Do najbardziej znaczących przedstawicieli tego nurtu zalicza się Ralpha Waldo Emersona, Henry`ego Davida Thoreau oraz Margaret Fuller, skupiających się w Klubie Transcendentalistów.
Pisarze ci postulowali powrót do natury i wierzyli, że rzeczywista, prawdziwa wiedza jest intuicyjna i osobista. Wynika ona z osobistego zanurzenia i namysłu nad naturą, w przeciwieństwie do wiedzy naukowej, która jest rezultatem empirycznego doświadczenia zmysłowego.
Metody naukowe, instytucje polityczne czy normy moralne dyktowane tradycją religijną, powinny być przekroczone. Problemy te porusza Henry David Thoreau w książce "Walden, czyli życie w lesie", gdzie transcendencję osiąga się poprzez zanurzenie w naturę i zdystansowanie się od społeczeństwa.
Amerykański darwinizm.
Teoria ewolucji Karola Darwina, przedstawiona w "O powstawaniu gatunków" (1859), miała silny wpływ na filozofię amerykańską. John Fiske i Chauncey Wright byli zwolennikami reinterpretacji dotychczasowej filozofii przez pryzmat ewolucjonizmu. Obaj chcieli zrozumieć moralność i umysł w kategoriach darwinowskich, stając się prekursorami psychologii i etyki ewolucyjnej. 
Biologiczna teoria Darwina była także podstawą filozofii społecznej i politycznej Anglika Herberta Spencera i Amerykanina Williama Grahama Sumnera. Spencer, który ukuł często błędnie przypisywane Darwinowi powiedzenie, że „przetrwają najlepiej przystosowani”, wierzył, że w społeczeństwie zachodzi walka o przetrwanie. Sytuacja jednostek w społeczeństwie (to, czy dana osoba jest biedna czy bogata) jest zależna od stopnia ich przystosowania. Walka ta korzystna będzie dla ludzkości gdy słabi będą eliminowani, a silni będą zwyciężać. Stanowisko to określa się często jako darwinizm społeczny. Jest ono często wiązane z eugeniką, czyli dążeniem do ulepszania gatunku ludzkiego, jednak nie są to nurty tożsame. Sami Sumner i Spencer, jako leseferyści, nie popierali przymusu w regulowaniu ludzkiej rozrodczości.
Sumner, a także Andrew Carnegie, wierzyli, że wolnorynkowy kapitalizm jest najlepszym systemem społeczno-ekonomicznym, co wynika bezpośrednio z mechanizmów ewolucji. Sumner był ponadto zwolennikiem antyimperializmu i systemu waluty złotej.
Pragmatyzm.
Prawdopodobnie najbardziej wpływową szkołą filozoficzną, uważaną za szczególnie typową dla Stanów Zjednoczonych, jest pragmatyzm. Ukształtował się on w Stanach Zjednoczonych w końcu XIX wieku, jego twórcami byli Charles Sanders Peirce, William James i John Dewey. Pragmatyzm wychodzi od założenia, że przekonanie jest tym, co skłania do działania. Utrzymuje, że znaczenie sądu wynika z praktycznych konsekwencji zachowania lub praktyki. Przekonania, które są niepraktyczne powinny zostać odrzucone.
Charles Sanders Peirce.
Termin „pragmatyzm” wprowadził w 1878 roku wszechstronnie uzdolniony logik, matematyk, filozof i naukowiec Charles Sanders Peirce (1839–1914). Peirce był członkiem Klubu Metafizycznego, kręgu dyskusyjnego intelektualistów, do którego należał również Chauncey Wright, przyszły sędzia Sądu Najwyższego Oliver Wendell Holmes Jr., oraz inny prekursor pragmatyzmu, William James. Peirce wnisósł ogromny wkład do semiotyki, logiki i matematyki, napisał także dzieła, które uważa się za podstawowe teksty pragmatyzmu: "The Fixation of Belief" (1877) i "How to Make Our Ideas Clear" (1878).
W "The Fixation of Belief" Peirce głosi podstawowe znaczenie metody naukowej w ustalaniu rozstrzygnięć pytań teoretycznych. W dziele "How to Make Our Ideas Clear" stwierdza, że pragmatyzm można podsumować przywołując maksymę (potem nazwaną maksymą pragmatyczną): „Rozważmy, jakie praktyczne skutki może pociągnąć za sobą przedmiot naszej myśli i właśnie te skutki będą stanowić treść pojęcia”.
Maksyma ta ma dopomóc w rozjaśnianiu problemów spowodowanych np. rozróżnieniami, które mają charakter czysto formalny, nie mają natomiast praktycznego znaczenia. 
Filozofia Peirce’a składa się z następujących elementów:
William James.
William James (1842–1910) był „oryginalnym myślicielem w zakresie fizjologii, psychologii, filozofii oraz dyscyplinach pokrewnych”. Jest znany jako autor "Doświadczenia religijnego", "Zasad psychologii", oraz zapisu wykładów zatytułowanego "Wola wiary".
Pragmatyzm Jamesa opierał się na odmiennych założeniach filozoficznych niż pragmatyzm Peirce’a, gdyż drugi z filozofów był zaciekłym przeciwnikiem nominalizmu i subiektywizmu. W wydanej w 1910 roku książce "Pragmatyzm. Nowa nazwa kilku starych metod myślenia", James następująco sparafrazował maksymę pragmatyczną Peirce’a:
Co więcej, James uważał, że pragmatyzm to nie tylko metoda wyjaśniania, ale także pogląd prowadzący do pewnej konkretnej teorii prawdy. Te drugie określenie nie spotkało się z akceptacją samego Peirce’a, który stał na stanowisku, iż maksymę pragmatyczną należy traktować tylko i wyłącznie jako maksymę logiczną. Peirce postrzegał pragmatyzm jako stanowisko metodologiczne, zdecydowanie zaprzeczając jakoby była to niezależna doktryna czy teoria prawdy lub czegokolwiek innego.
James był również zwolennikiem radykalnego empiryzmu, według którego relacje między przedmiotami są tak rzeczywiste jak same przedmioty. Był również pluralistą, uznając, że możliwe jest istnienie wielu opisów rzeczywistości, które będą jednocześnie prawdziwe. Odrzucił korespondencyjną teorię prawdy twierdząc, że prawda zawiera wierzenia, fakty, inne przekonania oraz konsekwencje tych wierzeń w przyszłości. W późniejszym okresie swojego życia James przyjął również twierdzenia neutralnego monizmu, zgodnie z którym rzeczywistość ma jednolity charakter, nie będąc jednocześnie ani materialna ani duchowa.
John Dewey.
John Dewey (1859–1952) zajmował się tak filozoficzną problematyką poruszaną przez Jamesa i Peirce’a, jak i tematami politycznymi i społecznymi. Udzielał się także aktywnie – bardziej niż poprzednicy – w życiu społecznym. Oprócz tego, że był jednym z prekursorów myśli pragmatycznej, był również współtwórcą psychologii funkcjonalnej oraz czołową postacią ruchu edukacji progresywistycznej w Stanach Zjednoczonych w pierwszej połowie XX wieku.
Dewey sprzeciwiał się indywidualizmowi klasycznego liberalizmu, twierdząc, że instytucje społeczne nie są „środkami uzyskania czegokolwiek dla jednostek. Są środkami tworzenia jednostek”. Uważał, że instytucje społeczne kreują człowieka, a nie jedynie przystosowują go do życia w społeczeństwie. Wspierają także indywidualną wolność.
Dewey jest znany ze swej pracy nad stosowaną filozofią edukacji, według której dzieci uczą się przez działanie. Uważał, że nauka szkolna trwa zbyt długo, a edukacja jest zbyt sformalizowana, a także, że dzieci będą w lepszej sytuacji ucząc się przez zaangażowanie w aktywności prawdziwego życia. Przykładem tego jest matematyka, której uczniowie mogą się uczyć przez szacowanie proporcji w gotowaniu lub obserwując ile czasu zajmie przemierzenie danego dystansu przy pomocy różnych środków transportu.
XX wiek.
Z początkiem XX wieku pojawiają się nowe kierunki filozoficzne, czasowo przyćmiewające pragmatyzm. W wieku XX powstała filozofia procesu, na którą wpływ miał światopogląd naukowy oraz teoria względności Einsteina. W połowie XX wieku rosła popularność filozofii języka oraz filozofii analitycznej. egzystencjalizm i fenomenologia, pomimo wielkiej popularności w Europie, nie przyjęły się szerszej w Stanach Zjednoczonych.
Odrzucenie idealizmu.
Jednym z głównych zwolenników pragmatyzmu na początku XX wieku był pochodzący z Hiszpanii filozof George Santayana. Uważał on, że idealizm był bezpośrednim zaprzeczeniem i odrzuceniem zdrowego rozsądku. Wskazywał, że jeśli coś musiałoby być pewne, aby stało się wiedzą, to żadna wiedza nie byłaby możliwa, a rezultatem byłby sceptycyzm. Z tego powodu, wiedza opiera się na wierze, którą Santayana nazywał „zwierzęcą wiarą”.
W książce "Sceptycyzm i wiara zwierzęca" twierdzi on, że wiedza nie jest rezultatem rozumowania. Stanowi ona to, co jest potrzebne, by skutecznie działać w świecie. Jako przyrodnik, Santayana był surowym krytykiem epistemologicznego fundacjonizmu. Wyjaśniania wydarzeń zachodzących w świecie przyrody leży w sferze nauki a sens i wartości tego działania powinny być badane przez filozofów. W podobnej atmosferze intelektualnej działali myśliciele nurtu nowego realizmu, tacy jak Ralph Barton Perry.
Filozofia procesu.
Filozofia procesu przyjmuje punkt widzenia teorii Einsteina, a jej głównymi przedstawicielami są między innymi Alfred North Whitehead i Charles Hartshorne. Rdzeniem filozofii procesu jest twierdzenie, że zdarzenia i procesy są głównymi kategoriami ontologicznymi. Whitehead w pracy "The Concept of Nature" twierdzi, że rzeczy w przyrodzie, a co się z tym wiąże „zrosty” są wiązkami zdarzeń, które utrzymują pewną stałość. Filozofia procesu jest heraklitejska w tym sensie, że podstawową kategorią ontologiczną jest zmiana. Charles Hartshorne był również twórcą teologii procesu.
Filozofia analityczna.
Połowa XX wieku przyniosła dominację filozofii analitycznej w Ameryce. Filozofia analityczna, zanim dotarła do Stanów Zjednoczonych, rozwijała się w Europie, do jej pierwszych i najwybitniejszych przedstawicieli naleli Gottlob Frege, Bertrand Russell, Ludwig Wittgenstein oraz pozytywiści logiczni. Według pozytywizmu logicznego prawdy logiki i matematyki są tautologiami, zaś prawdy nauki są empirycznie weryfikowalne. Wyrażenia nie spełniające kryteriów sensowności empirycznej, w tym roszczenia etyki, estetyki, teologii, metafizyki oraz ontologi, są nonsensami. Po dojściu do władzy Adolfa Hitlera i NSDAP w Niemczech i Austrii, wielu pozytywistów wyemigrowało z tych krajów do Wielkiej Brytanii i Ameryki, co przyczyniło się do dominacji filozofii analitycznej w Stanach Zjednoczonych w kolejnych latach.
W.V.O. Quine, pomimo iż nie był pozytywistą logicznym, podzielał pogląd, że filozofia powinna współdziałać z nauką w dążeniach do intelektualnej przejrzystości i zrozumienia świata. W eseju "Dwa dogmaty empiryzmu" krytykował logicznych pozytywistów i rozróżnienie między zdaniami analitycznymi i syntetycznymi. Był zwolennikiem koncepcji „sieci przekonań” („web of belief”), która jest koherencyjną koncepcją justyfikacjonistyczną. W epistemologii Quine’a doświadczenia nie pojawiają się w izolacji. W rzeczywistości jest to holistyczne podejście do wiedzy, gdzie każde przekonanie czy doświadczenie jest powiązane z innymi. Quine jest także znany ze swojej dyskwotacyjnej koncepcji prawdy i rozważań nad niezdeterminowaniem przekładu.
Saul Kripke, uczeń Quine’a na Harvardzie, wywarł znaczący wpływ na filozofię analityczną. Kripke w sondażu przeprowadzonym przez Briana Leitera[26] wymieniany jest pośród 10 najważniejszych filozofów w ciągu ostatnich 200 lat. Najbardziej znany jest ze swojego wkładu w filozofię: (1) semantyki logiki modalnej, opublikowanej w kilku esejach kiedy był jeszcze nastolatkiem. (2) Z wykładów "Nazywanie a konieczność" na Uniwersytecie w Princeton w 1970 roku (wydanych w 1972 i 1980 roku), zawierających znaczącą rekonstrukcję filozofii języka, w których, jak niektórzy to ujmują, „przywrócił szacunek dla metafizyki”. (3) Zasłynął również z interpretacji filozofii Wittgensteina (4) oraz z opracowania teorii prawdy. Wniósł także znaczący wkład do teorii mnogości.
David Kellogg Lewis to inny student Quine’a na Harvardzie. Wymieniany w sondażu przeprowadzonym przez Briana Leitera jako jeden z największych filozofów XX wieku. Znany jest przede wszystkim z poparcia modalnego realizmu, stanowiska według którego istnieje nieskończona liczba realnych i przyczynowo niezależnych możliwych światów, do których należy także nasz świat. Filozofia światów możliwych pozostaje w ścisłym związku z badaniami nad logikami modalnymi.
Thomas Kuhn był filozofem i pisarzem, zajmującym się historią nauki i filozofią nauki. Jego najbardziej znaną pracą jest "Struktura rewolucji naukowych", będąca jedną z najczęściej cytowanych publikacji akademickich. Naukowcy działają w ramach paradygmatu – zbioru podstawowych pojęć i założeń teoretycznych. Rozwój nauki implikuje powstawanie luk i paradoksów w ramach obowiązującego paradygmatu, co stopniowo prowadzi do zmiany naukowego światopoglądu (zmiany paradygmatu). Praca ta uważana jest także za przełomową dla socjologii wiedzy.
Powrót do filozofii politycznej.
Filozofowie analityczni zajmowali się abstrakcyjnymi i konceptualnymi problemami. Filozofia amerykańska powróciła do problematyki społecznej i politycznej (które dominowały w początkowym okresie jej rozwoju) dopiero od ok. 1970.
Ayn Rand.
Jednym z przejawów powrotu do zainteresowań politycznych i społecznych była ogromna popularność utworów Ayn Rand, promującej egoizm etyczny. Dwie główne powieści Rand, "Atlas zbuntowany" i "Źródło" dały początek ruchowi obiektywistów, zapoczątkowanego przez grupę studentów o nazwie "The Collective". Jednym z członków był młody Alan Greenspan, znany libertarianin i późniejszy Przewodniczący Rezerwy Federalnej USA. Według obiektywistów, dzięki rozumowi możemy poznać obiektywny fakt, że jednostki powinni działać zgodnie z ich własnym racjonalnym interesem. Najlepszą formą gospodarki jest wolnorynkowy kapitalizm. Filozofowie akademiccy byli jednak bardzo krytyczni w ocenie dorobku Rand. Pomimo tego pozostała popularną, choć kontrowersyjną, postacią w amerykańskim ruchu libertariańskim.
Teorie sprawiedliwości.
W 1971 John Rawls opublikował "Teorię Sprawiedliwości". Teoria ta, w której sprawiedliwość pojmowana jest "jako bezstronność", jest rodzajem teorii umowy społecznej. Rawls tworzy pojęcie zasłony niewiedzy, aby opisać sytuację pierwotną związaną z umową społeczną.
W filozofii Rawlsa "sytuacja pierwotna" odpowiada Hobbesowskiemu stanowi natury. Głównym założeniem sytuacji pierwotnej jest to, że jednostki znajdują się za "zasłoną niewiedzy", która czyni je nieświadomymi ich indywidualnych cech charakterystycznych, statusu społecznego, rasy, religii, czy majątku. W sytuacji pierwotnej obdarzone rozumem podmioty dokonują wyboru zasad sprawiedliwości. Rawls wprowadził w swojej teorii sprawiedliwości dwie zasady sprawiedliwości: "zasadę wolności" oraz "zasadę dyferencji". Rawls jest zwolennikiem sprawiedliwości dystrybutywnej w której społeczne i ekonomiczne nierówności muszą przynieść największe korzyści najmniej uprzywilejowanym.
Prace Rawlsa były szeroko komentowane i analizowane. W odpowiedzi na nie sformułowano także odmienne teorie sprawiedliwości. Uważając teorię Rawlsa za promującą nadmierną kontrolę państwową i pogwałcenie praw osobistych, libertarianin Robert Nozick opublikował w 1974 roku swoje dzieło pt. "Anarchia, państwo, utopia". Utwór popiera minimalną ingerencję państwa i broni wolności jednostki. Nozick twierdzi, iż rola władzy państwowej powinna być ograniczona do „ochrony policyjnej, obrony narodowej i zarządzania sądownictwem, a inne zadania, powszechnie wykonywane przez współczesne władze państwowe takie jak edukacja, ubezpieczenie społeczne, opieka społeczna itd., powinny być realizowane przez prywatne religijne, charytatywne i inne instytucje funkcjonujące na wolnym rynku”.
Tzw. teoria legalistyczna Nozicka mówi, że jeśli każdy w społeczeństwie nabył dobra zgodnie z zasadami: zasadą sprawiedliwego nabywania, zasadą sprawiedliwego transferu oraz zasadą naprawy niesprawiedliwości, wtedy sposób rozdzielenia dóbr, nieważne jak jest nierówny, jest sprawiedliwy. „Sprawiedliwa dystrybucja dóbr, w rzeczy samej, jest zdeterminowana przez pewne historyczne okoliczności (w przeciwieństwie do państwowych teorii stanu końcowego) ale nie można zagwarantować takiego podziału dóbr, gdzie ci którzy pracują najciężej i najbardziej na to zasługują, mają największy udział”.
Etyka cnót.
Alasdair MacIntyre urodził się i pobierał nauki w Wielkiej Brytanii, jednakże spędził około czterdziestu lat żyjąc i pracując w Stanach Zjednoczonych. Przyczynił się on do odrodzenia zainteresowania etyką cnót, mającej źródła w filozofii Arystotelesa. Jest on uważany za wybitnego tomistycznego filozofa polityki. MacIntyre utrzymuje, że „nowoczesna filozofia i nowoczesne życie charakteryzują się brakiem spójnego kodeksu moralnego, i że zdecydowana większość osób żyjących w tym świecie odczuwa brak znaczącego celu w życiu oraz także brak przynależności do większej wspólnoty”. Filozof zaleca powrót do autentycznych wspólnot politycznych, gdzie jednostki nabywają cnoty tej wspólnoty.
Zjawiska istotne dla filozofii politycznej zachodziły również poza uniwersytetami i były związane np. z ruchem praw obywatelskich czy pismami Martina Luthera Kinga Jr.
Feminizm.
Tzw. feminizm pierwszej fali, reprezentowany przez pisarki Sarah Grimké, Charlotte Perkins Gilman, Elizabeth Cady Stanton i Anne Hutchinson, nie miał charakteru ściśle filozoficznego. Dopiero druga fala feminizmu (lata sześćdziesiąte i siedemdziesiąte XX wieku) miał duży wpływ na filozofię.
Powszechnie znana stała się praca Betty Friedan "Mistyka kobiecości". Innymi ważnymi filozofkami feministycznymi były Alicia Ostriker i Adrienne Rich. Poddawały one krytyce podstawowe założenia i wartości filozofii, takie jak dążenie do obiektywności, czy też „męskie” podejście do etyki, którego przykładem miały być np. koncepcja praw politycznych. Feministki dowodziły, że nie istnieje neutralność aksjologiczna i poszukiwały społecznego wymiaru problemów filozoficznych.
Wiele prac feministycznych łączy w sobie problematykę filozoficzną z teorią społeczną, np. "Uwikłani w płeć" Judith Butler, gdzie autorka zaprezentowała teorię performatywności płci.
Filozofia najnowsza.
Pod koniec XX wieku zainteresowanie pragmatyzmem odrodziło się, głównie za sprawą Hilarego Putnama i Richarda Rorty’ego. Rorty znany jest jako autor prac "Filozofia a zwierciadło natury" i "Philosophy and Social Hope". Hilary Putnam jest znany z quasi-empiryzmu w filozofii matematyki, eksperymentu myślowego dotyczącego mózgów w naczyniu, który stał się wyzwaniem dla innych filozofów, a także innych prac z zakresu filozofii umysłu, filozofii języka i filozofii nauki.
Problemy filozofii umysłu stały w centrum debat filozoficznych. Amerykańscy filozofowie tacy jak: Hilary Putnam, Donald Davidson, Daniel Dennett, Douglas Hofstadter, John Searle Patricia i Paul Churchland kontynuowali dyskusję o naturze umysłu i nad postawionym przez australijskiego filozofa Davida Chalmersa trudnym problemem świadomości.
Na początku XXI wieku ucieleśnione poznanie zyskało uznanie jako zintegrowana teoria ciała, umysłu i otoczenia. Filozofowie tacy jak Shaun Gallagher i Alva Noë, razem z brytyjskim filozofem Andym Clarkiem bronili tego punktu widzenia jako naturalnego rozwoju pragmatyzmu łączonego z myślą Kanta, Heideggera i Merleau-Ponty'ego.
Ronald Dworkin i Richard Posner stali się wybitnymi postaciami w filozofii politycznej i filozofii prawa. Posner słynie ze swojej ekonomicznej analizy prawa – teorii, która używa mikroekonomii do zrozumienia norm i instytucji prawnych. Dworkin znany jest z integralnej teorii prawa i teorii interpretacji prawniczej.
Afroamerykański filozof Cornel West znany jest z analizy życia kulturowego Ameryki w kontekście płci, rasy i klasy społecznej, a także z prac nad pragmatyzmem i transcendentalizmem.
Alvin Plantinga jest chrześcijańskim filozofem analitycznym, znanym z obrony wolnej woli w kontekście problemu zła, ewolucyjnego argumentu przeciwko naturalizmowi, twierdzenia, że Bóg może być poznany rozumowo, oraz modalnej wersji dowodu ontologicznego na istnienie Boga. Michael C. Rea rozwinął myśl Plantingi wskazując, iż zarówno naturalizm i supranaturalizm są programami badawczymi, które stanowią podstawę dla innych badań.

</doc>
<doc id="2794346" url="https://pl.wikipedia.org/wiki?curid=2794346" title="Adam Burish">
Adam Burish

Adam Burish (ur. 6 stycznia 1983 w Madison) – amerykański hokeista.
Od lipca 2012 zawodnik San Jose Sharks, związany czteroletnim kontraktem.
Reprezentant USA. Uczestniczył w turnieju mistrzostw świata w 2008.

</doc>
<doc id="2794348" url="https://pl.wikipedia.org/wiki?curid=2794348" title="Bethel (Karolina Północna)">
Bethel (Karolina Północna)

Bethel – miasto w Stanach Zjednoczonych, w stanie Karolina Północna, w Pitt.

</doc>
<doc id="2794353" url="https://pl.wikipedia.org/wiki?curid=2794353" title="Bethel (Vermont)">
Bethel (Vermont)

Bethel – miasto w Stanach Zjednoczonych, w stanie Vermont, w Windsor.

</doc>
<doc id="2794355" url="https://pl.wikipedia.org/wiki?curid=2794355" title="Plesiojenynsia">
Plesiojenynsia



</doc>
<doc id="2794356" url="https://pl.wikipedia.org/wiki?curid=2794356" title="Fitzroyia">
Fitzroyia



</doc>
<doc id="2794357" url="https://pl.wikipedia.org/wiki?curid=2794357" title="Russula olivacea">
Russula olivacea



</doc>
<doc id="2794358" url="https://pl.wikipedia.org/wiki?curid=2794358" title="Vincenzo Modica">
Vincenzo Modica

Vincenzo Modica (ur. 2 marca 1971 w Mistretta) – włoski lekkoatleta specjalizujący się w biegach długodystansowych, uczestnik letnich igrzysk olimpijskich w Sydney (2000). Sukcesy odnosił również w biegach przełajowych.

</doc>
<doc id="2794361" url="https://pl.wikipedia.org/wiki?curid=2794361" title="Russula viscida">
Russula viscida



</doc>
<doc id="2794364" url="https://pl.wikipedia.org/wiki?curid=2794364" title="IMC (lotnictwo)">
IMC (lotnictwo)

IMC (ang. "Instrument Meteorological Conditions") – określenie stosowane w lotnictwie, które oznacza warunki (na ogól brak wystarczającej widoczności), w których nie jest możliwe wykonywanie lotów VFR.

</doc>
<doc id="2794366" url="https://pl.wikipedia.org/wiki?curid=2794366" title="Russula persicina">
Russula persicina



</doc>
<doc id="2794368" url="https://pl.wikipedia.org/wiki?curid=2794368" title="Nobuyuki Satō (lekkoatleta)">
Nobuyuki Satō (lekkoatleta)

 – japoński lekkoatleta specjalizujący się w biegach długodystansowych, uczestnik letnich igrzysk olimpijskich w Sydney (2000). 
W 1995 r. zajął 8. miejsce w rozegranych w Montbéliard mistrzostwach świata w półmaratonie. W 1998 r. zajął 2. miejsce w maratonie w Fukuoce. Największy sukces na arenie międzynarodowej odniósł w 1999 r. w Sewilli, zdobywając brązowy medal mistrzostw świata w biegu maratońskim. W 2000 r. uczestniczył w igrzyskach olimpijskich, zajmując w biegu maratońskim 41. miejsce.

</doc>
<doc id="2794370" url="https://pl.wikipedia.org/wiki?curid=2794370" title="Mehmet Âkif Ersoy">
Mehmet Âkif Ersoy

Mehmet Âkif Ersoy właśc. Mehmet Akif Pejani (ur. 20 grudnia 1873 w Fatih, zm. 27 grudnia 1936 w Stambule) – turecki weterynarz, poeta i polityk pochodzenia albańskiego, twórca tureckiego hymnu narodowego.
Życiorys.
Urodził się w Fatih (obecnie dzielnica Stambułu) jako syn Albańczyka İpekli Tahir Efendiego, nauczyciela w miejscowej medresie i Emine Şerife Hanım, pochodzenia turecko-uzbeckiego.
Kształcił się w szkole w Fatih (Fatih Merkez Rüştiyesi), ale z powodu śmierci ojca i pożaru domu był zmuszony przerwać naukę i rozpocząć pracę zarobkową. Po kilku latach wstąpił do Szkoły Weterynaryjnej (Mülkiye Baytar Mektebi), którą ukończył z wyróżnieniem w 1893.
W tym samym roku rozpoczął pracę w ministerstwie rolnictwa. Przez dwa lata pracował w Kosowie, a następnie w Anatolii. Jednocześnie zajmował się badaniem sytuacji zdrowotnej mieszkańców, próbując propagować wśród nich zasady higieny. W 1913 Ersoy zrezygnował z posady państwowej i poświęcił się dziennikarstwu, wydając wraz z przyjaciółmi pismo Müdafaa-i Milliye Heyeti, sprzyjające ideom przemian społecznych w Turcji. W tym czasie zaczął też publikować pierwsze utwory poetyckie.
Po podpisaniu upokarzającego dla Turcji traktatu w Sèvres Ersoy zaangażował się w działalność patriotyczną. W meczetach Anatolii wygłaszał mowy patriotyczne. Szczególne znaczenie miało jego przemówienie, które wygłosił w meczecie Nasrullah w Kastamonu, gdzie potępił traktat w Sevres i wezwał miejscową ludność do walki z „zachodnioeuropejskimi kolonialistami”. Treść tego przemówienia wydrukowano w Ankarze i rozpowszechniano wśród tureckich żołnierzy.
12 marca 1921 Wielkie Zgromadzenie Narodowe Turcji przyjęło "Marsz Niepodległości" (İstiklâl Marşı), napisany przez Ersoya, jako turecki hymn narodowy. Po 1923 Ersoy zajął się nauczaniem historii i literatury na uczelniach tureckich. Poddany ostrej krytyce przez nacjonalistów tureckich w 1926 udał się do Kairu na dobrowolne wygnanie. W Egipcie wykładał literaturę turecką na Uniwersytecie Kairskim. W 1936, w czasie wizyty w Libanie nabawił się malarii i powrócił do kraju, gdzie wkrótce zmarł.
Pochowany na cmentarzu Edirnekapı w Stambule. Był pierwszą osobą w historii Turcji, na której pogrzebie zagrano turecki hymn narodowy.
Dzieła.
Safahat.
Najbardziej znanym dziełem, które pozostawił po sobie Ersoy, jest zbiór 44 wierszy noszący tytuł "Safahat", wydany w 1911. Tekst hymnu narodowego także znalazł się początkowo w tym zbiorze jako osobny utwór.
Upamiętnienie.
Imię Ersoya nosi uniwersytet w Burdurze. Podobizna poety w latach 80. znalazła się na rewersie banknotu 100 lirowego.

</doc>
<doc id="2794371" url="https://pl.wikipedia.org/wiki?curid=2794371" title="Portugalia na Letnich Igrzyskach Olimpijskich 1928">
Portugalia na Letnich Igrzyskach Olimpijskich 1928

Portugalię na Letnich Igrzyskach Olimpijskich 1928 reprezentowało 31 zawodników (sami mężczyźni). Był to czwarty start reprezentacji Portugalii na letnich igrzyskach olimpijskich.
Skład kadry.
Jeździectwo.
Mężczyźni
Lekkoatletyka.
Mężczyźni
Pięciobój nowoczesny.
Mężczyźni
Piłka nożna.
Mężczyźni
Podnoszenie ciężarów.
Mężczyźni
Szermierka.
Mężczyźni
Zapasy.
Mężczyźni
Żeglarstwo.
Mężczyźni

</doc>
<doc id="2794372" url="https://pl.wikipedia.org/wiki?curid=2794372" title="Nobuyuki Sato (lekkoatleta)">
Nobuyuki Sato (lekkoatleta)



</doc>
<doc id="2794376" url="https://pl.wikipedia.org/wiki?curid=2794376" title="Sumō">
Sumō



</doc>
<doc id="2794377" url="https://pl.wikipedia.org/wiki?curid=2794377" title="Nobuyuki Satō">
Nobuyuki Satō



</doc>
<doc id="2794378" url="https://pl.wikipedia.org/wiki?curid=2794378" title="Nobuyuki Sato">
Nobuyuki Sato



</doc>
<doc id="2794379" url="https://pl.wikipedia.org/wiki?curid=2794379" title="Russula badia">
Russula badia



</doc>
<doc id="2794386" url="https://pl.wikipedia.org/wiki?curid=2794386" title="NGC 2020">
NGC 2020

NGC 2020 (również LHA 120-N 57C) – mgławica emisyjna znajdująca się w gwiazdozbiorze Złotej Ryby w Wielkim Obłoku Magellana. Odkrył ją John Herschel 30 grudnia 1836 roku, choć być może wcześniej była obserwowana przez Jamesa Dunlopa w roku 1826.
Wewnątrz mgławicy znajduje się wnęka otoczona przez strukturę podobną do bańki. Powstała ona w wyniku potężnego oddziaływania wiatru jasnej i bardzo gorącej gwiazdy na otaczający ją gaz. Gwiazda ta należy do rzadkiej klasy gwiazd Wolfa-Rayeta. Niebieski kolor mgławicy spowodowany jest przez jonizację atomów tlenu przez promieniowanie tej gorącej gwiazdy.

</doc>
<doc id="2794388" url="https://pl.wikipedia.org/wiki?curid=2794388" title="Sen Jakuba">
Sen Jakuba

Sen Jakuba – obraz hiszpańskiego malarza barokowego Jusepe de Ribery. 
Temat obrazu został zaczerpnięty ze Starego Testamentu z Księgi Rodzaju. Opowiada o śnie Jakuba i ukazanej w nim drabinie sięgającej do nieba. Po drabinie schodzili w dół i wchodzili w górę aniołowie. Na szczycie Jakub ujrzał Boga a miejsce, w którym Jakub miał widzenie nazwał Betel. Temat snu o Drabinie Jakubowej był wielokrotnie przedstawiany przez artystów różnych epok. Interpretacja Ribery odchodzi od tradycyjnego przedstawiania motywu. Artysta zrezygnował z przedstawienia drabiny i aniołów stąpających po szczeblach. Ukazał śpiącego mężczyznę w bardzo naturalistyczny sposób. Zgodnie z legendą Jakub leży na ziemi z głową wspartą ramieniem, leżącą na kamieniu. Jego szaty ledwo zauważalne na tle nagich skał i ziemi kontrastują z zajmującym połowę obrazu zachmurzonym niebem. Jedynie rozmyta smuga światła padająca z nieba na promieniującą twarz sugeruje o jego wizji. Z lewej strony, wśród kamienistego pustkowia, z suchego konaru wyrasta kwitnąca gałąź, skierowana w stronę niebiańskiego światła. Wykorzystanie perspektywy i złożonych przekątnych są typowym elementem malarstwa barokowego. Kontrasty światła i cienia, zdradzają wpływy Caravaggia i koloryzmu weneckiego.
Obraz został zakupiony przez królową hiszpańską Elżbietę Farnese jako dzieło innego hiszpańskiego artysty Murillo i przez wiele lat było błędnie przypisane temu malarzowi. 
Reprodukcja obrazu trafiła na rewers hiszpańskiej monety o nominale 10 euro. Moneta została wydana jako część cyklu monet okolicznościowych IV serii pt. "Wielcy malarze hiszpańscy".

</doc>
<doc id="2794389" url="https://pl.wikipedia.org/wiki?curid=2794389" title="Pseudomycterus">
Pseudomycterus



</doc>
<doc id="2794390" url="https://pl.wikipedia.org/wiki?curid=2794390" title="Johnieops">
Johnieops



</doc>
<doc id="2794391" url="https://pl.wikipedia.org/wiki?curid=2794391" title="José Malhoa">
José Malhoa

José Vital Branco Malhoa – portugalski malarz i nauczyciel malarstwa.
W wieku zaledwie 12 lat wstąpił do Szkoły Sztuk Pięknych. We wszystkich latach nauki zdobywał pierwszą nagrodę w konkurasach organizowanych przez szkołę. Organizował liczne wystawy, zarówno w Portugalii jak i za granicą, zwłaszcza w Madrycie, Paryżu i Rio de Janeiro. Był pionierem naturalizmu w Portugalii. Należał do stowarzyszenia artystycznego "Grupo do Leão" obok takich twórców jak João Vaz, António Carvalho da Silva Porto, Cesário Verde oraz braci Columbano i Rafaela Bordalo Pinheiro. 
Był pierwszym prezesem portugalskiego Narodowego Towarzystwa Sztuk Pięknych i został odznaczony Krzyżem Zakonu Santiago. W roku jego śmierci w 1933 roku, powstało muzeum jego imienia w Caldas da Rainha.

</doc>
<doc id="2794392" url="https://pl.wikipedia.org/wiki?curid=2794392" title="Blythsciaena">
Blythsciaena



</doc>
<doc id="2794393" url="https://pl.wikipedia.org/wiki?curid=2794393" title="Blythia">
Blythia



</doc>
<doc id="2794394" url="https://pl.wikipedia.org/wiki?curid=2794394" title="Apeches">
Apeches



</doc>
<doc id="2794395" url="https://pl.wikipedia.org/wiki?curid=2794395" title="EBB">
EBB



</doc>
<doc id="2794398" url="https://pl.wikipedia.org/wiki?curid=2794398" title="Curt Clausen">
Curt Clausen

Curt Clausen (ur. 9 października 1967 w Stevens Point) – amerykański lekkoatleta specjalizujący się w chodzie sportowym, trzykrotny uczestnik letnich igrzysk olimpijskich (Atlanta 1996, Sydney 2000, Ateny 2004).

</doc>
<doc id="2794403" url="https://pl.wikipedia.org/wiki?curid=2794403" title="Reprezentacja Brazylii w rugby 7 mężczyzn">
Reprezentacja Brazylii w rugby 7 mężczyzn

Reprezentacja Brazylii w rugby 7 mężczyzn – zespół rugby 7, biorący udział w imieniu Brazylii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialna jest Confederação Brasileira de Rugby, członek World Rugby oraz Sudamérica Rugby.

</doc>
<doc id="2794404" url="https://pl.wikipedia.org/wiki?curid=2794404" title="Manfred Gnadinger">
Manfred Gnadinger



</doc>
<doc id="2794406" url="https://pl.wikipedia.org/wiki?curid=2794406" title="Adelino da Palma Carlos">
Adelino da Palma Carlos

Adelino da Palma Carlos (ur. 3 maja 1905 w Faro, zm. 25 października 1992 w Lizbonie) – portugalski naukowiec, profesor, adwokat, premier w 1974.
Życiorys.
Był naukowcem i adwokatem. W maju 1974 stanął na czele cywilnego I gabinetu tymczasowego Portugalii po rewolucji goździków. W rządzie znalazło się m.in. dwóch komunistów, a ministrem spraw zagranicznych został sekretarz generalny Partii Socjalistycznej Mário Soares. Program tymczasowego rządu zakładał przeprowadzenie demokratycznych reform kraju, a także rozwiązanie problemu portugalskich terytoriów zamorskich. A prezydent António de Spínola zaakceptował zarówno skład jak i program nowego rządu tymczasowego. W lipcu – po dwóch miesiącach od objęcia urzędu – profesor Adelino da Palma Carlos zrezygnował zajmowanego stanowiska, co wywołało kilkudniowy kryzys rządowy.

</doc>
<doc id="2794407" url="https://pl.wikipedia.org/wiki?curid=2794407" title="Portugalia na Letnich Igrzyskach Olimpijskich 1932">
Portugalia na Letnich Igrzyskach Olimpijskich 1932

Portugalię na Letnich Igrzyskach Olimpijskich 1932 reprezentowało sześciu zawodników (sami mężczyźni). Był to piąty start reprezentacji Portugalii na letnich igrzyskach olimpijskich.
Skład kadry.
Lekkoatletyka.
Mężczyźni
Pięciobój nowoczesny.
Mężczyźni
Strzelectwo.
Mężczyźni

</doc>
<doc id="2794411" url="https://pl.wikipedia.org/wiki?curid=2794411" title="Szibtu">
Szibtu

Szibtu (akad. "Šibtu") – mezopotamska królowa, główna żona Zimri-Lima, władcy królestwa Mari, żyjąca w XVIII w. p.n.e.
Rodzicami Szibtu byli Jarim-Lim I, król Jamhadu, oraz Gaszera, jego żona. Z listów odkrytych w Mari wynika, iż w czasie częstych nieobecności męża w stolicy Szibtu pełniła funkcję nieoficjalnej głowy państwa, mając prawo do podejmowania wielu administracyjnych i politycznych decyzji. Mogła też zastępować króla w najważniejszych obrzędach kultowych.
Jej własne listy przedstawiają ją jako troskliwą żonę i matkę, dbającą o dobro i pomyślność swej rodziny. Szibtu urodziła przynajmniej siedem córek, z których większość wyszła za mąż za przedstawicieli innych rodzin królewskich. Według listów wysłanych swojemu mężowi urodziła także parę bliźniąt, chłopca i dziewczynkę.
W trakcie wykopalisk w Mari odnaleziono pięć odcisków jej pieczęci cylindrycznej, na której umieszczona była następująca inskrypcja klinowa: „Szib[tu], córka Jarim-Lima, żona Zimri-Lima”.

</doc>
<doc id="2794420" url="https://pl.wikipedia.org/wiki?curid=2794420" title="Eugeniusz Wierzyński">
Eugeniusz Wierzyński

Eugeniusz Wierzyński (ur. 16 lipca 1925 w Rzeszowie, zm. 21 października 1984) – polski lekarz dentysta, profesor nadzwyczajny Śląskiej Akademii Medycznej.
Życiorys.
Syn Jakuba, podoficera WP i Idy. Do wybuchu wojny ukończył dwie klasy gimnazjum. W 1940 rozpoczął pracę we Lwowie jako uczeń, następnie laborant i technik dentystyczny. W 1945 przyjechał do Gliwic, gdzie również pracował jako technik dentystyczny, najpierw w prywatnym laboratorium, a później w państwowym. Równocześnie uczęszczał do Liceum dla Dorosłych w Gliwicach; w 1950 złożył egzamin dojrzałości i rozpoczął studia w Oddziale Stomatologicznym Śląskiej Akademii Medycznej, uzyskując w 1955 dyplom lekarza dentysty. W 1955 podjął studia na Wydziale Lekarskim tej samej uczelni. Dyplom ich ukończenia otrzymał w 1960. Od 1951 pracował w Katedrze i Zakładzie Protetyki Dentystycznej ŚlAM jako p.o. asystenta, następnie został asystentem, starszym asystentem, adiunktem. W 1962 uzyskał stopień doktora nauk medycznych na podstawie dysertacji "Metoda własna ustalania wysokości zwarcia", napisanej pod kierownictwem doc. Ryszarda Cichowskiego. Habilitował się w 1967 przedstawiając rozprawę "Umocowanie dolnych całkowitych protez zębowych za pomocą wkładów dozębodołowych". W 1968 został powołany na stanowisko docenta. Specjalizację II stopnia w zakresie protetyki stomatologicznej uzyskał w 1970. W 1977 został powołany przez rektora ŚAM na zastępcę dyrektora Instytutu Stomatologii. W 1979 otrzymał tytuł profesora nadzwyczajnego. Równolegle zatrudniony był jako kierownik techniczny w Spółdzielni Lekarzy Specjalistów w Gliwicach. Był wykładowcą CMKP w Warszawie i na Wydziale Automatyki Politechniki Śląskiej. Prowadził również szkolenie dla techników dentystycznych w Opolu. Brał udział w międzynarodowych zjazdach naukowych, w wielu ośrodkach całej Europy. Zajmował się biomorfozą narządu żucia, złożonymi koronami kosmetycznymi. Pozostawił po sobie bogaty dorobek naukowy i dydaktyczny. Był autorem 63 artykułów - w tym 3 opublikowanych za granicą - i współautorem 36. Napisał podręcznik "Całkowite korony kosmetyczne" (1978, 1981). Opracował 200 haseł do "Słownika terminologii stomatologicznej" (1975, 1984). Był promotorem trzech i recenzentem siedmiu dysertacji doktorskich. Wieloletni członek, skarbnik, a przez 12 ostatnich lat życia prezes Zarządu Oddziału Śląskiego Polskiego Towarzystwa Stomatologicznego. Od 1969 członek OCRI (Kolegium Implantologicznego we Francji). W 1973 powołany na konsultanta i członka kolegium redakcyjnego „Quintessence International Dental Digest” w Chicago. Był także recenzentem „Czasopisma Stomatologicznego” i „Protetyki Stomatologicznej”, a od 1980 zastępcą redaktora naczelnego „Annales Academiae Medicae Silesiensis”. Po wprowadzeniu Stanu Wojennego odmówił poparcia na piśmie WRON. 
Odznaczony m.in.: Krzyżem Kawalerskim OOP, Złotym Krzyżem Zasługi, Medalem Komisji Edukacji Narodowej, dwukrotnie Odznaką „Za wzorową pracę w służbie zdrowia”. Wielokrotnie nagradzany przez rektora uczelni za pracę społeczno-organizacyjną oraz naukową i dydaktyczną. Uhonorowany Złotą Odznaką oraz dyplomem Bene Meritus Polskiego Towarzystwa Stomatologicznego. Wielki przyjaciel młodzieży studenckiej, który nie zdążył odebrać Medalu Komisji Edukacji Narodowej. 
Miłośnik muzyki klasycznej, akwarelista i zapalony pływak. 
Żonaty z Wandą Rotter (lekarz stomatolog, zmarła 5 października 2014 roku), mieli dwoje dzieci: syna Jacka (lekarz laryngolog) i córkę Beatę - Katarzynę (lekarz stomatolog). Zmarł 21 października 1984. Pochowany w Gliwicach.

</doc>
<doc id="2794424" url="https://pl.wikipedia.org/wiki?curid=2794424" title="Serge Haroche">
Serge Haroche

Serge Haroche (ur. 11 września 1944 w Casablance) – francuski fizyk, laureat Nagrody Nobla w dziedzinie fizyki; badacz mechaniki kwantowej.
Życiorys.
Studiował w École normale supérieure, a następnie na Université Pierre et Marie Curie, gdzie w 1971 roku uzyskał doktorat z fizyki. Od 2001 roku – profesor na Collège de France, gdzie objął katedrę fizyki kwantowej.
W 1993 roku otrzymał medal im. Alberta Michelsona przyznawany przez Instytut Franklina, zaś w 2009 roku – złoty medal CNRS.
W 2012 roku został – wraz z Davidem Winelandem – uhonorowany Nagrodą Nobla w dziedzinie fizyki za przełomowe metody eksperymentalne, pozwalające na pomiary układów kwantowych i manipulowanie nimi.

</doc>
<doc id="2794426" url="https://pl.wikipedia.org/wiki?curid=2794426" title="Cimitero degli Inglesi">
Cimitero degli Inglesi

Cimitero degli Inglesi, "Cmentarz Anglików" – cmentarz protestancki we Florencji. Budowę sfinansowano w 1827. Do 1875 zostały tutaj pochowane 433 osoby.
Pochowani.
Wybrane pochowane na cmentarzu osoby to: 

</doc>
<doc id="2794428" url="https://pl.wikipedia.org/wiki?curid=2794428" title="Lugier (rybołówstwo)">
Lugier (rybołówstwo)

Lugier – w Polsce w XX wieku mały statek rybacki (dryfter) przeznaczony głównie do łowienia śledzi i makreli za pomocą sieci dryfujących (pławic). Połowy odbywały się w nocy. Załoga przeważnie liczyła około 20 ludzi, a moc silnika nie przekraczała 500 KM.

</doc>
<doc id="2794429" url="https://pl.wikipedia.org/wiki?curid=2794429" title="Lugier (żaglowiec)">
Lugier (żaglowiec)

Lugier, Luger (, ) − najczęściej dwu- lub trzymasztowy statek o ożaglowaniu, w którym czworokątny żagiel rozpinany jest na skośnej rejce podnoszonej – wraz z żaglem – przy pomocy pojedynczego fału (tzw. ożaglowanie lugrowe). Przedni koniec rejki wystaje przed maszt, a dolna krawędź żagla bywa mocowana do bomu.
Lugry popularne były zwłaszcza wśród rybaków holenderskich, duńskich i niemieckich na Morzu Północnym i na Bałtyku do wybuchu II wojny światowej.

</doc>
<doc id="2794432" url="https://pl.wikipedia.org/wiki?curid=2794432" title="HMAS Arthur Rose">
HMAS Arthur Rose

HMAS „Arthur Rose” (FY29) – okręt pomocniczy należący do Royal Australian Navy w okresie II wojny światowej.
Historia.
Lugier „Arthur Rose” został zarekwirowany przez RAN około 1942 i był używany jako okręt zaopatrzeniowy. Okręt mierzy 16,1 m długości i 4,1 m szerokości, przy użyciu silnika o mocy 24 KM mógł osiągnąć prędkość do trzech węzłów. Uzbrojenie stanowił pojedynczy karabin maszynowy Vickers kalibru 7,7 mm.
Okręt wszedł do służby 9 września 1942, po zakończeniu wojny został sprzedany 24 października 1945.

</doc>
<doc id="2794433" url="https://pl.wikipedia.org/wiki?curid=2794433" title="HMAS Catherine R">
HMAS Catherine R

HMAS „Catherine R” – okręt pomocniczy należący do Royal Australian Navy w okresie II wojny światowej.
Historia.
Lugier „Catherine R” został zarekwirowany przez RAN około 1943. Pojemność brutto okrętu wynosiła 18 GT.
Okręt wszedł do służby 15 października 1943, po zakończeniu wojny został sprzedany 31 stycznia 1946.

</doc>
<doc id="2794434" url="https://pl.wikipedia.org/wiki?curid=2794434" title="HMAS Francis">
HMAS Francis

HMAS „Francis” – okręt pomocniczy należący do Royal Australian Navy w okresie II wojny światowej.
Historia.
Zbudowany w 1908 lugier „Francis” został zarekwirowany przez RAN w kwietniu 1942 i był używany jako okręt baza nurków. Okręt mierzył 11,3 m długości i 3,6 m szerokości.
Po zakończeniu wojny okręt został sprzedany w listopadzie 1945.

</doc>
<doc id="2794435" url="https://pl.wikipedia.org/wiki?curid=2794435" title="Mangyŏngdae">
Mangyŏngdae



</doc>
<doc id="2794438" url="https://pl.wikipedia.org/wiki?curid=2794438" title="Cimitero degli Inglesi (ujednoznacznienie)">
Cimitero degli Inglesi (ujednoznacznienie)



</doc>
<doc id="2794446" url="https://pl.wikipedia.org/wiki?curid=2794446" title="(10814) Gnisvärd">
(10814) Gnisvärd

(10814) Gnisvärd (1993 FW31) – planetoida z pasa głównego asteroid okrążająca Słońce w ciągu 5,65 lat w średniej odległości 3,17 j.a. Została odkryta 19 marca 1993 roku.

</doc>
<doc id="2794452" url="https://pl.wikipedia.org/wiki?curid=2794452" title="Costa da Morte">
Costa da Morte

Costa da Morte (wymowa galicyjska: , hiszp. "Costa de la Muerte", pol. "Wybrzeże Śmierci") – wybrzeże w hiszpańskiej wspólnocie autonomicznej Galicja. Rozciąga się pomiędzy gminami A Laracha i Muros.
Costa da Morte zawdzięcza swoją nazwę licznym wrakom statków zatopionych wzdłuż zdradzieckiego skalistego wybrzeża. Według innej teorii, podobnie jak Przylądek Fisterra, nazwa wywodzi się od „skraju świata” (łac. "Finis Terrae"), za którym rozpościera się nieznany i nieprzystępny obszar. Wybrzeże Śmierci nie jest chronione przez zawiłą linię brzegową, bądź przez przybrzeżne wyspy, tak jak w przypadku regionu Rías Baixas – narażone jest na bezpośrednie działanie Oceanu Atlantyckiego. Wielokrotnie brzeg dotykały katastrofy ekologiczne wywołane wyciekiem ropy naftowej, w tym zatonięciem zbiornikowca MT Prestige w 2002 roku.
Linia brzegowa jest urozmaicona – ciągnące się przez wiele kilometrów plaże przeplatają się z wysokim brzegiem. Położona tuż nad oceanem góra Monte O Pindo osiąga 640 m n.p.m. Costa da Morte przecina sieć niewielkich rzek, m.in. rzeka Xallas, która uchodzi do oceanu wodospadem Enseada do Ézaro. Jest to jedyna rzeka w Europie uchodząca w ten sposób do morza lub oceanu. 
W regionie Costa da Morte wciąż żywe są niektóre zwyczaje wywodzące się z okresu przedchrześcijańskiego. Część z nich przybrała w obecnych czasach formy pielgrzymek do miejsc od wieków uznawanych za święte, a nie związanych z chrześcijaństwem, jak choćby megality.

</doc>
<doc id="2794456" url="https://pl.wikipedia.org/wiki?curid=2794456" title="Costa de la Muerte">
Costa de la Muerte



</doc>
<doc id="2794464" url="https://pl.wikipedia.org/wiki?curid=2794464" title="Bodunha">
Bodunha

Bodunha, właśc. Mateus Manuel Agostino (ur. 28 lipca 1974 w Luandzie) – angolski piłkarz grający na pozycji obrońcy.
Kariera klubowa.
Swoją karierę piłkarską Bodunha rozpoczął w klubie Petro Atlético. W 1992 roku zadebiutował w jego barwach w pierwszej lidze angolskiej. Grał w nim do 1998 roku, w tym czasie cztery razy zdobywając mistrzostwo Angoli (1993, 1994, 1995, 1997), a także cztery razy Puchar Angoli (1993, 1994, 1997, 1998).
W 1998 roku Bodunha wyjechał do Portugalii, a jego pierwszym klubem w tym kraju był drugoligowy Sporting Espinho. Występował w nim przez dwa sezony.
W 2000 roku Bodunha przeszedł do pierwszoligowego SC Salgueiros. Swój ligowy debiut w nim zanotował 17 września 2000 w przegranym 1:2 wyjazdowym meczu z SC Farense. Zawodnikiem Salgueiros był przez dwa lata.
Latem 2002 Bodunha został zawodnikiem także pierwszoligowego SC Braga. Zadebiutował w nim 24 sierpnia 2002 w zremisowanym 0:0 wyjazdowym spotkaniu z CD Santa Clara. W klubie z Bragi spędził sezon.
W sezonie 2003/2004 Bodunha grał w drugoligowym FC Maia, a w sezonie 2004/2005 był zawodnikiem innego drugoligowego klubu Gondomar SC. W 2005 roku wrócił do Petro Atlético i w 2007 roku zakończył w nim swoją karierę.
Kariera reprezentacyjna.
W reprezentacji Angoli Bodunha zadebiutował w 1996 roku. W 1998 roku został powołany do kadry Angoli na Puchar Narodów Afryki 1998. Rozegrał na nim jeden mecz, z Południową Afryką (0:0), w którym został ukarany czerwoną kartką. Grał też w COSAFA Cup 2000. W kadrze narodowej grał do 2004 roku.

</doc>
<doc id="2794465" url="https://pl.wikipedia.org/wiki?curid=2794465" title="Mateus Manuel Agostino">
Mateus Manuel Agostino



</doc>
<doc id="2794469" url="https://pl.wikipedia.org/wiki?curid=2794469" title="(10815) Östergarn">
(10815) Östergarn

(10815) Östergarn (1993 FU32) – planetoida z pasa głównego asteroid okrążająca Słońce w ciągu 5,55 lat w średniej odległości 3,14 j.a. Została odkryta 19 marca 1993 roku.

</doc>
<doc id="2794470" url="https://pl.wikipedia.org/wiki?curid=2794470" title="Jewgienij Zawojski">
Jewgienij Zawojski

Jewgienij Konstantynowicz Zawojski, ros. "Евгений Константинович Завойский" (ur. 28 września 1907 w Mohylowie Podolskim, zm. 9 października 1976 w Moskwie) – radziecki fizyk jądrowy działający głównie na polu spektroskopii, znany głównie z odkrycia w 1944 roku elektronowego rezonansu paramagnetycznego (EPR), Bohater Pracy Socjalistycznej (1969).
Uważa się również, że był on prawdopodobnie pierwszym naukowcem, który już w roku 1941 – przed opublikowaniem przez Felixa Blocha i Edwarda M. Purcella prac naukowych na ten temat – zaobserwował jądrowy rezonans magnetyczny, jednak odrzucił wyniki swoich badań, gdyż nie udało mu się ich powtórzyć. W roku 1952 zaprojektował "kamerę luminescencyjną" do wykrywania procesów jądrowych, prowadził również zaawansowane badania w dziedzinie fizyki plazmy, co poskutkowało odkryciami zjawiska magnetyczno-akustycznego rezonansu w plazmie (1958 r.) i procesu jej "turbulentnego nagrzewania".
Życiorys.
Urodził się w 1907 w Mohylowie Podolskim, mieście na południu Imperium Rosyjskiego (obecnie obwód winnicki na Ukrainie). Jego ojciec, Konstantin Iwanowicz, był lekarzem wojskowym, natomiast matka, Jelizawieta Nikołajewna, pracowała jako nauczycielka. W 1910 roku rodzina, w trosce o lepszą edukację i dobre samopoczucie swoich pięciorga dzieci, przeniosła się do Kazania, który był jednym z czołowych miast uniwersyteckich w Imperium Rosyjskim. Tam ojciec Jewgienija Zawojskiego otrzymał przyzwoitą pracę i duży apartament, wyposażony w książki i sprzęt umożliwiający eksperymentowanie w domu, z udziałem dzieci.
Wybuch rewolucji październikowej w 1917 przyniósł trudne czasy dla rodziny. W 1919 r. Konstantin Iwanowicz zmarł z wyczerpania. By przetrwać okres głodu reszta rodziny przeniosła się wówczas do małego miasteczka; powrócili do Kazania w roku 1925. W 1926 r. Jewgienij Zawojski został przyjęty na Wydział Fizyki Kazańskiego Uniwersytetu Państwowego. W tym czasie był już doświadczonym inżynierem-amatorem, miał wiele pomysłów na nowe wynalazki. W czasie studiów dał się poznać jako utalentowany student i badacz. Został wysłany do Sankt Petersburga, by tam kontynuować studia, a po powrocie do Kazania pracował w laboratorium oscylacji. Po obronie doktoratu w 1933 r. został szefem laboratorium Uniwersytetu Kazańskiego. Prowadził m.in. badania fizycznych i chemicznych skutków oddziaływania fal ultrakrótkich na kiełkowanie nasion; w tym samym roku rozpoczął również systematyczne badania oddziaływania fal elektromagnetycznych na materię. Założył interdyscyplinarną grupę utalentowanych eksperymentatorów i teoretyków.
Jewgienij Zawojski był bardzo zainteresowany pionierskimi wynikami uzyskanymiprzez Isidora Isaaca Rabiego, opisanymi w pracach "Space quantization in gyrating magnetic field" (1937 r.; rezonans spinowy) i "A New Method of Measuring Nuclear Magnetic Moment" (1938 r.; spektroskopia NMR). W latach 1941–1944 podejmował próby wykrycia NMR w ciałach stałych i cieczach. Ponieważ nie posiadał w swoich laboratoriach wystarczająco czułego systemu wykrywania sygnałów rezonansu, nie udało mu się spełnić ścisłych wymagań przestrzennych, dotyczących jednorodności pola magnetycznego. Stwierdził, że uzyskiwane w tych warunkach sygnały są niestabilne i mało powtarzalne i zarzucił dalsze badania nad nimi. Dopiero w 1944 roku uzyskał wyniki potwierdzające istnienie "Elektronowego Rezonansu Paramagnetycznego" ("EPR") w solach paramagnetycznych.

</doc>
<doc id="2794474" url="https://pl.wikipedia.org/wiki?curid=2794474" title="Alberto Vaquina">
Alberto Vaquina

Alberto Clementino António Vaquina (ur. w 1961 w Nampuli) – mozambicki lekarz i polityk, premier Mozambiku od 8 października 2012 do 17 stycznia 2015.
Życiorys.
Alberto Vaquina w latach 1986–1992 studiował medycynę w Instytucie Nauk Biomedycznych na Uniwersytecie w Porto w Portugalii. Po studiach pracował jako stażysta, a następnie lekarz internista w szpitalu Hospital Geral de Santo António w Porto. W kolejnych latach był zatrudniony w szpitalu Hospital de S. José w Lizbonie oraz klinice Clínica de Socorros Médicos “O Vigilante” w Amadorze. W latach 1994–1995 kształcił się w dziedzinie chorób tropikalnych w Instytucie Higieny i Medycyny Tropikalnej na Universidade Nova de Lisboa.
W 1996 powrócił do Mozambiku, podejmując się praktyki lekarskiej w dystrykcie Monapo w prowincji Nampula. Zajmował tam kolejno stanowisko dyrektora szpitala, a następnie rejonowego dyrektora ds. zdrowia. Od 1998 do 2000 pełnił funkcję dyrektora ds.zdrowia w prowincji Cabo Delgado. W 2011 uzyskał dyplom DESS ("Diplôme d’études superieures spécialisées") na Université Bordeaux II za pracę na temat projektów zdrowotnych w krajach rozwijających się.
Od 2001 do 2005 zajmował stanowisko dyrektora ds. zdrowia w prowincji Nampula. W latach 2005–2010 pełnił funkcję gubernatora prowincji Sofala, a w latach 2010–2012 gubernatora prowincji Tete. Jako gubernator Tete nadzorował inwestycje w sektorze górniczym w tej zasobnej w węgiel i gaz ziemny prowincji.
8 października 2012 został mianowany przez prezydenta Armando Guebuzę na urząd szefa rządu. Jego nominacja była częścią dokonanej przez prezydenta szerszej rekonstrukcji gabinetu, w wyniku której stanowiska utraciło kilku ministrów oraz premier Aires Ali.
17 stycznia 2015 prezydent Filipe Nyusi powołał nowy rząd, na którego czele stanął Carlos Agostinho do Rosário.

</doc>
<doc id="2794480" url="https://pl.wikipedia.org/wiki?curid=2794480" title="Nikołaj Matiuchin">
Nikołaj Matiuchin

Nikołaj Matiuchin, ros. Николай Иванович Матюхин (ur. 13 grudnia 1968 w Żukowskim) – rosyjski lekkoatleta specjalizujący się w chodzie sportowym, dwukrotny uczestnik letnich igrzysk olimpijskich (Atlanta 1996, Sydney 2000).
Mąż sprinterki Tatjany Czebykiny.

</doc>
<doc id="2794483" url="https://pl.wikipedia.org/wiki?curid=2794483" title="Ryongrim">
Ryongrim



</doc>
<doc id="2794488" url="https://pl.wikipedia.org/wiki?curid=2794488" title="Mingguang">
Mingguang

Mingguang (chiń. 明光; pinyin: "Míngguāng") – miasto na prawach powiatu we wschodnich Chinach, w prowincji Anhui, w prefekturze miejskiej Chuzhou. W 2000 roku liczba mieszkańców miasta wynosiła 569 585.

</doc>
<doc id="2794491" url="https://pl.wikipedia.org/wiki?curid=2794491" title="Skarby wulkanu">
Skarby wulkanu



</doc>
<doc id="2794492" url="https://pl.wikipedia.org/wiki?curid=2794492" title="Legio IV Macedonica">
Legio IV Macedonica

Legio IV Macedonica – legion rzymski sformowany przez Pompejusza w 65 p.n.e., później Legio IV Scythica.
Za rządów Oktawiana Augusta stacjonował w Hiszpanii. Po powstaniu Batawów (70) rozwiązany. Później odtworzony jako Legio IV Scythica.

</doc>
<doc id="2794493" url="https://pl.wikipedia.org/wiki?curid=2794493" title="Mozambik na Letnich Igrzyskach Olimpijskich 1988">
Mozambik na Letnich Igrzyskach Olimpijskich 1988

Mozambik na Letnich Igrzyskach Olimpijskich 1988 reprezentowało 8 zawodników: sześciu mężczyzn i dwie kobiety. Był to 3 start reprezentacji Mozambiku na letnich igrzyskach olimpijskich.
Skład kadry.
Boks.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Kobiety

</doc>
<doc id="2794500" url="https://pl.wikipedia.org/wiki?curid=2794500" title="Vectone Mobile">
Vectone Mobile

Vectone Mobile – nieistniejący wirtualny operator telefonii komórkowej, świadczący usługi w Wielkiej Brytanii, Holandii, Szwecji, Finlandii, Francji, Belgii, Danii, Portugalii i Austrii. 
Sieć została założona we wrześniu 2009 roku w Wielkiej Brytanii. 
W Polsce sieć wystartowała na początku stycznia 2015.
W październiku 2015 roku sieć zakończyła działalność w Polsce..

</doc>
<doc id="2794501" url="https://pl.wikipedia.org/wiki?curid=2794501" title="Władysław Piskunow">
Władysław Piskunow

Władysław Piskunow (ukr. Владислав Юрійович Піскунов; ur. 7 czerwca 1978 w Nowej Kachowce) – ukraiński lekkoatleta specjalizujący się w rzucie młotem, dwukrotny uczestnik letnich igrzysk olimpijskich (Sydney 2000, Ateny 2004).
W 1994 zdobył w Lizbonie tytuł mistrza świata juniorów, jednakże stracił zdobyty medal w wyniku pozytywnej kontroli antydopingowej. Po raz drugi wynik kontroli antydopingowej wskazał niedozwolone wspomaganie podczas mistrzostw świata w 2005 r. w Helsinkach, w wyniku czego został 4 listopada 2005 dożywotnio zdyskwalifikowany.

</doc>
<doc id="2794502" url="https://pl.wikipedia.org/wiki?curid=2794502" title="Legio II Augusta">
Legio II Augusta

Legio II Augusta – legion rzymski obdarzony przez cesarza Oktawiana Augusta przydomkiem "Augusta", oznaczającym "Należący do Augusta", około roku 25 p.n.e.. Jego emblematami były: koziorożec, pegaz i bóg wojny Mars.
Początki istnienia Legio II nie są jasne. Być może został sformowany w roku 43 p.n.e. przez konsula Gajusza Wibiusza Pansę oraz Oktawiana jako "Legio II Sabina" od Sabiny (regionu w Italii zamieszkanego dawniej przez Sabinów). Legion ten walczył po raz pierwszy przeciwko Markowi Antoniuszowi, a następnie po sformowaniu drugiego triumwiratu przeciwko Brutusowi i Kasjuszowi w bitwie pod Filippi. W roku 30 wymieniony jest "Legio II Gallica", który może być tym samym, co "Legio II Sabina" i "Legio II Augusta".
Po roku 30 legion przebywał w Hiszpanii i brał udział w wojnie kantabryjskiej Augusta w latach 25–13 p.n.e. W konflikcie tym uczestniczyły też inne legiony: "I Germanica", "II Macedonica", "V Alaudae", "VI Victrix", "IX Hispana", "X Gemina", "XX Valeria Victrix" oraz jeszcze jeden legion, prawdopodobnie VIII Augusta. Po porażce Rzymu w Lesie Teutoburskim w 9 roku n.e. "II Augusta" został najprawdopodobniej przeniesiony nad Ren, w okolice Moguncji. W latach 14–16 uczestniczył w działaniach wojennych Germanikusa w Germanii. Następnie legion został przeniesiony do Argentoratum (dzisiejszy Strasburg), gdzie wybudował nowy fort.
W roku 43 n.e. "II Augusta" wraz z "IX Hispana", "XIV Gemina" oraz XX Valeria Victrix uczestniczył w inwazji na Brytanię. Dowódcą Drugiego legionu był wówczas Tytus Flawiusz Wespazjanus, późniejszy cesarz. Nie wiadomo gdzie dokładnie stacjonował legion po udanej kampanii. Wśród prawdopodobnych miejsc wymienia się Gloucester, Dorchester, Silchester i Lake Farm. W roku 55 prawdopodobnie brał udział w budowie nowego fortu w Isca Dumnoniorum (dziś Exeter), gdzie stacjonował do 75 roku, kiedy przeniósł się do Caerleon w Walii. Pozostał tam aż do 139 roku, kiedy został wysłany do prac nad wznoszeniem Wału Antonina w latach 139-142.
W kolejnych latach uczestniczył w tłumieniu powstań a także prawdopodobnie w próbie zdobycia tronu cesarskiego przez Klodiusza Albinusa. W 208 roku, podczas kampanii Septymiusza Sewera w Szkocji, został przeniesiony do Carpow nad rzeką Tay. Podczas rządów Aleksandra Sewera (222–235) powrócił do Caerleon, gdzie był na pewno jeszcze w roku 255. W IV wieku "II Augusta" stacjonował w Richborough, stanowiąc obronę wybrzeża Kentu. "Legio II Britannica" mógł powstać z podzielenia "II Augusta".

</doc>
<doc id="2794503" url="https://pl.wikipedia.org/wiki?curid=2794503" title="Jakub Sylwiusz">
Jakub Sylwiusz

Jakub Sylwiusz, "Iacobus Smilovitanus" (zm. po 1583) – ksiądz katolicki, następnie minister kalwiński, publicysta.
Życiorys.
Pochodził z rodziny chłopskiej ze Śmiłowic. Po otrzymaniu święceń kapłańskich około 1541 został proboszczem w Krzcięcicach. W 1547 zmienił wyznanie z katolickiego na protestanckie. Od 1550 minister kalwiński. 25 listopada w Pińczowie, w dawnym zespole klasztornym paulinów (obecnie kościele farnym), odprawił pierwsze nabożeństwo reformowane w Polsce. W 1570 podpisał zgodę sandomierską. W sprawach religijnych przeciwny poglądom Franciszka Stankara i braci polskich. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego. 

</doc>
<doc id="2794506" url="https://pl.wikipedia.org/wiki?curid=2794506" title="Legio III Augusta">
Legio III Augusta

Legio III Augusta – legion założony przez Gajusza Wibiusza Pansę około 43 p.n.e Obdarzony przez cesarza Oktawiana Augusta tytułem "Augusta" około roku 25 p.n.e.

</doc>
<doc id="2794510" url="https://pl.wikipedia.org/wiki?curid=2794510" title="P'yŏng'an Północny">
P'yŏng'an Północny



</doc>
<doc id="2794511" url="https://pl.wikipedia.org/wiki?curid=2794511" title="P'yŏng'an Południowy">
P'yŏng'an Południowy



</doc>
<doc id="2794514" url="https://pl.wikipedia.org/wiki?curid=2794514" title="Tracker">
Tracker



</doc>
<doc id="2794518" url="https://pl.wikipedia.org/wiki?curid=2794518" title="Legio IV Scythica">
Legio IV Scythica

Legio IV Scythica – legion wcześniej zwany legio IV Macedonica, założony przez Pompejusza Wielkiego w 65 p.n.e.; przyjął on przydomek Macedonica - "macedoński" około 33 p.n.e., kiedy teren jego rekrutacji przeniesiono z Hiszpanii do Macedonii. Uważa się, że tytuł Scythica - "scytyjski" otrzymał od cesarza Marka Aureliusza w 179 r. n.e. za zwycięstwo nad Scytami.

</doc>
<doc id="2794520" url="https://pl.wikipedia.org/wiki?curid=2794520" title="Dom pod Czarną Madonną">
Dom pod Czarną Madonną



</doc>
<doc id="2794524" url="https://pl.wikipedia.org/wiki?curid=2794524" title="Legio V Macedonica">
Legio V Macedonica

Legio V Macedonica – legion założony w Mezji około 60 p.n.e. Uważa się, że przydomek Macedonica uzyskał w 80 roku, kiedy to jego okręg rekrutacyjny przeniesiono z Mezji do Macedonii.

</doc>
<doc id="2794525" url="https://pl.wikipedia.org/wiki?curid=2794525" title="Touriga nacional">
Touriga nacional

Touriga nacional – czerwona odmiana winorośli, pochodząca z Portugalii i uważana za najszlachetniejszą z miejscowych odmian.
Charakterystyka.
Krzewy są odporne, plenne i rosną bujnie, przez co wymagają silnego przycinania. Grona są niewielkie, z jagodami o grubej i twardej skórce. Mały udział soku w jagodach zapewnia skoncentrowany smak i aromat oraz wysoką zawartość garbników. 
Historia.
Touriga nacional była entuzjastycznie opisywana już w XIII wieku. Prawdopodobnie pochodzi z portugalskiego regionu Dão, gdzie krzewy są najbardziej zróżnicowane pod względem fenotypu. Pod koniec XIX wieku niemal zmonopolizowała winnice z gronami o ciemnej skórce w regionie. Udział spadł do ok. 5% w 1986, co przypisywano niskiej plenności i słabym podkładkom. W tym czasie naukowcy podejmowali już próby odnowienia zainteresowania tourigą i zaproponowali sposoby zaradzenia mankamentom, które okazały się skuteczne. Dzięki badaniom DNA na początku XXI wieku udało się ustalić, że touriga franca, popularna w regionie Douro jest krzyżówką tourigi nacional ze szczepem marufo. Badania stwierdziły również bliskie pokrewieństwo między tourigą nacional a szczepem tinta barroca. Wśród innych spokrewnionych odmian wymienia się odmiany touriga fêmea i rufete.
A.J.Antcliff z tourigi nacional i sultaniye wyhodował w 1965 odmianę tarrango, uprawianą na ograniczoną skalę w Australii.
Wina.
Touriga nacional cieszy się opinią najlepszej z podstawowych odmian w produkcji win porto, zwłaszcza tych o najwyższej jakości. Dużym uznaniem cieszą się także wytwarzane z niej wina stołowe m.in. w regionach Douro, Beira, Ribatejo, Terras do Sado i Trás-os-Montes. Cechują się one intensywnym czarno-czerwonym kolorem, złożonym i intensywnym bukietem oraz wysokim poziomem garbników i potencjałem starzenia. Dobrze nadają się do dojrzewania w beczkach. Poziom alkoholu jest wysoki.
Odmiana jest oferowana zarówno w winach typu "cuvée", jak i jako wino odmianowe.
Rozpowszechnienie.
Na większą skalę odmiana jest uprawiana tylko w kraju swojego pochodzenia. W Portugalii w 2010 roku szczepem było obsadzonych  ha winnic, z czego na region Douro przypadało  ha. Obszar upraw znacząco wzrósł i objął tereny w południowej części kraju, nawet Algarve.
Tourigę nacional zaczęto sadzić w sąsiedniej Hiszpanii (Priorat). Pewną popularność zyskała również w winnicach Nowego Świata: australijskich, południowoafrykańskich, w Stanach Zjednoczonych, Nowej Zelandii oraz w Argentynie i Brazylii.
W Stanach Zjednoczonych regulacje prawne nie rozróżniają szczepów touriga nacional i touriga franca. Największe uprawy leżą w dolinie rzeki San Joaquin w Kalifornii. Również australijscy winiarze używają po prostu nazwy touriga, przy czym w większości przypadków chodzi o odmianę touriga nacional. W RPA zarejestrowano w 2008 roku 87 ha winnic obsadzonych szczepem, głównie w Karru. W wymienionych krajach z owoców touriga powstają zarówno wina stołowe, jak i wzmacniane wina w stylu porto. W Stanach Zjednoczonych stosuje się dla takich win nazwę "port" i jest to zgodne z tamtejszym prawem.
Synonimy.
Najważniejszymi synonimami touriga nacional są: azal espanhol, carabuñera, mortagua (w Dão), mortagua preto, różne warianty nazwy touriga: touriga, tourigo, touriga fina, tourigo antiguo i tourigo do dão.
Inne to: bical tinto, preto mortagua, tinta mortagua, toiriga, touriga femea, tourigao, tourigo nacional, touringa, touriva i turiga.

</doc>
<doc id="2794526" url="https://pl.wikipedia.org/wiki?curid=2794526" title="David Wineland">
David Wineland

David Jeffrey Wineland (ur. 24 lutego 1944 w Milwaukee) – amerykański fizyk, laureat Nagrody Nobla w dziedzinie fizyki.
Życiorys.
W 1965 otrzymał stopień Bachelor of Arts Uniwersytetu Kalifornijskiego w Berkeley. Doktorat z fizyki uzyskał w 1970 roku na Uniwersytecie Harvarda. Pracował na University of Washington, a od 1975 roku w National Institute of Standards and Technology.
W 2007 roku otrzymał amerykański National Medal of Science w dziedzinie nauk inżynieryjnych.
W 2012 roku został – wraz z Serge’em Haroche’em – uhonorowany Nagrodą Nobla w dziedzinie fizyki za przełomowe metody eksperymentalne, pozwalające na pomiary układów kwantowych i manipulowanie nimi.

</doc>
<doc id="2794527" url="https://pl.wikipedia.org/wiki?curid=2794527" title="Karolina Bobrowska">
Karolina Bobrowska

Karolina Bobrowska, swoje prace sygnowała także jako "K. Bobrowska" (ur. w XIX w., zm. w XX w.; fl. ca 1913-1934) – polska tłumaczka literatury francuskiej; tłumaczyła także z języka polskiego na język francuski, wtedy sygnowała je jako "Caroline Bobrowska".
Prace translatorskie.
Znana tłumaczka prac francuskiego filozofa Henriego Bergsona (takich jak: "O bezpośrednich danych świadomości", I wyd. tł. 1913; "Materja i pamięć : studjum nad stosunkiem ciała do ducha", I wyd. tł. 1930) a także autorka opracowania "Préface à la traduction polonaise de l'essai sur les données immédiates de la conscience de Henri Bergson" (1913) dotyczącego przekładów jego esejów.
W dwudziestoleciu międzywojennym XX wieku tłumaczyła także utwory Juliusza Verne’a: "Straszny wynalazca" (1922), "W pogoni za meteorem" (1922), "Skarby wulkanu" (1924)", Tajemniczy pilot" (1925), "W krainie białych niedźwiedzi" (1925), "Ojczyzna rozbitków" (1927).
Poza tym tłumaczyła prace Pierre’a Benoit, Jorisa-Karla Huysmansa, Henriego Ghèona, Ernesta Hello, François Josepha Kieffera, Marie Magdeleine Saeyeys i Clémenta Vautela.

</doc>
<doc id="2794531" url="https://pl.wikipedia.org/wiki?curid=2794531" title="Tracker (powłoka)">
Tracker (powłoka)

Tracker – program komputerowy pełniący funkcję powłoki systemowej i menedżera plików w systemach Haiku i BeOS. Koncepcyjnie podobny do Findera z Mac OS 9 i wcześniejszych.
Wersja z Haiku została stworzona od podstaw. Oryginalny Tracker z BeOS został opublikowany przez Be Inc. jako "OpenTracker" na wolnej licencji w 2000 roku.

</doc>
<doc id="2794532" url="https://pl.wikipedia.org/wiki?curid=2794532" title="Reprezentacja Brazylii w rugby 7 kobiet">
Reprezentacja Brazylii w rugby 7 kobiet

Reprezentacja Brazylii w rugby 7 kobiet – zespół rugby 7, biorący udział w imieniu Brazylii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialna jest Confederação Brasileira de Rugby, członek World Rugby oraz CONSUR.

</doc>
<doc id="2794537" url="https://pl.wikipedia.org/wiki?curid=2794537" title="OpenTracker">
OpenTracker



</doc>
<doc id="2794545" url="https://pl.wikipedia.org/wiki?curid=2794545" title="Portugalia na Letnich Igrzyskach Olimpijskich 1936">
Portugalia na Letnich Igrzyskach Olimpijskich 1936

Portugalię na Letnich Igrzyskach Olimpijskich 1936 reprezentowało 19 zawodników (sami mężczyźni). Był to szósty start reprezentacji Portugalii na letnich igrzyskach olimpijskich.
Skład kadry.
Lekkoatletyka.
Mężczyźni
Strzelectwo.
Mężczyźni
Szermierka.
Mężczyźni

</doc>
<doc id="2794550" url="https://pl.wikipedia.org/wiki?curid=2794550" title="W pogoni za meteorem">
W pogoni za meteorem



</doc>
<doc id="2794553" url="https://pl.wikipedia.org/wiki?curid=2794553" title="Cimitero acattolico di Santa Maria della Fede">
Cimitero acattolico di Santa Maria della Fede

Cimitero acattolico di Santa Maria della Fede, Cimitero degli inglesi – dawny cmentarz w Neapolu, obecnie park.

</doc>
<doc id="2794558" url="https://pl.wikipedia.org/wiki?curid=2794558" title="Siergiej Syrcow (ujednoznacznienie)">
Siergiej Syrcow (ujednoznacznienie)



</doc>
<doc id="2794575" url="https://pl.wikipedia.org/wiki?curid=2794575" title="Hélder Vicente de Jesus Serafin">
Hélder Vicente de Jesus Serafin

Hélder Vicente de Jesus Serafin (ur. 30 września 1975) – angolski piłkarz grający na pozycji obrońcy.
Kariera klubowa.
Swoją karierę piłkarską Hélder Vicente rozpoczął w klubie Primeiro de Agosto. W 1995 roku zadebiutował w jego barwach w pierwszej lidze angolskiej. W latach 1996, 1998 i 1999 wywalczył z nim trzy mistrzostwa Angoli. W latach 1997, 1998, 1999 i 2000 zdobył z nim cztery Superpuchary Angoli.
W 2001 roku Hélder Vicente wyjechał do Portugalii. Został zawodnikiem klubu Rio Ave FC. Grał w nim w sezonie 2001/2002.
W 2002 roku Hélder Vicente wrócił do ojczyzny i w latach 2002-2004 grał w ASA Luanda. Trzykrotnie wywalczył z nim mistrzostwo kraju i zdobył dwa superpuchary (2003, 2004). W latach 2005-2006 grał w klubie Sagrada Esperança, z którym w 2005 roku został mistrzem Angoli.
Od 2006 do 2011 roku, czyli do końca swojej kariery, Hélder Vicente występował w Petro Atlético Luanda. W latach 2008 i 2009 wywalczył z nim dwa tytuły mistrza kraju.
Kariera reprezentacyjna.
W reprezentacji Angoli Hélder Vicente zadebiutował w 1996 roku. W tym samym roku rozegrał dwa mecze w Pucharze Narodów Afryki 1996: z Republiką Południowej Afryki (0:1) i z Kamerunem (3:3).
W 1998 roku Hélder Vicente został powołany do kadry Angoli na Puchar Narodów Afryki 1998. Rozegrał na nim dwa mecze: z Republiką Południowej Afryki (0:0) i z Namibią (3:3). W kadrze narodowej grał do 2002 roku.

</doc>
<doc id="2794628" url="https://pl.wikipedia.org/wiki?curid=2794628" title="Tajemniczy pilot">
Tajemniczy pilot



</doc>
<doc id="2794643" url="https://pl.wikipedia.org/wiki?curid=2794643" title="Tajemniczy rybak">
Tajemniczy rybak



</doc>
<doc id="2794668" url="https://pl.wikipedia.org/wiki?curid=2794668" title="RTCN PKiN">
RTCN PKiN



</doc>
<doc id="2794676" url="https://pl.wikipedia.org/wiki?curid=2794676" title="BeIA">
BeIA

BeIA (rozwinięcie "BeOS for Internet Appliances") – wersja systemu BeOS dla systemów wbudowanych.
Interfejs BeIA opiera się na przeglądarce internetowej Wanger, pochodnej Opery. Pod tym względem założenia są podobne do Google Chrome OS. Standardowy interfejs BeOSa oparty na Trackerze jest standardowo niedostępny i do jego uruchomienia jest potrzebna wiedza techniczna.
System ten jest wymieniany jako jedna z przyczyn upadku Be Inc. Nigdy nie osiągnął on założonych udziałów w rynku.

</doc>
<doc id="2794681" url="https://pl.wikipedia.org/wiki?curid=2794681" title="Kazimierz Mitera">
Kazimierz Mitera

Kazimierz Mitera (ur. 16 listopada 1897 w Skołyszynie, zm. 17 listopada 1936 w Krakowie) – polski malarz, pedagog i krytyk sztuki.
Życiorys.
Urodził się jako syn nauczycieli Adolfa i Walerii z domu Hnatowicz. Po wybuchu I wojny światowej wstąpił do Legionów Polskich w 1914 i służył w szeregach 1 pułku ułanów Legionów Polskich. Od 1915 był żołnierzem armii austriackiej. Podczas mobilizacji w listopadzie 1918 wstąpił do Batalionu Akademickiego i walczył w obronie Lwowa i Przemyśla. Następnie został członkiem załogi pociągu pancernego „Smok”, z którą uczestniczył w walkach pod Borysławiem i Lwowem. 21 lutego 1919 został pojmany i uwięziony przez Ukraińców, został uwolniony po dwóch miesiącach. Został przeniesiony do batalionu kolejowego z którym brał udział w wojnie polsko-bolszewickiej, a po zakończeniu działań wojennych uczestniczył w odbudowie linii kolejowych na Kresach Wschodnich. Działał również w organizacjach zajmujących się repatriacją Polaków z Syberii i centralnej Rosji. Po 1922 studiował równocześnie na krakowskiej Akademii Sztuk Pięknych i na Wydziale Historii Sztuki Uniwersytetu Jagiellońskiego. Był współzałożycielem Związku Zawodowego Polskich Artystów Plastyków, piastował funkcję redaktora naczelnego „Głosu Plastyków”, w którym publikował również felietony własnego autorstwa. Pochłonięty działalnością społeczną nie uczestniczył w zbyt wielu wystawach, jego dorobek artystyczny stanowią nieliczne pejzaże, portrety i martwe natury, ale także wystrój malarski kościoła św. Katarzyny w Toruniu. Zmarł w wielu 39 lat w Krakowie, spoczywa na Cmentarzu Podgórskim (kw. XXXV, rząd płn., msc. 11).
Jego braćmi byli Stanisław (1890-1915, doktor historii, harcerz i nauczyciel, poległy w bitwie pod Kostiuchnówką, pośmiertnie odznaczony Orderem Virtuti Militari) i Zygmunt (1903-1940, doktor inżynier geofizyki stosowanej oficer Wojska Polskiego, ofiara zbrodni katyńskiej.

</doc>
<doc id="2794691" url="https://pl.wikipedia.org/wiki?curid=2794691" title="Manuel Vicente">
Manuel Vicente

Manuel Domingos Vicente (ur. 15 maja 1956 w Luandzie) – angolski polityk, dyrektor spółki wydobywczej Sonangol w latach 1999-2012, wiceprezydent Angoli od 26 września 2012 do 26 września 2017.
Życiorys.
Manuel Vicente urodził się w 1956 w Luandzie, gdzie w 1983 ukończył inżynierię elektryczną na Universidade Agostinho Neto. W latach 1981-1987 stał na czele Wydziału Planowania stowarzyszenia naukowego SONEFE ("Sociedade Nacional de Estudos e Financiamento"). Od 1987 do 1991 kierował Departamentem Technicznym w Ministerstwie Energii i Ropy.
W 1991 objął stanowisko zastępcy dyrektora spółki Sonangol, zajmującej się wydobyciem ropy naftowej. W sierpniu 1999 stanął na jej czele. Pod jego kierownictwem Sonangol stał się jednym z największych państwowych przedsiębiorstw, dwukrotnie zwiększając wydobycie ropy. Podjął również inwestycje zagranicą, zakupując udziały w portugalskich firmach, a także rozpoczynając wydobycie ropy w Brazylii, Wenezueli, Iraku oraz Iranie.
W grudniu 2009 Vicente wszedł w skład Biura Politycznego Ludowego Ruchu Wyzwolenia Angoli (MPLA). 30 stycznia 2012 został mianowany przez prezydenta José Eduardo dos Santosa na stanowisko ministra koordynacji gospodarczej. Po nominacji tej uważany był przez część komentatorów politycznych za potencjalnego następcę prezydenta. Zgodnie z prognozami, zajął drugie miejsce na liście MPLA do wyborów parlamentarnych z 31 sierpnia 2012, zaraz za prezydentem dos Santosem. Po wygranej MPLA, dos Santos jako lider zwycięskiej partii uzyskał reelekcję na stanowisku szefa państwa, a Manuel Vicente, jako wicelider listy, objął 26 września 2012 stanowisko wiceprezydenta Angoli.

</doc>
<doc id="2794694" url="https://pl.wikipedia.org/wiki?curid=2794694" title="Legio VI Victrix">
Legio VI Victrix

Legio VI Victrix – legion założony w 41 p.n.e., obdarzony tytułem "Victrix" – "Zwyciężający" – około 25 p.n.e. przez cesarza Oktawiana Augusta.

</doc>
<doc id="2794695" url="https://pl.wikipedia.org/wiki?curid=2794695" title="Księstwo Saksonii-Wittenbergi">
Księstwo Saksonii-Wittenbergi

Księstwo Saksonii-Wittenbergi (niem. "Herzogtum Sachsen-Wittenberg") – średniowieczne księstwo ze stolicą w Wittenberdze stanowiące dominium Świętego Cesarstwa Rzymskiego, utworzone w wyniku podziału księstwa Saksonii.

</doc>
<doc id="2794697" url="https://pl.wikipedia.org/wiki?curid=2794697" title="Cesare Pinarello">
Cesare Pinarello

Cesare Pinarello (ur. 5 października 1932 w Treviso – zm. 2 sierpnia 2012 tamże) – włoski kolarz torowy, dwukrotny medalista olimpijski oraz srebrny medalista mistrzostw świata.
Kariera.
Pierwszy sukces w karierze Cesare Pinarello osiągnął w 1952 roku, kiedy wspólnie z Antonio Maspesem zdobył brązowy medal w wyścigu tandemów podczas igrzysk olimpijskich w Helsinkach. Na rozgrywanych cztery lata później igrzyskach olimpijskich w Melbourne razem z Giuseppe Ogną po raz kolejny zajął trzecie miejsce w tej konkurencji. W międzyczasie wystartował na mistrzostwach świata w Zurychu, gdzie wywalczył srebrny medal w sprincie indywidualnym amatorów, ulegając jedynie swemu rodakowi Marino Morettiniemu. W tej samej konkurencji zdobywał mistrzostwo Włoch w 1953 i 1955 roku.

</doc>
<doc id="2794699" url="https://pl.wikipedia.org/wiki?curid=2794699" title="António João Neto">
António João Neto

António João Neto (ur. 10 października 1971) – angolski piłkarz grający na pozycji obrońcy.
Kariera klubowa.
W swojej karierze piłkarskiej Neto występował w klubie Primeiro de Agosto z Luandy.
Kariera reprezentacyjna.
W reprezentacji Angoli Neto zadebiutował w 1992 roku. W 1996 roku rozegrał trzy mecze w Pucharze Narodów Afryki 1996: z Egiptem (1:2), z Republiką Południowej Afryki (0:1) i z Kamerunem (3:3).
W 1998 roku Neto został powołany do kadry Angoli na Puchar Narodów Afryki 1998. Rozegrał na nim dwa mecze: z Republiką Południowej Afryki (0:0), z Namibią (3:3) i z Wybrzeżem Kości Słoniowej (2:5). W kadrze narodowej grał do 2001 roku.

</doc>
<doc id="2794700" url="https://pl.wikipedia.org/wiki?curid=2794700" title="Blagoje Bersa">
Blagoje Bersa

Blagoje Bersa (ur. 21 grudnia 1873 w Dubrowniku, zm. 1 stycznia 1934 w Zagrzebiu) – chorwacki kompozytor operowy. 
Życiorys.
Studiował w Zagrzebiu u Ivana Zajca oraz w Konserwatorium Wiedeńskim u Roberta Fuchsa. 
Twórczość.
Główną dziedziną jego twórczości była muzyka operowa, w której łączył pierwiastki narodowe z osiągnięciami aktualnych prądów w muzyce zachodnioeuropejskiej, głównie impresjonizmu, ekspresjonizmu oraz włoskich werystów. W operze "Oganj" (Ogień) wprowadził muzyczną imitację odgłosu pracy fabrycznych maszyn, wzorując się w tym względzie na "Luizie" Gustave’a Charpentiera. Największą popularność zyskała fantastyczna opera "Szewc z Delft" na podstawie "Kaloszy szczęścia" Hansa Christiana Andersena.

</doc>
<doc id="2794705" url="https://pl.wikipedia.org/wiki?curid=2794705" title="Bronisława Wierusz-Kowalska">
Bronisława Wierusz-Kowalska

Bronisława Wierusz-Kowalska, z domu Krajewska, podpisywała się też jako "Bronisława Kowalska", "Br. Wierusz", "B. R. Wierusz", "Br. Wierusz-Kowalska", "Wierusz-Kowalska Br." (ur. w XIX w., zm. 27 marca 1920 w Warszawie) – polska pisarka i tłumaczka literatury francuskiej, skierowanej dla dzieci i młodzieży.
Autorka powieści i opowiadań przygodowych i historycznych (m.in. "Na morzu: przygody młodego żeglarza", "Nad Bałtykiem: kartki z podróży", "Podarunek Janowej i inne powiastki", "Skarb Maorysów: powieść z życia osadników w Nowej Zelandji"), przekładów i streszczeń z literatury francuskiej ukazujących się w tygodniku dla dzieci i młodzieży "Przyjaciel Dzieci" i "Tygodniku Mód i Powieści".
Przetłumaczyła trzy powieści Juliusza Verne’a: "Przygody Szymona Harta" (przekład ukazał się w 1896 w odcinkach w tygodniku "Przyjaciel Dzieci"), "Nadzwyczajne przygody pana Antifera" (1894–1895) i "W puszczach Afryki" (I wyd. w odcinkach w tygodniku "Przyjaciel Dzieci" w 1901, I wyd. ks. w 1907).
Tłumaczyła także prace Paula Bourgeta, Christiana Reida, Élie Bertheta i Jeanne Mairet.
Pochowana została w grobowcu rodzinnym na cmentarzu Powązkowskim (kwatera 71-4-4).

</doc>
<doc id="2794707" url="https://pl.wikipedia.org/wiki?curid=2794707" title="W puszczach Afryki">
W puszczach Afryki



</doc>
<doc id="2794710" url="https://pl.wikipedia.org/wiki?curid=2794710" title="Sven Kums">
Sven Kums

Sven Kums (ur. 26 lutego 1988 w Asse) – belgijski piłkarz występujący na pozycji pomocnika w klubie KAA Gent.
Kariera reprezentacyjna.
Kums jest byłym reprezentantem Belgii U-21. Debiutował 5 września 2008 roku meczem przeciwko drużynie Słowacji.

</doc>
<doc id="2794711" url="https://pl.wikipedia.org/wiki?curid=2794711" title="Werner Potzernheim">
Werner Potzernheim

Werner Potzernheim (ur. 8 marca 1927 w Hamburgu, zm. 22 kwietnia 2014 w Arnum koło Hanoweru) – niemiecki kolarz torowy, brązowy medalista olimpijski oraz brązowy medalista mistrzostw świata.
Kariera.
Pierwszy sukces w karierze Werner Potzernheim osiągnął w 1952 roku, kiedy zdobył brązowy medal w sprincie indywidualnym podczas igrzysk olimpijskich w Helsinkach. W zawodach tych wyprzedzili go jedynie Włoch Enzo Sacchi i Australijczyk Lionel Cox. Na rozgrywanych rok później mistrzostwach świata w Zurychu również wywalczył brązowy medal w tej konkurencji - tym razem uległ jedynie dwóm Włochom: Marino Morettiniemu i Cesare Pinarello. Ponadto wielokrotnie zdobywał medale torowych mistrzostw kraju, w tym aż dwanaście złotych.

</doc>
<doc id="2794712" url="https://pl.wikipedia.org/wiki?curid=2794712" title="Bronisława Kowalska">
Bronisława Kowalska



</doc>
<doc id="2794714" url="https://pl.wikipedia.org/wiki?curid=2794714" title="Lucas Marques">
Lucas Marques

Lucas, właśc. Lucas Rios Marques (ur. 26 marca 1988 w Passos) – piłkarz brazylijski, występujący na pozycji prawego obrońcy.
Kariera klubowa.
Lucas Marques piłkarską karierę rozpoczął w Figueirense Florianópolis, którego jest wychowankiem w 2007. W barwach zespołu z Florianópolis zadebiutował 20 maja 2003 w przegranym 1-2 meczu w lidze brazylijskiej z SE Palmeiras. Był to jedyny jego mecz w sezonie, który zakończył się spadkiem Figueirense do drugiej ligi. W 2008 roku Lucas zdobył swoje pierwsze w karierze trofeum – mistrzostwo stanu Santa Catarina – Campeonato Catarinense. Mając małe perspektywy na grę w Figuerense w 2008 zdecydował się na wypożyczenie do występującego w drugiej lidze stanu São Paulo – São Bento Sorocaba.
W 2009 powrócił do Figuerense, w którym występował do 2010. Na koniec swojej gry w klubie z Florianópolis świętował awans do Serie A. Na początku 2011 został zawodnikiem Botafogo FR. W nowych barwach zadebiutował 20 stycznia 2011 w wygranym 2-1 meczu z Duque de Caxias FC w lidze stanowej.
Kariera reprezentacyjna.
Lucas Marques w reprezentacji Brazylii zadebiutował 19 września 2012 w wygranym 2-1 meczu Superclásico de las Américas z reprezentacją Argentyną.

</doc>
<doc id="2794715" url="https://pl.wikipedia.org/wiki?curid=2794715" title="Tytoń">
Tytoń

Osoby o nazwisku Tytoń:

</doc>
<doc id="2794717" url="https://pl.wikipedia.org/wiki?curid=2794717" title="Throes of Dawn">
Throes of Dawn

Throes of Dawn – fiński zespół wykonujący dark metal, założony w 1994 roku przez Henriego Koivula i Janiego Heinola.

</doc>
<doc id="2794721" url="https://pl.wikipedia.org/wiki?curid=2794721" title="Tytoń (produkt)">
Tytoń (produkt)

Tytoń – produkt tworzony z liści tytoniu, którego można używać jako formy pestycydów, jako lekarstwa lub - najczęściej - wykorzystywać w formie używki. Najpopularniejsze formy takiego wykorzystywania tytoniu to palenie (np. w formie papierosa, cygara lub w fajce), wdychanie do nosa (tabaka) lub zażywanie doustne (żucie, snus - w Polsce produkcja i handel tymi formami tytoniu jest nielegalna).
Tytoń uprawiany jest jak inne typowe rośliny uprawne. Wraz z rozwojem przemysłu tytoniowego zwiększyło się zainteresowanie świata naukowego związane z jak najefektywniejszą uprawą tejże rośliny oraz z wpływem tytoniu na zdrowie człowieka.
Ponieważ tytoń zawiera nikotynę, spożywanie go może prowadzić do uzależnienia. Szacuje się, że spożywanie tytoniu jest praktykowane przez 1,1 miliarda ludzi, w tym 1/3 populacji dorosłych.
Światowa Organizacja Zdrowia zainicjowała konwencję o ograniczeniu użycia tytoniu.
Historia.
Tytoń był stosowany od bardzo długiego czasu w obu Amerykach jeszcze przed przybyciem Europejczyków, którzy następnie przenieśli zwyczaj użytkowania tytoniu do Europy. Wiele plemion rdzennych Amerykanów uprawiało i używało tytoń w Meksyku już w latach 1400–1000 p.n.e.. Mieszkańcy wschodniej części Ameryki Północnej nosili tytoń w dużych torbach, traktując go jako towar w handlu wymiennym, i palili go w kalumetach.
Wraz z napływem Europejczyków do obu Ameryk tytoń stał się ważnym produktem handlowym. Napędzał i stanowił główną część gospodarki południowych Stanów Zjednoczonych do czasu, kiedy został zastąpiony bawełną. Po wojnie secesyjnej wynaleziono maszyny, które zautomatyzowały produkcję papierosów. Wzrost produkcji przyczynił się do gwałtownego zwiększenia się przemysłu tytoniowego.
Niektóre społeczności religijne (np. Świadkowie Jehowy czy Kościół Adwentystów Dnia Siódmego) są zobowiązane do wystrzegania się palenia i zażywania tytoniu.
Roślina.
Jest wiele gatunków należących do rodzaju "Nicotiana" z rodziny psiankowatych. W przeciwieństwie do wielu innych roślin z tej rodziny, rośliny z tego rodzaju nie zawierają alkaloidów tropanowych, które mogą być dla człowieka trujące. Zawierają duże ilości nikotyny, która może prowadzić do uzależnienia.
Do najczęściej uprawianych gatunków tytoniu należy tytoń szlachetny. Pochodzi z rejonu Ameryki Środkowej, obejmując kraje od Peru do Meksyku. W Europie pojawił się dopiero w XVI wieku.
Tytoń ma duże wymagania cieplne, najlepsza temperatura do jego wzrostu wynosi 18-25 stopni Celsjusza. Z tego względu przy niższych temperaturach istnieje prawdopodobieństwo zahamowania wzrostu tej rośliny co powoduje uszkodzenie rośliny i obniżenie jej jakości. Potrzebuje dobrych gleb i wilgotnego powietrza. Może osiągnąć wysokość od 1 do 2 metrów. Główne rejony uprawy tytoniu: Azja (Chiny, Indie, Turcja), Europa (Włochy, Grecja), Ameryka Południowa (Brazylia), Ameryka Północna (Stany Zjednoczone), Afryka (Zimbabwe). Największymi producentami są Chiny, Indie, Stany Zjednoczone i Brazylia.
Wpływ na zdrowie.
Dym tytoniowy zawiera toksyczną nikotynę oraz zawiera substancje smoliste, które mogą wywołać raka. Jest także groźny dla osób, które znajdują się w pobliżu osób palących (tzw. „bierne palenie”). Według badań bierne palenie jest przyczyną tych samych schorzeń, co palenie, między innymi raka płuc, chorób układu krążenia oraz układu oddechowego, takich jak zapalenie oskrzeli czy astma. Dane statystyczne pokazały, że osoby niepalące, żyjące z partnerami, którzy palą w domu, są o 20-30% bardziej narażone na raka płuc, natomiast dla osób wystawionych na działanie dymu tytoniowego w miejscu pracy ryzyko to wzrasta o 16-19%. Dym tytoniowy jest ponadto alergenem, mogącym powodować u osób uczulonych typowe symptomy podrażnienia, jak katar, łzawienie oczu, kichanie czy kaszel.
W Polsce liczba osób uzależnionych od nikotyny może wynosić nawet 23% u dorosłych kobiet, oraz 39% u dorosłych mężczyzn. Nikotyna wnika do ludzkiego organizmu pod postacią jednego ze składników dymu tytoniowego. W przypadku odstawienia nikotyny u osób, które są uzależnione, dochodzi do niepożądanych skutków ubocznych, jakimi są: uczucie zmęczenia, nerwowość, chwiejność emocjonalna, drażliwość, upośledzenie koncentracji, zaburzenia snu, bóle głowy oraz mięśniowe, zwiększenie łaknienia czy zaparcia. Światowa Organizacja Zdrowia (WHO) sklasyfikowała chroniczny nikotynizm jako chorobę numer F17, czyli zaburzenia zachowania oraz zaburzenia psychiczne, które spowodowane jest paleniem tytoniu.
Duży odsetek schizofreników pali tytoń. Istnieje teoria, że może być to spowodowane podłożem genetycznym. Inna teoria zakłada, że jest to swoista forma samoleczenia.
Według czasopisma The Lancet spośród dwudziestu najpopularniejszych, najbardziej uzależniających używek, tytoń jest na trzecim miejscu, zaraz po heroinie i kokainie. Istnieją różne metody walki z takim uzależnieniem, których efektywność zależy od płci. Podczas gdy w przypadku mężczyzn dobre efekty przynoszą plastry zawierające nikotynę, w przypadku kobiet nie mają one takiej siły oddziaływania. Więcej może zdziałać terapia behawioralna, niż środki farmakologiczne, wspomagające rzucenie palenia.

</doc>
<doc id="2794724" url="https://pl.wikipedia.org/wiki?curid=2794724" title="Thyrane">
Thyrane

Thyrane - fiński zespół wykonujący black metal, założony w 1994 roku i rozwiązany w maju 2006 roku.

</doc>
<doc id="2794725" url="https://pl.wikipedia.org/wiki?curid=2794725" title="Amadeo de Souza-Cardoso">
Amadeo de Souza-Cardoso

Amadeo de Souza-Cardoso – portugalski malarz modernista.

</doc>
<doc id="2794734" url="https://pl.wikipedia.org/wiki?curid=2794734" title="Bertrand z Blanquefort">
Bertrand z Blanquefort



</doc>
<doc id="2794737" url="https://pl.wikipedia.org/wiki?curid=2794737" title="Lucas Zen">
Lucas Zen

Lucas Zen, właśc. Lucas de Lacerda Lima Gonçalves (ur. 17 czerwca 1991 w Rio de Janeiro) - piłkarz brazylijski, występujący na pozycji defensywnego pomocnika.
Kariera klubowa.
Lucas Zen piłkarską karierę rozpoczął w Botafogo FR, którego jest wychowankiem w 2010. W barwach zespołu z Rio zadebiutował 28 listopada 2010 w wygranym 3-1 meczu w lidze brazylijskiej z Grêmio Prudente. W Botafogo występuje do chwili obecnej.
Kariera reprezentacyjna.
Lucas Zen w 2011 został powołany do reprezentacji Brazylii U-23 na Igrzyska Panamerykańskie. Na turnieju w Guadalajarze wystąpił we wszystkich trzech meczach Brazylii z Argentyną, Kubą i Kostaryką, w którym został ukarany czerwoną kartką.

</doc>
<doc id="2794738" url="https://pl.wikipedia.org/wiki?curid=2794738" title="Konstytucje klarendońskie">
Konstytucje klarendońskie



</doc>
<doc id="2794752" url="https://pl.wikipedia.org/wiki?curid=2794752" title="Artur Loureiro">
Artur Loureiro

Artur José de Sousa Loureiro – portugalski malarz modernista. Studiował sztukę w Porto, Rzymie i Paryżu. Jego nauczycielem był João António Correia.

</doc>
<doc id="2794754" url="https://pl.wikipedia.org/wiki?curid=2794754" title="Loris Campana">
Loris Campana

Loris Campana (ur. 3 sierpnia 1926 w Marcarii, zm. 3 września 2015 w Mantui) – włoski kolarz torowy, mistrz olimpijski oraz dwukrotny medalista mistrzostw świata.
Kariera.
Pierwsze sukcesy w karierze Loris Campana osiągnął w 1952 roku, kiedy zdobył dwa medale na międzynarodowych imprezach. Najpierw zdobył brązowy medal w sprincie indywidualnym amatorów podczas mistrzostw świata w Paryżu, a parę miesięcy później wspólnie z Marino Morettinim, Guido Messiną i Mino De Rossim zdobył złoty medal w drużynowym wyścigu na dochodzenie na igrzyskach olimpijskich w Helsinkach. Na rozgrywanych rok później mistrzostwach świata w Zurychu był drugi w sprincie indywidualnym, ulegając jedynie swemu rodakowi Guido Messinie.

</doc>
<doc id="2794755" url="https://pl.wikipedia.org/wiki?curid=2794755" title="Toltecy">
Toltecy



</doc>
<doc id="2794756" url="https://pl.wikipedia.org/wiki?curid=2794756" title="Mount&amp;Blade">
Mount&amp;Blade



</doc>
<doc id="2794758" url="https://pl.wikipedia.org/wiki?curid=2794758" title="Amalryk z Lusignan">
Amalryk z Lusignan



</doc>
<doc id="2794761" url="https://pl.wikipedia.org/wiki?curid=2794761" title="Aurélia de Sousa">
Aurélia de Sousa

Maria Aurélia Martins de Sousa – portugalska malarka naturalistyczna.
Urodziła się w Valparaíso w Chile. Jej rodzice byli emigrantami w Brazylii i Chile, ale przenieśli się do Porto w Portugalii, w 1869 roku. Od 1893 roku studiowała na Akademii Sztuk Pięknych w Porto, gdzie była uczennicą João Marquesa de Oliveira, który w znacznym stopniu wpłynął na jej styl malarski. W 1898 roku przeniosła się do Paryża aby studiować malarstwo i podróżowała po Europie w ciągu kolejnych trzech lat, zanim ostatecznie powróciła do Portugalii w 1901 roku. 
Jej prace pozostawały pod wpływem najbardziej innowacyjnych stylów malarskich, które poznała we Francji. Malowała w osobistym stylu naturalistycznym, czasami z elementami realizmu i wpływem impresjonistów lub post-impresjonistów. Malowała portrety, pejzaże i sceny z codziennego życia. Jej najbardziej znanym dziełem jest "Autoportret" namalowany w 1900 roku.

</doc>
<doc id="2794766" url="https://pl.wikipedia.org/wiki?curid=2794766" title="Siergiej Syrcow">
Siergiej Syrcow

Siergiej Iwanowicz Syrcow, ros. Сергей Иванович Сырцов (ur. w , w guberni katerynosławskiej, zm. 10 września 1937 w Moskwie) – rosyjski i sowiecki polityk i działacz państwowy, działacz partii bolszewików (RKP(b) i WKP(b)). Przewodniczący Rady Komisarzy Ludowych RFSRR (premier RFSRR) 1929-1930, zastępca członka Politbiura KC WKP(b) (1929-1930). Ofiara "wielkiej czystki".
Życiorys.
Ukończył szkołę handlową w Rostowie. W latach 1912-1916 studiował w Instytucie Politechnicznym w Sankt-Petersburgu, relegowany. W 1913 wstąpił do Socjaldemokratycznej Partii Robotniczej Rosji (bolszewików), w 1916 aresztowany, zesłany do guberni irkuckiej.
Po rewolucji lutowej i obaleniu caratu w marcu 1917 amnestionowany. W grudniu 1917 w demokratycznych wyborach do Zgromadzenia Ustawodawczego Rosji wybrany na deputowanego z listy partii bolszewików (okręg doński).
W czasie wojny domowej na różnych stanowiskach partyjnych w Obwodzie Wojska Dońskiego, do 1920 członek Dońskiego Biura RKP(b), członek Rewolucyjnej Rady Wojennej Frontu Południowego Armii Czerwonej. W marcu 1921 uczestniczył w tłumieniu powstania w Kronsztadzie jako politruk południowej grupy wojsk. W latach 1921-26 w aparacie partyjnym KC (RKP(b)/WKP(b) (kierownik wydziału kadr KC (1921-23), kierownik wydziału agitacji i propagandy KC (1924-26)). Jednocześnie w latach 1924-26 redaktor pisma "Коммунистическая Революция".
Na XIV zjeździe RKP(b) 31 maja 1924 wybrany na zastępcę członka KC, funkcję pełnił do 2 grudnia 1927, na XV zjeździe WKP(b) 19 grudnia 1927 wybrany na członka KC WKP(b). Od marca 1926 do maja 1929 I sekretarz Syberyjskiego Komitetu Krajowego WKP(b). Stronnik Stalina. 18 maja 1929 powołany na stanowisko przewodniczącego Rady Komisarzy Ludowych RFSRR (premiera RFSRR), zastąpił Aleksieja Rykowa, usuniętego przez frakcję Stalina w ramach walki z tzw. "odchyleniem prawicowym". Jednocześnie 21 czerwca 1929 powołany na funkcję zastępcy członka Biura Politycznego KC WKP(b), w miejsce odwołanego Nikołaja Ugłanowa.
W 1930, wobec dramatycznej sytuacji gospodarczej związanej z polityką przymusowej kolektywizacji i forsownej budowy przemysłu ciężkiego ogłosił razem z Wissarionem (Beso) Łominadze memoriał krytykujący "ekonomiczne awanturnictwo, tłumienie inicjatywy wśród robotników i pomiatanie ludźmi przez partię", co Łominadze określał jako "wielkopańsko-feudalny stosunek do potrzeb chłopów". Syrcow i Łominadze krytykowali jedynowładztwo Stalina w partii i państwie. Syrcow uważał nowo budowane giganty przemysłowe, jak fabryka traktorów w Stalingradzie, za "mydlenie oczu". W konsekwencji 3 listopada 1930 Syrcow został odwołany z funkcji premiera RFSRR, zaś 1 grudnia 1930 usunięty z Biura Politycznego i KC. W latach 1931-37 na podrzędnych stanowiskach kierowniczych w przemyśle (1931-35 wiceprezes zjednoczenia (trustu), 1935-37 dyrektor przedsiębiorstwa w obwodzie moskiewskim).
W okresie "wielkiej czystki" 19 kwietnia 1937 aresztowany przez NKWD. 10 września 1937 skazany przez Kolegium Wojskowe Sądu Najwyższego ZSRR na śmierć pod zarzutem "uczestnictwa w antysowieckiej organizacji terrorystycznej", rozstrzelany tego samego dnia. Ciało skremowano w krematorium na Cmentarzu Dońskim, prochy pochowano anonimowo.
Zrehabilitowany 27 grudnia 1957 postanowieniem Kolegium Wojskowego SN ZSRR.
Odznaczony Orderem Czerwonego Sztandaru (1921).

</doc>
<doc id="2794770" url="https://pl.wikipedia.org/wiki?curid=2794770" title="Daan de Groot">
Daan de Groot

Daniël "Daan" de Groot (ur. 25 maja 1933 w Amsterdamie - zm. 8 stycznia 1982 tamże) – holenderski kolarz torowy i szosowy, brązowy medalista torowych mistrzostw świata.
Kariera.
Największy sukces w karierze Daan de Groot osiągnął w 1953 roku, kiedy zdobył brązowy medal w indywidualnym wyścigu na dochodzenie podczas mistrzostw świata w Zurychu. W zawodach tych wyprzedzili go jedynie dwaj Włosi: Guido Messina i Loris Campana. Był to jedyny medal zdobyty przez de Groota na międzynarodowej imprezie tej rangi. Sześciokrotnie zdobywał medale torowych mistrzostw Holandii, w tym złoty w swej koronnej konkurencji w 1956 roku. Startował również w wyścigach szosowych, wygrywając między innymi Omloop der Kempen w 1954 roku oraz kryteria w Assen w 1956 roku i Oostburgu w 1959 roku. W 1955 roku wygrał jeden z etapów Tour de France, ale w klasyfikacji generalnej zajął dopiero 36. miejsce. Najlepszy wynik w tym wyścigu uzyskał rok później, kończąc rywalizację na piętnastej pozycji. Brał udział w igrzyskach olimpijskich w 1952 w Helsinkach.

</doc>
<doc id="2794771" url="https://pl.wikipedia.org/wiki?curid=2794771" title="Brakująca częstotliwość podstawowa">
Brakująca częstotliwość podstawowa

Mówi się, że dźwięk ma brakującą częstotliwość podstawową, gdy jego nadtony (tony składowe górne) sugerują istnienie częstotliwości podstawowej, ale dźwięk jej samej nie zawiera. 
Mózg postrzega wysokość tonu nie tylko dzięki częstotliwości podstawowej, ale również dzięki jego składowym harmonicznym.
Na przykład gdy dźwięk ma częstotliwość 100 Hz, towarzyszą mu również wyższe harmoniczne będące jego całkowitą wielokrotnością, tj. 200, 300, 400, 500... Hz. Małe głośniki mogą nie wytwarzać częstotliwości 100 Hz, ale jednak ją słyszymy.

</doc>
<doc id="2794772" url="https://pl.wikipedia.org/wiki?curid=2794772" title="Claudia Hoffmann">
Claudia Hoffmann



</doc>
<doc id="2794775" url="https://pl.wikipedia.org/wiki?curid=2794775" title="Cziflik (obwód Łowecz)">
Cziflik (obwód Łowecz)

Cziflik (bułg. "Чифлик") – wieś w północnej Bułgarii, w obwodzie Łowecz, w gminie Trojan.

</doc>
<doc id="2794776" url="https://pl.wikipedia.org/wiki?curid=2794776" title="Aeroklub Gdański">
Aeroklub Gdański

Aeroklub Gdański – jeden z aeroklubów regionalnych, wchodzących w skład Aeroklubu Polskiego. 12 lipca 1929 odbyło się pierwsze walne zebranie, a w marcu 1931 udało się zarejestrować A.A.G. (Akademicki Aeroklub Gdański) w sądzie gdańskim jako Stowarzyszenie. Obecną siedzibą aeroklubu jest lotnisko Pruszcz Gdański należące do 49 Bazy Śmigłowców Bojowych. W 2013 na wniosek aeroklubu zarejestrowano trawiaste lądowisko Pruszcz-Aeroklub, które znajduje się na północ od betonowego pasa startowego lotniska.
W ramach Aeroklubu Gdańskiego funkcjonuje 6 sekcji:

</doc>
<doc id="2794791" url="https://pl.wikipedia.org/wiki?curid=2794791" title="Jezioro Bolechowskie">
Jezioro Bolechowskie

Jezioro Bolechowskie – jezioro położone na terenie Parku Krajobrazowego Puszcza Zielonka, niedaleko wsi Bolechowo w województwie wielkopolskim.
Zarastający stopniowo akwen położony jest na dnie śródleśnej kotliny. Zbocza pocięte są wieloma jarami. Występuje bogata roślinność, zwłaszcza pas szuwaru i oczeretów. Rosną tu m.in. lilia złotogłów, grążel żółty i osoka aloesowata. W otoczeniu zlokalizowane są torfiaste łąki i grąd. Po południowo-wschodniej stronie stoją pomniki przyrody – drzewa: dęby o obwodach do 470 cm i sosny o obwodzie 230–280 cm. W bezpośrednim sąsiedztwie jeziora znajduje się leśniczówka i entomologiczna stacja doświadczalna.
W początku lat 50. XX wieku szczegółowo przebadano rosnące nad akwenem mchy i wątrobowce. Wykryto wtedy obecność m.in. krótkosza strumieniowego.

</doc>
<doc id="2794792" url="https://pl.wikipedia.org/wiki?curid=2794792" title="Urszula Lietke">
Urszula Lietke

Urszula Lietke, z d. Morawiak (ur. 10 marca 1951 w Lęborku) – polska piłkarka ręczna, reprezentantka Polski.
Życiorys.
W piłkę ręczną rozpoczęła grać w 1965 w zespole MKS Lębork. W latach 1970–1981 występowała w Starcie Gdańsk. Karierę zakończyła w 1981 z powodu kontuzji kolana.
W młodzieżowej reprezentacji Polski debiutowała w 1969, a w reprezentacji Polski seniorek 29 czerwca 1971 w towarzyskim spotkaniu z Holandią. Wystąpiła na mistrzostwach świata w 1975 (7 miejsce) i mistrzostwach świata grupy B w 1977 (2 miejsce). Ostatni raz w biało-czerwonych barwach zagrała 16 lutego 1978 w towarzyskim spotkaniu z Niemcami. Łącznie w reprezentacji Polski wystąpiła 63 razy, zdobywając 73 bramek.

</doc>
<doc id="2794795" url="https://pl.wikipedia.org/wiki?curid=2794795" title="Szlaczkoń erate">
Szlaczkoń erate

Szlaczkoń erate ("Colias erate") – gatunek motyla dziennego z rodziny bielinkowatych (Pieridae).
Wygląd.
Skrzydła o rozpiętości 40-44 mm. Gatunek zmienny; w formie typowej skrzydła cytrynowożółte z szeroką czarną obwódką.
Siedlisko.
Gatunek wszędobylski, spotykany na terenach otwartych, np. kserotermicznych murawach i pastwiskach, ugorach i kamieniołomach.
Okres lotu.
Od połowy maja do października.
Biologia i rozwój.
Biało-zielonkawe jaja składane są pojedynczo na wierzchniej stronie liści. Poczwarki mają barwę jasnozieloną z bladożółtymi pasami po bokach ciała. Podczas spoczynku i żerowania skrzydła trzyma złożone pionowo.
Rośliny żywicielskie gąsienic.
Gąsienice żerują na lucernie siewnej, koniczynach i cieciorce pstrej.
Rozmieszczenie geograficzne.
Gatunek palearktyczny, w Polsce spotykany w południowo-wschodniej części kraju. Obserwowane osobniki są najprawdopodobniej imigrantami z południa Europy. 

</doc>
<doc id="2794801" url="https://pl.wikipedia.org/wiki?curid=2794801" title="Vernon F. Dvorak">
Vernon F. Dvorak

Vernon Francis Dvorak (ur. 15 listopada 1928, zm. 19 września 2022) − meteorolog amerykański z Kalifornii pracujący dla National Oceanic and Atmospheric Administration (NOAA), który w roku 1973 opracował własną metodę oceniania i analizowania siły cyklonów tropikalnych na podstawie zdjęć satelitarnych. 
W roku 1972 został wyróżniony nagrodą resortową przez Departament Handlu Stanów Zjednoczonych, a w 2002 za całokształt swych prac przez Stowarzyszenie Meteorologów Amerykańskich (NWA).
Vernon Dvorak mieszka w miejscowości Ojai w Kalifornii.
Publikacje.
Najważniejsze publikacje (wszystkie w języku angielskim):

</doc>
<doc id="2794803" url="https://pl.wikipedia.org/wiki?curid=2794803" title="Lactarius repraesentaneus">
Lactarius repraesentaneus



</doc>
<doc id="2794806" url="https://pl.wikipedia.org/wiki?curid=2794806" title="Lactarius glaucescens">
Lactarius glaucescens



</doc>
<doc id="2794809" url="https://pl.wikipedia.org/wiki?curid=2794809" title="Magdalena Majewska">
Magdalena Majewska

Magdalena Majewska (ur. 27 czerwca 1963 w Pabianicach) – dziennikarka, publicystka, prezenterka telewizyjna.
Wykształcenie.
Absolwentka Uniwersytetu Łódzkiego na wydziale filologii polskiej, oraz Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
Praca zawodowa.
W 1987 roku związała się z TVP Łódź. Autorka "Prowokacji", "Nie pozwól na to" oraz "No life – masz wybór". Zrealizowała cykle programowe: "Bardzo mała encyklopedia stroju", "Zanim powiesz rozwód", "Mały duży człowiek" i "Poradnik bałaganiarza". Stworzyła wiele reportaży do Magazynu Ekspresu Reporterów, Telekuriera, a także Telewizji nocą. Najważniejsze z nich to: "Bank nadziei", "Panna złota", "Więcej nie wrócili".
Prowadząca "Rozmowy Dnia" i wydawca programu "Twoje popołudnie z Telewizją Łódź".
W 1989 roku zrealizowała dla anteny ogólnopolskiej reportaż "Cichy, spokojny" o Mariuszu Trynkiewiczu, seryjnym mordercy i pedofilu. Podczas kręcenia materiału dziennikarka spotkała się ze zbrodniarzem osobiście.
W latach 2006–2010 była kierownikiem Redakcji Programów Informacyjnych.
W 2008 roku została uhonorowana prestiżowym "Mieczem Kotana". Nagrodę przyznano za wyjątkowe zasługi na rzecz przeciwdziałania zagrożeniom społecznym, twórczy i kreatywny wkład w kształtowanie opinii społecznej na temat osób zagrożonych wykluczeniem, oraz za wyjątkową wrażliwość na ludzkie problemy. Otrzymało ją wyłącznie dziesięć osób, Magdalena Majewska była jedyną wytypowaną dziennikarką.
W maju 2011 roku podczas 17. Przeglądu i Konkursu Dziennikarskiego Oddziałów Terenowych TVP S.A. w Gdańsku jej reportaż "Tajemnica kamienicy", został uhonorowany trzecią nagrodą.
W 2019 roku jej reportaż "Doktorat z bezdomności" został nagrodzony na 29. Festiwalu Mediów Człowiek w Zagrożeniu.

</doc>
<doc id="2794812" url="https://pl.wikipedia.org/wiki?curid=2794812" title="Lactarius blennius">
Lactarius blennius



</doc>
<doc id="2794819" url="https://pl.wikipedia.org/wiki?curid=2794819" title="Lactarius pterosporus">
Lactarius pterosporus



</doc>
<doc id="2794824" url="https://pl.wikipedia.org/wiki?curid=2794824" title="Lactarius porninsis">
Lactarius porninsis



</doc>
<doc id="2794828" url="https://pl.wikipedia.org/wiki?curid=2794828" title="Jerzy Sobkowski">
Jerzy Sobkowski

Jerzy Wojciech Sobkowski (ur. 1929) – polski chemik, profesor nauk chemicznych, specjalizujący się w chemii fizycznej i elektrochemii.
Życiorys naukowy.
Tytuł magistra chemii uzyskał w roku 1951, a stopień doktora nauk chemicznych w roku 1958 na Uniwersytecie Poznańskim. W roku 1973 otrzymał tytuł profesora nauk chemicznych. Związany z Wydziałem Chemii Uniwersytetu Warszawskiego, przez wiele lat był kierownikiem Pracowni Radiochemii i Chemii Radiacyjnej. Prowadził wykłady z chemii jądrowej. Obecnie na emeryturze.
Autor i współautor blisko 100 publikacji naukowych oraz podręczników akademickich z tematyki radiochemii i chemii jądrowej:
Rodzina.
Bratowa, Eugenia Sobkowska, jest emerytowaną profesorką nauk rolniczych.

</doc>
<doc id="2794829" url="https://pl.wikipedia.org/wiki?curid=2794829" title="Franciszek Mróz (generał)">
Franciszek Mróz (generał)

Franciszek Mróz (ur. 3 października 1902 w Witaniowie k. Lubartowa, zm. 18 maja 1988 w Warszawie) – generał brygady ludowego Wojska Polskiego, działacz komunistyczny, od 1955 zastępca szefa Głównego Zarządu Politycznego WP.
Życiorys.
Brak potwierdzonych danych o jakimkolwiek wykształceniu F. Mroza, jednak on sam podawał, że skończył 4 klasy szkoły powszechnej. 1 lipca 1926 wstąpił do KPP. W grudniu 1926 został aresztowany za działalność komunistyczną i w 1927 skazany na 5 lat więzienia. 
Po wrześniu 1939 udał się na Kresy Wschodnie zajęte przez ZSRR i pracował w sowchozie. Skończył kursy polityczne w Moskwie i działał tam w środowisku polskich komunistów. We wrześniu 1942 ewakuowany do Kazachstanu. W maju 1943 wstąpił do armii Berlinga, skierowany do obozu w Sielcach nad Oką. 8 września 1943 w stopniu chorążego został zastępcą dowódcy 3 batalionu 2 pułku piechoty ds. polityczno-wychowawczych. Uczestnik bitwy pod Lenino. Na początku 1944 skończył kurs w Szkole Dowódców Batalionów i został dowódcą batalionu w 9 pułku piechoty. 15 marca 1944 został zastępcą dowódcy 3 pułku artylerii lekkiej ds. polityczno-wychowawczych, w której przeszedł szlak bojowy od Kowla do Wisły. 2 września 1944 został zastępcą dowódcy 1 Dywizji Artylerii Przeciwlotniczej ds. polityczno-wychowawczych. Brał udział w walkach koło Warszawy w styczniu 1945, następnie został zastępcą dowódcy 7 Dywizji Piechoty ds. polityczno-wychowawczych; na tym stanowisku walczył m.in. nad Nysą, pod Dreznem i Pragą. 
W lipcu 1945 został zastępcą dowódcy 11 Dywizji Piechoty ds. polityczno-wychowawczych, a w lutym 1946 przeniesiony do WOP. 15 października 1946 został zastępcą szefa Departamentu WOP ds. polityczno-wychowawczych. Od marca 1951 do stycznia 1953 przeniesiony do rezerwy – pełnił wówczas funkcję I sekretarza Komitetu Wojewódzkiego PZPR w Kielcach. Następnie został zastępcą dowódcy Warszawskiego Okręgu Wojskowego ds. politycznych. W latach 1954–1955 ukończył kurs doskonalący dla oficerów przy Akademii Politycznej im. Lenina w Moskwie, następnie 29 listopada 1955 został zastępcą szefa Głównego Zarządu Politycznego WP. W lipcu 1956 awansowany na generała brygady. 
15 listopada 1956 został attaché wojskowym, morskim i lotniczym przy Ambasadzie PRL w Sofii. 1 sierpnia 1959 przeniesiony na analogiczne stanowisko do Moskwy. Od 18 listopada 1961 szef Polskiej Misji w Komisji Nadzorczej Państw Neutralnych w Korei (do 8 lutego 1964). W sierpniu 1966 zakończył zawodową służbę wojskową, a z początkiem 1967 został przeniesiony w stan spoczynku.
25 maja 1988 na Cmentarzu Wojskowym na Powązkach (kwatera B4-9-10a) odbyła się uroczystość pogrzebowa z udziałem delegacji MON z Głównym Kwatermistrzem WP – wiceministrem obrony narodowej gen. broni Włodzimierzem Oliwą. Zmarłego pożegnał w imieniu żołnierzy WP I zastępca szefa Głównego Zarządu Politycznego WP wiceadmirał Ludwik Dutkowski.

</doc>
<doc id="2794831" url="https://pl.wikipedia.org/wiki?curid=2794831" title="White Stones">
White Stones

White Stones – drugi album studyjny duetu Secret Garden, wydany 15 kwietnia 1997 roku. Album został wydany ponownie 8 grudnia 1999 roku, zawierał dodatkowo jako bonus norweskojęzyczną wersję utworu "Nocturne".

</doc>
<doc id="2794834" url="https://pl.wikipedia.org/wiki?curid=2794834" title="Odontonema">
Odontonema



</doc>
<doc id="2794835" url="https://pl.wikipedia.org/wiki?curid=2794835" title="Hemicyclodon">
Hemicyclodon



</doc>
<doc id="2794836" url="https://pl.wikipedia.org/wiki?curid=2794836" title="Gargaropteron">
Gargaropteron



</doc>
<doc id="2794837" url="https://pl.wikipedia.org/wiki?curid=2794837" title="Dolichodon">
Dolichodon



</doc>
<doc id="2794838" url="https://pl.wikipedia.org/wiki?curid=2794838" title="Armando Cortesão">
Armando Cortesão

Armando Frederico Zuzarte Cortesão (ur. 31 stycznia 1891 w São João do Campo, zm. 29 listopada 1977 w Lizbonie) – portugalski lekkoatleta, uczestnik igrzysk olimpijskich w Sztokholmie w 1912 
Występy na igrzyskach olimpijskich.
Cortesão wystartował w dwóch konkurencjach na igrzyskach olimpijskich w 1912 r. Wziął udział w zmaganiach lekkoatletycznych. 
Pierwszy raz wystartował na dystansie 800 m rozgrywanym 6 lipca. W trzecim biegu eliminacyjnym zajął drugie miejsce i awansował dalej. W półfinale rozgrywanym następnego dnia zajął ostatnie – 9. miejsce i nie awansował do finału. Ponownie Cortesão wystartował 12 lipca. Tym razem wziął udział w biegu na 400 m. W trzecim biegu eliminacyjnym zajął ostatnie trzecie miejsce i nie awansował dalej.

</doc>
<doc id="2794841" url="https://pl.wikipedia.org/wiki?curid=2794841" title="Miasto szkła">
Miasto szkła

Miasto szkła () – trzecia część serii "Dary anioła" autorstwa Cassandry Clare wydana 24 marca 2009.
W Polsce książka ukazała się 24 marca 2010 nakładem wydawnictwa Mag.
Tytuł nawiązuje do podróży bohaterów do stolicy państwa Nocnych Łowców – Alicante.
Istoty fantastyczne występujące w książce.
Nocni Łowcy (Nefilim).
Ludzie, którzy zostali przemienieni w półanioły poprzez wypicie krwi Razjela z Kielicha Anioła lub odziedziczyli tzw. anielską krew. Ich przeznaczeniem jest zabijanie demonów za pomocą serafickich mieczy (uaktywniają się po wypowiedzeniu przez Nocnego Łowcę imienia któregoś anioła), które przedostają się do świata przyziemnych (zwykłych ludzi). Każdy Nocny Łowca ma swoją stelę, dzięki której może narysować na swojej skórze runy o magicznych właściwościach np. widzenie w ciemności, bezszelestność, lecznicze (iratze). 
Wampiry (Dzieci Nocy).
Istoty nieśmiertelne, które muszą pić krew, mogą posiadać do tych celów ludzkiego niewolnika, który jest swojemu panu wierny i pozwala, nawet pragnie, aby pił jego krew. Na słońcu spalają się, potrafią też chwilowo przemieniać się w nietoperze, szczury lub kupki kurzu (m.in. Raphael, Simon – jest on jednak wyjątkowym wampirem tzw. „chodzącym za dnia”; stał się nim dzięki wypiciu krwi Jace’a).
Wilkołaki (Dzieci Księżyca).
Inaczej likantropy. Są to ludzie, którzy potrafią zmieniać się w wilki. Żyją w stadach, a przywódcę wybierają podczas walki na śmierć i życie. Wilkołak rzuca wyzwanie „królowi”, a jeśli z nim wygra, staje się jego następcą (m.in. Luke, Maia).
Faerie.
Faerie według legend są potomkami aniołów i demonów. Po tych pierwszych odziedziczyły urodę, po drugich zaś wrodzoną złośliwość. Istnieją również inne legendy, które mówią, że są one upadłymi aniołami. Nie są nieśmiertelne, lecz żyją o wiele dłużej niż Przyziemni (zwykli ludzie). Faerie nie umieją kłamać, zawsze mówią prawdę (m.in. królowa Jasnego Dworu).
Czarownicy (Dzieci Lilith).
Są to ludzie, często nieśmiertelni, którzy znają się na magii. Zazwyczaj mają dziwny wygląd, np. niebieski kolor skóry, rogi na głowie lub kocie oczy (min.: Magnus Bane)

</doc>
<doc id="2794845" url="https://pl.wikipedia.org/wiki?curid=2794845" title="Shibtu">
Shibtu



</doc>
<doc id="2794846" url="https://pl.wikipedia.org/wiki?curid=2794846" title="Mieczysław Mumler">
Mieczysław Mumler



</doc>
