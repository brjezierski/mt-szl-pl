<doc id="2796561" url="https://pl.wikipedia.org/wiki?curid=2796561" title="Kolegiata Świętych Apostołów Piotra i Pawła w Ciechocinku">
Kolegiata Świętych Apostołów Piotra i Pawła w Ciechocinku

Kolegiata Świętych Apostołów Piotra i Pawła w Ciechocinku – polski rzymskokatolicki kościół parafialny znajdujący się w Ciechocinku, miejscowości uzdrowiskowej położonej w województwie kujawsko-pomorskim, powiecie aleksandrowskim w diecezji włocławskiej, dekanacie nieszawskim.
Historia.
Początkiem XIX wieku Ciechocinek nie posiadał własnego kościoła (na nabożeństwa mieszkańcy i kuracjusze udawali się do pobliskiego Raciążka). Okazało się to dość uciążliwe i w 1851 roku proboszcz w Raciążku, otrzymał zezwolenie na otwarcie kaplicy i odprawianie w niej nabożeństw w miesiącach sierpniu i wrześniu. Kaplicę urządzono jeszcze w tym samym roku w nowo wybudowanej sali w galerii spacerowej w Parku Zdrojowym i dedykowano Matce Bożej. Poświęcenia kaplicy dokonał w dniu 10 marca 1851 roku biskup Tadeusz Łubieński.
Pierwszym stałym kapelanem ciechocińskim został wyznaczony w 1854 roku ks. Jan Rutkowski, były karmelita z Zakrzewa. W 1862 roku ks. Rutkowski otrzymał probostwo w Starokrzepicach, a na jego miejsce przybył ks. Jacek Jędrecki, który wkrótce objął swoje obowiązki. Nie pozostał jednak w Ciechocinku dłużej, zniechęcony trudnymi warunkami lokalowymi. Nowy kapelan - ks. Walenty Kuroch, wikariusz z Opatówka, został mianowany 1863 roku. W 1871 roku przybył do Ciechocinka ks. Felicjan Lutoborski, zakonnik z klasztoru oo. reformatów we Włocławku, który zjednał sobie szacunek i życzliwość u ludzi, a przede wszystkim dzięki jego staraniom rozpoczęto budowę kościoła.
W dniu 30 marca 1873 roku zawiązał się Komitet Budowy Kościoła, którego prezesem został ziemianin Leon Wodziński herbu Jastrzębiec ze Służewa, a członkami dr Roman Ignatowski – lekarz warzelni soli, Ignacy Szymański - zawiadowca stacji kolejowej w Ciechocinku i ówczesny kapelan – ks. Felicja Lutoborski. Plan kościoła Departament Spraw Duchownych Obcych Wyznań zatwierdził w dniu 23 maja 1873 roku. Kamień węgielny pod fundamenty kościoła poświęcił administrator diecezji kujawsko-kaliskiej – ks. kan. Florian Kosiński w sierpniu 1874 roku. Fundatorem świątyni był Zarząd Wód Mineralnych w Ciechocinku. Budowę wsparli okoliczni ziemianie, mieszkańcy Ciechocinka i kuracjusze. Prezes Komitetu Budowy Kościoła – Leon Wodziński ofiarował drewno na budowę, kolej dokonała bezpłatnej zwózki materiałów. Na potrzeby budowy założono nawet własną cegielnię pod Raciążkiem.
Budowę kościoła, według projektu warszawskiego architekta Edwarda Cichockiego, rozpoczęto w 1873 roku a zakończono w 1884 roku. Benedykcji ukończonej świątyni dokonano zaraz po zakończeniu budowy, a uroczystej konsekracji – dopiero w 1904 r.
Wybudowano go początkowo jako kościół filialny parafii w Raciążku. Dopiero jednak po uzyskaniu przez Polskę niepodległości, staraniem miejscowej ludności można było erygować ciechociński kościół na kościół parafialny. Dekretem biskupa włocławskiego Stanisława Zdzitowieckiego dnia 8 maja 1918 roku erygowano kościół i utworzono parafię. Okręg parafialny w Ciechocinku utworzyły wsie: Ciechocinek, Nowy Ciechocinek, Słońsk Dolny i Górny, Wołuszewo i Wygoda.
Od 16 października 2018 roku, decyzją biskupa włocławskiego Wiesława Meringa, świątynia stała się kolegiatą i siedzibą ciechocińskiej kapituły kolegiackiej.
Architektura Kościoła.
Kościół wybudowano w cegle, w stylu neogotyckim. We wnętrzu wykorzystano żeliwo, które posłużyło do konstrukcji filarów, ambony i chóru muzycznego. Ołtarz główny i dwa ołtarze boczne wykonano z białego marmuru kararyjskiego. W ołtarzu umieszczono obraz Przemienienia Pańskiego, a na zasuwie śś. Piotra i Pawła Apostołów. W ołtarzu północnym stanęła figura św. Antoniego, w południowym - Matki Boskiej Łaskawej. W wieżach kościoła umieszczono dwa duże dzwony, a same wieże pokryto blachą miedzianą. Dach świątyni przełożono łupkiem. Wnętrze pokryła wielobarwna polichromia. Złocenia wykonał Czesław Czarnecki. 
Kościół w Ciechocinku dopiero ok. 1905 roku zyskał pełny wystrój architektoniczny. W latach 1903–1905 założono witraże wykonane w Zakładzie św. Łukasza w Warszawie. Nabożeństwa uświetniały dźwięki muzyki płynące z 12-głosowych organów roboty braci Blombergów. Polichromia kościoła, wykonana w 1905 roku była w tonacji ciemnej. Jedynie filary i podłucza otworów drzwiowych pomalowano w dwubarwne pasy. Ornamenty na sklepieniach miały imitować nieboskłon. W 1905 roku w galerii arkadowej na fasadzie świątyni stanęły figury świętych odlane przez artystę plastyka Wacława Bębnowskiego. Według opisu z 1923 roku kościół miał od północy zakrystię, w której znajdował się drewniany ołtarz przeniesiony z kaplicy parkowej, a nad nim obraz Ukrzyżowania Pana Jezusa z XVII w. Pod ołtarzem wielkim i zakrystią znajdowała się krypta, w której spoczęły m.in. zwłoki organizatora budowy kościoła ks. Felicjana Lutoborskiego.
Pierwotny wystrój kościoła nie dotrwał w całości do naszych czasów, a niektóre jego elementy w okresie późniejszym bywały demontowane i przenoszone na inne miejsce. Największe szkody spowodowały obie wojny światowe, kiedy to Niemcy zdarli miedzianą blachę z wież kościoła i skradli dzwon z prawej wieży. Po okresie okupacji hitlerowskiej starano się o przywrócenie świątyni jej dawnego blasku. W prawej wieży kościoła zawieszono dwa małe dzwony, przeniesione ze Słońska. Zaistniała również potrzeba wykonania we wnętrzu bardziej efektownej polichromii. Autorami projektów i wykonawcami fresków zostali wybrani plastycy Józef i Łucja Oźminowie z Warszawy. W związku ze zbliżającym się wówczas 1000-leciem chrztu Polski, Diecezjalna Komisja Artystyczna zadecydowała o umieszczeniu nad ołtarzem bocznym po stronie północnej tematu milenijnego w postaci sceny chrztu Mieszka I, nad nią postaci świętych polskich, a poniżej - obrazu Matki Boskiej Częstochowskiej. Całą kompozycję miał wieńczyć medalion z orłem piastowskim (datami: 966–1966 i napisem w otoku: Sacrum Poloniae Millenium). Ołtarz południowy przeznaczono na miejsce przechowywania Najświętszego Sakramentu, dlatego planowano umieścić ponad nim scenę Ostatniej Wieczerzy. Całość wieńczyła scena Chrystusa uzdrawiającego sparaliżowanego przy sadzawce Betsaida. Sklepienia pokryto ornamentami geometrycznymi, natomiast fresk na podłuczu łuku tęczowego przedstawiał 12 Apostołów. W nawach bocznych, po usunięciu dawnych gipsowych stacji Drogi Krzyżowej, umieszczono nowe stacje w formie fryzu freskowo-sgraffitowego biegnącego poniżej parapetów okiennych. W drugim etapie renowacji kościoła na ścianach bocznych umieszczono sceny z życia Chrystusa (ściana południowa) oraz z historii Kościoła i jego roli we współczesnym świecie (ściana północna i zachodnia). W latach 1967–1968 ukończono freski w nawach bocznych.
Prace renowacyjne trwały jeszcze w latach 1984–1989. Celem przebudowy było utworzenie większej przestrzeni dla wiernych zachowując zarazem dawną kompozycję i wnętrze świątyni. Podporządkowanie nowej bryły starej starano się osiągnąć przez zastosowanie tego samego materiału budowlanego (cegły) i większe rozdrobnienie bryły. W części nadziemnej wprowadzono nowe: transept, prezbiterium, zakrystię i biuro, a w podziemiu powstało 5 nowych pomieszczeń. 
Dnia 15 października 1989 roku nastąpiło poświęcenie rozbudowanego kościoła przez biskupa włocławskiego Henryka Muszyńskiego. Za projekt i realizację rozbudowy neogotyckiego kościoła parafialnego w Ciechocinku odpowiedzialny był prof. dr inż. arch. Jan Tajchman.

</doc>
<doc id="2796562" url="https://pl.wikipedia.org/wiki?curid=2796562" title="Cuiabá Esporte Clube">
Cuiabá Esporte Clube



</doc>
<doc id="2796563" url="https://pl.wikipedia.org/wiki?curid=2796563" title="Coste">
Coste

Osoby o nazwisku Coste
Miejscowości

</doc>
<doc id="2796565" url="https://pl.wikipedia.org/wiki?curid=2796565" title="Arnaldo Benfenati">
Arnaldo Benfenati

Arnaldo Benfenati (ur. 26 maja 1924 w San Lazzaro, zm. 9 czerwca 1986 w Castel San Pietro Terme) – włoski kolarz torowy i szosowy, wicemistrz olimpijski oraz złoty medalista torowych mistrzostw świata.
Kariera.
Pierwszy sukces w karierze Arnaldo Benfenati osiągnął w 1947 roku, kiedy zwyciężył w indywidualnym wyścigu na dochodzenie amatorów podczas torowych mistrzostw świata w Paryżu. W zawodach tych bezpośrednio wyprzedził Urugwajczyka Atilio François oraz Duńczyka Knuda Andersena. Na rozgrywanych rok później igrzyskach olimpijskich w Londynie wspólnie z Guido Bernardim, Anselmo Citterio i Rino Puccim wywalczył srebrny medal w drużynowym wyścigu na dochodzenie. Ponadto dwukrotnie zdobywał indywidualne mistrzostw Włoch. Startował również w wyścigach szosowych, ale bez większych sukcesów.

</doc>
<doc id="2796566" url="https://pl.wikipedia.org/wiki?curid=2796566" title="Wolfsberger AC">
Wolfsberger AC

Wolfsberger Athletiksport Club, ze względów sponsorskich Riegler &amp; Zechmeister Pellets Wolfsberger Athletiksport Club – austriacki klub piłkarski, grający obecnie w austriackiej Bundeslidze, mający siedzibę w mieście Wolfsberg, leżącym w Karyntii.
Historia.
Chronologia nazw: 
Klub został założony w 1931 roku jako "Wolfsberger Athletik Club" przez Adolfa Ptazcowsky’ego, Karla Webera, Hermanna Maierhofera, Franza Hafnera i Michaela Schlachera. W 1946 roku debiutował w państwowej lidze Karyntii, ale nie utrzymał się w niej. Do 1968 roku zespół występował w niższych ligach piramidy lig austriackich, aby w końcu osiągnąć awans do Ligi Regionalnej, w której grał przez następne siedemnaście lat z wyjątkiem sezonu 1977/1978. Po zakończeniu sezonu 1984/1985 zespół końcu spadł do trzeciej ligi. Klub powrócił na dwa kolejne występy w drugiej lidze w sezonach 1988/1989 i 1990/1991, ale za każdym razem został natychmiast zdegradowany. W 1994 roku klub był jednym z członków założycieli reaktywowanej Ligi Regionalnej jako trzeciego szczebla piramidy, ale po sezonie 2001/2002 pożegnał się z nią, spadając do niższej ligi. 
W 2007 roku klub połączył się z lokalnym rywalem, SK St. Andrä. Choć oba kluby pozostawały jako oddzielne podmioty, ale ściśle współpracowali w niemal wszystkich aspektach działalności gospodarczej i sportowej. Klub został wówczas przemianowany na Wolfsberger AC/SK St. Andrä. Od 2007 klub przez trzy sezony występował w Lidze Regionalnej. W 2010 roku został promowany do pierwszej ligi. Po zakończeniu sezonu 2011/2012 klub zajął pierwsze miejsce i zdobył awans do 1. Bundesligi Austrii. Wkrótce współpraca pomiędzy klubami została rozwiązana i Wolfsberger AC jako niezależny klub konkurował na najwyższym poziomie austriackiego futbolu.
W sezonie 2019/2020 zespół osiągnął najwyższy dotychczasowy sukces na szczeblu międzynarodowym – awansował do fazy grupowej Ligi Europy. Wyczyn ten udało się powtórzyć w sezonie 2020/2021.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2012).

</doc>
<doc id="2796568" url="https://pl.wikipedia.org/wiki?curid=2796568" title="Mistrzostwo Austrii w piłce nożnej mężczyzn">
Mistrzostwo Austrii w piłce nożnej mężczyzn



</doc>
<doc id="2796569" url="https://pl.wikipedia.org/wiki?curid=2796569" title="II liga Austrii w piłce nożnej mężczyzn">
II liga Austrii w piłce nożnej mężczyzn



</doc>
<doc id="2796570" url="https://pl.wikipedia.org/wiki?curid=2796570" title="Puchar Austrii w piłce nożnej mężczyzn">
Puchar Austrii w piłce nożnej mężczyzn



</doc>
<doc id="2796571" url="https://pl.wikipedia.org/wiki?curid=2796571" title="Operacja Lüttich">
Operacja Lüttich

Operacja Lüttich – kryptonim niemieckiej kontrofensywy, przeprowadzonej w trakcie alianckiej inwazji w Normandii, na pozycje wojsk amerykańskich w pobliżu niewielkiego miasteczka Mortain w dniach 7-13 sierpnia 1944 r. ("Lüttich" to niemiecka nazwa belgijskiego miasta Liège, gdzie Niemcy odnieśli zwycięstwo nad wojskami Ententy w pierwszej bitwie I wojny światowej). W amerykańskiej i brytyjskiej historiografii ofensywa ta jest także znana jako kontrofensywa pod Mortain.
Rozkaz natarcia pochodził od samego Adolfa Hitlera, który chciał wyprzeć siły 1 Armii Stanów Zjednoczonych z terytoriów, które ta zajęła w czasie operacji Cobra oraz późniejszych tygodniach. Celem operacji było również przebicie się sił niemieckich do wybrzeża w okolicach Avranches u nasady półwyspu Cotentin, aby odciąć jednostki amerykańskiej 3 Armii, która znajdowała się w Bretanii.
Główne uderzenie miał przeprowadzić niemiecki XLVII Korpus Pancerny przy wsparciu półtorej dywizji pancernej SS oraz dwóch dywizji pancernych Wehrmachtu. Pomimo początkowych sukcesów w starciach z amerykańskim VII Korpusem, natarcie zostało wkrótce zahamowane, a alianckie lotnictwo zadało poważne straty atakującym oddziałom niemieckim, niszcząc ostatecznie połowę wszystkich jednostek pancernych biorących udział w ataku. Chociaż walki wokół Mortain trwały 6 dni, Amerykanie przejęli inicjatywę już drugiego dnia trwania niemieckiej operacji.
Część niemieckich dowódców bezskutecznie przekonywała Hitlera, że natarcie ma niewielkie szanse powodzenia, a koncentracja jednostek pancernych na zachodnim krańcu normandzkiego frontu może doprowadzić do ich oskrzydlenia od południa i wschodu, a w ostateczności do załamania całego frontu. Pomimo tych ostrzeżeń Hitler nakazał rozpoczęcie ofensywy, co zakończyło się uwięzieniem pozostałości niemieckiej 7 Armii w kotle Falaise.
Przygotowania.
25 lipca 1944 r., po sześciu tygodniach wyczerpującej walki pozycyjnej, Amerykanie pod dowództwem gen. Omara Bradleya przełamali niemieckie linie obrony w okolicach Saint-Lô w wyniku operacji Cobra. Niemal cały zachodni odcinek niemieckiego frontu w Normandii załamał się, w wyniku czego, już 1 sierpnia, siły amerykańskie wkroczyły do Avranches. Dzięki zajęciu tego miasta oraz nietkniętego mostu w pobliskim Pontaubault, Amerykanie odcięli niemieckie wojska znajdujące się na zachodnim odcinku frontu normandzkiego od dostępu do morza, dzięki czemu bez przeszkód mogli ruszyć w kierunku Bretanii. Tego samego dnia działania podjęła amerykańska 3 Armia pod dowództwem gen. George'a Pattona. Pomimo ataków niemieckiego lotnictwa na most w Pontaubault, Patton zdołał przeprawić w ciągu następnych trzech dni ok. 7 dywizji, a jednostki 3 Armii zbliżały się do portów Bretonii nie napotykając niemal żadnego oporu.
Począwszy od 30 lipca, brytyjska 2 Armia rozpoczęła natarcie wspierające, pod kryptonimem operacja Bluecoat, na wschodnim skrzydle obu amerykańskich armii. Wiele niemieckich jednostek pancernych, przerzuconych na zachód, aby zatrzymać amerykańskie postępy w Normandii, musiało w pierwszej kolejności zmierzyć się z nowym zagrożeniem ze strony Brytyjczyków. W międzyczasie Amerykanie kontynuowali ataki w celu poszerzenia korytarza wokół Avranches. Choć Niemcy kontrolowali strategicznie ważne skrzyżowanie dróg w miejscowości Vire, amerykański VII Korpus pod dowództwem Josepha L. Collinsa już 3 sierpnia zdołał zająć, położone 31 km na wschód od Avranches, miasteczko Mortain.
Następnego dnia, choć VIII Korpus posuwał się na zachód w kierunku bretońskich portów Brest i Lorient, Bradley nakazał Pattonowi skierować główne siły amerykańskiej 3 Armii na wschód, w celu okrążenia Niemców od wschodniej flanki i zajęcia pozycji na ich tyłach. W ciągu następnych trzech dni, amerykański XV Korpus pokonał ok. 121 km, podchodząc 7 sierpnia pod miasteczko Le Mans, do niedawna siedzibę dowództwa niemieckiej 7 Armii i ważnego centrum logistycznego.
Dowództwo niemieckie i jego decyzje.
Feldmarszałek Günther von Kluge był najwyższym dowódcą niemieckim na Zachodzie. Po tym jak 17 lipca aliancki samolot ranił feldmarszałka Erwina Rommela, von Kluge przejął również bezpośrednie dowództwo nad Grupą Armii B, formacją prowadzącą walki w Normandii. 22 lipca ostrzegł on Hitlera, że załamanie się frontu jest nieuniknione. Jednakże Hitler nakazał mu pozostanie na swoich pozycjach bez względu na wszystko.
2 sierpnia Hitler wysłał von Kluge rozkaz przeprowadzenia "natychmiastowego kontrataku między Mortain a Avranches". W celu upewnienia się, że rozkaz Hitlera zostanie wykonany, do Normandii został wysłany gen. Walter Warlimont, zastępca szefa sztabu OKW. Pomimo sugestii von Kluge, że kontratak nie ma szans powodzenia, a zamiast tego siły niemieckie powinny wycofać się do linii Sekwany, gdzie mogłyby bronić się w oparciu o nieuszkodzone umocnienia na południe od Caen, 4 sierpnia Hitler kategorycznie nakazał rozpoczęcie ofensywy. Zażądał on, aby w uderzeniu wzięło udział osiem z dziewięciu niemieckich dywizji pancernych stacjonujących w Normandii oraz całe rezerwy Luftwaffe m.in. 1000 myśliwców. Zdaniem Hitlera trzeba było spełnić trzy warunki, aby ofensywa się udała. "Von Kluge musi w to wierzyć. Musi zebrać wystarczającą liczbę jednostek pancernych z głównego frontu w Normandii, by stworzyć skuteczną siłę uderzeniową oraz musi osiągnąć efekt zaskoczenia".
Choć rozkaz Hitlera nakazywał czekać "aż zgromadzone zostaną wszystkie czołgi, działa i samoloty", von Kluge oraz odpowiadający za zachodni odcinek frontu, dowódca 7 Armii, gen. SS Paul Hausser zdecydowali o jak najszybszym przeprowadzeniu natarcia, zanim ogólna sytuacja sił niemieckich w Normandii uległaby dalszemu pogorszeniu. Zadanie przeprowadzenia głównego uderzenia zostało powierzone XLVII Korpusowi Pancernemu, dowodzonemu przez gen. Hansa Freiherra von Funcka. Niemcom udało się zebrać tylko cztery spośród ośmiu dywizji pancernych, które planowano wykorzystać w czasie ataku. Były to: 2 Dywizja Pancerna, 116 Dywizja Pancerna, 2 Dywizja Pancerna SS "Das Reich" i część 1 Dywizja Pancerna SS "Leibstandarte SS Adolf Hitler", które łącznie liczyły ok. 300 czołgów. Korpus Pancerny wspierały dwie dywizje piechoty oraz pięć grup bojowych, sformowanych z pozostałości Dywizji "Panzer Lehr" i czterech równie przetrzebionych dywizji piechoty.
Von Kluge rozkazał rozpocząć natarcie w nocy z 6 na 7 sierpnia. Aby nie alarmować wcześniej sił amerykańskich, Niemcy zrezygnowali z wcześniejszego ostrzału artyleryjskiego. Trzon sił niemieckich miał uderzyć na znajdujące się na wschód od Mortain pozycje amerykańskiej 30 Dywizji Piechoty pod dowództwem gen. maj. Lelanda Hobbsa, by w ten sposób przedrzeć się do wybrzeża. Atak mógłby zakończyć się sukcesem, gdyby siły niemieckie dysponowały przewagą zaskoczenia. Jednakże kryptografowie z komórki Ultra brytyjskiego wywiadu zdołali przechwycić i rozszyfrować 4 sierpnia rozkazy dotyczące operacji Lüttich. W rezultacie gen. Bradley otrzymał wsparcie lotnicze ze strony USAF Ninth Air Force oraz brytyjskiej RAF.
Niemieckie natarcia.
Von Fluck donosił nocą 6 sierpnia, że jego wojska nadal się nie przegrupowały, a dowódca 116 Dywizji Pancernej, gen. Gerhard von Schwerin, praktycznie "zrujnował przebieg operacji". W rzeczywistości gen. von Schwerin, który nie wierzył w powodzenie niemieckiego kontrnatarcia, nawet nie wydał swoim czołgom rozkazu rozpoczęcia ataku. To opóźnienie rozdzieliło siły atakujących Niemców, choć znajdujące się na lewej flance oddziały pancerne SS zdołały uderzyć na zajmowane przez Amerykanów pozycje na wschód od Mortain już krótko po północy. Siłom niemieckim udało się wykorzystać efekt zaskoczenia, ponieważ przechwycone przez szyfrantów z zespołu Ultra informacje nie dotarły na czas do sztabu amerykańskiej 1 Armii, który mógłby ostrzec swoje jednostki o zbliżającym się ataku. Na krótko udało im się zająć Mortain, jednak nie zdołali przełamać linii amerykańskiej 30 Dywizji Piechoty, dopóki 2 Batalion 120 Pułku Piechoty Stanów Zjednoczonych zajmował strategiczne wzgórze 314, najwyższy punkt w okolicy miasteczka. Choć batalion został odcięty od pozostałych sił aliantów, zrzucane na spadochronach zaopatrzenie pozwoliło mu przetrzymać niemieckie ataki. Jednak spośród 700 amerykańskich obrońców wzgórza, życie straciło 300.
Kilka godzin później zaatakowała 2 Dywizja Pancerna, która skierowała się na południowy zachód na Avranches. Niemieckim czołgom udało się wedrzeć kilkanaście kilometrów w głąb pozycji Amerykanów zanim zostali zatrzymani przez 35 Dywizję Piechoty i 3 Dywizję Pancerną w odległości 3,2 km od pierwszych zabudowań Avranches. Niemieckie dowództwo nakazało jednak ponowić atak na Avranches po południu, aby zająć miasto jeszcze tego samego dnia.
Alianckie ataki z powietrza.
Mgła, otaczająca Mortain nad ranem 7 sierpnia, zniknęła całkowicie około południa, umożliwiając alianckiemu lotnictwu przeprowadzenie dobrego rozpoznania przyszłego pola bitwy. Dzięki przechwyconym przez brytyjskich szyfrantów z zespołu Ultra informacjom nt. niemieckich planów ataku, piloci amerykańskiego USAF Ninth Air Force zostali wzmocnieni siłami RAF Second Tactical Air Force. Pomimo zapewnień Luftwaffe, że niemieckim jednostkom zostanie zapewnione identyczne wsparcie lotnicze, samoloty aliantów bardzo szybko przejęły całkowitą kontrolę na niebie nad Mortain. Według raportów Luftwaffe niemieckie myśliwce zostały wciągnięte w walkę przez alianckie samoloty tuż po starcie i nie zdołały dotrzeć nad pole bitwy. Na otwartej przestrzeni na wschód od Mortain, niemieckie pojazdy pancerne stały się łatwymi celami dla brytyjskich myśliwców typu Hawker Typhoon.
Pierwsze opinie historyków dotyczące bitwy pod Mortain, oparte na doniesieniach pilotów, wskazywały, że alianckie lotnictwo zniszczyło około 200 niemieckich czołgów. Jednak późniejsze badania samego pola bitwy pokazały, że większość niemieckich pojazdów pancernych została wyeliminowana przez ostrzał z ziemi, a głównym efektem działań alianckich samolotów było zniszczenie nieopancerzonych pojazdów i niemieckiej piechoty, jak również zmuszenie wojsk pancernych wroga do rozerwania szyku bojowego. Ataki rakietowo-bombowe nie były na tyle niecelne, aby móc wyłączyć z walki więcej niż kilka niemieckich czołgów. Jednak strach przed spaleniem się wewnątrz pojazdu po wybuchu zbiornika z paliwem sprawił, że część z mniej doświadczonych niemieckich załóg opuszczała swoje czołgi jeszcze przed ich faktycznym trafieniem przez samoloty aliantów. Jeden z brytyjskich historyków dowodził, że przeciętny pilot myśliwca typu Typhoon, wystrzeliwując salwę 8 niekierowanych rakiet, miał tylko cztery procent szans na trafienie pojazdu wielkości czołgu.
Amerykańskie przeciwdziałania.
7 sierpnia amerykańskie oddziały kontynuowały marsz na południe w pobliżu miejscowości Vire, która znajdowała się na prawym skrzydle niemieckiego natarcia. 116 Dywizja Pancerna, która miała przypuścić szturm w tym sektorze, została odparta. Choć Niemcy ponawiali próby ataków przy wsparciu 1 Dywizji SS, nie zdołali przełamać alianckich pozycji. W rezultacie obie flanki niemieckiej ofensywy w okolicach Mortain zostały zahamowane, co następnie pozwoliło amerykańskiemu VII Korpusowi na powstrzymanie środka natarcia.
W międzyczasie gen. Bradley wysłał część sił dwóch dywizji przeciwko oddziałom znajdującym się na południowym (lewym) skrzydle niemieckiego natarcia. 8 sierpnia jednostki jednej z nich, amerykańskiej 8 Dywizji Pancernej, zaatakowały tyły dwóch dywizji pancernych SS. Chociaż walki wokół Mortain trwały jeszcze kilka kolejnych dni, ofensywa nie miała już żadnych szans powodzenia. Niemcy przeszli do defensywy na całej długości frontu, jednak kiepska komunikacja sprawiła, że w szeregi ich oddziałów wdarł się chaos: część niemieckich oddziałów wycofywała się w panice, podczas gdy inne okopywały się na swoich pozycjach.
Podczas gdy amerykańska 1 Armia przeprowadzała kontrnatarcie w pobliżu Mortain, jednostki 3 Armii gen. Pattona przemieszczały się niepostrzeżenie na południe od pozycji niemieckich, by 8 sierpnia zająć Le Mans. Tego samego dnia 1 Armia Kanadyjska zaatakowała osłabione oddziały niemieckie znajdujące się na południe od Caen w ramach operacji Totalize. W wyniku tego ataku, Kanadyjczycy przedarli się niemal do Falaise, jednak pod dwóch dniach walk Niemcom udało się odeprzeć ich natarcie. Zdesperowany Hitler wydał rozkaz ponownego ataku na Mortain żądając, aby jednostki 9 Dywizji Pancernej, która jako jedyna stawiała faktyczny opór wojskom Pattona podążającym w kierunku Le Mans, zostały przerzucone na północ w celu dołączenia do planowanego kontrnatarcia. Dowodzący Grupą Pancerną Zachód gen. Heinrich Eberbach otrzymał rozkaz sformowania nowej kwatery dowodzenia „Grupy Pancernej Eberbach”, żeby kierować nową kontrofensywą. Wystraszony Von Kluge, który obawiał się oskarżeń Gestapo o jego współudział w lipcowym zamachu na Hitlera, przyzwolił na ten niemal samobójczy rozkaz. Proponowany przez Eberbacha kontratak został jednak przyćmiony przez inne wydarzenia na froncie i nigdy nie doszedł do skutku.
Następstwa.
Do 13 sierpnia ofensywa została całkowicie zatrzymana, a oddziały niemieckie wyparte z Mortain. Dywizje pancerne, które wzięły udział w ataku straciły w wyniku alianckich ataków lotniczych i ostrzału z ziemi ponad 150 czołgów, a więc niemal połowę swojego wyjściowego stanu. Choć Hitler nakazał siłom niemieckim utrzymanie swoich pozycji w Normandii, amerykańskie VII i XV Korpusy sukcesywnie parły na wschód i północ w kierunku Argentan. Niepowodzenie niemieckiego natarcia stworzyło groźbę otoczenia 7 Armii i Grupy Pancernej Zachód przez oddziały aliantów. W miarę jak Amerykanie zbliżali się do Argentan, a siły brytyjskie i kanadyjskie napierały w kierunku Falaise, groźba odcięcia obu armii wewnątrz formującego się kotła Falaise stawała się coraz bardziej realna.
Choć straty w ludziach poniesione przez Amerykanów podczas operacji Lüttich były znacznie mniejsze w porównaniu do poprzednich operacji, to w niektórych sektorach frontu liczba ofiar po stronie aliantów była wysoka. W szczególności duże straty odnotowała amerykańska 30 Dywizja Piechoty, która walczyła w okolicach Mortain. Tylko 7 sierpnia życie straciło niemal tysiąc żołnierzy tej dywizji. Szacunkowe dane na temat amerykańskich strat poniesionych w dniach 6-13 sierpnia podają 2-3 tysiące ofiar śmiertelnych oraz nieznaną liczbę rannych.
14 sierpnia oddziały kanadyjsko-polskie rozpoczęły operację Tractable, którą częściowo wspomagali posuwający się na północ w kierunku miejscowości Chambois Amerykanie. 19 sierpnia jedna z brygad 1 Dywizji Pancernej gen. Maczka połączyła się z siłami amerykańskiej 90 Dywizji Piechoty zamykając w kotle ok. 50 tysięcy niemieckich żołnierzy. Próby wydostania się z okrążenia, które podejmowali Niemcy skończyły się niepowodzeniem. W rezultacie wszystkie niemieckie siły uwięzione pod Falaise poddały się aliantom, a sama 7 Armia praktycznie przestała istnieć.

</doc>
<doc id="2796572" url="https://pl.wikipedia.org/wiki?curid=2796572" title="Marcos dos Santos">
Marcos dos Santos

Marcos dos Santos (ur. 29 sierpnia 1979 w Salto) - brazylijski piłkarz, występujący na pozycji napastnik. 
Kariera klubowa.
23 lipca 2010 podpisał trzyletni kontrakt z Troyes AC.

</doc>
<doc id="2796575" url="https://pl.wikipedia.org/wiki?curid=2796575" title="Atilio François">
Atilio François

Atilio François Baldi (ur. 22 maja 1922 w Juan González, zm. 27 września 1997 w Montevideo) – urugwajski kolarz torowy i szosowy, srebrny medalista torowych mistrzostw świata.
Kariera.
Największy sukces w karierze Atilio François osiągnął w 1947 roku, kiedy zdobył srebrny medal w indywidualnym wyścigu na dochodzenie amatorów podczas torowych mistrzostw świata w Paryżu. W zawodach tych wyprzedził go jedynie Włoch Arnaldo Benfenati, a trzecie miejsce wywalczył Duńczyk Knud Andersen. Był to pierwszy w historii medal w kolarstwie torowym wywalczony przez reprezentanta Urugwaju. Był to również jedyny medal wywalczony przez François na międzynarodowej imprezie tej rangi. Na rozgrywanych rok później igrzyskach olimpijskich w Londynie wspólnie z kolegami z reprezentacji zajął czwartą pozycję w drużynowym wyścigu na dochodzenie, przegrywając walkę o brąz z Brytyjczykami. Na igrzyskach olimpijskich w Helsinkach w 1952 roku w tej samej konkurencji Urugwajczycy zajęli dwunaste miejsce. François startował również w wyścigach szosowych, między innymi trzykrotnie wygrywając Vuelta Ciclista del Uruguay.

</doc>
<doc id="2796576" url="https://pl.wikipedia.org/wiki?curid=2796576" title="PROFIBUS">
PROFIBUS



</doc>
<doc id="2796579" url="https://pl.wikipedia.org/wiki?curid=2796579" title="Oeste FC">
Oeste FC

Oeste Futebol Clube, znany również jako Oeste de Itápolis – brazylijski klub piłkarski z siedzibą w Itápolis w stanie São Paulo.
Historia.
Oeste Futebol Clube został założony 25 stycznia 1921 przez dwóch braci, z których jeden był kibicem CR Flamengo a drugi Fluminense FC. Ostatecznie zdecydowali, że klub nosił nazwę Oeste a barwy i herb przyjęto wzorowane na Flamengo. W 2003 roku klub po raz pierwszy w jego historii klub awansował do pierwszej ligi stanowej. Pobyt w stanowej elicie trwał tylko sezon, gdyż Oeste zajęło ostatnie miejsce w lidze. Do Série A1 klub powrócił w 2009. W 2011 klub zajął 6. miejsce Paulistão, dzięki czemu klub po raz zakwalifikował się do rozgrywek Campeonato Brasileiro Série D. W Série D klub dotarł do półfinału, zajmując ostatecznie 4. miejsce. Dzięki zajęciu 4. miejsca klub po raz pierwszy w swej historii awansował do Série C.

</doc>
<doc id="2796580" url="https://pl.wikipedia.org/wiki?curid=2796580" title="Oeste Futebol Clube">
Oeste Futebol Clube



</doc>
<doc id="2796581" url="https://pl.wikipedia.org/wiki?curid=2796581" title="BBX (producent muzyczny)">
BBX (producent muzyczny)

BBX, właściwie Krzysztof Rządek (ur. 24 kwietnia 1973 w Krakowie) – polski DJ i producent muzyczny. Współtwórca grupy muzycznej PeWeX. Występujący również pod pseudonimami DJ Kris, KRIS, DJ K, Atari Boy, DJ BBX i T-Power.
Krzysztof Rządek był współwłaścicielem restauracji Bistro Bzik w Katowicach, która pojawiła się w 3. odcinku 12. sezonu Kuchennych rewolucji.

</doc>
<doc id="2796584" url="https://pl.wikipedia.org/wiki?curid=2796584" title="Anacleto Pinto">
Anacleto Pinto

Anacleto Pereira Pinto (ur. 25 lutego 1948, zm. 21 marca 2015) – portugalski lekkoatleta, długodystansowiec.
Podczas igrzysk olimpijskich w Montrealu (1976) zajął 22. miejsce w biegu maratońskim z wynikiem 2:18:53,4.
Podczas igrzysk olimpijskich w Moskwie (1980) zajął 16. miejsce w biegu maratońskim z wynikiem 2:17:04.
Sześciokrotny mistrz Portugalii: trzy tytuły na 5000 metrów (1966, 1976 i 1977), dwa w maratonie (1976 i 1978) oraz jeden w biegu przełajowym na długim dystansie (1966).

</doc>
<doc id="2796585" url="https://pl.wikipedia.org/wiki?curid=2796585" title="DJ Union">
DJ Union

DJ Union, Polskie Stowarzyszenie Prezenterów Muzyki – polskie stowarzyszenie zawodowych DJ-ów.
Przewodniczącym zarządu jest Robert Gruszczyński. Stowarzyszenie zrzesza zawodowych DJ-ów, zostało założone w 1991 roku przez Janusza Kondratowicza. W 2001 roku działalność stowarzyszenie została zawieszona. W 2010 roku stowarzyszenie wznowiło swoją działalność, rozszerzając swoją nazwę o człon „DJ Union”. Stowarzyszenie jest organizatorem corocznych mistrzostw Polski DJ-ów. W ramach działań statutowych przyznawana jest srebrna odznaka „Exlusive DJ”, której godność nadaje Kapituła PSPM., dla osób najbardziej zasłużonych w krzewieniu kultury muzycznej w Polsce. Stowarzyszenie uczestniczy aktywnie w konsultacjach społecznych w zakresie prawa autorskiego.

</doc>
<doc id="2796587" url="https://pl.wikipedia.org/wiki?curid=2796587" title="A. Silva">
A. Silva

A. Silva – portugalski rugbysta, jednokrotny reprezentant Portugalii w rugby union mężczyzn. Jego jedynym meczem w reprezentacji było spotkanie z Hiszpanią, który został rozegrany 28 marca 1936 w Madrycie.

</doc>
<doc id="2796588" url="https://pl.wikipedia.org/wiki?curid=2796588" title="Alvaro Martins Vieira">
Alvaro Martins Vieira

Alvaro Martins Vieira - portugalski rugbysta, jednokrotny reprezentant Portugalii w rugby union mężczyzn. Jego jedynym meczem w reprezentacji było spotkanie z Hiszpanią, który został rozegrany 28 marca 1936 w Madrycie.

</doc>
<doc id="2796590" url="https://pl.wikipedia.org/wiki?curid=2796590" title="An Introduction to Ellie Goulding">
An Introduction to Ellie Goulding

An Introduction to Ellie Goulding – debiutancki minialbum angielskiej wokalistki Ellie Goulding, wydany wyłącznie za pośrednictwem iTunes oraz Zune 20 grudnia 2009. Płyta ukazała się niedługo po tym, jak Ellie została nominowana do nagrody BBC Sound of 2010, którą ostatecznie wygrała.

</doc>
<doc id="2796592" url="https://pl.wikipedia.org/wiki?curid=2796592" title="Tupi FC">
Tupi FC

Tupi Football Club – brazylijski klub piłkarski z siedzibą w Juiz de Fora w stanie Minas Gerais.
Historia.
Tupi Football Club został założony 26 maja 1912. W 1969 Tupi po raz pierwszy wystartowało w pierwszej lidze stanowej. W 1988 roku klub po raz pierwszy zakwalifikował się do rozgrywek Campeonato Brasileiro Série C. W premierowym sezonie klub Tupi zajęło 26. miejsce. Ponownie klub występował w Série C w latach 1994 i 1996-1998, w sezonie 1997 zajmując 4. miejsce.
W XXI wieku Tupi startowało w rozgrywkach Série C w latach 2001-2004 i 2007-2008. W latach 2009-2011 kwalifikował się do rozgrywek Campeonato Brasileiro Série D. W 2011 w Série D Tupi dotarło do finału, w którym pokonał Santa Cruz Recife. Dzięki temu klub awansował do Série C.

</doc>
<doc id="2796593" url="https://pl.wikipedia.org/wiki?curid=2796593" title="Rada Galicji (Hiszpania)">
Rada Galicji (Hiszpania)

Rada Galicji (galis. "Xunta de Galicia", wym. ; hiszp. "Junta de Galicia", wym. ) – kolegialny organ wykonawczy hiszpańskiej wspólnoty autonomicznej Galicja. Tworzą ją prezydent oraz mianowani przez niego wiceprezydenci i specjalni „doradcy” ("conselleiros") o roli odpowiadającej ministrom. Główny budynek Rady znajduje się w Santiago de Compostela, stolicy regionu, jednak posiada ona także liczne delegatury na terenie całej Galicji. 
Historia.
Rada Galicji pośrednio wywodzi się od "xunty" Królestwa Galicji, która wykształciła się w roku 1528 i działała do roku 1833. Ówczesny „rząd” stanowił galicyjską reprezentację przy hiszpańskich monarchach. Tworzyli ją przedstawiciele następujących miast (diecezji): Santiago de Compostela, Lugo, Betanzos, A Coruña, Mondoñedo, Ourense oraz Tui. Było to jednak ciało o charakterze wyłącznie doradczym, bez własnych uprawnień.
Podczas wojny na Półwyspie Iberyjskim, która wybuchła w 1808 roku, Najwyższa Rada Galicji ("Xunta Suprema de Galicia") prowadziła wojnę przeciw francuskim najeźdźcom i utrzymywała porządek na swoim terytorium. Był to organ sprawujący władzę wojskową, prawodawczą, a także odpowiadający za reprezentację kraju w relacjach międzynarodowych. Osłabienie hiszpańskich władz centralnych pozwoliło galicyjskiemu rządowi na uzyskanie faktycznej władzy po raz pierwszy w historii regionu. Ta sytuacja trwała aż do ostatecznego odparcia sił francuskich w roku 1814, kiedy to Ferdynand VII odzyskał pełnię władzy w swoich prowincjach.
W roku 1833 "xunta" została rozwiązana, co było następstwem nowego podziału administracyjnego zarządzonego przez ministra Javiera de Burgos. W następstwie Galicję podzielono na cztery prowincje, z których każda otrzymała prawo do utworzenia Rady Prowincji.
Jednak już w 1843 roku powstała Centralna Rada Galicji ("Xunta Central de Galicia") powołana i kierowana przez Xosé Marię Suancesa. W 1846 roku komandor Miguel Solís zapoczątkował powstanie wojskowe w Lugo. Jednym z jego efektów było rozwiązanie Rad Prowincji i utworzenie Najwyższej Rady Rządowej Galicji ("Xunta Superior do Goberno de Galicia"), której przewodniczył Pio Rodríguez Terrazo. Ruch ten uznaje się za próbę ponownego zjednoczenia Galicji i wezwanie do samorządności. Ostatecznie Solís poniósł klęskę w bitwie pod Cacheiras (23 kwietnia 1846 roku), a żołnierze zwani jako "Mártires de Carral" zostali straceni cztery dni później.
Nadzieje na samostanowienie Galisyjczyków pojawiły się ponownie w latach 30. XX wieku, kiedy rozpoczęto dyskusje nad Statutem Autonomii Galicji w okresie Drugiej Republiki Hiszpańskiej. Jednakowoż hiszpańska wojna domowa (1936–1939) i okres Frankistowskiego Państwa Hiszpańskiego wstrzymały prace nad ewentualną autonomią. W międzyczasie powstał na uchodźstwie galicyjski rząd tymczasowy pod przewodnictwem Alfonso Daniela Rodrígueza Castelao, który jednak nosił nazwę "Consello da Galiza".
Proces decentralizacji, rozpoczęty w 1978 roku uchwaleniem nowej konstytucji Hiszpanii, pozwolił na powołanie nowej Rady 16 marca 1978 roku. Przyjęty w 1981 roku Statut Autonomii Galicji zatwierdził "Xuntę" jako samorządny organ.
Gabinet.
Po wyborach w 2009 roku prezydentem Galicji został Alberto Núñez Feijóo, który w styczniu 2012 roku dokonał rekonstrukcji swojego rządu. Wszyscy jego członkowie wywodzą się z Partii Ludowej Galicji.

</doc>
<doc id="2796594" url="https://pl.wikipedia.org/wiki?curid=2796594" title="Tupi Football Club">
Tupi Football Club



</doc>
<doc id="2796597" url="https://pl.wikipedia.org/wiki?curid=2796597" title="USS Erie (1813)">
USS Erie (1813)

USS Erie – trzymasztowy, drewniany slup wojenny US Navy uczestniczący w działaniach w pierwszej połowie XIX wieku.
"Erie" został zwodowany 3 listopada 1813 roku w stoczni w Baltimore w stanie Maryland i wprowadzony do służby 20 marca 1814 roku pod dowództwem komandora porucznika Charlesa G. Ridgeleya. 
Nie mogąc wyjść w morze z powodu brytyjskiej blokady zatoki Hampton Roads "Erie" musiał zawrócić 7 kwietnia do Baltimore, gdzie stał zakotwiczony bez załogi do początku roku 1815. 8 maja pożeglował do Bostonu, by dołączyć do eskadry Williama Bainbridge'a wyruszającej 2 lipca na Morze Śródziemne. W wyniku podpisania traktatu pokojowego z Algierem, eskadra została zawrócona do Stanów Zjednoczonych, natomiast "Erie" dołączył do flotylli mającej osłaniać statki handlowe i zapobiegać przyszłym próbom ataków piratów berberyjskich. Okręt pozostawał na Morzu Śródziemnym przez cztery lata, by ostatecznie opuścić 27 listopada 1819 roku Gibraltar. Po postoju na Maderze i w Indiach Zachodnich, dotarł 20 stycznia 1820 roku do Nowego Jorku, gdzie celem dokonania napraw został odstawiony do stoczni, w której spędził 3 i pół roku.
Po przedłużeniu do 37 m i zwiększeniu tonażu do 611 ton "Erie" opuścił w listopadzie 1823 roku Nowy Jork, by znów służyć na Morzu Śródziemnym do roku 1826. W latach 1827–1832 okręt bazował w Pensacoli na Florydzie i wrócił na północ − do Nowego Jorku lub Norfolk − dla koniecznych napraw. "Erie" patrolował wody Indii Zachodnich i Zatoki Meksykańskiej ochraniając obywateli amerykańskich i ich własność, tępiąc handel niewolnikami i konwojując statki handlowe.
Od 21 sierpnia 1832 do 24 czerwca 1834 roku "Erie" stał w rezerwie w Bostonie, po czym został odkomenderowany do „Flotylli Brazylijskiej” na przeciąg trzech lat (z czego przez dwa ostatnie lata jako okręt flagowy). Flotylla − w czasie rewolucji i zamętu politycznego w Ameryce Południowej − chroniła obywateli amerykańskich i handel USA, a ponadto dostarczała informacji wywiadowczych dotyczących Brazylii, Urugwaju i Argentyny. Okręt wrócił 15 września 1837 roku na kilka miesięcy do Bostonu, ale 9 lutego 1838 roku został skierowany na północny Atlantyk z zadaniem niesienia pomocy każdemu statkowi handlowemu w kłopotach. W lipcu "Erie" pożeglował do Pensacoli, by patrolować przez dwa tygodnie Indie Zachodnie i Zatokę Meksykańską podczas trwającej wówczas francuskiej blokady wybrzeża Meksyku.
W okresie od lipca 1840 do lutego 1843 roku "Erie" został w Bostonie przebudowany na uzbrojony okręt zaopatrzeniowy. 9 lutego wyruszył na Pacyfik, dostarczając po drodze zaopatrzenie „Flotylli Brazylijskiej” i 27 lipca dotarł do portu Callao w Peru. W czasie rejsu na Hawaje i Wyspy Towarzystwa (listopad 1843 − styczeń 1844) był jednostką flagową „Flotylli Pacyfiku”, ale w czerwcu 1844 roku został skierowany do Nowego Jorku, gdzie dotarł 10 listopada.
Celem dostarczenia zaopatrzenia „Flotylli Afrykańskiej” "Erie" skierowany został na Atlantyk, a po dokonaniu niezbędnych napraw w Nowym Jorku wszedł 18 listopada 1845 roku ponownie w skład „Flotylli Pacyfiku”. Gdy wybuchła wojna amerykańsko-meksykańska "Erie" znajdował się na Hawajach, skąd wrócił w sierpniu 1846 roku ku brzegom Meksyku, Kalifornii i Panamy, by zaopatrywać okręty amerykańskie podczas operacji morskich i desantowych. Brał udział w zajęciu (24 czerwca 1847) Mazatlánu, a wkrótce potem ruszył w stronę wschodniego wybrzeża USA i 24 czerwca 1848 wszedł do nowojorskiego portu.
15 września "Erie" ponownie postawił żagle i ruszył z zaopatrzeniem na Morze Śródziemne i do Afryki Północnej, by wrócić 11 lipca 1849 roku. W okresie od 6 września 1849 do 12 września 1850 roku jeszcze dwukrotnie dostarczał zaopatrzenie na Morze Śródziemne, aż wreszcie − 26 listopada 1850 roku − został skreślony z listy floty i sprzedany.

</doc>
<doc id="2796598" url="https://pl.wikipedia.org/wiki?curid=2796598" title="J. Duarte">
J. Duarte

J. Duarte - portugalski rugbysta, jednokrotny reprezentant Portugalii w rugby union mężczyzn. Jego jedynym meczem w reprezentacji było spotkanie z Hiszpanią, który został rozegrany 28 marca 1936 w Madrycie.

</doc>
<doc id="2796603" url="https://pl.wikipedia.org/wiki?curid=2796603" title="Oikos Warszawa">
Oikos Warszawa

oikos Warszawa (oikos Warsaw) to polski oddział oikos International, międzynarodowej organizacji studenckiej inspirowanej ideą zrównoważonego rozwoju, która powstała by wspierać przedsiębiorczość przyjazną środowisku naturalnemu oraz uwrażliwiać studentów kierunków ekonomicznych na problem zrównoważonego wzrostu gospodarczego. Oikos Warszawa działa jako Studenckie Koło Naukowe Zrównoważonego Rozwoju OIKOS przy Szkole Głównej Handlowej w Warszawie, posiada obecnie około 30 aktywnych członków: studentów Szkoły Głównej Handlowej, Szkoły Głównej Gospodarstwa Wiejskiego, Politechniki Warszawskiej oraz Uniwersytetu Warszawskiego.
Głównym założeniem organizacji jest integrowanie zagadnień powiązanych ze wzrostem zrównoważonym we wspólną dziedzinę wiedzy i wprowadzenie jej nauczania do procesu kształcenia na wiodących uczelniach ekonomicznych. Działalność oikos Warszawa obejmuje organizację wykładów, konferencji i warsztatów o tematyce prospołecznej i proekologicznej oraz realizację projektów mających na celu praktyczne zastosowanie zasad zrównoważonego rozwoju w ekonomii i zarządzaniu. Celem organizacji jest promowanie społecznie zrównoważonej, ekonomicznie opłacalnej, a jednocześnie ekologicznie poprawnej gospodarki zasobami. Oikos Warszawa jednoczy szerokie grono przedstawicieli świata polityki, biznesu, NGO oraz nauki, tworzy neutralną platformę do dyskusji na tematy prospołeczne i proekologiczne.
Historia.
oikos Warszawa powstał w 1998 jako podgrupa SKN Międzynarodowych Stosunków Gospodarczych, następnie działał w ramach Klubu Turystycznego Ekonomistów TRAMP.
2000.
W dniach 8–20 listopada zorganizowano w Warszawie spotkanie oikos International pod hasłem "Sustainability, the global challenge of the 21st century", w czasie którego przybliżono uczestnikom problemy środowiskowe Polski jako kraju stojącego przed wyborem nowej drogi rozwoju. Prelegentem spotkania był dr hab. Stanisław Sitnicki, były dyrektor Regionalnego Centrum Ekologicznego na Europę Środkową i Wschodnią z siedzibą w Szentendre oraz prezes zarządu EkoFunduszu. Podczas spotkania zaakcentowano ograniczone potraktowanie problematyki ochrony środowiska i wzrostu zrównoważonego w przedmiotach realizowanych w Szkole Głównej Handlowej.
2001.
29 listopada oficjalnie ogłoszono powstanie SKN Zrównoważonego Rozwoju OIKOS przy Katedrze Geografii Ekonomicznej Szkoły Głównej Handlowej w Warszawie. Inicjatorem założenia organizacji był prof. dr hab. Adam Budnikowski.
Opiekunem oikos Warszawa została dr Ewa Taylor, pracownik Katedry Geografii Ekonomicznej, wykładowca geografii ekonomicznej, ekonomii środowiska i przyrodniczych podstaw gospodarki przestrzennej.
2002.
W styczniu przeprowadzono badania ankietowe na temat świadomości ekologicznej studentów SGH, które stanowiły przygotowanie dla pilotażowego programu selektywnej zbiórki odpadów w akademikach SGH. W ramach cyklu spotkań "„Dzień Ziemi w SGH”", 22 kwietnia, oikos Warszawa zorganizował cykl wykładów na temat zagospodarowania odpadów, energii odnawialnej i odpowiedzialnego biznesu. W październiku powtórzono badania ankietowe.
Członkowie oikos Warszawa, Agata Dąbrowska i Michał Żelazek, wygłosili referat pt. "Ekorozwój a rozwój regionalny" na konferencji Polskiego Towarzystwa Ekonomicznego, na seminarium naukowym PTE natomiast, referat pt. "Strefy ochrony przyrody – strefy specjalne czy uprzywilejowane?" zaprezentowali Grzegorz Gajewski i Anna Kłoczko.
W ramach współpracy SKN Zrównoważonego Rozwoju z Kołem Naukowym Międzynarodowych Studiów Ochrony Środowiska Uniwersytetu Warszawskiego, zorganizowano w lutym warsztaty na temat możliwości wykorzystania biomasy w gospodarstwach domowych, w maju natomiast seminarium pt. "Finansowanie ochrony środowiska przez EkoFundusz", które prowadził prof. dr hab. Tomasz Żylicz.
Ponadto oikos Warszawa rozpoczął współpracę z oikos Wilno oraz oikos Londyn. Wystąpiono również z inicjatywą wydania wspólnej publikacji ze szwedzkim Uniwersytetem w Lund.
Członkowie oikos Warszawa realizowali zadania badawcze w ramach prac własnych i statutowych pracowników Katedry Geografii Ekonomicznej, m.in. badanie statutowe pt. "Aktywna polityka środowiskowa w przedsiębiorstwach w świetle teorii dyfuzji innowacji", we współpracy z SKN Zarządzania Jakością przy SGH.
2003.
Oikos Warszawa zorganizował "„Dni Zrównoważonego Rozwoju”". W ramach wydarzenia odbyła się sesja naukowa nt. "„Narodowego Planu Rozwoju”" z udziałem dr Piotra Żubera, pracownika Ministerstwa Gospodarki.
Wydano pierwszy numer Biuletynu oikos Warszawa zawierający informacje na temat działalności SKN-u oraz realizacji założeń zrównoważonego rozwoju w Polsce.
W czerwcu odbył się wyjazd integracyjny organizacji do Lublina i kopalni węgla kamiennego w Bogdance w celu zbadania możliwości rozwoju terenów słabo rozwiniętych zgodnie z zasadami zrównoważonego rozwoju.
Dodatkowo, istotnymi wydarzeniami były: odczyt Anny Kłoczko w PTE, udział Agnieszki Dujki w dwutygodniowym szkoleniu zorganizowanym przez Fundację Sendzimira w Krakowie oraz Kamili Belki w konkursie „Dynamika Zrównoważonego Rozwoju” zorganizowanym przez Politechnikę Wrocławską i Stowarzyszenie „Zielona Kultura”.
Pod koniec roku problematyka społecznej odpowiedzialności biznesu i realizacja koncepcji zrównoważonego rozwoju w prawie międzynarodowym stała się przedmiotem kilku projektów realizowanych przez oikos Warszawa: zorganizowano spotkanie z profesorem Jerzym Menkesem, Magdalena Słok natomiast wygłosiła referat nt. społecznej odpowiedzialności biznesu w trakcie konferencji pt. "Polskie przedsiębiorstwa wobec szoku akcesyjnego zorganizowanej przez Instytut Funkcjonowania Gospodarki Narodowej", zorganizowanej w Szkole Głównej Handlowej w Warszawie.
2004.
Tematem roku 2004 dla oikos Warszawa był Zrównoważony "Rozwój zrównoważony w Szkołach Wyższych". Członkowie SKN Zrównoważonego Rozwoju zajęli się badaniem programu edukacyjnego w SGH pod kątem treści nauczania o koncepcji zrównoważonego rozwoju. Przeprowadzono rozmowy z wykładowcami i przygotowano raport pt. "Zrównoważony Rozwój w Programie Nauczania Szkoły Głównej Handlowej". Magdalena Słok i Piotr Malik, członkowie oikos Warszawa opracowali również publikację "Rozwój zrównoważony w programie nauczania Szkoły Głównej Handlowej".
22 kwietnia SKN Zrównoważonego Rozwoju, jako jedno z pięciu studenckich kół naukowych z całej Polski, wziął udział w konferencji pt. "Społeczna odpowiedzialność biznesu – nowa szansa dla Europy" w Łodzi, podczas której oficjalnie rozpoczęła działalność Liga Odpowiedzialnego Biznesu.
W maju oikos Warszawa wspólnie z SKN Transportu, Spedycji i Logistyki w Szkole Głównej Handlowej zorganizował seminarium pt. "Zrównoważony Rozwój w Transporcie". Wśród zaproszonych gości byli profesorowie Szkoły Głównej Handlowej, Uniwersytetu Warszawskiego oraz Andrzej Kassenberg z Instytutu na Rzecz Ekorozwoju i Tadeusz Zapaśnik z Generalnej Dyrekcji Dróg Krajowych i Autostrad. Studenci mieli możliwość uczestniczenia w dwóch panelach dyskusyjnych nt. transportu pasażerskiego i transportu towarowego, podczas których poruszano tematy strategii zrównoważonego rozwoju w transporcie czy kosztów zewnętrznych rozwoju transportu.
Roczna działalność Koła miała swoje odbicie w dwóch publikacjach: autorstwa Magdaleny Słok i Olgi Giemzy, pt. "Społeczna odpowiedzialność biznesu" oraz Agaty Mężyńskiej: "Znaczenie kanałów informacyjnych w procesie dyfuzji innowacji na przykładzie ISO 1400". Ponadto ukazały się kolejne trzy numery Biuletynu oikos.
2005.
W roku 2005 ukazał się piąty, a zarazem ostatni numer Biuletynu oikos, w którym omówiono spotkania temat społecznej odpowiedzialności biznesu i zrównoważonego rozwoju w finansach. Jednym z prelegentów był profesor Leszek Dziawgo, specjalista z zakresu bankowości, który mówił na temat ekologicznych ofert banków i funduszy inwestycyjnych. W publikacji zwrócono również uwagę na działalność Banku Ochrony Środowiska w Polsce.
2006.
W dniach 19–22 października oikos Warszawa zorganizował Autumn Meeting. W ramach ogólnodostępnej części konferencji, dnia 19 października zorganizowano spotkanie z przedstawicielami Banku Światowego i Szkoły Głównej Handlowej na temat gospodarczych zagrożeń i działalności gospodarczej w sektorze energetycznym. Wykład wprowadzający na temat istoty kryzysu energetycznego wygłosił profesor Kazimierz Kuciński, ówczesny Kierownik Katedry Geografii Ekonomicznej, SGH. Prelegent podkreślił, że: "„kryzysu energetycznego nie możemy bagatelizować i musimy dostrzec nie tylko tradycyjne źródła energii, lecz także szukać nowych, nie ulegać dogmatycznemu myśleniu o energii jądrowej i lepiej zarządzać pozyskiwaniem, konwersją, dystrybucją i konsumpcją energii”"
Studenci Koła razem z Ligą Odpowiedzialnego Biznesu przeprowadzili zakrojone na ogólnopolską skalę badania na temat "„CSR oczami studentów”". Badania ankietowe prowadzono na siedmiu uniwersytetach: Uniwersytecie Warszawskim, Uniwersytecie im. Mikołaja Kopernika w Toruniu, Uniwersytecie Gdańskim, Akademii Ekonomicznej w Krakowie (obecnie Uniwersytecie Ekonomicznym w Krakowie), Akademii Ekonomicznej we Wrocławiu (obecnie Uniwersytecie Ekonomicznym we Wrocławiu), Szkole Głównej Gospodarstwa Wiejskiego w Warszawie oraz Szkole Głównej Handlowej. Do studentów objętych badaniem skierowano następujące pytania: "„Co o CSR wiedzą polscy studenci kierunków ekonomicznych? Czy w swoich uczelniach mają możliwość zdobywania wiedzy na ten temat? Czy chcą takiej wiedzy? Czy znają firmy prowadzące działalność z zakresu społecznej odpowiedzialności biznesu i jak je oceniają?"”.
2007.
Z inicjatywy oikos Warszawa zorganizowano seminarium z udziałem Grzegorza Kołodko, który rozmawiał ze studentami na temat książki "Tygrys z ludzką twarzą". Profesor mówiąc o procesach globalizacji zaakcentował problem degradacji środowiska w kontekście zróżnicowania dobrobytu społeczeństw.
W roku 2007 przeprowadzono pierwszą edycję projektu "Energooszczędni" – konkursu promującego racjonalne zużycie energii elektrycznej wśród mieszkańców akademików.
2008.
W marcu zrealizowano projekt "Society Bank" w ramach konkursu Citizen Act II, w którym brał udział student oikos Warszawa, Marcin Gajewski. Projekt polegał na zaprojektowaniu dla francuskiego banku Societe Generale nowych rozwiązań CSR, które zmienią bank przez najbliższe 20 lat.
W kwietniu zorganizowano debatę pt. "Kobieta w życiu publicznym". Celem debaty było zwiększenie zarówno wiedzy, jak i świadomości studentów SGH na temat konieczności zwiększenia równouprawnienia kobiet w biznesie. Zaproszenie przyjęli prof. dr hab. Joanna Senyszyn oraz Janusz Korwin-Mikke. Głównymi tematami poruszonymi w debacie były: trudności, na jakie napotykają kobiety pragnące rozpocząć biznesową lub polityczną karierę, kobiety w polskiej polityce, zjawisko „szklanego sufitu”, sytuacja kobiet w krajach arabskich czy sytuacja kobiet w Polsce na tle innych państw UE.
W październiku na Auli Spadochronowej SGH rozdano kilkaset toreb wielorazowego użytku. Akcja miała na celu rozpropagowanie idei dbania o środowisko podczas codziennych zakupów.
Ponadto realizowano projekt "Change your thoughts, change your World", który podkreślał konieczność holistycznego podejścia do wzrostu gospodarczego z poszanowaniem praw przyrody. W jego ramach nawiązano bliską współpracę z Instytutem w Wupperthalu ("Wuppertal Institut für Klima, Umwelt, Energie"). Zaproszono studentów z Hamburga i Bayreuth, którzy przeprowadzili warsztaty dla studentów na temat zrównoważonego rozwoju w przedsiębiorstwach.
2009.
W pierwszych miesiącach 2009 roku zespół oikos Warszawa współpracował z Giselle Weybrecht w związku z publikacją podręcznika: "The sustainable MBA: Toolkit for Business Students and Executives". W projekt zaangażowanych było wiele instytucji, takich jak: United Nations Environment Programme, Word Business Council for Sustainable Developement, HSBC czy PricewaterhouseCoopers. Zadaniem oikos Warszawa było opracowanie informacji dotyczących trendów zrównoważonego biznesu w Polsce. Badano firmy wyróżniające się w realizacji idei społecznej odpowiedzialności, analizowano kluczowe przedsięwzięcia w tym zakresie oraz organizacje pozarządowe zajmujące się tematyką CSR.
25 lutego z inicjatywy oikos Warszawa zorganizowano w Szkole Głównej Handlowej case-wykład o wymiernej opłacalności CSR-u. Poprowadził go Marian Moszoro, były wiceminister finansów, współpracujący z IESE Business School, obecnie wykładowca na University of California, Berkeley.
25 marca w Sali Konferencyjnej Szkoły Głównej Handlowej odbył się wykład Dennisa Pamlina. Był on zorganizowany przez oikos Warsaw we współpracy z Centrum Promocji i Informacji Szkoły Głównej Handlowej. Dzięki wykładowi Dennisa Pamlina, doradcy WWF do spraw polityki globalnej, uczestnicy spotkania mogli poszerzyć swoją wiedzę z dziedziny technicznych innowacji ekologicznych. Szeroko omówiono znaczenie innowacji w transporcie, które stwarzają ogromną szansę na znaczną redukcję emisji CO2. Dennis Pamlin przedstawił także sposoby zrównoważonego planowania inwestycji miejskich.
W dniach 6–11 lipca w Wilnie odbyła się pierwsza edycja "„Szkoły Letniej PONTES”" – ogólnorozwojowych warsztatów dla młodzieży. Wysłannicy oikos Warszawa, który został jednym z głównych organizatorów, dzielili się w Wilnie swoją wiedzą o zrównoważonym rozwoju i odpowiedzialnym prowadzeniu biznesu podczas prowadzonych warsztatów. Towarzyszące im dyskusje pozwalały skonfrontować poglądy osób z różnych państw byłego bloku wschodniego.
W 2009 roku dzięki działaniom oikos Warszawa oraz Tanmayi Gummaraju, holenderskiej studentki programu CEMS w SGH, uczelnia dołączyła do programu UNEP "One Billion Tree Campaign". Jego celem było zachęcanie do pomocy w realizacji jednego z celów milenijnych – osiągnięcia środowiskowej równowagi do 2015 roku. Projekt w Szkole Głównej Handlowej składał się z dwóch części. Pierwszą było charytatywne teaparty zorganizowane w zaprzyjaźnionej herbaciarni Herbathea, drugą natomiast symboliczne zasadzenie drzew w ogrodzie SGH. Miało ono miejsce 3 listopada. Rektor SGH Prof. dr hab. Adam Budnikowski zasadził wraz z członkami oikos Warszawa trzy drzewa – dąb bezszypułkowy, orzecha włoskiego oraz brzozę. Do akcji włączyło się wielu pracowników naukowych oraz studentów Szkoły Głównej Handlowej. Środki zgromadzone w ramach kampanii przekazano UNEP na walkę z deforestacją.
5 listopada 2009 r. odbyła się debata CSR: "Odpowiedzialność za własność". Projekt organizowano przy współpracy z Forum Odpowiedzialnego Biznesu, pod honorowym patronatem Ministerstwa Skarbu Państwa. Debata była częścią ogólnopolskiego cyklu wykładów na temat przewagi konkurencyjnej firm stosujących strategię odpowiedzialnego biznesu. Panelistami byli Mirella Panek-Owsińska – dyrektor Forum Odpowiedzialnego Biznesu, Krzysztof Kaczmarg – Prezes Fundacji Kronenberga przy Banku Citi Handlowy oraz Justyna Szumniak – pracownik naukowy Szkoły Głównej Handlowej. Debata dotyczyła pomiaru konkurencyjności przedsiębiorstw oraz wpływu społecznej odpowiedzialności na wyniki przedsiębiorstwa.
4 grudnia odbyło się spotkanie Zarządu oikos Warszawa z alumnami organizacji. Była to pierwsza inicjatywa, która wpisuje się w projekt oikos International zakładający większe zaangażowanie absolwentów organizacji w jej działanie. Spotkanie pozwoliło na wymianę informacji na temat kariery zawodowej w dziedzinie odpowiedzialnego biznesu.
2010.
W lutym członkowie oikos Warszawa: Tomasz Hajduk, Katarzyna Negacz, Grzegorz Borkowski, Jacek Galiszewski, Tomek Jagło, przygotowali opracowanie pod tytułem "Strategia w obszarze społecznej odpowiedzialności biznesu" dla Sodexo Pass Polska. Publikacja zawierała propozycję rozwoju działalności firmy w ramach CSR. Opracowanie powstało na prośbę Agnieszki Dujki, byłej przewodniczącej oikos Warszawa, obecnie dyrektora operacyjnego firmy.
Dnia 24 maja odbył się "Case study Phoenix Organic": Valuing Sustainability While Desiring Growth oparty na książce Cases in Corporate Sustainability Management and Strategy wydanej przez oikos International. Studium przypadku omówione zostało przez oikos PhD Fellow z Uniwersytetu St. Gallen Liudmilę Nazarkinę i Katarzynę Negacz. Projekt pokazał jak opracować nową strategię wzrostu dla przedsiębiorstwa Phoenix Organic wytwarzającego organiczne napoje, produkowane według ekologicznych standardów.
W sierpniu w SGH odbyła się konferencja pt. "Second International Workshop on Business Ethics Education in Poland", Germany and Canada, koordynowany przez prof. dr hab. Ewę Chmielecką. Wśród polskich prelegentów wystąpiła przedstawicielka oikos Warszawa, Katarzyna Negacz, która mówiła na temat "Students’ perspective on Business Ethics Education – BEE Project of oikos Warsaw". Wystąpienie miało na celu promocję studenckich działań na rzecz włączania etyki biznesu do programów nauczania uczelni wyższych.
Pod patronatem Ministra Ochrony Środowiska Andrzeja Kraszewskiego odbyło się w dniach 7–10 października trzecie Autumn Meeting w Warszawie.
W listopadzie przeprowadzono drugą edycję projektu Energooszczędni.
Struktura organizacyjna.
Przewodnicząca zarządu oikos Warszawa: Anna Semeniuk
Zarząd oikos Warszawa: 
Zuzanna Sadowska, Lesia Dłużniewska - Wiceprzewodniczące ds. Biznesu
Wiktoria Kaleta - Wiceprzewodnicząca ds. HR
Olga Duchniewska - Wiceprzewodnicząca ds. Finansów i Administracji
Małgorzata Haruba - Wiceprzewodnicząca ds. Marketingu
Projekty.
Students for Innovative CSR.
Cykl warsztatów dla studentów zainteresowanych tematyką społecznej odpowiedzialności biznesu.
oikos Student Reporter.
Projekt oikos International mający na celu stworzenie międzynarodowej platformy zrzeszającej studentów-dziennikarzy zainteresowanych tematyką zrównoważonego rozwoju.
Pociąg do CSR.
Międzyuczelniany projekt będący cyklem bezpłatnych warsztatów odbywających się na sześciu warszawskich uczelniach (Szkoła Główna Handlowa, Szkoła Główna Gospodarstwa Wiejskiego, Politechnika Warszawska, Akademia Leona Koźmińskiego, Uniwersytet Warszawski, Uniwersytet Kardynała Stefana Wyszyńskiego).
Wykłady prof. Kerekesa.
Projekt polegający na przygotowaniu oraz publikacji relacji z wykładów oraz uroczystość nadania węgierskiemu profesorowi Sándorowi Kerekesowi z Corvinus University w Budapeszcie doktoratu honoris causa.
Energooszczędni 2012.
Projekt mający na celu promowanie oszczędności energii elektrycznej wśród mieszkańców warszawskich akademików skierowanych do studentów Szkoły Głównej Handlowej, Politechniki Warszawskiej, Uniwersytetu Warszawskiego oraz Szkoły Głównej Gospodarstwa Wiejskiego odbywający się pod hasłem „Oszczędź sobie i środowisku”.
oikos PhotoCompetition.
Międzynarodowy konkurs fotograficzny na najlepsze zdjęcie pt. „Sustainable urbanization”.
Zrównoważony Kampus SGH.
Projekt skierowany do studentów kierunków planistycznych polegający na organizacji konkursu na najlepszą koncepcję zagospodarowania kampusu Szkoły Głównej Handlowej w Warszawie, zgodnie z ideą zrównoważonego rozwoju.
The future of finance.
Konferencja o finansach w świecie zrównoważonego rozwoju. Podczas konferencji umówione zostały najnowsze trendy ze świata finansów oraz ukazana została narastająca zależność między sektorem finansów a zrównoważonym rozwojem w celu udowodnienia, że te obszary mogą współgrać i przynosić korzyści dla obu stron. (20-22.03.2018)
Greencycling.
Akcja stworzona w celu zachęcenia do recyklingu i dbania o środowisko, polegająca na zbiórce papieru, zeszytów, książek, kartonów, gazet oraz wszelkiego rodzaju makulatury. (8-10.05.2018)
Renewable Energy Forum.
Cykl otwartych wykładów pod tytułem „Dlaczego warto inwestować w OZE?” i „High-Tech w energetyce wiatrowej” przeprowadzonych przez dr. Inż. Arkadiusza Węglarza oraz Romana Romanowskiego. (26-27.03.2019)
Zaproś Ziemię na Święta.
Projekt skierowany do osób, które chcą dowiedzieć się jak dbać o środowisko podczas świątecznych przygotowań. Członkowie oikos Warszawa przygotowali liczne pomysły na to, jak spędzać święta w duchu zrównoważonego rozwoju oraz pokazali jak łatwo można przygotować nie tylko ekologiczne i zrównoważone, lecz także trafione i dobrej jakości prezenty. (11-22.12.2020)
Załóż Ekobiznes!
Cykl webinariów online, podczas których uczestnicy dowiedzieli się jak połączyć działalność zarobkową ze wspieraniem środowiska, a także zapoznali się z tym, jakie szanse oraz przeciwności przynosi prowadzenie firmy, która wspiera idee zrównoważonego rozwoju. Słuchacze mieli okazje poznać przedstawicieli ekologicznych biznesów takich jak: Plenti, Good Spot, Enetech, Biały Koteł Manufaktura Naturalna, GreenCode, Too Good to Go oraz Isonme. (22-28.03.2021)
oikos Xmas challenge.
Projekt mający na celu zmienienie dotychczasowych nawyków ludzi w celu lepszego przygotowania do świąt, zgodnie z koncepcją zrównoważonego rozwoju. Członkowie oikos Warszawa przez 24 dni dzielili się licznymi ciekawostkami oraz pomysłami na to w jaki sposób przygotować się do Świąt Bożego Narodzenia w duchu zrównoważonego rozwoju. Odbiorcy codziennie dostawali wyzwania, których celem było wykonanie „jednej małej rzeczy dla siebie i Planety”. (01-24.12.2021)
Serie edukacyjne.
oikos taste.
Seria zdrowych wegańskich/wegetariańskich przepisów mających na celu zachęcenie czytelników do niemarnowania i niewyrzucania produktów spożywczych.
oikosowe polecajki.
Seria polegająca na dzieleniu się z odbiorcami ciekawymi książkami, filmami, produktami, czy też miejscami związanymi ze zrównoważonym rozwojem.
ŚRODOwisko.
Cykl ciekawostek związanych z Ziemią i środowiskiem zamieszczanych w środy.
Wyjazdy.
2003.
W dniach 27–28 kwietnia trzech przedstawicieli oikos Warszawa wzięło udział Presidential Meeting oikos International w Cery pod Paryżem oraz w konferencji współorganizowanej przez oikos International i oikos Cologne pt. "Topic of the Year: Challenging Consumption Patterns – Sustainable Transport".
W dniach 7–11 listopada członkowie oikos Warszawa wyjechali na Annual Meeting w Brukseli.
2004.
Członkowie oikos Warszawa wzięli udział w konferencji "„First University – Industry Forum for Sustainability”", nt. włączenia wiedzy o zrównoważonym rozwoju do nauczania, zorganizowanej przez Copernicus Campus i oikos Bonn, która zgromadziła przedstawicieli szkolnictwa wyższego i przedsiębiorstw z całej Europy. Przedstawiciele SKN Zrównoważonego Rozwoju uczestniczyli również w spotkaniu "„Sustainability and Higher Education”" oraz Presidential Meeting w Graz. W czasie konferencji zorganizowana przez oikos International przedstawiciele polskiej delegacji przedstawili raport pt. "Zrównoważony Rozwój w Szkole Głównej Handlowej".
2006.
W dniach 27–30 kwietnia przedstawiciele oikos Warszawa wyjechali na Presidential Meeting do Bayreuth w Niemczech.
2007.
W dniach 19–22 kwietnia przedstawiciele oikos Warszawa wzięli udział w spotkaniu Spring Meeting 2007 w Paryżu pod tytułem "„Sustainable development – What role to play for finance”". Spotkanie dotyczyło finansów i mikrokredytów, studenci SGH wzięli udział w panelu dyskusyjnym na temat rynków finansowych i roli sektora bankowego w zrównoważonym rozwoju.
W dniach 20–21 października czterech studentów wyjechało na Autumn Meeting 2007 w St Gallen połączone z oikos Conference na temat wzrostu gospodarczego i zrównoważonego rozwoju.
2008.
W dniach 24–27 kwietnia ośmiu członków oikos Warszawa wzięło udział w Spring Meeting 2008 w Kolonii, które odbywało się pod hasłem: "Manufacturing the Future: Prospects for Sustainable Production and Consumption."
W dniach 25–28 września sześciu studentów reprezentowało oikos Warszawa na Autumn Meeting 2008 w Graz. Spotkanie pod tytułem: "Succeed today – Succeed tomorrow" dotyczyło praktycznego zastosowania CSR w gospodarce.
2009.
W dniach 26–29 marca siedmiu przedstawicieli oikos Warszawa uczestniczyło w Spring Meeting 2009 w Oslo. W czasie spotkania poruszone zostały m.in. zagadnienia związane z odnawialnymi źródłami energii, mikro kredytami i ubezpieczeniami oraz przemysłem odzieżowym fair trade. Ponadto uczestnicy mogli rozwinąć swoje umiejętności w zakresie fundraisingu, marketingu, przeprowadzania projektów czy efektywnego zarządzania zasobami ludzkimi. Oprócz części merytorycznej przedstawiciele oikos Warszawa mieli okazję zwiedzić stolicę Norwegii i okolice, m.in. Korketrekkern Tobogan Run, będący zimową atrakcją Oslo.
W dniach 15–18 października odbyło się Autumn Meeting 2009 w Belfaście, w którym uczestniczyło dziewięciu studentów z SGH. Tematem przewodnim konferencji było zrównoważone rozwiązywanie konfliktów w świetle antagonizmów w Irlandii Północnej. Uczestnicy spotkania poznali ich historię oraz stan obecny, w kontekście ekonomicznym, środowiskowym i społecznym. Istotnym punktem programu było zwiedzanie „peace line” – muru oddzielającego protestantów od katolików.

</doc>
<doc id="2796608" url="https://pl.wikipedia.org/wiki?curid=2796608" title="Lavinia Scurtu">
Lavinia Scurtu

Lavinia Scurtu (ur. 22 września 1991) – rumuńska lekkoatletka, tyczkarka. 
Osiągnięcia.
Wielokrotna mistrzyni Rumunii.

</doc>
<doc id="2796611" url="https://pl.wikipedia.org/wiki?curid=2796611" title="Droga krajowa N205 (Francja)">
Droga krajowa N205 (Francja)

Droga krajowa nr 205 (fr. "Route nationale 205" - RN 205) – droga we Francji, łącząca Le Fayet i autostradę A40 z Chamonix-Mont-Blanc oraz granicą francusko-włoską. Ze swoją długością 27 km (z czego ok. 6 km stanowi fragment tunelu) biegnie w całości na obszarze Górnej Sabaudii, jednocześnie będąc fragmentem trasy europejskiej E25. Niemalże na całej długości jest dwujezdniowa, posiada oznakowanie drogi ekspresowej, a jedna z jezdni biegnie licznymi estakadami.

</doc>
<doc id="2796617" url="https://pl.wikipedia.org/wiki?curid=2796617" title="SS Łódź (1907)">
SS Łódź (1907)

SS Łódź − statek towarowo-pasażerski zakupiony w roku 1929 przez polsko-brytyjską spółkę armatorską „Polbryt” (75% udziałów kapitału polskiego) od angielskiego armatora "Ellerman &amp; Wilson Line" dla obsługi pierwszego etapu transoceanicznych emigranckich szlaków z Polski przez porty Wielkiej Brytanii (do tej pory tylko przez porty niemieckie), między innymi do Ameryki Północnej.
Inicjatorem tego przedsięwzięcia był rząd polski, który chciał skierować krajową falę emigracji przez jedyny podówczas polski port morski, budowaną od 1924 roku Gdynię. Dla tego celu utworzono przedsiębiorstwo żeglugowe "Polbryt".
Zakupiono 4 statki, w tym dwa zbudowane na początku XX wieku. Były to: dwa niemal identyczne SS Rewa (200 pasażerów) i SS "Łódź" (200 emigrantów + kilkanaście w kabinach) oraz SS Warszawa (322 pasażerów) i SS Premjer (450 pasażerów).
Statki te w swojej koncepcji przewozu ludzi wyprzedzały rozwiązania w tym zakresie o około 15 lat. Na typowych statkach handlowych, w ładowniach, na ich międzypokładach, urządzano prymitywne sypialnie, jadalnie i umywalnie). Na tych statkach pozostawiono niewielkie chłodzone ładownie (na "Łodzi" ok. 550 m³) dla równoczesnego transportu do Wielkiej Brytanii polskiego masła i wędlin. Pasażerowie z tych statków przesiadali się w Hull i Londynie na brytyjskie transatlantyki, aby nimi dopłynąć (przede wszystkim III klasą) do Ameryki Północnej.
Pierwszym dowódcą "Łodzi" – krótko – był kpt Mieczysław Burhardt (wcześniej 1. dowódca transportowca PMW "Warta"). Po nim dowództwo objął kpt Albert Turzański i pozostał na niej do czasu sprzedania statku Polskiej Marynarce Wojennej.
SS "Łódź" była pierwszym statkiem pod polską banderą, który posiadał radionamiernik.
W kilka lat po powstaniu "Polbrytu", w roku 1931, Stany Zjednoczone wprowadziły drastyczne cięcia kwot imigranckich, a tym samym przedsięwzięcie "Polbrytu" straciło rację bytu.
SS "Łódź", jako najstarszy statek armatora, musiała odejść. W październiku 1932 r. zakupiła ją Polska Marynarka Wojenna z przeznaczeniem na bazę flotylli okrętów podwodnych. Pod nazwą ORP Sławomir Czerwiński jednostka była eksploatowana do roku 1938, kiedy to oddano ją na złom.
Dowódcą ORP Sławomir Czerwiński był kmdr por. Mieczysław Burhardt.

</doc>
<doc id="2796628" url="https://pl.wikipedia.org/wiki?curid=2796628" title="Agnieszka praska">
Agnieszka praska



</doc>
<doc id="2796629" url="https://pl.wikipedia.org/wiki?curid=2796629" title="Nawal Kishore Sharma">
Nawal Kishore Sharma

Nawal Kishore Sharma (ur. 5 lipca 1925 w Dausa, zm. 8 października 2012 w Jaipur) – polityk indyjski, działacz Indyjskiego Kongresu Narodowego, minister, parlamentarzysta, gubernator stanowy.
Życiorys.
Już jako student zaangażowany był w ruch niepodległościowy Indii. Uzyskał wykształcenie prawnicze i rolnicze, przez kilkadziesiąt lat był aktywny w życiu politycznym kraju, działał też jako redaktor prasy politycznej i publicysta. Zasiadał przez pięć kadencji (z przerwami) w izbie niższej parlamentu Lok Sabha (wybierany w 1968, 1971, 1980, 1984 i 1996), dwukrotnie był członkiem rządu federalnego (krótko minister finansów od listopada do grudnia 1984, minister ds. ropy i zasobów naturalnych 1985–1986), w latach 2004–2009 pełnił funkcję gubernatora stanu Gudźarat. Był też członkiem władz lokalnych miasta Jaipur. Wchodził w skład kierownictwa Indyjskiego Kongresu Narodowego, w tym jako sekretarz generalny prezydium partii w 2003.
Był żonaty z Munni Devi, miał dwóch synów, w tym Brija (ur. 22 czerwca 1947), członka zgromadzenia stanowego Radżastanu i ministra edukacji w rządzie stanu.

</doc>
<doc id="2796631" url="https://pl.wikipedia.org/wiki?curid=2796631" title="Museu de Arte Contemporânea da Universidade de São Paulo">
Museu de Arte Contemporânea da Universidade de São Paulo

Museu de Arte Contemporânea da Universidade de São Paulo, MAC USP (pol. Muzeum Sztuki Współczesnej Uniwersytetu w São Paulo) – muzeum sztuk pięknych położone w São Paulo (Brazylia) przy Rua da Praça do Relógio 160. Założone w 1963 jest jednym z najważniejszych muzeów sztuki współczesnej na terenie Ameryki Łacińskiej. Ma w swych zbiorach ok. 10 000 dzieł sztuki reprezentujących wszystkie jej gatunki, w tym: malarstwo, rzeźbę, rysunek, grafikę, fotografię i sztukę konceptualną.
Muzeum mieści się obecnie w trzech budynkach (jeden w parku Ibirapuera, a dwa pozostałe na terenie kampusu uniwersyteckiego). Oferta dla zwiedzających obejmuje wycieczki z przewodnikiem, krótkie kursy i zajęcia warsztatowe. Rocznie muzeum odwiedza około 60 000 gości, z których większość stanowią uczniowie i studenci.
Historia.
Historia Muzeum Sztuki Współczesnej Uniwersytetu w São Paulo sięga swymi początkami Muzeum Sztuki Nowoczesnej (Museu de Arte Moderna de São Paulo). Jego utworzenie w 1949 było wyrazem dążeń wykształconych elit do awansu kulturalnego São Paulo, które wówczas przeżywało okres ożywionej industrializacji i urbanizacji. Decydującą rolę w powoływaniu do życia instytucji kulturalnych odgrywali w tamtym czasie prywatni kolekcjonerzy, przede wszystkim Ciccillo Matarazzo i Assis Chateaubriand. Powstały wówczas: Museu de Arte de São Paulo (1947), Teatro Brasileiro de Comédia (1948) i Companhia Cinematográfica Vera Cruz (1949). Ważną rolę w tym procesie odegrało też Biennale w São Paulo, zainaugurowane w 1951. Inicjatywy te miały na celu nawiązanie do tendencji artystycznych panujących w powojennej Europie i Ameryce Północnej. Jako model dla mającego powstać muzeum sztuki nowoczesnej wybrano założone w 1929 nowojorskie Museum of Modern Art, które w swojej filozofii wystawienniczej próbowało łączyć różne gatunki sztuki: kino, teatr i sztuki wizualne. Gromadzeniem zbiorów dla Muzeum Sztuki Nowoczesnej zajął się Ciccillo Matarazzo, który poprzez swych przyjaciół, Carlosa Pinto Alvesa w Szwajcarii i Alberto Magnelli we Włoszech, nawiązał kontakt z dealerami w celu zakupu dzieł. Otwarciu muzeum, w którym udział wzięli m.in.: Hans Arp, Victor Vasarely i Cícero Dias, towarzyszył cykl wykładów instruktażowych i przygotowawczych dla publiczności. 
Utworzenie obecnego Muzeum Sztuki Współczesnej Uniwersytetu w São Paulo miało miejsce w roku 1963 i związane było z przekazaniem przez Ciccillo Matarazzo zbiorów dotychczasowego Muzeum Sztuki Współczesnej w São Paulo na rzecz Uniwersytetu. Do zbiorów tych zostały dołączone prywatne kolekcje Ciccillo Matarazzo i Yolandy Penteado. W okresie późniejszym zbiory te uzupełniło 26 obrazów Yolandy Mohalyi oraz kolekcja sztuki współczesnej Theona Spanudisa (364 dzieła). Muzeum początkowo działało na trzecim piętrze pawilonu wystawowego w parku Ibirapuera. W 1985 na terenie kampusu uniwersyteckiego rozpoczęto budowę głównej siedziby muzeum, którą otwarto w 1992. 
Na historię Muzeum Sztuki Współczesnej, podobnie jak w przypadku większości muzeów brazylijskich, piętno wywarł brak funduszy na rozbudowę i renowację kolekcji. Pomimo tych trudności pod koniec 1980 w kolekcji muzealnej były 4 323 prace artystów zagranicznych i brazylijskich.
W 2010 Muzeum otrzymało do dyspozycji budynek w parku Ibirapuera, mający 20 000m² powierzchni wystawienniczej. Główny budynek na terenie kampusu uniwersyteckiego zostanie przeznaczony na cele edukacyjne, a znajdujące się w nim zbiory będą przeniesione do tzw. Pawilonu Rolniczego w parku Ibirapuera.
Zbiory.
Muzeum ma w swych zbiorach zarówno prace artystów zagranicznych (m. in: Pablo Picasso, Henri Matisse, Joan Miró, Wassily Kandinsky, Amedeo Modigliani, Georges Braque, Henry Moore jak i rodzimych (Emiliano Di Cavalcanti, Flávio de Carvalho, Julio Plaza, Regina Silveira) w tym trzy z najsłynniejszych dzieł założycielki ruchu artystycznego zwanego "antropofagismo", Tarsili do Amaral: "A Negra" (1923), "Estrada de Ferro Central do Brasil" (1924) i "Floresta" (1929). Zbiory obejmują również prace nagradzane na Biennale w São Paulo. Kiedy obecne muzeum rozpoczęło swoją działalność w 1963, jego pierwszy dyrektor, prof. Walter Zanini, podjął szereg działań, które przyczyniły się do rozwoju muzealnej kolekcji; wspierał zwłaszcza takie wystawy jak tzw. Jovem Art Contemporânea (Młoda Sztuka Współczesna), zorganizował również sieć wymiany pomiędzy artystami całego świata (głównie z Ameryki Łacińskiej i Europy Wschodniej). 
Działania te doprowadziły do znacznego wzrostu kolekcji sztuki konceptualnej w latach 60. i 70. Mimo surowych represji politycznych panujących w ówczesnej Brazylii, muzeum pod kierunkiem prof. Zaniniego przyjęło eksperymentalną postawę wobec sztuki współczesnej, a dzięki zebraniu prac i projektów artystów konceptualnych stało się ważnym centrum wystawowym i ośrodkiem wymiany twórczości krajowej i międzynarodowej. Okres ten był także początkiem kolekcji fotografii w muzeum. Jedną z galerii przeznaczono dla artystów eksperymentujących technikami z wideo. Sztuka konceptualna w Muzeum Sztuki Współczesnej Uniwersytetu w São Paulo i zbiór związanych z nią publikacji obejmuje blisko 2 000 pozycji. MAC USP jest jedynym muzeum w Brazylii mającym tego typu kolekcję, w skład której wchodzą prace zarówno artystów rodzimych jaki zagranicznych.

</doc>
<doc id="2796636" url="https://pl.wikipedia.org/wiki?curid=2796636" title="Rui Évora Alves">
Rui Évora Alves

Rui Évora Alves (ur. 11 sierpnia 1970 w Nampuli) – mozambicki piłkarz grający na pozycji bramkarza.
Kariera klubowa.
W swojej karierze piłkarskiej Évora grał w klubie CD Costa do Sol. Grał w nim w latach 1987-2001. Wywalczył z nim sześć mistrzostw kraju w sezonach 1991, 1992, 1993, 1994, 1999/2000 i 2000/2001. Zdobył też siedem Pucharów Mozambiku w sezonach 1988, 1992, 1993, 1995, 1997, 1998/1999 i 1999/2000.
Kariera reprezentacyjna.
W reprezentacji Mozambiku Évora zadebiutował w 1987 roku. W 1996 roku został powołany do kadry na Puchar Narodów Afryki 1996. Rozegrał na nim trzy mecze: z Tunezją (1:1), z Wybrzeżem Kości Słoniowej (0:1) i z Ghaną (0:2).
W 1998 roku Évora był w kadrze Mozambiku na Puchar Narodów Afryki 1998. Rozegrał na nim jeden mecz, z Egiptem (0:2). W kadrze narodowej grał do 1998 roku. Rozegrał w kadrze narodowej 32 mecze.

</doc>
<doc id="2796643" url="https://pl.wikipedia.org/wiki?curid=2796643" title="Kontrwywiad radioelektroniczny">
Kontrwywiad radioelektroniczny

Kontrwywiad radioelektroniczny (radiokontrwywiad) (RKW) – rozpoznanie systemów i urządzeń wykorzystujących fale elektromagnetyczne, w tym związanych z przekazywaniem informacji drogą radiową, oraz przechwytywanie i analizowanie emisji promieniowania pod kątem wykrycia i eliminacji zagrożeń dla interesu państwa, jego bezpieczeństwa i zdolności obronnych. Działalność radiokontrwywiadowcza to także prowadzenie czynności mających na celu przeciwdziałanie rozpoznaniu własnych środków radioelektronicznych i teleinformatycznych przez obce służby specjalne i siły zbrojne.
Do działań radiokontrwywiadowczych zaliczyć można wykrywanie aktywności radioelektronicznej, przechwytywanie emisji, analizę sposobów pracy, parametrów technicznych i przeznaczenia źródeł promieniowania elektromagnetycznego oraz określanie lokalizacji urządzeń elektronicznych (radionamierzanie) emitujących energię elektromagnetyczną.
Działania techniczne realizowane poprzez rozpoznanie radiowe w ramach kontrwywiadu radioelektronicznego ukierunkowane są nie tylko na neutralizowanie szkodliwej działalności obcych służb wywiadowczych (szpiegostwo), ale także terrorystycznej i przestępczości gospodarczej, będącej zagrożeniem dla bezpieczeństwa państwa, potencjału obronnego oraz interesów narodowych.
W prawie Polski kontrwywiad radioelektroniczny zapisany jest w art. 5 ust. 1 pkt 5 Ustawy "o Służbie Kontrwywiadu Wojskowego oraz Służbie Wywiadu Wojskowego" z dnia 9 czerwca 2006 r.. Kontrwywiad radioelektroniczny w siłach zbrojnych to zabezpieczenie żołnierzy i obiektów wojskowych przed zagrożeniami opisanymi powyżej, zarówno na terenie kraju, jak i za granicą, w szczególności w rejonie działania polskich kontyngentów wojskowych.
Ze względu na charakter pracy służb specjalnych, informacje o metodach pracy, używanym sprzęcie czy sukcesach kontrwywiadu radioelektronicznego nie są publikowane, a literatura dokumentalna zajmująca się tą problematyką jest niedostępna publicznie. Odnośniki do tego tematu można znaleźć w dokumentach opisujących działalność służb specjalnych PRL, jednakże jest to wiedza nieaktualna.
Wątki radiokontrwywiadowcze są wplatane w fabułę filmów fabularnych o tematyce kryminalnej i szpiegowskiej.
W Polskiej Rzeczypospolitej Ludowej radiokontrwywiad (w skrócie zwany RKW) prowadziły dwie instytucje: Wojskowa Służba Wewnętrzna MON i Służba Bezpieczeństwa MSW. 
W RP następczyni kontrwywiadowcza WSW (SKW) dysponuje zdolnościami w tym zakresie. Natomiast następczyni kontrwywiadowcza SB (ABW), po dwudziestoletniej przerwie, odzyskała je wraz z zakończeniem w 2015 roku budowy pola antenowego w Miłocinie.

</doc>
<doc id="2796646" url="https://pl.wikipedia.org/wiki?curid=2796646" title="Gołąbek lazurowy">
Gołąbek lazurowy

Gołąbek lazurowy ("Russula azurea" Bres.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi" (według Index Fungorum).
Nazwę polską podała Alina Skirgiełło w 1991 r.
Morfologia.
Średnica 3–8 cm, płaski, później wklęsły, czasami z garbem. Brzegi tępe i gładkie, u starszych okazów nieco karbowane. Powierzchnia matowa, w kolorach od fioletowoametystowego przez brązowofioletowy do różowofioletowego, z oliwkowymi odcieniami. Na środku jest ciemniejszy. Czasami, zwłaszcza po dłuższych deszczach blaknie do koloru żółtawego i białawego. Skórka gładka, matowa, cienka i daje się ściągnąć niemal do połowy kapelusza.
Kruche, białe, wolne.
O wysokości od 3 do 6 cm i grubości do 1,5 cm. Jest walcowaty, u młodych okazów pełny, u starszych pusty. Kolor biały.
Bez wyraźnego zapachu i smaku. Jest mniej kruchy, niż u gołąbka kruchego.
Wysyp zarodników biały. Zarodniki szeroko jajowate i pokryte drobnymi brodawkami, które w wielu miejscach połączone są łącznikami, tak, że tworzą siateczkę. Rozmiary 8–10 × 7,5–9 μm. Podstawki mają rozmiar 30–40 × 10–13 μm, a cystydy 30–70 × 9-10(14) μm. W skórce kapelusza występują strzępki prymordialne, oraz strzępki z liliowym sokiem.
Występowanie i siedlisko.
Występuje w całej niemal Europie oraz północno-zachodniej Afryce. Na terenie dawnej Czechosłowacji dość pospolity, w Polsce niezbyt częsty.
Rośnie na ziemi, głównie w lasach iglastych, szczególnie w górach i w rejonach podgórskich.
Znaczenie.
Saprotrof. Grzyb jadalny, jednak ma niewielką wartość użytkową ze względu na cienkie i kruche kapelusze.

</doc>
<doc id="2796647" url="https://pl.wikipedia.org/wiki?curid=2796647" title="B. Satyanarayan Reddy">
B. Satyanarayan Reddy

B. Satyanarayan Reddy (ur. 21 sierpnia 1927 w Annaram, zm. 6 października 2012 w Hajdarabadzie) – indyjski polityk, parlamentarzysta, gubernator kilku stanów.
Życiorys.
Pochodził z rodziny chłopskiej. Od młodego wieku włączył się w ruch niepodległościowy, po raz pierwszy został zatrzymany w wieku 14 lat za udział w demonstracji przeciwko uwięzieniu Mahatmy Gandhiego. Ukończył studia prawnicze na uniwersytecie Osmania w Hajdarabadzie. Za działalność polityczną – był związany z ruchami lewicowymi – był kilkakrotnie aresztowany zarówno przed uzyskaniem przez Indie niepodległości, jak i w okresie rządów Indyjskiego Kongresu Narodowego. Był członkiem Partii Socjalistycznej (i przez pewien czas jej sekretarzem generalnym), partii Lok Dal, Janata Party, wreszcie od 1983 Telugu Desam Party. W 1978 z ramienia Janata i w 1984 z ramienia Telugu Desam był wybierany do izby wyższej parlamentu Indii – Rajya Sabha.
W latach 1990–1993 był gubernatorem stanu Uttar Pradesh; na czas jego kadencji przypadły wydarzenia związane ze zniszczeniem meczetu Babri w Ajodhji w 1992. Od lutego do marca 1991 pełnił jednocześnie obowiązki gubernatora stanu Bihar. W 1993 przeszedł na stanowisko gubernatora Orisy (do 1995), które latem 1993 łączył czasowo z obowiązkami gubernatora Bengalu Zachodniego. 

</doc>
<doc id="2796650" url="https://pl.wikipedia.org/wiki?curid=2796650" title="Pinto Barros">
Pinto Barros

Pinto Barros (ur. 4 maja 1973) – mozambicki piłkarz grający na pozycji obrońcy.
Kariera klubowa.
W swojej karierze piłkarskiej Barros grał w klubie Ferroviário Maputo.
Kariera reprezentacyjna.
W reprezentacji Mozambiku Barros zadebiutował w 1994 roku. W 1996 roku został powołany do kadry na Puchar Narodów Afryki 1996. Rozegrał na nim dwa mecze: z Tunezją (1:1) i z Wybrzeżem Kości Słoniowej (0:1).
W 1998 roku Barros był w kadrze Mozambiku na Puchar Narodów Afryki 1998. Rozegrał na nim trzy mecze: z Egiptem (0:2), z Marokiem (0:3) i z Zambią (1:3). W kadrze narodowej grał do 1999 roku. Rozegrał w niej 44 mecze i strzelił 2 gole.

</doc>
<doc id="2796651" url="https://pl.wikipedia.org/wiki?curid=2796651" title="Russula azurea">
Russula azurea



</doc>
<doc id="2796652" url="https://pl.wikipedia.org/wiki?curid=2796652" title="José Albino">
José Albino

Vino, właśc. José Albino (ur. 4 maja 1973) – mozambicki piłkarz grający na pozycji obrońcy.
Kariera klubowa.
W swojej karierze piłkarskiej Vino grał w klubie Ferroviário Maputo.
Kariera reprezentacyjna.
W reprezentacji Mozambiku Vino zadebiutował w 1998 roku. W 1998 roku był w kadrze Mozambiku na Puchar Narodów Afryki 1998. Na nim był rezerwowym i nie rozegrał żadnego spotkania. W kadrze narodowej grał do 1999 roku.

</doc>
<doc id="2796655" url="https://pl.wikipedia.org/wiki?curid=2796655" title="João Chissano">
João Chissano

João Chissano (ur. 26 lipca 1970 w Maputo) – mozambicki piłkarz grający na pozycji obrońcy. Trener piłkarski.
Kariera klubowa.
W swojej karierze piłkarskiej Chissano grał w klubie CD Costa do Sol.
Kariera reprezentacyjna.
W reprezentacji Mozambiku Chissano zadebiutował w 1992 roku. W 1996 roku został powołany do kadry na Puchar Narodów Afryki 1996. Wystąpił na nim w dwóch meczach: z Wybrzeżem Kości Słoniowej (0:1) i z Ghaną (0:2).
W 1998 roku Chissano był w kadrze Mozambiku na Puchar Narodów Afryki 1998. Na nim był rezerwowym i nie rozegrał żadnego spotkania. W kadrze narodowej grał do 1998 roku. Rozegrał w niej 23 mecze.

</doc>
<doc id="2796656" url="https://pl.wikipedia.org/wiki?curid=2796656" title="Luís Germano Borlotes Dias">
Luís Germano Borlotes Dias

Luisinho, właśc. Luís Germano Borlotes Dias (ur. 14 kwietnia 1973) – mozambicki piłkarz grający na pozycji bramkarza.
Kariera klubowa.
W swojej karierze piłkarskiej Luisinho grał w klubach GD Maputo i Ferroviário Maputo.
Kariera reprezentacyjna.
W reprezentacji Mozambiku Luisinho zadebiutował w 1996 roku. W tym samym roku został powołany do kadry na Puchar Narodów Afryki 1996. Wystąpił na nim w jednym meczu, z Ghaną (0:2).
W 1998 roku Luisinho był w kadrze Mozambiku na Puchar Narodów Afryki 1998. Na nim rozegrał dwa mecze: z Marokiem (0:3) i z Zambią (1:3). W kadrze narodowej grał do 1999 roku. Rozegrał w niej 18 meczów.

</doc>
<doc id="2796657" url="https://pl.wikipedia.org/wiki?curid=2796657" title="Jo Myong Rok">
Jo Myong Rok



</doc>
<doc id="2796664" url="https://pl.wikipedia.org/wiki?curid=2796664" title="Laeviphysus">
Laeviphysus



</doc>
<doc id="2796665" url="https://pl.wikipedia.org/wiki?curid=2796665" title="Apsicephalus">
Apsicephalus



</doc>
<doc id="2796666" url="https://pl.wikipedia.org/wiki?curid=2796666" title="Promecocephalus">
Promecocephalus



</doc>
<doc id="2796668" url="https://pl.wikipedia.org/wiki?curid=2796668" title="Gloeophyllum odoratum">
Gloeophyllum odoratum



</doc>
<doc id="2796671" url="https://pl.wikipedia.org/wiki?curid=2796671" title="Plicaturopsis crispa">
Plicaturopsis crispa



</doc>
<doc id="2796677" url="https://pl.wikipedia.org/wiki?curid=2796677" title="Campeonato Brasileiro de Rugby">
Campeonato Brasileiro de Rugby

Campeonato Brasileiro de Rugby – organizowany przez Confederação Brasileira de Rugby najwyższy poziom męskich rozgrywek ligowych rugby union we Brazylii. Zmagania toczą się cyklicznie (co sezon) systemem kołowym jako mistrzostwa kraju i przeznaczone są dla ośmiu najlepszych brazylijskich klubów.
W latach 2004–2013 najsłabsza drużyna rozgrywek walczyła o utrzymanie ze zwycięzcą Copa do Brasil danej edycji, w roku 2014 zaś ze zwycięzcą Taça Tupi. Od sezonu 2015 jest ona relegowana, zaś baraż o utrzymanie ze finalistą Taça Tupi rozgrywa przedostatni zespół w tabeli. Od 2018 w rozgrywkach uczestniczy 16 drużyn.
Zwycięzcy.
"Materiał źródłowy do sezonów 1964–2010."
Objaśnienie: * – współtytuł

</doc>
<doc id="2796678" url="https://pl.wikipedia.org/wiki?curid=2796678" title="Tomás Manuel Inguana">
Tomás Manuel Inguana

Tomás Manuel Inguana (ur. 13 stycznia 1973 w Maputo) – mozambicki piłkarz grający na pozycji obrońcy.
Kariera klubowa.
Swoją karierę piłkarską Tomás rozpoczął w klubie GD Maputo. Zadebiutował w nim w pierwszej lidze mozambickiej. W 1995 roku wywalczył z nim mistrzostwo Mozambiku. W 1998 roku grał w Ferroviário Maputo.
W 1999 roku Tomás został zawodnikiem południowoafrykańskiego Orlando Pirates. W sezonie 2000/2001 wywalczył z nim mistrzostwo Premier Soccer League. W sezonie 2001/2002 grał w AmaZulu FC, po czym wrócił do Orlando Pirates. W sezonie 2002/2003 został z nim mistrzem RPA.
W 2004 roku Tomás grał w wietnamskim Sông Đà Nam Định. Pod koniec roku wrócił do RPA i do końca swojej kariery występował w klubie Wits University.
Kariera reprezentacyjna.
W reprezentacji Mozambiku Tomás zadebiutował w 1996 roku. W 1996 roku został powołany do kadry na Puchar Narodów Afryki 1996. Na nim był rezerwowym i nie rozegrał żadnego meczu.
W 1998 roku Tomás był w kadrze Mozambiku na Puchar Narodów Afryki 1998. Na nim rozegrał trzy mecze: z Egiptem (0:2), z Marokiem (0:3) i z Zambią (1:3). W kadrze narodowej grał do 2004 roku. Rozegrał w niej 43 mecze i strzelił 2 gole.

</doc>
<doc id="2796680" url="https://pl.wikipedia.org/wiki?curid=2796680" title="Nadstaw">
Nadstaw



</doc>
<doc id="2796683" url="https://pl.wikipedia.org/wiki?curid=2796683" title="Jan Tymowski">
Jan Tymowski

Jan Tymowski herbu Sas (zm. 1783) – podstarości i sędzia grodzki piotrkowski, stolnik sieradzki w latach 1776–1783, stolnik piotrkowski w latach 1765–1776.
Członek konfederacji Adama Ponińskiego w 1773 roku. Był posłem sieradzkim na Sejm Rozbiorowy 1773–1775, wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski.

</doc>
<doc id="2796685" url="https://pl.wikipedia.org/wiki?curid=2796685" title="Marzapanus">
Marzapanus



</doc>
<doc id="2796688" url="https://pl.wikipedia.org/wiki?curid=2796688" title="David Attard">
David Attard

David Joseph Attard (ur. 29 marca 1953 w Sliemie), prawnik maltański, specjalista prawa morza, sędzia Międzynarodowego Trybunału Prawa Morza z siedzibą w Hamburgu.
Ukończył studia prawnicze na Uniwersytecie Malty (1978 doktorat prawa), dyplom doktora filozofii uzyskał na Oksfordzie (1986). Od 1988 był profesorem prawa międzynarodowego publicznego na Uniwersytecie Malty, wykładał gościnnie także na szeregu innych uczelni, w tym na Sorbonie, Oksfordzie, uniwersytecie w Rzymie, kolegium spraw zagranicznych w Pekinie. Jako specjalista prawa morza występował w charakterze doradcy lub eksperta m.in. instytucji Unii Europejskiej. Był też doradcą przedstawicielstwa Malty w Zgromadzeniu Ogólnym Narodów Zjednoczonych oraz szefem delegacji maltańskiej w komisji przygotowawczej ONZ ds. Międzynarodowego Trybunału Prawa Morza. W latach 2004–2011 był w grupie ekspertów przy Stałym Trybunale Arbitrażowym w Hadze. W 2011 pełnił krótko funkcję kanclerza Uniwersytetu Malty.
W 2011 został wybrany na sędziego Międzynarodowego Trybunał Prawa Morza, obowiązki sędziowskie objął 1 października 2011.
Jest autorem szeregu publikacji z prawa międzynarodowego, a praca "The Exclusive Economic Zone in International Law" została w 1987 wyróżniona branżową nagrodą Paula Guggenheima. Attard został również odznaczony m.in. francuską Legią Honorową (2004), hiszpańskim Orderem Izabeli Katolickiej (2009), Orderem Zasługi Republiki Włoskiej (2010), a także maltańskim Narodowym Orderem Zasługi (2007).

</doc>
<doc id="2796690" url="https://pl.wikipedia.org/wiki?curid=2796690" title="Fisher Ames">
Fisher Ames

Fisher Ames (ur. 9 kwietnia 1758 roku w Dedham w stanie Massachusetts, zm. 4 lipca 1808 roku w Dedham w stanie Massachusetts) – amerykański prawnik i polityk z Massachusetts.
Życiorys.
Urodził się w Dedham (Massachusetts), jako syn Nathaniela Amesa seniora, lekarza, właściciela tawerny i autora almanachów oraz Deborah Fisher. Intelektualnie uzdolniony Ames został przyjęty na Uniwersytet Harvarda w wieku zaledwie 12 lat. Przesiąknięty literaturą klasyczną, wyróżniał się wymową i brał udział w klubie dyskusyjnym "Institute of 1770". W 1774 r. ukończył studia, następnie służył w milicji Dedham w czasie bitwy pod Bunker Hill, ale nie brał udziału w walce. W domu rozwijał swoje zainteresowania naukowe, szeroko poznając literaturę klasyczną i historię. Od czasu do czasu uczył w szkole. Pod okiem wybitnego Williama Tudora Ames studiował prawo. Został dopuszczony do wykonywania zawodu przed Sądem Powszechnym, a do 1784 r. przed Sądem Najwyższym w Bostonie. Nigdy nie lubił swojego zawodu, preferując bardziej aktywność na scenie politycznej.
Polityka.
Lider partii federalistycznej, członek Kongresu, eseista i znany mówca. W latach 1789–1795 podczas pierwszej, drugiej i trzeciej kadencji Kongresu Stanów Zjednoczonych reprezentował pierwszy okręg wyborczy w Massachusetts w Izbie Reprezentantów Stanów Zjednoczonych.
Podczas czwartej kadencji Kongresu Stanów Zjednoczonych w latach 1795–1797 z ramienia partii Federalistycznej reprezentował ósmy okręg wyborczy w stanie Massachusetts w Izbie Reprezentantów Stanów Zjednoczonych.

</doc>
<doc id="2796691" url="https://pl.wikipedia.org/wiki?curid=2796691" title="Obszar ochrony ścisłej Bagno Dębienko">
Obszar ochrony ścisłej Bagno Dębienko

Obszar ochrony ścisłej Bagno Dębienko – obszar ochrony ścisłej znajdujący się na terenie Wielkopolskiego Parku Narodowego, w granicach administracyjnych Stęszewa, w pobliżu Dębienka, w dolinie Trzebawki. Powierzchnia obszaru wynosi 21,39 ha.
Przyroda.
Przedmiotem ochrony jest roślinne zbiorowisko bagienno-łąkowe, a także szuwar trzcinowy i turzycowy oraz zespół lilii wodnej. Rosną tu m.in.: tojeść bukietowa, kropidło wodne, bobrek trójlistkowy, wierzbownica drobnokwiatowa, jaskier jadowity, jaskier wielki i jaskier płomiennik. Na terenie rezerwatu gniazdują ptaki wodno-błotne (błotniak stawowy, potrzos zwyczajny, trzciniak zwyczajny, łyska, kaczka krzyżówka).
W bezpośrednim sąsiedztwie znajduje się obszar ochrony ścisłej Suche Zbocza.
Turystyka i transport.
W pobliżu przebiega szlak turystyczny zielony ze Stęszewa do Szreniawy oraz linia kolejowa z Poznania do Wolsztyna. 

</doc>
<doc id="2796698" url="https://pl.wikipedia.org/wiki?curid=2796698" title="Usługi ekosystemowe">
Usługi ekosystemowe

Usługi ekosystemowe – koncepcja blisko związana z ekonomią ekologiczną i pojęciem kapitału naturalnego. Definiowane są najczęściej jako wkład naturalnych ekosystemów w szeroko pojęty dobrobyt człowieka. Usługi ekosystemowe mogą być interpretowane jako dochód wypływający z kapitału naturalnego. Celem tej koncepcji jest "przetłumaczenie" przekazu nauk ekologicznych na (w założeniu) bardziej przystępny język ekonomii i tym samym wkład w zachowanie środowiska naturalnego w możliwie stabilnym stanie.
Definicja.
Gretchen Daily zdefiniowała usługi ekosystemowe jako stany i procesy, przez które naturalne ekosystemy, wraz z będącymi ich częścią organizmami żywymi, podtrzymują i wypełniają ludzkie procesy życiowe. Są one odpowiedzialne za utrzymywanie bioróżnorodności i produkcji dóbr ekosystemowych, takich jak owoce morza, żywność, drewno, biopaliwa, celuloza, substancje o wartości farmaceutycznej czy (przed-)produkty przemysłowe. Poza produkcją dóbr, usługi ekosystemowe to funkcje podtrzymujące procesy życiowe, takie jak pochłanianie i przetwarzanie odpadów, procesy regeneracji, a także źródło wielu niedotykalnych (estetycznych i kulturowych) korzyści dla człowieka.
Rodzaje usług ekosystemowych.
Ekonomiści zajmujący się ekonomiczną analizą ekosystemów rozróżniają cztery kategorie usług ekosystemowych:

</doc>
<doc id="2796699" url="https://pl.wikipedia.org/wiki?curid=2796699" title="Jezioro Kaindy">
Jezioro Kaindy



</doc>
<doc id="2796700" url="https://pl.wikipedia.org/wiki?curid=2796700" title="Nuro Tualibudane Amino">
Nuro Tualibudane Amino

Nuro Tualibudane Amino (ur. 19 października 1973) – mozambicki piłkarz grający na pozycji pomocnika.
Kariera klubowa.
Swoją karierę piłkarską Nuro rozpoczął w klubie CD Maxaquene. Zadebiutował w nim w pierwszej lidze mozambickiej. W 1996 roku zdobył z nim Puchar Mozambiku.
W 1997 roku Nuro został zawodnikiem cypryjskiego klubu Nea Salamina. Z kolei w 1998 roku przeszedł do południowoafrykańskiego Jomo Cosmos. Występował w nim do 2001 roku. W pierwszej połowie 2002 roku grał w AmaZulu FC. Z kolei w latach 2002-2004 występował w wietnamskim Đà Nẵng FC, w którym zakończył karierę.
Kariera reprezentacyjna.
W reprezentacji Mozambiku Nuro zadebiutował w 1998 roku. W tym samym roku był w kadrze Mozambiku na Puchar Narodów Afryki 1998. Na nim rozegrał trzy mecze: z Egiptem (0:2), z Marokiem (0:3) i z Zambią (1:3). W kadrze narodowej grał do 2001 roku.

</doc>
<doc id="2796702" url="https://pl.wikipedia.org/wiki?curid=2796702" title="Obszar ochrony ścisłej Bór Mieszany">
Obszar ochrony ścisłej Bór Mieszany

Obszar ochrony ścisłej Bór Mieszany – obszar ochrony ścisłej znajdujący się na terenie Wielkopolskiego Parku Narodowego, w gminie Mosina, przy drodze nr 430. Powierzchnia obszaru wynosi 5,79 ha.
Przedmiotem ochrony jest obszar leśny – 150-letnie sosny zwyczajne i rosnące pod ich okapem 50-letnie dęby bezszypułkowe. Tworzą one naturalny bór mieszany świeży przekształcający się stopniowo w zespół kwaśnej dąbrowy. W podszycie wyrastają w niewielkiej liczbie kruszyna pospolita i czeremcha amerykańska. Runo składa się z następujących gatunków: orlica pospolita, borówka czarna, pszeniec zwyczajny, konwalia majowa, dzwonek okrągłolistny, gruszyczka jednostronna.
W pobliżu przebiega szlak turystyczny żółty z Puszczykowa do Puszczykówka oraz znajduje się przystanek PKS.

</doc>
<doc id="2796706" url="https://pl.wikipedia.org/wiki?curid=2796706" title="Super Bowl XXIV">
Super Bowl XXIV

Super Bowl XXIV był dwudziestym czwartym finałem o mistrzostwo NFL w zawodowym futbolu amerykańskim, rozegranym 28 stycznia 1990 roku, na stadionie Louisiana Superdome, w Nowym Orleanie, w stanie Luizjana.
Mistrz konferencji NFC, drużyna San Francisco 49ers, pokonał mistrza konferencji AFC, drużynę Denver Broncos, uzyskując wynik 55-10. San Francisco 49ers zostali mistrzami po raz czwarty.
Za faworytów spotkania uważana była drużyna z San Francisco.
Amerykański hymn państwowy przed meczem wykonał Aaron Neville. W przerwie w połowie meczu wystąpili: Pete Fountain, Doug Kershaw oraz Irma Thomas.
Tytuł MVP finałów zdobył Joe Montana, Quarterback zespołu 49ers. Było to dla niego trzecie tego typu wyróżnienie.

</doc>
<doc id="2796709" url="https://pl.wikipedia.org/wiki?curid=2796709" title="Mateusz Żyniew">
Mateusz Żyniew

Mateusz Żyniew v. Zyniew herbu Pawęża (zm. 14 lipca 1814 w Wiejsiejach) – hrabia, starosta berżnicki, konsyliarz Rady Nieustającej w 1775, konsyliarz powiatu wołkowyskiego w konfederacji generalnej Wielkiego Księstwa Litewskiego konfederacji targowickiej w 1792. Kawaler Orderu św. Stanisława od 1789.
Życiorys.
Był elektorem Stanisława Augusta Poniatowskiego. Członek konfederacji Adama Ponińskiego w 1773. Był posłem starodubowskim na Sejm Rozbiorowy (1773–1775), wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Członek konfederacji Andrzeja Mokronowskiego w 1776 roku. Jako poseł grodzieński na sejm grodzieński 22 lipca 1793 podpisał traktat cesji przez Rzeczpospolitą ziem zagarniętych przez Rosję w II rozbiorze Polski. Członek konfederacji grodzieńskiej w 1793. Pruski tytuł hrabiego uzyskał w 1798. Ożeniony z księżną Wiktorią Ogińską, zmarł bezpotomnie.
Był Mistrzem Katedry lóż wolnomularskich Dobry Pasterz w 1777 roku i Gorliwy Litwin w 1780 roku.

</doc>
<doc id="2796710" url="https://pl.wikipedia.org/wiki?curid=2796710" title="Cannonball (utwór Supertramp)">
Cannonball (utwór Supertramp)

„Cannonball” – utwór brytyjskiej, progresywnej grupy rockowej Supertramp, wydany na singlu w 1985 roku. Został napisany przez wokalistę i keyboardzistę grupy Ricka Daviesa, całkowicie w akordzie G. Jak sam później wspominał: „Zrobiłem to po prostu aby sprawdzić, czy da się to zrobić”.
Tekst piosenki może być postrzegany jako ukryta wiadomość do byłego członka grupy Rogera Hodgsona, jednak Rick Davies zaprzeczył temu we francuskim wywiadzie radiowym.
Piosenka stała się ostatnim przebojem zespołu w USA, który znalazł się na liście „Top 40”, zajmując 28. miejsce.
Spis utworów.
Singel 7".
Strona A
Strona B
Singel 12".
Strona A
Strona B

</doc>
<doc id="2796712" url="https://pl.wikipedia.org/wiki?curid=2796712" title="Litwin Gorliwy">
Litwin Gorliwy

 
Litwin Gorliwy na Wschodzie Wilna – loża wolnomularska założona przez wielką lożę Katarzyny pod Gwiazdą Północną 15 grudnia 1780 roku. Wchodziła w skład Wielkiego Wschodu Narodowego Polski. Zamknięta w 1812 roku, wznowiła prace w 1816 roku. Po wskrzeszeniu pierwszym Mistrzem Katedry był biskup sufragan Nikodem Puzyna.

</doc>
<doc id="2796714" url="https://pl.wikipedia.org/wiki?curid=2796714" title="Sarymoin">
Sarymoin



</doc>
<doc id="2796715" url="https://pl.wikipedia.org/wiki?curid=2796715" title="Super Bowl XXIII">
Super Bowl XXIII

Super Bowl XXIII był dwudziestym trzecim finałem o mistrzostwo NFL w zawodowym futbolu amerykańskim, rozegranym 22 stycznia 1989 roku, na stadionie Joe Robbie Stadium, w Miami, w stanie Floryda.
Mistrz konferencji NFC, drużyna San Francisco 49ers, pokonał mistrza konferencji AFC, drużynę Cincinnati Bengals, uzyskując wynik 20-16. San Francisco 49ers zostali mistrzami po raz trzeci.
Za faworytów spotkania uważana była drużyna z San Francisco.
Amerykański hymn państwowy przed meczem wykonał Billy Joel. W przerwie w połowie meczu wystąpili Be Bop Bamboozled, zespół taneczny z południowej części Florydy.
Tytuł MVP finałów zdobył Jerry Rice, Wide receiver zespołu 49ers.

</doc>
<doc id="2796716" url="https://pl.wikipedia.org/wiki?curid=2796716" title="Dexter (Georgia)">
Dexter (Georgia)

Dexter – miasto w Stanach Zjednoczonych, w stanie Georgia, w hrabstwie Laurens.

</doc>
<doc id="2796720" url="https://pl.wikipedia.org/wiki?curid=2796720" title="Portugalia na Zimowych Igrzyskach Olimpijskich 1998">
Portugalia na Zimowych Igrzyskach Olimpijskich 1998

Portugalię na Zimowych Igrzyskach Olimpijskich 1998 reprezentowało dwoje zawodników. Mafalda Pereira była chorążym Portugalii podczas ceremonii otwarcia igrzysk.
Wyniki.
Łyżwiarstwo szybkie.
5000 m mężczyzn
Narciarstwo dowolne.
Skoki akrobatyczne kobiet

</doc>
<doc id="2796722" url="https://pl.wikipedia.org/wiki?curid=2796722" title="Avelino Maluana">
Avelino Maluana

Avelino Salvador Maluana (ur. 20 sierpnia 1978) – mozambicki piłkarz grający na pozycji napastnika.
Kariera klubowa.
W swojej karierze piłkarskiej Avelino grał w klubach GD Maputo, Dragões Sandinenses i Padroense FC.
Kariera reprezentacyjna.
W 1998 roku Avelino został powołany do reprezentacji Mozambiku na Puchar Narodów Afryki 1998. Rozegrał na nim trzy mecze: z Egiptem (0:2), z Marokiem (0:3) i z Zambią (1:3), w którym strzelił gola.

</doc>
<doc id="2796726" url="https://pl.wikipedia.org/wiki?curid=2796726" title="Salvador Macamo">
Salvador Macamo

Salvador Macamo (ur. 27 września 1976) – mozambicki piłkarz grający na pozycji obrońcy.
Kariera klubowa.
W swojej karierze piłkarskiej Macamo występował w klubie CD Maxaquene.
Kariera reprezentacyjna.
W reprezentacji Mozambiku Macamo zadebiutował w 1997 roku. W 1998 roku był w kadrze Mozambiku na Puchar Narodów Afryki 1998. Na nim rozegrał dwa mecze: z Marokiem (0:3) i z Zambią (1:3). W kadrze narodowej grał do 2002 roku.

</doc>
<doc id="2796727" url="https://pl.wikipedia.org/wiki?curid=2796727" title="Portugalia na Zimowych Igrzyskach Olimpijskich 1994">
Portugalia na Zimowych Igrzyskach Olimpijskich 1994

Portugalię na Zimowych Igrzyskach Olimpijskich 1994 reprezentował jeden zawodnik – Jorge Mendes, który także niósł flagę Portugalii podczas ceremonii otwarcia igrzysk.
Wyniki.
Narciarstwo alpejskie.
Zjazd mężczyzn:
Supergigant mężczyzn:
Gigant mężczyzn:
Kombinacja mężczyzn:

</doc>
<doc id="2796729" url="https://pl.wikipedia.org/wiki?curid=2796729" title="Ignacy Rychłowski (szambelan)">
Ignacy Rychłowski (szambelan)

Ignacy Rychłowski herbu Nałęcz – szambelan Stanisława Augusta Poniatowskiego w 1768 roku, chorąży mniejszy piotrkowski w latach 1770–1778, cześnik piotrkowski w latach 1765–1770, łowczy piotrkowski w latach 1764–1765.
Był deputatem województwa sieradzkiego na Trybunał Główny Koronny w Poznaniu w 1765 roku. Poseł na sejm 1766 roku z ziemi czerskiej. Członek konfederacji Adama Ponińskiego w 1773 roku. Był posłem ziemi czerskiej na Sejm Rozbiorowy 1773–1775, wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Konsyliarz sądu konfederacji generalnej 1773–1775 roku.

</doc>
<doc id="2796731" url="https://pl.wikipedia.org/wiki?curid=2796731" title="Portugalia na Zimowych Igrzyskach Olimpijskich 1988">
Portugalia na Zimowych Igrzyskach Olimpijskich 1988

Portugalię na Zimowych Igrzyskach Olimpijskich 1988 reprezentowało 5 zawodników.
Wyniki.
Bobsleje.
Dwójka mężczyzn
Czwórka mężczyzn

</doc>
<doc id="2796733" url="https://pl.wikipedia.org/wiki?curid=2796733" title="Andre José Macamo">
Andre José Macamo

Jossias, właśc. Andre José Macamo (ur. 26 stycznia 1976) – mozambicki piłkarz grający na pozycji pomocnika.
Kariera klubowa.
Swoją karierę piłkarską Jossias rozpoczął w klubie CD Costa do Sol. W jego barwach zadebiutował w pierwszej lidze mozambickiej. W latach 2000 i 2001 wywalczył z Costa do Sol dwa tytuły mistrza Mozambiku. W latach 1999 i 2000 zdobył Puchar Mozambiku.
W 2001 roku Jossias przeszedł do południowoafrykańskiego Kaizer Chiefs. W 2003 roku wygrał z nim Telkom Knockout oraz Vodacom Challenge. W latach 2003–2005 grał w Dynamosie Polokwane, a w sezonie 2005–2006 w Moroce Swallows.
W 2006 roku Jossias wrócił do Costa do Sol i grał w nim do końca swojej kariery, czyli do 2008 roku. W 2007 roku wywalczył z Costa do Sol dublet - mistrzostwo i puchar kraju.
Kariera reprezentacyjna.
W reprezentacji Mozambiku Jossias zadebiutował w 1997 roku. W 1998 roku był w kadrze Mozambiku na Puchar Narodów Afryki 1998. Na nim rozegrał trzy mecze: z Egiptem (0:2), z Marokiem (0:3) i z Zambią (1:3). W kadrze narodowej grał do 2005 roku.

</doc>
<doc id="2796736" url="https://pl.wikipedia.org/wiki?curid=2796736" title="Dynamos Polokwane">
Dynamos Polokwane



</doc>
<doc id="2796737" url="https://pl.wikipedia.org/wiki?curid=2796737" title="Portugalia na Zimowych Igrzyskach Olimpijskich 1952">
Portugalia na Zimowych Igrzyskach Olimpijskich 1952

Portugalię na Zimowych Igrzyskach Olimpijskich 1952 reprezentował 1 zawodnik.
Wyniki.
Narciarstwo alpejskie.
Zjazd mężczyzn:

</doc>
<doc id="2796739" url="https://pl.wikipedia.org/wiki?curid=2796739" title="Städelsches Kunstinstitut">
Städelsches Kunstinstitut



</doc>
<doc id="2796740" url="https://pl.wikipedia.org/wiki?curid=2796740" title="Charles Palmer-Buckle">
Charles Palmer-Buckle

Gabriel Charles Palmer-Buckle (ur. 15 czerwca 1950 w Axim) – ghański duchowny katolicki, arcybiskup Cape Coast od 2018.
Życiorys.
Święcenia kapłańskie przyjął 12 grudnia 1976 roku.
Episkopat.
6 lipca 1992 roku został mianowany biskupem diecezji Koforidua. Sakry biskupiej udzielił mu 6 stycznia 1993 roku papież Jan Paweł II.
30 marca 2005 roku został mianowany ordynariuszem archidiecezji Akra. 
11 maja 2018 papież Franciszek mianował go arcybiskupem metropolitą Cape Coast.
Od 2016 jest wiceprzewodniczącym Konferencji Biskupów Ghany.

</doc>
<doc id="2796741" url="https://pl.wikipedia.org/wiki?curid=2796741" title="Philip Naameh">
Philip Naameh

Philip Naameh (ur. 8 września 1948 w Nandom-Ko) – ghański duchowny katolicki, arcybiskup Tamale od 2009.
Życiorys.
Święcenia kapłańskie przyjął 16 grudnia 1977.
Episkopat.
3 lutego 1995 papież Jan Paweł II mianował go biskupem diecezji Damongo. Sakry biskupiej udzielił mu 28 maja 1995 kard. Jozef Tomko.
12 lutego 2009 został mianowany ordynariuszem archidiecezji Tamale. Od 2016 jest przewodniczącym Konferencji Biskupów Ghany.

</doc>
<doc id="2796743" url="https://pl.wikipedia.org/wiki?curid=2796743" title="Leonard Świderski">
Leonard Świderski

Leonard Świderski (ur. 31 sierpnia 1903 w Łodzi, zm. 17 kwietnia 1991) – polski duchowny rzymskokatolicki (po rezygnacji z kapłaństwa ekskomunikowany), doktor filozofii i teologii, działacz ruchu księży patriotów, autor dzienników, w których zarzuca klerowi katolickiemu fałsz i obłudę.
Życiorys.
Urodził się w rodzinie robotniczej. Jego ojcem był Antoni Świderski – rzemieślnik, a matką Julianna Hirsch – praczka, o korzeniach niemieckich, która żyła według hasła "kościół, kuchnia, kołyska". Jako chłopak miał zamiar wstąpić do Legionów Polskich, i to wprost z bierzmowania, którego udzielał mu kardynał Aleksander Kakowski. Porzucił jednak ten zamiar i w 1919, w wieku 16 lat, wstąpił do Seminarium Duchownego w Płocku, gdzie nawiązał bliższą znajomość z (późniejszym księdzem patriotą) Mieczysławem Żywczyńskim. Po dwóch latach studiów został wysłany na wyższe studia do Paryża. Po sześciu latach otrzymał święcenia kapłańskie, doktorat z filozofii i licencjat z teologii. Dalsze studia z teologii kontynuował na uniwersytecie papieskim Gregorianum w Rzymie.
Do Polski powrócił w 1928 po uzyskaniu doktoratów z filozofii i teologii. Powierzono mu wtedy stanowisko ojca duchownego w seminarium w Płocku. Pracował także na rzecz Akcji Katolickiej w Płocku i był odpowiedzialny za Katolickie Stowarzyszenie Kobiet na terenie diecezji płockiej. W okresie działalności w mieście krytykowany był za częste kontakty z kobietami, a szczególnie za doradzanie swojej partnerce, jak unieważnić jej małżeństwo. W Płocku krążyły wówczas plotki o kokietowaniu przez księdza kobiet oraz opinia, iż jest najprzystojniejszym mężczyzną w mieście. Doszło do tego, iż w jednej z lokalnych gazet ks. Świderski został nazwany listownie przez jednego z czytelników "Rasputinem". Ostatecznie publiczną krytykę ks. Świderskiego wyraził – w obecności innych księży – ks. Czesław Kaczmarek (wówczas kierownik Akcji Katolickiej w Płocku), stwierdzając, iż jego zachowanie przynosi hańbę duchowieństwu. Sam zainteresowany stwierdził natomiast, że padł ofiarą intrygi, i zdementował informacje na swój temat, podobnie jak plotkę, że ma syna i płaci na niego alimenty. Swoją obronę opisał w książce "Oglądały oczy moje".
W 1938 doszło do kolejnego skandalu obyczajowego z jego udziałem, co ostatecznie zmusiło go do wyjazdu z Płocka. Z pomocą duchownemu przyszedł ks. Czesław Kaczmarek mianowany w tym samym czasie biskupem diecezjalnym kieleckim. Ks. Leonard Świderski piastował funkcję sekretarza biskupa Kaczmarka oraz kanclerza kurii. Po wybuchu II wojny światowej wraz z biskupem Czesławem Kaczmarkiem schronili się w klasztorze w Stopnicy, uznanym za miejsce bezpieczne. Nie było to dobre rozwiązanie, więc jeszcze w trakcie kampanii wrześniowej wrócili do Kielc.
W 1942 zrezygnował z pełnionych funkcji w Kielcach, w związku z czym został mianowany proboszczem parafii w Moskarzewie. Proboszczem parafii był do 1946, do czasu wyjazdu na Ziemie Odzyskane. Tam został proboszczem parafii w Wałbrzychu, gdzie przebywał dwa lata. W 1948 wrócił do diecezji kieleckiej i objął funkcję proboszcza parafii w Piotrkowicach. Kolejne przeniesienie nastąpiło w 1950. Przeniesiony został do parafii Nawarzyce, gdzie również pełnił funkcję proboszcza.
Po wojnie zaangażował się w ruch księży patriotów jawnie popierających system tzw. demokracji ludowej w Polsce. Od 1947 był także tajnym współpracownikiem UB. Swoje zapiski przekazał jednemu z „księży patriotów”. Zostały one wykorzystane przez UB w momencie rozprawy z Kościołem katolickim i nagonką na biskupa Czesława Kaczmarka, którego wraz z 20 innymi duchownymi aresztowano 20 stycznia 1951 pod zarzutem działania na szkodę Polski Ludowej, szpiegostwa na rzecz Stanów Zjednoczonych oraz Stolicy Apostolskiej, faszyzacji życia społecznego, nielegalnego handlu walutami oraz kolaboracji z hitlerowcami w czasie okupacji niemieckiej. W akcie oskarżenia wykorzystano rewelacje zawarte w dziennikach Świderskiego. Ten jednak złożył swój podpis, podobnie jak 370 innych księży, pod petycją skierowaną do prezydenta Bolesława Bieruta, w sprawie uwolnienia biskupa Kaczmarka.
Ostatecznie biskup Kaczmarek został skazany na 12 lat więzienia, a kilku z sądzonych z nim duchownych na wyrok dożywocia. Biskupa Kaczmarka zwolniono na mocy amnestii w 1957 i wtedy po raz kolejny posłużono się dziennikiem Świderskiego tzw. "Zielonym Zeszytem" w ataku na biskupa. W 1960 UB rozesłało go do wszystkich księży diecezjalnych, a nawet do samego biskupa. W dzienniku Świderskiego znajdowały się opisy rzekomych wyczynów miłosnych biskupa, w tym schadzek z zakonnicą, opisy kupowania stanowisk, nadużyć finansowych i wewnętrznej polityki kurii. W reakcji na pomówienia biskup wysłał do papieża Jana XXIII list z rezygnacją, której papież nie przyjął. Następstwem tej sprawy było jednak polecenie nuncjusza apostolskiego wystosowane do Episkopatu Polski o zajęcie się sprawą ks. Świderskiego. Ostatecznie w styczniu 1961 ks. Leonard Świderski został zawieszony, a następnie ekskomunikowany (do tego momentu pracował w parafii w Nawarzycach).
Po objęciu ekskomuniką do Nawarzyc przyjechały ciężarówki Korpusu Bezpieczeństwa Wewnętrznego z żołnierzami, którzy pomogli byłemu księdzu w przeprowadzce. Otrzymał on od władz poniemiecką willę we wsi Przesieka koło Jeleniej Góry.
Kontynuacją tzw. "Zielonego Zeszytu" były wspomnienia Świderskiego opublikowane w 1962, w trzech kolejnych numerach czasopisma „Przekrój”. Następnie, Ludowa Spółdzielnia Wydawnicza wydała w nakładzie 20 tysięcy egzemplarzy autobiografię księdza Świderskiego "Oglądały oczy moje" skierowaną przeciwko księżom niepokornym wobec władzy ludowej, w tym po raz kolejny biskupowi Czesławowi Kaczmarkowi. Jeszcze w tym samym roku ukazało się drugie wydanie tej książki. W 1966 ukazało się trzecie wydanie książki.
Była to jedna z ulubionych książek aktywu partyjnego, służąca jako źródło do krytyki Kościoła, rzekomo demaskująca jego prawdziwe oblicze. Samemu Świderskiemu organizowano w tym okresie liczne spotkania literackie, na których występował zawsze w koloratce. W 1968, także nakładem Ludowej Spółdzielni Wydawniczej, ukazała się kolejna książka Świderskiego pt. "Odmieni się jako orłowa młodość twoja: pamiętników część pierwsza". W publikacji tej autor powtórzył po raz kolejny zarzuty postawione biskupowi Kaczmarkowi podczas procesu we wrześniu 1953, nie zważając na to, że trzy lata później ordynariusz został zrehabilitowany.
Ostatnie lata życia spędził, mieszkając w Cieplicach, gdzie odwiedził go kardynał Henryk Gulbinowicz. Dwugodzinne spotkanie zakończono wspólnym przełamaniem opłatka. Leonard Świderski zmarł 17 kwietnia 1991 i po katolickiej ceremonii pogrzebowej, pochowany został na cmentarzu w Jeleniej Górze.

</doc>
<doc id="2796744" url="https://pl.wikipedia.org/wiki?curid=2796744" title="Carmen Miranda">
Carmen Miranda

Carmen Miranda, właśc. Maria do Carmo Miranda da Cunha (ur. 9 lutego 1909 w Marco de Canaveses, zm. 5 sierpnia 1955 w Beverly Hills) – brazylijska piosenkarka, tancerka i aktorka pochodzenia portugalskiego. Pierwsza brazylijska artystka, która stała się międzynarodową gwiazdą.
Życiorys.
Carmen Miranda urodziła się w Portugalii jako druga córka José Marii Pinto Cunha (1887–1938) i Marii Emílii Mirandy (1886–1971). Tuż jej po urodzeniu ojciec przeniósł się do Brazylii, do Rio de Janeiro (ówczesnej stolicy tego kraju), gdzie otworzył salon fryzjerski. W 1910 przyjechała do niego żona razem z córkami, Olindą i Carmen. W Brazylii urodziły się ich kolejne dzieci: Amaro (1911), Cecília (1913), Aurora (1915–2005) i Oscar (1916). Ponieważ rodzice Carmen byli bardzo katoliccy, posłali ją do szkoły prowadzonej przez zakon Zgromadzenia Sióstr świętej Teresy od Dzieciątka Jezus. W wieku lat 14 Miranda zaczęła pracę w sklepie, by pokryć koszty leczenia starszej siostry, która zachorowała na gruźlicę i wyjechała do Portugalii na leczenie. Miranda miała zwyczaj śpiewania podczas pracy, co zwróciło uwagę miejscowej rozgłośni radiowej. Miranda szybko zrobiła karierę w Rio i okolicach, a w chwili podpisywania kontraktu z wytwórnią RCA w 1928 była już znana w całej Brazylii. W 1933 zadebiutowała w filmie "A Voz do Carnaval", ugruntowując swoją sławę udziałem w zrealizowanym dwa lata później "Estudantes". Podczas swych występów w kasynie Rio da Urca w 1939 Miranda została zauważona przez Lee Shuberta, impresario z Broadwayu, który niezwłocznie zorganizował jej wyjazd do Stanów Zjednoczonych. Wkrótce Miranda zadebiutowała w Nowym Jorku, występując w programie The Streets of Paris. Jej karierę oficjalnie wspierał rząd Stanów Zjednoczonych, zgodnie z wytycznymi programu Good Neighbor Policy prezydenta Roosevelta, chcącego w ten sposób zacieśnić więzi z Ameryką Łacińską, a także z Europą. W roku następnym Miranda osiedliła się w Hollywood. Pierwsza rola jaką tam otrzymała, był udział w filmie "Down Argentine Way" (1940), gdzie zagrała u boku Betty Grable i Dona Ameche. Przez kilka lat w latach 40. była najwyżej opłacaną artystką w USA, a w 1945 była najwyżej opłacaną kobietą w tym kraju, zarabiając według danych IRS ponad 200 000 dolarów. Wówczas to utrwalił się powszechnej świadomości jej artystyczny image – ognistej Brazylijki śpiewającej i tańczącej z ogromnym koszem owoców na głowie, przez co wydawała się wyższa niż w rzeczywistości (miała 152 cm wzrostu).
Wizerunku tego Miranda nie zdołała się pozbyć do końca swej kariery filmowej. Podczas wizyty w Brazylii stawiano jej zarzut, iż jako artystka jest zbyt "zamerykanizowana"; doświadczenie to stało się później kanwą piosenki "Disseram Que Eu Voltei Americanizada" ("Mówili, że powróciłam zamerykanizowana"). Gdy II wojna światowa dobiegała końca, zaczęła mijać moda na kiczowate musicale, dzięki którym Miranda zdobyła sławę. Niezrażona niepowodzeniami w filmie coraz więcej uwagi zaczęła poświęcać występom w klubach nocnych oraz w programach telewizyjnych. Ogółem w latach 1940–1953 Carmen Miranda zagrała w 14 hollywoodzkich produkcjach. Jako piosenkarka sprzedała ponad 10 milionów swoich płyt na całym świecie. Nadano jej przydomek „Brazilian Bombshell” („Brazylijska seksbomba”).
Po raz ostatni Miranda ukazała się na ekranie w komediowym filmie muzycznym "Scared Stiff" z 1953, grając u boku Deana Martina i Jerry Lewisa.
Jej działalność artystyczna bardzo przyczyniła się do popularyzacji muzyki brazylijskiej, a szerzej – do popularyzacji kultury latynoamerykańskiej. Choć przez ostatnie lata swego życia artystka cierpiała na ciężką depresję, w 1954 powróciła do Brazylii, jak się miało okazać, po raz ostatni; w dniu 4 sierpnia 1955, podczas telewizyjnej rejestracji wyczerpującego wokalno-tanecznego numeru do odcinka serialu "Jimmy Durante Show" Miranda doznała ataku serca, a po powrocie do swego domu w Beverly Hills zmarła następnego dnia rano, w wieku zaledwie 46 lat. Jej ciało zostało przewiezione z powrotem do Brazylii, a z okazji pogrzebu ogłoszono żałobę narodową. Została pochowana na Cemitério São João Batista w Rio de Janeiro, a w kondukcie pogrzebowym wzięło udział blisko pół miliona ludzi.
W Rio de Janeiro na jej cześć zostało później zbudowane muzeum, a jej kariera stała się w 1995 tematem głośnego filmu dokumentalnego "Carmen Miranda: Bananas Is My Business".
Dyskografia.
Single.
&lt;/div style="-moz-column-count:3; column-count:3;"&gt;

</doc>
<doc id="2796749" url="https://pl.wikipedia.org/wiki?curid=2796749" title="The WB">
The WB

The WB Television Network – amerykańska sieć telewizyjna nadająca między 1995 a 2006 rokiem. Działała w kooperacji Warner Bros. i Tribune Broadcasting. Na początku 2006 roku Warner Bros. i CBS Corporation ogłosiły zamknięcie swoich sieci The WB oraz UPN i powołały wspólny kanał The CW, który wystartował 18 września 2006 roku.
Od początku do przełomu wieków.
Telewizja The WB rozpoczęła nadawanie 11 stycznia 1995. Jej oficjalną maskotką, która pojawiła się w pierwszym programie była będąca bohaterem seriali animowanych Żaba Michigan. Była nią przez kolejne 10 lat. Początkowo program The WB nadawany był raz w tygodniu, wieczorem przez wiele niezależnych stacji. Z czasem pasmo wspólne było poszerzane. Ramówka wówczas opierała się na rozrywce i sitcomach. Między 1995 a 1999 rokiem dystrybucję kablową w kraju zapewniała telewizja WGN z Chicago. Było to szczególnie przydatne, gdy The WB szukała nowych oddziałów.
W pierwszym sezonie (1995/1996) program emitowany był w niedzielne wieczory, jednak żaden nie uzyskał wysokiej widowni. Mimo to sieć rozwijano dalej i w następnym sezonie emisję rozszerzono również do poniedziałków. Pierwszym sukcesem był serial "". Telewizja wówczas swój program skierowała głównie do młodzieży. W sezonie 1999/2000 dodano emisje piątkowe.
Zamknięcie sieci.
17 stycznia 2006 CBS i Warner Bros. ogłosiły, że zamykają konkurencyjne sieci UPN i The WB, a w ich miejsce powstanie wspólna – The CW. W ciągu kolejnych dziewięciu miesięcy ważyły się losy, które programy obu sieci przejdą do nowego kanału oraz które ośrodki wejdą w skład The CW. Ostatecznie ustalono, że we wspólnej ramówce pojawią się: "Siódme niebo", "Beauty and the Geek", "Kochane kłopoty", "Pogoda na miłość", "Reba", "Tajemnice Smallville" i "Nie z tego świata". Nie wszystkie stacji The WB przeszły do nowej sieci. Część z nich została wykupiona przez FOX i stworzyła MyNetworkTV, a niektóre program zaczęły emitować pod własnym logiem.

</doc>
<doc id="2796751" url="https://pl.wikipedia.org/wiki?curid=2796751" title="Lamelidoris">
Lamelidoris

Lamelidoris ("Onchidoris muricata") – bezmuszlowy ślimak tyłoskrzelny. Ciało krępe, grzbiet pokryty małymi, rdzawymi brodawkami. Z jego przodu znajdują się 2 zwracające uwagę pierścieniowaniem czułki, a z tyłu - pióropusz mniej więcej 8 przezroczystych skrzeli wokół odbytu. Długość ciała do ok. 1 cm.
Lamelidoris jest jednym z najpospolitszych ślimaków tyłoskrzelnych występujących w Bałtyku. Porusza się wolno. Bytuje głównie wśród wodorostów u zachodnich krańców Morza Bałtyckiego, ale czasami bywa spotykany aż po wschodnią krawędź Rynny Słupskiej. Występuje tam na dnie kamienistym o głębokości mniej więcej 70 m.
Występuje na terenie Oceanu Atlantyckiego od Francji i Wysp Brytyjskich po Grenlandię i Amerykę Północną, zamieszkuje również wody europejskie.

</doc>
<doc id="2796752" url="https://pl.wikipedia.org/wiki?curid=2796752" title="Paulito">
Paulito

Paulito, właśc. Antonio Trigo (ur. 3 września 1976) – mozambicki piłkarz grający na pozycji pomocnika.
Kariera klubowa.
Swoją karierę piłkarską Paulito rozpoczął w klubie Ferroviário Maputo. W jego barwach zadebiutował w 1994 roku w pierwszej lidze mozambickiej. W latach 1996 i 1997 wywalczył z Ferroviário dwa tytuły mistrza Mozambiku. W 1996 roku zdobył też Puchar Mozambiku.
W 1998 roku Paulito przeszedł do południowoafrykańskiego Manning Rangers. Grał w nim do końca sezonu 2002/2003. W połowie 2003 roku został zawodnikiem Mamelodi Sundowns. W sezonach 2005/2006 i 2006/2007 wywalczył mistrzostwo Premier Soccer League. W 2007 roku zakończył karierę.
Kariera reprezentacyjna.
W reprezentacji Mozambiku Paulito zadebiutował w 1997 roku. W 1998 roku był w kadrze Mozambiku na Puchar Narodów Afryki 1998. Na nim rozegrał trzy mecze: z Egiptem (0:2), z Marokiem (0:3) i z Zambią (1:3). W kadrze narodowej grał do 2005 roku.

</doc>
<doc id="2796754" url="https://pl.wikipedia.org/wiki?curid=2796754" title="Donji Mekinjar">
Donji Mekinjar

Donji Mekinjar (serb. Доњи Мекињар) – wieś w Chorwacji, w żupanii licko-seńskiej, w gminie Udbina. Leży w regionie Lika. W 2011 roku liczyła 31 mieszkańców.

</doc>
<doc id="2796755" url="https://pl.wikipedia.org/wiki?curid=2796755" title="Diecezja Fidenza">
Diecezja Fidenza

Diecezja Fidenza – łac. "Dioecesis Fidentina" – diecezja Kościoła rzymskokatolickiego w północnych Włoszech, w metropolii Modena-Nonantola, w regionie kościelnym Emilia-Romania.
Została erygowana 12 lutego 1601 jako diecezja Borgo San Donnino. 22 września 1927 po zmianie nazwy miasta Borgo San Donnino na Fidenza została oficjalnie zmieniona nazwa diecezji.

</doc>
<doc id="2796756" url="https://pl.wikipedia.org/wiki?curid=2796756" title="Jorge Joaquim Messa Vulande">
Jorge Joaquim Messa Vulande

Mavo, właśc. Jorge Joaquim Messa Vulande (ur. 4 października 1971) – mozambicki piłkarz grający na pozycji pomocnika.
Kariera klubowa.
W swojej karierze piłkarskiej Mavo grał w takich klubach jak: Ferroviário Beira, Ferroviário Maputo, CD Costa do Sol, GD Maputo, Chingale Tete i HCB Songo, w którym w 2010 roku zakończył karierę.
Kariera reprezentacyjna.
W reprezentacji Mozambiku Mavo zadebiutował w 1996 roku. W tamtym roku powołano go do kadry na Puchar Narodów Afryki 1996, jednak nie rozegrał na tym turnieju żadnego meczu. W 1998 roku był w kadrze Mozambiku na Puchar Narodów Afryki 1998. Na nim rozegrał trzy mecze: z Egiptem (0:2), z Marokiem (0:3) i z Zambią (1:3). W kadrze narodowej grał do 2003 roku.

</doc>
<doc id="2796757" url="https://pl.wikipedia.org/wiki?curid=2796757" title="Portugalia na Letnich Igrzyskach Olimpijskich 1988">
Portugalia na Letnich Igrzyskach Olimpijskich 1988

Portugalię na Letnich Igrzyskach Olimpijskich 1988 reprezentowało 64 zawodników: 55 mężczyzn i dziewięć kobiet. Był to 17. start reprezentacji Portugalii na letnich igrzyskach olimpijskich.
Skład kadry.
Gimnastyka.
Kobiety
Mężczyźni
Judo.
Mężczyźni
Kajakarstwo.
Mężczyźni
Lekkoatletyka.
Kobiety
Mężczyźni
Łucznictwo.
Kobiety
Mężczyźni
Pięciobój nowoczesny.
Mężczyźni
Pływanie.
Kobiety
Mężczyźni
Podnoszenie ciężarów.
Mężczyźni
Szermierka.
Mężczyźni
Zapasy.
Mężczyźni

</doc>
<doc id="2796758" url="https://pl.wikipedia.org/wiki?curid=2796758" title="Srednja Gora">
Srednja Gora

Srednja Gora (serb. "Средња Гора") – wieś w Chorwacji, w żupanii licko-seńskiej, w gminie Udbina. Leży w regionie Lika. W 2011 roku liczyła 25 mieszkańców.

</doc>
<doc id="2796761" url="https://pl.wikipedia.org/wiki?curid=2796761" title="Cuz I Can">
Cuz I Can



</doc>
<doc id="2796764" url="https://pl.wikipedia.org/wiki?curid=2796764" title="Piana złudzeń">
Piana złudzeń



</doc>
<doc id="2796766" url="https://pl.wikipedia.org/wiki?curid=2796766" title="O2 World">
O2 World



</doc>
<doc id="2796768" url="https://pl.wikipedia.org/wiki?curid=2796768" title="WLS-TV">
WLS-TV

WLS-TV (znana też jako ABC 7 Chicago) to najpopularniejsza lokalna stacja telewizyjna w Chicago. Stacja należy do sieci ABC i w jej ramach nadaje swoje programy.
ABC 7 News.
Największą popularnością cieszy się program informacyjny ABC 7 News nadawany pod tą nazwą od 1996 roku (wcześniej długi czas pod nazwą Eyewitness News). Według badań Nielsen'a z lutego 2011 główne wydanie programu osiąga wyższe wyniki oglądalności niż w konkurencyjnych stacjach.
Program w ciągu dnia ma kilka wydań:

</doc>
<doc id="2796769" url="https://pl.wikipedia.org/wiki?curid=2796769" title="Bolęcin (gromada)">
Bolęcin (gromada)

Bolęcin (do 28 II 1959 "Piła Kościelecka") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bolęcin z siedzibą GRN w Bolęcinie utworzono 1 marca 1959 w powiecie chrzanowskim w woj. krakowskim w związku z przeniesieniem siedziby GRN gromady Piła Kościelecka z Piły Kościeleckiej do Bolęcina i przemianowaniem jednostki na "gromada Bolęcin".
Gromadę zniesiono 31 grudnia 1961, a jej obszar włączono do gromady Płaza.

</doc>
<doc id="2796770" url="https://pl.wikipedia.org/wiki?curid=2796770" title="Diecezja Carpi">
Diecezja Carpi

Diecezja Carpi - łac. "Dioecesis Carpensis" – diecezja Kościoła rzymskokatolickiego w północnych Włoszech, w metropolii Modena-Nonantola, w regionie kościelnym Emilia-Romania. Od 2020 roku pozostaje w unii in persona episcopi z archidiecezją Mode-Nonantola.

</doc>
<doc id="2796771" url="https://pl.wikipedia.org/wiki?curid=2796771" title="Campeonato Nacional da Divisão de Honra">
Campeonato Nacional da Divisão de Honra

Campeonato Nacional da Divisão de Honra – organizowany przez Federação Portuguesa de Rugby najwyższy poziom męskich rozgrywek ligowych rugby union we Portugalii. Zmagania toczą się cyklicznie (co sezon) systemem kołowym jako mistrzostwa kraju i przeznaczone są dla dziesięciu najlepszych portugalskich klubów. Zwycięzca ligi zostaje jednocześnie mistrzem Portugalii, zaś najsłabsza drużyna relegowana jest do I Divisão.
Zwycięzcy.
"Materiał źródłowy do sezonów 1958/59–2009/10."

</doc>
<doc id="2796773" url="https://pl.wikipedia.org/wiki?curid=2796773" title="Sigamary Diarra">
Sigamary Diarra

Sigamary Diarra (ur. 10 stycznia 1984 w Villepinte) – malijski piłkarz grający na pozycji prawego napastnika.
Kariera klubowa.
Piłkarską karierę rozpoczął w zespole SM Caen. Następnie występował w zespołach FC Sochaux, Stade Lavallois oraz FC Tours. 27 czerwca 2009 roku podpisał 3–letni kontrakt z pierwszoligowym FC Lorient.
29 czerwca 2012 roku podpisał 2–letni kontrakt z pierwszoligowym AC Ajaccio.

</doc>
<doc id="2796775" url="https://pl.wikipedia.org/wiki?curid=2796775" title="Cor Bijster">
Cor Bijster

Cornelis „Cor” Bijster (ur. 13 grudnia 1922 w Haarlemie, zm. 24 października 1998 w Amsterdamie) – holenderski kolarz torowy, dwukrotny medalista torowych mistrzostw świata.
Kariera.
Pierwszy sukces w karierze Cor Bijster osiągnął w 1946 roku, kiedy zdobył brązowy medal w sprincie indywidualnym amatorów podczas torowych mistrzostw świata w Zurychu. W zawodach tych wyprzedzili go jedynie Szwajcar Oscar Plattner oraz Duńczyk Axel Schandorff. Na rozgrywanych rok później mistrzostwach świata w Paryżu w tej samej konkurencji zajął drugie miejsce, ulegając tylko Regowi Harrisowi z Wielkiej Brytanii. Ponadto wielokrotnie zdobywał medale torowych mistrzostw Holandii, ale nigdy nie zwyciężył. Nigdy również nie wystartował na igrzyskach olimpijskich.

</doc>
<doc id="2796777" url="https://pl.wikipedia.org/wiki?curid=2796777" title="Anasoft litera">
Anasoft litera

Anasoft litera – nagroda literacka przyznawana na Słowacji za najlepszą książkę prozatorską wydaną w poprzednim roku. Na pierwszym etapie jury wybiera dziesięć utworów, finalistów nagrody, na drugim głosuje na zwycięzcę.

</doc>
<doc id="2796779" url="https://pl.wikipedia.org/wiki?curid=2796779" title="Krzeszowice (gromada)">
Krzeszowice (gromada)

Krzeszowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Krzeszowice z siedzibą GRN w mieście Krzeszowice (nie wchodzącym w skład gromady) utworzono 30 czerwca 1960 w powiecie chrzanowskim w woj. krakowskim z obszaru zniesionych gromad Siedlec, Czerna i Nawojowa Góra (bez wsi Młynka).
31 grudnia 1961 do gromady Krzeszowice przyłączono obszar zniesionej gromady Paczółtowice.
W kwietniu 1969 dla gromady ustalono 27 członków gromadzkiej rady narodowej. 1 stycznia 1970 gromada składała się ze wsi: Czatkowice, Czerna, Dębnik, Dubie, Nawojowa Góra, Paczółtowice, Siedlec, Żary i Żbik.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano zniesioną w 1954 roku gminę Krzeszowice.

</doc>
<doc id="2796782" url="https://pl.wikipedia.org/wiki?curid=2796782" title="Bunić">
Bunić

Bunić (serb. "Бунић") – wieś w Chorwacji, w żupanii licko-seńskiej, w gminie Udbina. Leży w regionie Lika. W 2011 roku liczyła 133 mieszkańców.

</doc>
<doc id="2796783" url="https://pl.wikipedia.org/wiki?curid=2796783" title="École Supérieure de Physique et de Chimie Industrielles de la Ville de Paris">
École Supérieure de Physique et de Chimie Industrielles de la Ville de Paris



</doc>
<doc id="2796791" url="https://pl.wikipedia.org/wiki?curid=2796791" title="Alwernia (gromada)">
Alwernia (gromada)

Alwernia (do 30 XII 1961 "Regulice") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Alwernia z siedzibą GRN w Alwernia (wówczas wsi) utworzono 31 grudnia 1961 roku w powiecie chrzanowskim w woj. krakowskim w związku z przeniesieniem siedziby GRN gromady Regulice z Regulic do Alwerni i przemianowaniem jednostki na "gromada Alwernia"; równocześnie do gromady Alwernia przyłączono też obszary zniesionych gromad Okleśna i Poręba Żegoty.
W kwietniu 1969 dla gromady ustalono 27 członków gromadzkiej rady narodowej. 1 stycznia 1970 gromada składała się ze wsi: Alwernia, Brodła, Grojec, Mirów, Nieporaz, Okleśna, Podłęże, Poręba-Żegoty, Regulice i Źródła.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano zniesioną w 1954 roku gminę Alwernia.

</doc>
<doc id="2796792" url="https://pl.wikipedia.org/wiki?curid=2796792" title="Limfocyt Tγδ">
Limfocyt Tγδ

Limfocyty Tγδ (gamma delta) – subpopulacja limfocytów T wykazujących obecność receptora komórek T (TCR) w skład którego wchodzą łańcuchy γ oraz δ. Komórki te uczestniczą w odpowiedzi przeciwzakaźnej oraz przeciwnowotworowej oraz w regulacji odpowiedzi immunologicznej. Wydzielają one takie cytokiny, jak INF-γ i IL-17 . Komórki te rozpoznają białka szoku cieplnego, fosfoantygeny i alkilaminy wytwarzane przez wiele bakterii oraz cząsteczki MICA i MICB, wytwarzane przez komórki zakażone wirusami. W odróżnieniu od limfocytów Tαβ, stanowiących główną pulę limfocytów T, większość komórek Tγδ nie posiada na powierzchni cząsteczek CD4 i CD8. U człowieka około 40-60% limfocytów Tγδ wykazuje obecność cząsteczki kostymulatorowej CD28, jednak w niektórych organach komórki te nie wykazują ekspresji tego białka.
Limfocyty Tγδ powstają w grasicy jako pierwsze w ontogenezie limfocyty T. Ścieżka rozwoju limfocytów Tαβ i Tγδ rozdziela się na etapie tymocytów podwójnie negatywnych , kiedy dochodzi do ekspresji cząsteczki CD73. Po rearanżacji TCR, limfocyty Tγδ zasiedlają tkanki obwodowe, szczególnie skórę, język oraz błony śluzowe.
Większość limfocytów Tγδ rozpoznaje antygeny bez udziału komórek prezentujących antygen oraz antygeny nie połączone z białkami MHC. Znaczna część komórek Tγδ przejawia zdolność zarówno do spontanicznej, nie podlegającej restrykcji MHC cytotoksyczności wobec komórek nowotworowych, jak i do cytotoksyczności zależnej od przeciwciał. Wydaje się, że są one populacją o cechach pośrednich między limfocytami T a komórkami NK. Uważa się, iż limfocyty Tγδ to najwcześniej powstałe w filogenezie limfocyty T.

</doc>
<doc id="2796793" url="https://pl.wikipedia.org/wiki?curid=2796793" title="Henri Sensever">
Henri Sensever

Henri Sensever (ur. 16 lutego 1922 w Tarbes, zm. 31 sierpnia 2009 tamże) – francuski kolarz torowy i szosowy, brązowy medalista torowych mistrzostw świata.
Kariera.
Największy sukces w karierze Henri Sensever osiągnął w 1947 roku, kiedy zdobył brązowy medal w sprincie indywidualnym amatorów podczas torowych mistrzostw świata w Paryżu. W zawodach tych wyprzedzili go jedynie Reg Harris z Wielkiej Brytanii oraz Cor Bijster z Holandii. Był to jedyny medal wywalczony przez Sensevera na międzynarodowej imprezie tej rangi. Startował także w wyścigach szosowych, dwukrotnie wygrywając francuski GP Cyclo-Sport de vitesse. Nigdy nie wystartował na igrzyskach olimpijskich.

</doc>
<doc id="2796795" url="https://pl.wikipedia.org/wiki?curid=2796795" title="Limfocyty Tγδ">
Limfocyty Tγδ



</doc>
<doc id="2796796" url="https://pl.wikipedia.org/wiki?curid=2796796" title="Centralna Komisja Wojskowa KC Partii Pracy Korei">
Centralna Komisja Wojskowa KC Partii Pracy Korei

Centralna Komisja Wojskowa Komitetu Centralnego Partii Pracy Korei (kor. 중앙군사위원회, pełna nazwa: Komisja do spraw Wojskowych Komitetu Centralnego Partii Pracy Korei) – kolegialny organ Komitetu Centralnego Partii Pracy Korei, sprawujący partyjne zwierzchnictwo nad siłami zbrojnymi Korei Północnej. Funkcje i rola komisji w systemie politycznym KRLD jest podobna do tej, którą w Chińskiej Republice Ludowej spełnia tamtejsza Centralna Komisja Wojskowa KC Komunistycznej Partii Chin. W Korei Północnej rola CKW była jednak ograniczona ze względu na wpływ Komisji Obrony Narodowej, zlikwidowanej w czerwcu 2016, faktycznie najważniejszego organu decyzyjnego we wszelkich sprawach państwowych KRLD. Komisja Obrony Narodowej stanowiła organ państwowy, a nie partyjny. Obie komisje współpracowały ze sobą przy podejmowaniu decyzji dotyczących wojska. Rola CKW w procesie decyzyjnym zwiększyła się w ramach postanowień 3. Konferencji Delegatów Partii Pracy Korei, która odbyła się we wrześniu 2010. Obecnie od 11 kwietnia 2012 przewodniczącym CKW jest marszałek Kim Dzong Un, syn zmarłego w grudniu 2011 roku poprzedniego przywódcy KRLD, Kim Dzong Ila.
Wydziały Komitetu Centralnego PPK, których praca jest szczególnie istotna z punktu widzenia Centralnej Komisji Wojskowej, to Wydział Wojskowy (dyrektor: gen. płk. O Il Jŏng), Obrony Cywilnej (dyrektor: wicemar. Kim Yŏng Ch’un; zajmuje się między innymi wychowaniem polityczno-ideologicznym rezerwistów) oraz Przemysłu Maszynowego (któremu szefuje gen. płk. Ju Kyu Ch’ang), odpowiedzialny między innymi za produkcję maszyn na potrzeby wojska.
Historia.
Centralna Komisja Wojskowa KC Partii Pracy Korei została utworzona decyzją Najwyższego Zgromadzenia Ludowego, parlamentu KRLD, w czerwcu 1950 roku. Jej pierwszym i wieloletnim przewodniczącym był założyciel i pierwszy przywódca Korei Północnej, Kim Ir Sen. Komisja została rozwiązana po zakończeniu wojny koreańskiej w 1953 roku, przywrócono ją jednak podczas w okresie pomiędzy 4. Kongresem Partii Pracy Korei (wrzesień 1961) oraz 2. Konferencją Delegatów PPK w 1966 roku. Podobnie jak dziś, CKW zajmowała się wówczas kontrolą nad armią, w tym głównie politycznymi aspektami zarządzania wojskiem.
Na mocy decyzji 3. Konferencji Delegatów Partii Pracy Korei we wrześniu 2010 roku nominacje na wiceprzewodniczących Centralnej Komisji Wojskowej otrzymali Kim Dzong Un oraz Ri Yŏng Ho, wówczas dowódca Sztabu Generalnego Koreańskiej Armii Ludowej (pozbawiony wszystkich stanowisk w lipcu 2012 roku). Ponadto na 3. Konferencji wymieniono skład CKW – spośród wszystkich jej członków, powołanych w latach 1980-1997, zaledwie dwóch (wicemar. Kim Yŏng Ch’un oraz gen. Kim Myŏng Guk) zachowało członkostwo w Komisji. Zmarły kilka miesięcy później Jo Myŏng Rok wszedł w skład Prezydium Biura Politycznego KC. Marszałkowie Kim Ch’ŏl Man oraz Ri Ŭl Sŏl odeszli z Komisji, choć zachowali jednocześnie członkostwo w Komitecie Centralnym. Wicemarszałek Ri Ha Il przeszedł na emeryturę, zaś trzygwiazdkowi generałowie Kim Kang Hwan oraz Ch’oe Sang Uk zniknęli wówczas z list członków zarówno Centralnej Komisji Wojskowej, jak i Komitetu Centralnego.
Podczas 4. Konferencji Delegatów 11 kwietnia 2012 trzecim wiceprzewodniczącym Komisji został wicemar. Ch’oe Ryong Hae (tuż przed konferencją objął również funkcję dowódcy Wydziału Politycznego KAL), natomiast jej przewodniczącym ostatecznie został Kim Dzong Un, obecny przywódca KRLD.

</doc>
<doc id="2796797" url="https://pl.wikipedia.org/wiki?curid=2796797" title="Jacques Besson (kolarz)">
Jacques Besson (kolarz)

Jacques Besson (ur. 5 maja 1918 w Mont-la-Ville – zm. 25 sierpnia 1984 w Lozannie) – szwajcarski kolarz torowy, srebrny medalista mistrzostw świata.
Kariera.
Największy sukces w karierze Jacques Besson osiągnął w 1946 roku, kiedy zdobył srebrny medal w wyścigu ze startu zatrzymanego zawodowców podczas mistrzostw świata w Zurychu. W zawodach tych wyprzedził go jedynie Włoch Elia Frosio, a trzecie miejsce wywalczył Francuz Louis Chaillot. Kilkakrotnie zdobywał medale mistrzostw Europy, między innymi zwyciężając w swej koronnej konkurencji w latach 1948 i 1949. Ponadto Besson wielokrotnie zdobywał medale torowych mistrzostw Szwajcarii, w tym osiem złotych. Nigdy nie wystąpił na igrzyskach olimpijskich.

</doc>
<doc id="2796798" url="https://pl.wikipedia.org/wiki?curid=2796798" title="Vítor Pereira">
Vítor Pereira

Vítor Manuel de Oliveira Lopes Pereira (ur. 26 lipca 1968) – portugalski trener piłkarski.
Pereira w piłkę grał tylko w ligach regionalnych i zakończył karierę w wieku 29 lat. Zaczął trenować zespoły młodzieżowe. Pierwszy zespół seniorski objął w sezonie 2004/05, a był nim trzecioligowy AD Sanjoanense.
Następnie podjął pracę w trzecioligowym SC Espinho, a trzy mecze przed zakończeniem drugiego sezonu w klubie został zwolniony. Powrócił na rok do FC Porto, w którym trenował zespół juniorski. W 2008 roku objął CD Santa Clara z drugiej ligi. W pierwszym sezonie zajął 3 miejsce, a w drugim 4.
Latem 2010 roku Pereira został asystentem André Villasa-Boasa w Porto. 21 czerwca 2011 roku po odejściu AVB do Chelsea, został mianowany trenerem pierwszego zespołu. Pierwsze trofeum zdobył w swoim pierwszym oficjalnym meczu z Vitórią SC, w Superpucharze Portugalii. Porto odpadło w fazie grupowej Ligi Mistrzów, a w Lidze Europy w 1/16 finału. Pomimo tego Pereira poprowadził zespół do mistrzostwa w swoim pierwszym sezonie.
Drugi sezon w Porto zaczął od zwycięstwa w Superpucharze Portugalii z Académica Coimbra.

</doc>
<doc id="2796801" url="https://pl.wikipedia.org/wiki?curid=2796801" title="Mário Artur Borges Oliveira">
Mário Artur Borges Oliveira

Mário Artur Borges Oliveira (ur. 14 maja 1969) – mozambicki piłkarz grający na pozycji pomocnika.
Kariera klubowa.
Całą swoją karierę Mário Artur spędził w Portugalii. Rozpoczął ją w klubie SC Campomaiorense, w którym grał w latach 1989-1991. Następnie przeszedł do União Leiria. Występował w nim do końca sezonu 1998/1999. W latach 1999-2001 był zawodnikiem Moreirense FC. W latach 2001-2003 występował w SC Olhanense, a w sezonie 2003/2004 grał w GD Beira Mar Algarve, w którym zakończył karierę.
Kariera reprezentacyjna.
W reprezentacji Mozambiku Mário Artur zadebiutował w 1995 roku. W 1998 roku był w kadrze Mozambiku na Puchar Narodów Afryki 1998. Na nim rozegrał jeden mecz, z Egiptem (0:2). W kadrze narodowej grał do 1998 roku.

</doc>
<doc id="2796802" url="https://pl.wikipedia.org/wiki?curid=2796802" title="Amuza">
Amuza

Amuza – australijska firma produkująca limuzyny.
Założona w maju 1993 roku firma Venture Australia Pty Ltd. utworzyła filię IDT Pty Ltd., która w lipcu 1996 roku rozpoczęła produkcję przedłużonych limuzyn. W kwietniu 1997 roku firma przyjęła nazwę Amuza Motors. W 2002 roku zadebiutowała limuzyna Grand Chaffeur. W grudniu 2003 roku został pokazany prototyp coupé Sports Car.

</doc>
<doc id="2796806" url="https://pl.wikipedia.org/wiki?curid=2796806" title="Julian Palmieri">
Julian Palmieri

Julian Palmieri (ur. 7 grudnia 1986 w Lyonie) – francuski piłkarz występujący na pozycji pomocnika w klubie Gazélec Ajaccio.

</doc>
<doc id="2796807" url="https://pl.wikipedia.org/wiki?curid=2796807" title="Arnaldo Salvado">
Arnaldo Salvado

Arnaldo Salvado (ur. 27 stycznia 1959) – mozambicki trener piłkarski. W latach 1996-1998 i 1999-2000 był selekcjonerem reprezentacji Mozambiku.
Kariera trenerska.
W swojej karierze trenerskiej Salvado prowadził takie kluby jak: Black Leopards, Atlético Muçulmano i Maxaquene Maputo. W latach 1996-1998 i 1999-2000 był selekcjonerem reprezentacji Mozambiku. W 1998 roku poprowadził ją w Pucharze Narodów Afryki 1998.

</doc>
<doc id="2796810" url="https://pl.wikipedia.org/wiki?curid=2796810" title="Obcinacz do paznokci">
Obcinacz do paznokci

Obcinacz do paznokci – narzędzie ręczne służące do przycinania paznokci.
Budowa.
Obcinacze do paznokci są zazwyczaj wykonane ze stali nierdzewnej; mogą być jednak wykonane także z plastiku lub aluminium. Dwa najbardziej rozpowszechnione typy to obcinacz obcążkowy oraz obcinacz zbudowany z zastosowaniem dźwigni złożonej – obcinacz lewarowy. Większość obcinaczy do paznokci ma w zestawieniu dodatkowe narzędzie służące do usuwania brudu gromadzącego się za płytką paznokciową. Dodatkowo są również nierzadko wyposażone w miniaturowy pilniczek służący do usuwania, wygładzania twardych, postrzępionych zakończeń paznokci oraz ogólnej pielęgnacji płytki paznokciowej. Zdarza się, że obcinacze do paznokci (lub narzędzia pełniące podobną funkcję) wchodzą w skład scyzoryka lub zestawu multinarzędziowego typu szwajcarski nóż oficerski. Czasem w ramach wyposażenia dodatkowego załączany jest pojemniczek na paznokcie. Specjalistyczne obcinacze są wyposażone w wypukłą końcówkę służącą do przycinania paznokci u nóg oraz wklęsłą końcówkę służącą do przycinania paznokci u rąk.
Historia.
Wynalazca obcinacza do paznokcia nie jest znany (prawdopodobnie ręczne narzędzia spełniające tę funkcję były znane już w starożytności), aczkolwiek pierwszym człowiekiem, który uzyskał (w Stanach Zjednoczonych) patent na udoskonalenie tego urządzenia był Valentine Fogerty (patent nr 161112, zgłoszony 24 lutego 1875; data przyznania: 23 marca 1875). Autorami poważnego udoskonalenia tego narzędzia (zastosowanie lewarka – dźwigni złożonej) kilka lat później zostali Eugene Heim oraz Celestin Matz, którzy wspólnie zgłosili dwa patenty: nr 244891 (zgłoszony 9 czerwca 1881; data przyznania: 26 lipca 1881) oraz RE9921 (zgłoszony 4 października 1881; data przyznania: 1 listopada 1881).

</doc>
<doc id="2796813" url="https://pl.wikipedia.org/wiki?curid=2796813" title="Anna Garwacka">
Anna Garwacka

Anna Garwacka (ur. 22 października 1970 w Płocku) – polska piłkarka ręczna, pięciokrotna mistrzyni Polski, reprezentantka Polski.
Życiorys.
Kariera klubowa.
Była wychowanką klubu MKS Płock. W latach 1989-1994 występowała w zespole Start Elbląg, zdobywając z nim dwa mistrzostwa Polski (1992 i 1994), wicemistrzostwo (1991) oraz brązowy medal mistrzostw Polski (1993). Następnie reprezentowała barwy drużyny Via Vena Warszawa (1994/1995), a od 1995 do 1998 była zawodniczką Montexu Lublin, zdobywając trzy razy z rzędu mistrzostwo Polski (1996-1998). W 1999 została zawodniczką JKS Jarosław, a od 2000 do 2006 grała we francuskim zespole Angouleme. Tam zakończyła karierę. 
Kariera reprezentacyjna.
W reprezentacji Polski debiutowała 24 maja 1990 w towarzyskim spotkaniu z Danią. Czterokrotnie wystąpiła na mistrzostwach świata (1990 - 9 miejsce, 1993 - 10 miejsce, 1997 - 8 miejsce, 1999 - 11 miejsce), raz na mistrzostwach Europy (1996 - 11 miejsce). Ostatni raz wystąpiła w tej drużynie w meczu eliminacji mistrzostw Europy - 14 kwietnia 2000 z Ukrainą. Łącznie w biało-czerwonych barwach wystąpiła 205 razy, zdobywając 362 bramki.

</doc>
<doc id="2796814" url="https://pl.wikipedia.org/wiki?curid=2796814" title="Enlight Software">
Enlight Software

Enlight Software – przedsiębiorstwo zajmujące się produkcją i wydawaniem gier komputerowych, założone w 1993 roku, z siedzibą w Hongkongu. Założycielem Enlight Software jest Trevor Chan, projektant gier komputerowych specjalizujący się głównie w symulacjach ekonomicznych.
Pierwszą grą autorstwa studia był stworzony przez Chana "Capitalism" (1995), który umożliwiał graczowi stworzenie własnego, wielkiego przedsiębiorstwa i kierowanie nim we wszelkich aspektach związanych z zarządzaniem firmą – od wytwarzania produktów, przez organizację badań naukowych, wynajdowanie innowacji przemysłowych i działania marketingowe, aż po sprzedaż gotowych dóbr. "Capitalism" stanowił innowacyjne spojrzenie na zasady funkcjonowania kapitalizmu oraz procesy zachodzące w gospodarce i indywidualnych przedsiębiorstwach. Kolejnym dziełem Chana była gra strategiczna "Seven Kingdoms" (1997), inspirowane "Civilization" połączenie zarządzania wielkim imperium z rozgrywką w czasie rzeczywistym. W 1999 roku ukazała się jej kontynuacja pod nazwą "Seven Kingdoms II", a w 2001 roku – "Capitalism II", rozbudowana wersja debiutanckiego dzieła Chana, która została pozytywnie przyjęta przez krytyków. Swój dorobek Trevor Chan uzupełnił produkcjami: "Hotel Giant" (2002) o zarządzaniu hotelem oraz "Restaurant Empire" (2003) o budowaniu sieci lokalów gastronomicznych.
W 2004 roku Enlight Software wyprodukowało kolejną symulację menedżerską, "Zoo Empire" autorstwa Andy'ego Grimbala; Chan wbrew swojemu doświadczeniu w grach ekonomicznych zdecydował się na stworzenie historycznej gry akcji z elementami fabularnymi, "Wars and Warriors: Joan of Arc" (w Polsce wydanej pod nazwą "Joanna d'Arc"), jednak ta próba uniknięcia zaszufladkowania zebrała mierne recenzje krytyków. W 2005 roku ukazała się symulacja parku morskiego "Marine Park Empire" autorstwa Chu Tim Kina, również przeciętnie przyjęta przez krytyków.
W 2004 roku Enlight Software nawiązało współpracę z amerykańskim projektantem Americanem McGee. Jej efekt okazał się nieudany: "Bad Day L.A." (2006), satyra na społeczeństwo Stanów Zjednoczonych, zebrała przeważnie niepochlebne recenzje. Kontynuacje przebojowych gier studia: "Hotel Giant 2" (2008), "Seven Kingdoms: Conquest" (2009) i "Restaurant Empire II" (2009), również w mniejszym lub większym stopniu okazały się porażkami. Poza produkcją gier Enlight Software zajmuje się wydawaniem na rynek amerykański produktów innych studiów, między innymi serii gier wyścigowych "TrackMania" autorstwa Nadeo i "" autorstwa studia Egosoft.

</doc>
<doc id="2796816" url="https://pl.wikipedia.org/wiki?curid=2796816" title="Puchar Portugalii w rugby union mężczyzn">
Puchar Portugalii w rugby union mężczyzn

Taça de Portugal – organizowane przez Federação Portuguesa de Rugby rozgrywki o randze pucharu kraju.
Zwycięzcy.
"Materiał źródłowy do sezonów 1958/59–2009/10."

</doc>
<doc id="2796821" url="https://pl.wikipedia.org/wiki?curid=2796821" title="Archidiecezja Cartagena de Indias">
Archidiecezja Cartagena de Indias

Archidiecezja Cartagena de Indias także Archidiecezja Cartagena (łac. "Archidioecesis Carthaginensis in Columbia", hisz. "Arquidiócesis de Cartagena de Indias") – rzymskokatolicka archidiecezja ze stolicą w Cartagena de Indias, w Kolumbii. Arcybiskupi Cartagena de Indias są również metropolitami metropolii o tej samej nazwie.
W 2006 na terenie archidiecezji pracowało 91 zakonników i 258 sióstr zakonnych.
Sufraganie.
Sufraganiami archidiecezji Cartagena de Indias są:
Historia.
24 kwietnia 1534, za pontyfikatu Klemensa VII, erygowano diecezję Cartagena (Cartagena de Indias). Do tej pory tereny nowej diecezji należały do biskupstwa Panama (obecnie archidiecezja panamska). Pierwotnie była sufraganią archidiecezji sewilskiej w Hiszpanii, a od 1564 archidiecezji Santa Fe w Nowej Grenadzie.
31 sierpnia 1804 część południowych parafii biskupstwa Cartegena zostało przyłączonych do powstałej w tym dniu diecezji Antioquía (obecnie archidiecezja Santa Fe de Antioquia).
20 czerwca 1900 diecezja Cartagena de Indias została wyniesiona do godności archidiecezji. Jest to, obok archidiecezji Popayán, drugie najstarsze kolumbijskie arcybiskupstwo po archidiecezji bogotańskiej (która stała się arcybiskupstwem jeszcze w XVI w.).
Dalszy wzrost liczby ludności, a co za tym idzie katolików, w Kolumbii spowodował powstanie nowych jednostek kościelnych. Z archidiecezji Cartagena de Indias wyodrębniły się:
W lipcu 1986 archidiecezję odwiedził papież Jan Paweł II.
Biskupi i arcybiskupi Cartagena de Indias.
Arcybiskupi Cartagena de Indias:

</doc>
<doc id="2796822" url="https://pl.wikipedia.org/wiki?curid=2796822" title="Archidiecezja Cartagena">
Archidiecezja Cartagena



</doc>
<doc id="2796823" url="https://pl.wikipedia.org/wiki?curid=2796823" title="Université de technologie de Troyes">
Université de technologie de Troyes

Université de technologie de Troyes (UTT) – uniwersytet techniczny we Francji, w Troyes, założony w 1994 roku. Uczelnia liczy około 2600 studentów, 175 doktorantów oraz 154 pracowników naukowych.
W 2012 roku UTT zajęło 7. miejsce w rankingu francuskich uczelni technicznych ("écoles d'ingénieurs") opublikowanym przez czasopismo "L'Étudiant".
Jest to jeden z trzech uniwersytetów technicznych we Francji, obok université de technologie de Compiègne (UTC) oraz université de technologie de Belfort-Montbéliard (UTBM).

</doc>
<doc id="2796825" url="https://pl.wikipedia.org/wiki?curid=2796825" title="UTT">
UTT



</doc>
<doc id="2796827" url="https://pl.wikipedia.org/wiki?curid=2796827" title="Willamis de Souza Silva">
Willamis de Souza Silva

Souza, właśc. Willamis de Souza Silva (ur. 4 lutego 1979 w Maceió) – piłkarz brazylijski, występujący na pozycji pomocnika.
Kariera klubowa.
Karierę piłkarską Souza rozpoczął w klubie CSA Maceió w 1998. Z CSA zdobył mistrzostwo stanu Alagoas – Campeonato Alagoano w 1999. Dobra gra zaowocowała transferem do Botafogo FR. W Botafogo nie mógł wywalczyć miejsca w składzie, dlatego w 2001 przeszedł do paragwajskiego Libertadu Asunción. Powrocie do Brazylii grał kolejno w Guarani FC, ponownie w CSA i Portuguesie Santista, z której trafił do São Paulo FC w 2003.
W lidze brazylijskiej zadebiutował 13 kwietnia 2003 w zremisowanym 1-1 meczu z Criciúmą. Rok 2005 był dla niego pasmem sukcesów. Na arenie lokalnej zdobył z São Paulo mistrzostwo stanu São Paulo – Campeonato Paulista. Na arenie międzynarodowej Copa Libertadores 2005 (Souza wystąpił tylko w końcówce drugiego meczu finałowego z Athletico Paranaense) oraz Klubowe Mistrzostwo Świata (turniej przesiedział na ławce rezerwowych). W następnych dwóch latach zdobywał mistrzostwo Brazylii. Na początku 2008 wyjechał do francuskiego Paris Saint-Germain.
W Ligue 1 zadebiutował 9 lutego 2008 w zremisowanym 0-0 Le Mans FC. Z PSG zdobył Puchar Ligi Francuskiej. Latem 2008 został wypożyczony do Grêmio Porto Alegre, by roku został wykupiony przez klub z Porto Alegre. Z Grêmio zdobył mistrzostwo stanu Rio Grande do Sul – Campeonato Gaúcho w 2010. W styczniu 2011 został zawodnikiem Fluminense FC.
W barwach Flu zadebiutował 20 stycznia 2011 w wygranym 1-0 meczu z Bangu AC. Nie był to udany debiut, gdyż już 38 min. meczu został ukarany czerwoną kartką. W 2012 zdobył mistrzostwo stanu Rio de Janeiro – Campeonato Carioca. Mając problemy z wywalczeniem miejsca w podstawowym składzie Fluminense w maju 2012 został wypożyczony do Cruzeiro EC. W Cruzeiro zadebiutował 3 maja 2012 w przegranym 0-1 meczu w Copa do Brasil z Athletico Paranaense.

</doc>
<doc id="2796832" url="https://pl.wikipedia.org/wiki?curid=2796832" title="Jaagupi">
Jaagupi

Jaagupi – wieś w Estonii, w prowincji Parnawa, w gminie Häädemeeste.

</doc>
<doc id="2796835" url="https://pl.wikipedia.org/wiki?curid=2796835" title="Jos Luhukay">
Jos Luhukay

 
Jos Luhukay (ur. 13 czerwca 1963 w Venlo) – holenderski piłkarz występujący na pozycji pomocnika. Trener piłkarski.
Kariera piłkarska.
Luhukay karierę rozpoczynał w 1979 roku w drugoligowym zespole VVV Venlo. Następnie grał w Venray SV oraz VOS Venlo, a w 1986 roku wrócił do VVV Venlo, grającego już w Eredivisie. W lidze tej zadebiutował 15 lutego 1987 roku w wygranym 3:0 meczu z Ajaksem, w którym strzelił także gola. W Venlo występował do 1989 roku.
Potem Luhukay grał w innych drużynach Eredivisie, SVV Schiedam oraz RKC Waalwijk. W 1993 roku przeszedł do niemieckiego SV 19 Straelen. Spędził tam dwa lata, a potem odszedł do pierwszoligowego KFC Uerdingen 05. W Bundeslidze zadebiutował 18 listopada 1995 roku w przegranym 1:2 spotkaniu z Bayerem 04 Leverkusen. W barwach Uerdingen zagrał dwa razy.
W 1996 roku wrócił do SV 19 Straelen, gdzie w 1998 roku zakończył karierę.
Kariera trenerska.
Luhukay karierę jako trener rozpoczął w 1998 roku w SV 19 Straelen. W 2000 roku przeszedł do KFC Uerdingen 05, a w 2002 roku został asystentem trenera 1. FC Köln. 30 października 2003 roku został tymczasowym szkoleniowcem tego zespołu. Poprowadził go jedynie w przegranym 1:2 meczu Bundesligi z Hannoverem 96, rozegranym 1 listopada 2003 roku. Dzień później został zastąpiony na stanowisku trenera przez Marcela Kollera. Luhukay został zaś jego asystentem.
Następnie, przez cały sezon 2005/2006 Luhukay prowadził drugoligowy SC Paderborn 07. W lutym 2007 roku został szkoleniowcem pierwszoligowej Borussii Mönchengladbach. W tym samym roku spadł z nią do 2. Bundesligi, ale w 2008 roku wrócił do Bundesligi. W Borussii pracował do października 2008 roku.
W kwietniu 2009 roku Luhukay został szkoleniowcem drugoligowego FC Augsburg. W 2011 roku awansował z nim do Bundesligi. Trenerem Augsburga był do końca sezonu 2011/2012. Od początku sezonu 2012/2013 objął drugoligową Herthę BSC, z którą awansował do Bundesligi.

</doc>
<doc id="2796836" url="https://pl.wikipedia.org/wiki?curid=2796836" title="Osmolarność">
Osmolarność

Osmolarność, molarność – liczba moli substancji osmotycznie czynnych w 1 litrze roztworu. 
Obecnie w diagnostyce laboratoryjnej znacznie częściej oznacza się jednak osmolalność, która odnosi się do 1 kg rozpuszczalnika.

</doc>
<doc id="2796842" url="https://pl.wikipedia.org/wiki?curid=2796842" title="Waasland-Beveren">
Waasland-Beveren

K.V. Red Star Waasland – SK Beveren – belgijski klub piłkarski, grający w Eerste klasse B, mający siedzibę w mieście Beveren.
Historia.
Chronologia nazw:
Klub został założony w 1936 jako F.C. Red Star Nieuwkerken/Waas oraz zarejestrowany w Amatorskim Związku Piłki Nożnej. W 1944 dołączył do Belgijskiego Związku Piłki Nożnej i pod nazwą K.F.C. Red Star Haasdonk zaczął grać w najniższej lidze prowincjonalnej Zachodniej Flandrii. W 2001 roku po raz pierwszy zespół zdobył awans do III ligi. Po zakończeniu debiutowego sezonu, w czerwcu 2002 przeniósł się do pobliskiego stadionu Puyenbekestadion nieistniejącego klubu Sint-Niklaas i zmienił nazwę na K.V. Red Star Waasland. "Waasland" to nazwa regionu, gdzie znajdują się miasta Haasdonk (dzielnica Beveren) i Sint-Niklaas. W 2004 zespół zdobył awans do drugiej ligi. Latem 2010 do klubu przyłączył się KSK Beveren, który zmagał się z problemami sportowymi i finansowymi. W wyniku tej fuzji klub przyjął nazwę K.V. Red Star Waasland – SK Beveren i przeprowadził się do największego stadionu miasta Beveren - Freethiel Stadion. Po zakończeniu sezon 2011/12 zespół zajął drugie miejsce w drugiej lidze i zdobył awans do pierwszej ligi.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2012).

</doc>
<doc id="2796844" url="https://pl.wikipedia.org/wiki?curid=2796844" title="Alberto Jorge (ur. 1950)">
Alberto Jorge (ur. 1950)

Alberto Mario „Pampa” Jorge Espósito (ur. 1 stycznia 1950 w Villa Maza) – argentyński piłkarz występujący na pozycji ofensywnego pomocnika, w późniejszym czasie trener.
Jorge, opisywany jako utalentowany, opanowany i świetny technicznie zawodnik, urodził się i wychowywał w miejscowości Villa Maza, nieopodal granicy z prowincją La Pampa, skąd wziął się przydomek piłkarza. Jego ojciec Tomás był księgowym, natomiast matka Irene gospodynią domową, posiada także siostrę Susanę. Żonaty z Adelą Biscussi, jego dwaj synowie Gastón Paulo i Martín przyszli na świat w meksykańskim mieście León, natomiast trzeci, Mauricio Alberto, zmarł w wieku siedmiu lat. Pierwsze kroki w futbolu stawiał w lokalnym klubie Deportivo Maza, w drużynie seniorów zaczął występować już jako trzynastolatek. W późniejszym czasie uczęszczał do szkoły w Buenos Aires, gdzie za namową ojca udał się na testy do zespołu Club Atlético Atlanta, których jednak nie przeszedł.
Karierę piłkarską Jorge rozpoczął w zespole Racing Club de Avellaneda, w którym występował, zwykle na pozycji rozgrywającego, w latach 1970–1975, zdobywając z nim wicemistrzostwo Argentyny w sezonie Metropolitano 1972. Ogółem w barwach Racingu rozegrał 167 spotkań, wpisując się na listę strzelców 39 razy. W późniejszym czasie za sumę dwunastu tysięcy dolarów przeniósł się do Meksyku, gdzie spędził resztę swojej gry w piłkę. Jego pierwszą drużyną w tym kraju był Club León, w barwach której zadebiutował w meksykańskiej Primera División 2 listopada 1975 w przegranym 0:1 meczu z Zacatepec, natomiast premierowego gola strzelił 4 stycznia 1976 w wygranej 3:1 derbowej konfrontacji z Unión de Curtidores. Kolejną ekipą, której barwy reprezentował, był stołeczny Atlante FC. W 1978 roku odszedł do Tampico Madero FC, gdzie spędził rok, po czym powrócił do klubu León. W 1982 roku podpisał kontrakt z beniaminkiem Primera División, CF Oaxtepec, gdzie w sezonie 1982/1983 został wicekrólem strzelców ligi meksykańskiej, zdobywając 21 bramek w 32 spotkaniach i ustępując w klasyfikacji najskuteczniejszych zawodników jedynie swojemu rodakowi, Norberto Outesowi.
W 1971 roku, jako zawodnik reprezentacji Argentyny, Jorge wziął udział w Igrzyskach Panamerykańskich w Cali, gdzie jego drużyna zdobyła ostatecznie złoty medal na turnieju piłkarskim. W 1978 roku został powołany przez selekcjonera Césara Luisa Menottiego do wstępnej kadry czterdziestu graczy na Mistrzostwa Świata w Argentynie, w których gospodarze ostatecznie triumfowali. Nie znalazł się jednak w ostatecznym składzie na mundial.
Po zakończeniu kariery piłkarskiej Jorge powrócił do Argentyny, gdzie rozpoczął pracę jako trener, początkowo w prowincjonalnych klubach. W 2000 roku po odejściu ze stanowiska Gustavo Costasa na krótko objął swoją macierzystą drużynę, Racing Club de Avellaneda, po czym został ściągnięty przez swojego rodaka i byłego kolegę klubowego z Oaxtepec, Ricardo La Volpe, do meksykańskiego zespołu Deportivo Toluca, gdzie został koordynatorem szkolenia drużyn młodzieżowych. W grudniu 2002, po odejściu Lavolpe do pracy z reprezentacją i rezygnacją jego następcy, Wilsona Graniolattiego, został pierwszym trenerem klubu w kluczowym momencie sezonu Apertura 2002 – przed dwumeczem półfinałowym ligowej fazy play-off. Ostatecznie prowadzona przez niego ekipa dotarła do finału, gdzie po dwumeczu pokonała Morelię łącznym wynikiem 4:2 (0:1, 4:1) i zdobyła mistrzostwo Meksyku. W 2003 roku triumfował za to ze swoją drużyną w najbardziej prestiżowych rozgrywkach północnoamerykańskiego kontynentu, Pucharze Mistrzów CONCACAF. W czerwcu 2003 przedłużył o rok kontrakt z Tolucą, jednak trenerem klubu pozostał jeszcze tylko cztery miesiące, do września, kiedy to został zastąpiony przez Ricardo Ferrettiego, notując z tym zespołem łączny bilans ligowy 17 zwycięstw, 6 remisów i 11 porażek.
W sierpniu 2009 Jorge został trenerem gwatemalskiego zespołu Club Xelajú MC z siedzibą w mieście Quetzaltenango. Prowadził go bez większych sukcesów do marca 2010, kiedy to odszedł ze stanowiska w wyniku konfliktu z zarządem. Tym razem zanotował bilans 16 zwycięstw, 7 remisów i 6 porażek.

</doc>
<doc id="2796846" url="https://pl.wikipedia.org/wiki?curid=2796846" title="Mistrzostwo Belgii w piłce nożnej mężczyzn">
Mistrzostwo Belgii w piłce nożnej mężczyzn



</doc>
<doc id="2796847" url="https://pl.wikipedia.org/wiki?curid=2796847" title="Puchar Belgii w piłce nożnej mężczyzn">
Puchar Belgii w piłce nożnej mężczyzn



</doc>
<doc id="2796849" url="https://pl.wikipedia.org/wiki?curid=2796849" title="What's My Name (singel DMX-a)">
What's My Name (singel DMX-a)



</doc>
<doc id="2796850" url="https://pl.wikipedia.org/wiki?curid=2796850" title="Jürgen Gelsdorf">
Jürgen Gelsdorf

 
Jürgen Gelsdorf (ur. 19 stycznia 1953 w Duisburgu) – niemiecki piłkarz występujący na pozycji obrońcy. Trener piłkarski.
Kariera piłkarska.
Gelsdorf jako junior grał w zespole MSV Duisburg. W 1972 roku trafił do Arminii Bielefeld z Regionalligi West. W 1974 roku rozpoczął z nią starty w nowo powstałej 2. Bundeslidze Nord. W 1976 roku odszedł do Bayeru 04 Leverkusen, także grającego w tej lidze. W 1979 roku awansował z nim do Bundesligi. Zadebiutował w niej 11 sierpnia 1979 roku w przegranym 1:3 pojedynku z Bayernem Monachium. 20 października 1979 roku w zremisowanym 2:2 meczu z TSV 1860 Monachium strzelił pierwszego gola w Bundeslidze. W 1986 roku zajął z Bayerem 6. miejsce w tej lidze, które jednocześnie było jego najwyższym w karierze. W tym samym roku zakończył karierę.
Kariera trenerska.
Gelsdorf karierę rozpoczął w 1988 roku jako asystent trenera Bayeru 04 Leverkusen. W kwietniu 1989 roku sam został jego szkoleniowcem. W Bundeslidze zadebiutował 15 kwietnia 1989 roku w zremisowanym 0:0 meczu z 1. FC Köln. W 1990 roku zajął z Bayerem 5. miejsce w Bundeslidze. Zespół ten prowadził do końca sezonu 1990/1991.
W październiku 1991 roku Gelsdorf został szkoleniowcem pierwszoligowej Borussii Mönchengladbach. W 1992 roku dotarł z nią do finału Pucharu Niemiec, w którym została jednak pokonana przez Hannover 96. W listopadzie 1992 roku Gelsdorf przeszedł do innego pierwszoligowego zespołu, VfL Bochum. W 1993 roku spadł z nim do 2. Bundeslii, ale w 1994 roku wrócił do Bundesligi. W Bochum pracował do listopada 1994 roku.
Następnie Gelsdorf prowadził drugoligowe drużyny SC Fortuna Kolonia, KFC Uerdingen 05, FC Gütersloh, a także Fortunę Düsseldorf z Regionalligi West. W 2000 roku został szkoleniowcem drugoligowego VfL Osnabrück, ale w 2001 roku spadł z nim do Regionalligi Nord. W 2003 roku został trenerem innego zespołu tej ligi, Rot-Weiss Essen. W 2004 roku awansował z nim do 2. Bundesligi. W Essen pracował do kwietnia 2005 roku.

</doc>
<doc id="2796851" url="https://pl.wikipedia.org/wiki?curid=2796851" title="Jurgen Gelsdorf">
Jurgen Gelsdorf



</doc>
<doc id="2796852" url="https://pl.wikipedia.org/wiki?curid=2796852" title="What's My Name?">
What's My Name?



</doc>
<doc id="2796853" url="https://pl.wikipedia.org/wiki?curid=2796853" title="Renata Jakubowska">
Renata Jakubowska

Renata Jakubowska, z d. Żukiel (ur. 13 czerwca 1971 w Lubinie) – polska piłkarka ręczna, wielokrotna mistrzyni i reprezentantka Polski.
Życiorys.
Kariera klubowa.
Przez większą część kariery związana z klubem MKS Zagłębie Lubin, w którym występowała od 1989 i zdobyła swoje pierwsze medale mistrzostw Polski - srebrny (1995) i brązowy (1996), a w 1997 została królową strzelców ligi. W sezonie 1997/1998 występowała w niemieckiej drużynie VfL Oldenburg. Następnie powróciła do Zagłębia (1998/1999), a od 1999 do 2002 reprezentowała barwy Montexu Lublin, zdobywając trzy razy z rzędu mistrzostwo Polski (2000–2002) oraz Puchar EHF (2001). W 2002 kolejny raz powróciła do klubu z Lubina i zdobyła z nim dwa tytuły wicemistrzowskie (2006, 2009) i dwa brązowe medale mistrzostw Polski (2007, 2008). Po przerwie macierzyńskiej w sezonie 2009/2010 została w 2010 II trenerem Zagłębia (z Bożeną Karkut jako I trenerem) i w tej roli sięgnęła po mistrzostwo Polski w 2011 oraz wicemistrzostwo w 2012 i 2013.
Kariera reprezentacyjna.
W reprezentacji Polski debiutowała 11 września 1993 w towarzyskim spotkaniu z Norwegią. Trzykrotnie wystąpiła na mistrzostwach świata (1993 – 10 miejsce, 1997 – 8 miejsce, 1999 – 11 miejsce) i dwukrotnie na mistrzostwach Europy (1996 – 11 miejsce, 1998 – 5 miejsce). Po 2001 w kadrze nie występowała aż do 2007, kiedy to zagrała w trzech spotkaniach. Ostatni raz wystąpiła w biało-czerwonych barwach w towarzyskim spotkaniu z Rumunią – 18 sierpnia 2007. Łącznie w reprezentacji wystąpiła 192 razy, zdobywając 347 bramek.

</doc>
<doc id="2796854" url="https://pl.wikipedia.org/wiki?curid=2796854" title="Renata Żukiel">
Renata Żukiel



</doc>
<doc id="2796860" url="https://pl.wikipedia.org/wiki?curid=2796860" title="Baltazar Nalepa">
Baltazar Nalepa

Baltazar Nalepa (ur. w 1822, zm. w 1872) – działacz ruchu ludowego, poseł na Sejm Galicyjski II kadencji z okręgu Brzesko – Radłów – Wojnicz oraz sołtys Jadownik. Otrzymał 89 głosów spośród 168 oddanych.

</doc>
<doc id="2796861" url="https://pl.wikipedia.org/wiki?curid=2796861" title="Nina Romaszkowa-Ponomariewa">
Nina Romaszkowa-Ponomariewa



</doc>
<doc id="2796868" url="https://pl.wikipedia.org/wiki?curid=2796868" title="Lewar hydrauliczny">
Lewar hydrauliczny

Lewar hydrauliczny
– urządzenie hydrauliczne w postaci wypełnionej cieczą rury o dwóch ramionach, służące do grawitacyjnego przelewania cieczy ponad przegrodą; jest rurociągiem, w którego krótszej części ciecz wznosi się ze zbiornika górnego nad przegrodę, a w dłuższej – spływa do zbiornika dolnego.
Elementy hydrodynamiki.
Lewary są rurociągami, ciecz płynąca w nich spełnia równanie Bernoulliego. Problemy dodatkowe są związane ze specyfiką konstrukcji – ciecz spływająca grawitacyjnie ze zbiornika górnego do dolnego przebywa część drogi w rurociągu wyniesionym ponad powierzchnię w zbiorniku górnym. W tej części rurociągu panuje ciśnienie mniejsze od ciśnienia zewnętrznego. Aby ruch wbrew siłom grawitacji był możliwy, w krótszej części lewara musi wystąpić efekt ssania, spowodowany grawitacyjnym spływem w części dłuższej (zob. ciśnienie hydrostatyczne). Przyczyną ssania są siły wzajemnego przyciągania cząsteczek cieczy, warunkiem działania lewara jest więc zachowanie ciągłości strugi, a w związku z tym:
Niepożądane odparowanie i odgazowanie cieczy może wystąpić w najwyższej części rurociągu, gdzie panuje najmniejsze ciśnienie, które sprzyja parowaniu (zmniejsza prężność pary nasyconej) i odgazowaniu (zmniejsza rozpuszczalność gazów).
Obliczenia konstrukcyjne wykonywane są przy założeniach upraszczających:
Zasada zachowania energii, zastosowana przy tak sformułowanych założeniach, prowadzi do stwierdzenia, że niezależnie od kształtu naczynia, prędkość cieczy wypływającej z lewara formula_2 wynosi:
Wysokość wyniesienia rurociągu nad górną powierzchnię swobodną formula_4 przy której nie zostanie osiągnięte ciśnienie odpowiadające wrzeniu cieczy określa wzór:
gdzie:
Z powyższego wynika, że ilość cieczy wypływającej lewara zależy od pola przekroju lewara i różnicy poziomów cieczy.
W dokładniejszych analizach rozpatruje Równanie Bernoulliego, zmiany ciśnienia wywołane płynięciem cieczy, straty energii w przepływie cieczy rzeczywistej. Dodatkowe założenia zmniejszają maksymalną wysokość wyniesienia rurociągu nad górną powierzchnię swobodną formula_4 przy których nie zostanie osiągnięte ciśnienie odpowiadające wrzeniu formula_9:
gdzie:
Transportowanie cieczy uwalniających gazy wymaga specyficznych metod obliczeń i rozwiązań technicznych. Wydzielanie się powietrza ma charakter burzliwy, co wywołuje wtórne lokalne zmiany ciśnienia oraz związane z tym zjawiska korozji kawitacyjnej i drgania akustyczne. Skutkiem gromadzenia się powietrza w najwyższej części lewara jest stopniowe zmniejszanie się przekroju strugi cieczy, aż do jej przerwania. Opracowano rozwiązania techniczne, które umożliwiają przeciwdziałanie tym efektom; stosowane są np. samoczynne głowice odpowietrzające, działające np. z wykorzystaniem zwężki Venturiego.
Przykłady zastosowań.
Lewary są powszechnie stosowane w technice sanitarnej, np. jako element:
W gospodarstwie domowym lewary są stosowane np. do zlewania win znad osadu lub oczyszczania akwarium.

</doc>
<doc id="2796869" url="https://pl.wikipedia.org/wiki?curid=2796869" title="Kościół św. Józefa Najświętszej Maryi Panny w Krakowie">
Kościół św. Józefa Najświętszej Maryi Panny w Krakowie



</doc>
<doc id="2796870" url="https://pl.wikipedia.org/wiki?curid=2796870" title="Tramwaje w Recife">
Tramwaje w Recife

Tramwaje w Recife − zlikwidowany system komunikacji tramwajowej w brazylijskim mieście Recife, działający w latach 1867−1960.
Historia.
Tramwaje konne i parowe.
Pierwsze tramwaje na ulice Recife wyjechały 5 stycznia 1867, były to tramwaje parowe, które kursowały po trasie o rozstawie szyn wynoszącym 1219 mm. Pierwsza linia połączyła port z Apipucos. Do obsługi linii zakupiono 2 parowozy wyprodukowane w 1866 w "Manning Wardle &amp; Co." w Leeds. Kolejnych 5 podobnych lokomotyw dostarczono w ciągu kolejnych 4 lat. Wagony pasażerskie wybudowała firma "George Starbuck" w Birkenhead. Linią zarządzała spółka "Recife as the Estrada de Ferro de Caxangá". Następnie linię przedłużono do Dois Irmãos, a 24 czerwca 1870 przedłużono do Caxangá. 24 grudnia 1871 otwarto linię do Arraial (Casa Amarela). 20 czerwca 1870 spółka "Trilhos Urbanos do Recife a Olinda e Beberibe" otworzyła swoją pierwszą linię tramwaju parowego do Olinda, a w lipcu otworzyła drugą linię do Beberibe. Rozstaw szyn na obu liniach wynosił 1400 mm. Spółka ta zamówiła parowozy w firmie "Manning Wardle", a wagony pasażerskie w "John Stephenson" z Nowego Jorku. 22 września 1871 spółka "Ferro-Carril de Pernambuco" otworzyła linię tramwaju konnego do Madalena. W 1882 spółka ta miała 50 wagonów i 400 mułów. 
Tramwaje elektryczne.
W 1913 rozpoczęto budowę pierwszej linii tramwaju elektrycznego. Pierwsze jazdy próbne odbyły się w listopadzie 1913, a otwarcie linii nastąpiło 13 maja 1914. Linia połączyła wyspę Recife z Boa Vista przez Santo Antônio. Rozstaw szyn na linii wynosił 1000 mm. Do obsługi linii zakupiono w firmie "J. G. Brill" 100 tramwajów w tym 70 wagonów silnikowych i 30 doczepnych oraz 25 piętrowych tramwajów w firmie "United Electric of Preston". 12 października 1914 zelektryfikowano linię do Olinda. W 1915 tramwaje elektryczne doprowadzono do Várzea. W 1917 zelektryfikowano linie do Dois Irmãos i Arraial. Ostatnią linię tramwaju parowego do Beberibe zelektryfikowano w 1922. 25 października 1924 otwarto linię do Boa Viagem. W tym czasie planowano budowę linii do Jaboatão, której jednak nie zbudowano. W latach 20. XX w. w eksploatacji było 130 wagonów silnikowych i 110 wagonów doczepnych, które kursowały po trasach o długości wynoszącej 141 km, był to trzeci pod względem wielkości system tramwajowy w Brazylii. W 1928 dotychczasowego właściciela tramwajów kupiła spółka "Electric Bond &amp; Share Company". W 1940 sprowadzono ze Stanów Zjednoczonych czteroosiowe tramwaje. Po zakończeniu II wojny światowej tramwaje zaczęły przynosić straty. W 1951 zlikwidowano tramwaje na wyspie Recife i w Santo Antonio. W marcu 1954 zlikwidowano ostatnią linię w mieście pomiędzy Boa Vista i Madalena. Po likwidacji sieci część wagonów i infrastruktury przeniesiono do Vitória, Belo Horizonte i Campinas. Po zamknięciu sieci spółka została oskarżona o złamanie umowy, wówczas przywrócono kursowanie tramwajów na trasie Boa Visa − Fundão. Ostatecznie linię tą zamknięto w 1960. Jeden wagon o nr 104 został zachowany do celów muzealnych i obecnie znajduje się w Museu do Homem do Nordeste gdzie trafił w 1985.

</doc>
<doc id="2796876" url="https://pl.wikipedia.org/wiki?curid=2796876" title="Egzarchat patriarszy Turcji">
Egzarchat patriarszy Turcji

Egzarchat patriarszy Turcji – jednostka administracyjna kościoła katolickiego obrządku syryjskiego w Turcji. Istnieje od 1991. Na czele stoi Orhan Çanli.

</doc>
<doc id="2796879" url="https://pl.wikipedia.org/wiki?curid=2796879" title="Shut Up">
Shut Up



</doc>
<doc id="2796880" url="https://pl.wikipedia.org/wiki?curid=2796880" title="Dragana">
Dragana

Dragana () – wieś w Bułgarii, w obwodzie Łowecz, w gminie Ugyrczin. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 241 mieszkańców.
Geografia.
Przez wieś między stokami wije się rzeka Kamenica. W pobliżu tej miejscowości znajdują się liczne jaskinie.

</doc>
<doc id="2796882" url="https://pl.wikipedia.org/wiki?curid=2796882" title="Copa do Brasil de Rugby">
Copa do Brasil de Rugby

Copa do Brasil de Rugby – organizowane przez Confederação Brasileira de Rugby w latach 2004–2013 rozgrywki o randze pucharu kraju. Ich zwycięzca rozgrywał spotkanie barażowe z najsłabszym zespołem danej edycji mistrzostw kraju. Zawody te były więc "de facto" drugim poziomem ligowym w kraju do momentu ich zastąpienia przez Taça Tupi.

</doc>
<doc id="2796888" url="https://pl.wikipedia.org/wiki?curid=2796888" title="Request Line">
Request Line



</doc>
<doc id="2796891" url="https://pl.wikipedia.org/wiki?curid=2796891" title="Burning">
Burning

"Burning" – drugi singel z pierwszej anglojęzycznej płyty Garou Piece of My Soul.
Utwór jest singlem radiowym. Nie został wydany w formacie CD. Oryginalnym wykonawcą piosenki była grupa Cue.

</doc>
<doc id="2796893" url="https://pl.wikipedia.org/wiki?curid=2796893" title="Języki południowokaukaskie">
Języki południowokaukaskie



</doc>
<doc id="2796895" url="https://pl.wikipedia.org/wiki?curid=2796895" title="Try (singel Pink)">
Try (singel Pink)

„Try” – ballada pop rockowa amerykańskiej piosenkarki Pink wydany 6 września 2012 roku przez wytwórnię RCA jako drugi singel z jej szóstego albumu studyjnego "The Truth About Love". Singel został napisany przez Busbee oraz Bena Westma, natomiast jego produkcją zajął się Greg Kurstin. Do utworu nakręcono także teledysk, który wyreżyserowała Floria Sigismondi, a wystąpił w nim Colt Prattes.

</doc>
<doc id="2796896" url="https://pl.wikipedia.org/wiki?curid=2796896" title="Mistrzostwa Afryki w Piłce Ręcznej Mężczyzn">
Mistrzostwa Afryki w Piłce Ręcznej Mężczyzn



</doc>
<doc id="2796899" url="https://pl.wikipedia.org/wiki?curid=2796899" title="Bill Jackson">
Bill Jackson

William "Bill" Jackson (ur. 8 sierpnia 1918 w Roscommon, zm. 26 listopada 1985 w Athlone) – irlandzki koszykarz, uczestnik Letnich Igrzysk Olimpijskich 1948. Szwagier Dermota Sheriffa – innego irlandzkiego olimpijczyka.
Był uczestnikiem igrzysk w Londynie. W czterech olimpijskich spotkaniach zdobył 6 punktów, przy tym notując także 12 fauli. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2796918" url="https://pl.wikipedia.org/wiki?curid=2796918" title="Sojuz TMA-10M">
Sojuz TMA-10M

Sojuz TMA-10M – misja rosyjskiego statku Sojuz do Międzynarodowej Stacji Kosmicznej (ISS). Start nastąpił z kosmodromu Bajkonur 25 września 2013 r. o 22:58 CEST, natomiast lądowanie odbyło się 11 marca 2014 r. w Kazachstanie.
Załoga Sojuza TMA-10M w składzie: Rosjanie Oleg Kotow (dowódca statku) i Siergiej Riazanski (inżynier pokładowy) oraz Amerykanin Michael Hopkins (inżynier pokładowy) współtworzyła 37. i 38. stałą załogę ISS, zaś Oleg Kotow był dowódcą 38. załogi stacji.

</doc>
<doc id="2796919" url="https://pl.wikipedia.org/wiki?curid=2796919" title="Bridge of Light">
Bridge of Light

„Bridge of Light” – to pop-rockowy utwór amerykańskiej piosenkarki Pink wydany 2 grudnia 2011 roku przez wytwórnię Sony Music. Utwór został napisany przez Pink oraz Billy'ego Manna, który zajął się też jego produkcją. Singel znalazł się na ścieżce dźwiękowej do filmu . Utwór znalazł się w pierwszej dziesiątce na liście przebojów w Austrii, Niemczech oraz Szwajcarii.

</doc>
<doc id="2796921" url="https://pl.wikipedia.org/wiki?curid=2796921" title="Marquinho (ur. 1983)">
Marquinho (ur. 1983)

Marquinho, właśc. Marcus Vinícius da Cruz Alves Nóbrega (ur. 22 marca 1983 w Rio de Janeiro) – piłkarz brazylijski występujący na pozycji obrońcy.
Kariera klubowa.
Karierę piłkarską Marquinhos rozpoczął w klubie AA Ponte Preta w 2003. W lidze brazylijskiej zadebiutował 18 maja 2003 w wygranym 2-1 meczu z Grêmio Porto Alegre. W kolejnych trzech latach występował kolejno w Portuguesie, Criciúmie oraz Madureirze. Z Criciúmą zdobył mistrzostwo stanu Santa Catarina – Campeonato Catarinense w 2005.
W 2006 wyjechał do portugalskiej Boavisty. W lidze portugalskiej zadebiutował 19 listopada 2006 w zremisowanym 0-0 União Leiria. W sezonie 2007/08 stracił miejsce w składzie Boavisty i na początku 2008 został zawodnikiem CR Vasco da Gama. W latach 2009–2010 był zawodnikiem drugoligowego Duque de Caxias FC. W styczniu 2011 został zawodnikiem Fluminense FC. W barwach Fluminense zadebiutował 30 września 2010 w wygranym 1-0 meczu z Avaí FC.
Mimo małego udziału Marquinhos zdobył z Flu mistrzostwo Brazylii w 2010. Mając problemy z wywalczeniem miejsca w składzie Fluminense we wrześniu 2011 został wypożyczony do drugoligowej Parany. W styczniu 2012 został ponownie wypożyczony, tym razem do beniaminka Série A – Náutico. W Náutico zadebiutował 16 lutego 2012 w wygranym 2-0 meczu ligi stanowej z Central Caruaru.

</doc>
<doc id="2796922" url="https://pl.wikipedia.org/wiki?curid=2796922" title="Jus (sos)">
Jus (sos)

Jus – brązowy sos stosowany w tradycyjnej kuchni holenderskiej, zrobiony ze stopionego tłuszczu lub masła, w którym uprzednio pieczono mięso, oraz przyklejonych i przypalonych resztek, które pozostały w garnku. Służy do polewania ziemniaków. Swój smak, zapach i ciemny kolor sos zawdzięcza sokom, które wypłynęły z mięsa podczas pieczenia, przypalonym resztkom, roztopionemu tłuszczowi, w którym je upieczono oraz zachodzącej podczas pieczenia mięsa reakcji Maillarda.
Często rozprowadza się go wodą, którą można zastąpić czerwonym winem, ciemnym piwem, koniakiem lub sherry, mlekiem, śmietanką czy bulionem. Po rozprowadzeniu lub dodaniu przypraw sos gotuje się krótko w celu zagęszczenia przez odparowanie wody. Można go też zagęścić zasmażką. Ten sos przygotowuje się, po uprzednim wyjęciu upieczonego mięsa z garnka, "ex tempore", czyli tuż przed polaniem nim ziemniaków lub podaniem go do stołu w sosjerce.
Sos ten można wzbogacić smakowo dodając do niego: trochę musztardy, sosu sojowego, keczupu lub przecieru pomidorowego, usmażoną, drobno posiekaną cebulkę, usmażone świeże pieczarki czy szczyptę przypraw tj. liść laurowy, tymianek, rozmaryn, bazylia albo świeżego, pokrojonego szczypiorku.
Dawniej istniał zwyczaj moczenia ugotowanego ziemniaka nabitego na widelec w garnku z "jus".

</doc>
<doc id="2796924" url="https://pl.wikipedia.org/wiki?curid=2796924" title="Pianistka (powieść)">
Pianistka (powieść)

Pianistka (niem. "Die Klavierspielerin") – powieść austriackiej pisarki i noblistki Elfriede Jelinek, wydana po raz pierwszy w roku 1983.
Fabuła.
Bohaterką "Pianistki" jest kobieta po czterdziestce, pianistka Erika Kohut – kobieta, która przez całe życie mieszka z matką, pozostając w relacji zależności. Nie udaje jej się zostać sławnym muzykiem, zawodząc ambicje matczyne. Pracuje w wiedeńskim konserwatorium. Wychowanie w niemal niewolniczych warunkach nie pozwala jej przejść z powodzeniem przez pełny proces socjalizacji, przez co staje się socjopatką. Swoje dorosłe życie dzieli na dwie części, z których jedna nie odstaje od norm społecznych i polega na pracy oraz spędzaniu czasu w domu przed telewizorem, natomiast druga to: spóźniona i perwersyjna edukacja seksualna. Te dwa światy stykają się ze sobą w momencie, gdy Erika wchodzi w toksyczne relacje ze swym uczniem Walterem Klemmerem. Uczeń podlega jej w szkolnej hierarchii, jednak stara się odwrócić tę zależność w sferze seksu. Rozpoczynają się zmagania o dominację, którą na końcu wygrywa młody mężczyzna.
Interpretacje.
"Pianistka" jest interpretowana jako powieść o władzy - ze szczególnym uwzględnieniem władzy rodzicielskiej (relacje matki z córką) oraz patriarchatu. Wyraźnie podkreślona zostaje również rola przemocy jako siły legitymizującej władzę w społeczeństwie. Tło dla wymowy ideologicznej stanowi sztuka, a rozmowy o niej – mimo że przekazują czytelnikowi wiele informacji – mają charakter pretekstowy.
Powieść jest wielowątkowa, jednak silnie odznacza się w niej bezkompromisowy dyskurs feministyczny, ludzka seksualność (zwłaszcza w kontekście dominacji jednej z płci), hierarchia społeczna wyrażona w relacjach mistrz–uczeń oraz literacko pogłębiony archetyp matki. „Pianistka” wyróżnia się również pod względem językowym. Jelinek stosuje bezosobową, suchą i precyzyjną narrację, nie odżegnując się jednocześnie od artystycznych środków wyrazu.
Wokół książki powstało wiele kontrowersji, głównie za sprawą wulgarnego języka i bezpośrednich opisów seksu i przemocy. Istotne jest odtabuizowanie postaci matki, która zwyczajowo przedstawiana jest jako jakość kulturowa o cechach wyłącznie pozytywnych.
Ekranizacja.
W 2001 r. film na podstawie powieści Jelinek nakręcił Michael Haneke. Ekranizacja ukazała się pod tym samym tytułem ("Pianistka"). W roli Eriki Kohut wystąpiła francuska aktorka Isabelle Huppert.

</doc>
<doc id="2796981" url="https://pl.wikipedia.org/wiki?curid=2796981" title="Akt tolerancji wyznaniowej">
Akt tolerancji wyznaniowej



</doc>
<doc id="2796982" url="https://pl.wikipedia.org/wiki?curid=2796982" title="Zgoda sandomierska">
Zgoda sandomierska

Zgoda sandomierska (ugoda sandomierska, ) – porozumienie pomiędzy wyznaniami ewangelickimi w I Rzeczypospolitej: luteranami, ewangelikami reformowanymi oraz braćmi czeskimi zawarte 14 kwietnia 1570 roku w Sandomierzu. Nie brali w nim udziału bracia polscy. Intencją była wspólna obrona przed kontrreformacją i zaprzestanie walk między różnymi wyznaniami protestanckimi. Postanowiono uznawać wzajemnie sakramenty oraz kaznodziejów. Planowano wspólne synody. 
Stworzono projekt konstytucji (ustawy sejmowej), w której postulowano zrównanie prawne z katolikami. Chciano również zniesienia jurysdykcji kościelnej w odniesieniu do osób świeckich, darowania zaległych dziesięcin oraz wprowadzenia wolności wyznania.
Protestantyzm polski w okresie potrydenckim.
Szeroka tolerancja religijna w Polsce sprzyjała rozbiciu obozu protestanckiego. To wewnętrzne rozbicie oraz plany stworzenia narodowego Kościoła protestanckiego w Polsce i podjęta przez Kościół katolicki skuteczna kontrakcja spowodowały wysunięcie postulatu unii wyznaniowej protestantyzmu polskiego. Zabiegi o taką unię, zwłaszcza Jana Łaskiego, były początkowo bezskuteczne. W 1555 r. obóz protestancki zdobył się na wspólną akcję przedłożenia królowi na sejmie wspólnego wyznania wiary, ale w latach 1562–1565 powstający ruch braci polskich (zwanych przez współczesnych "arianami") zapoczątkował rozbicie obozu kalwińskiego, które przybrało formę stałą w dziesięć lat później. Dzięki zabiegom Feliksa Krzyżaka ze Szczebrzeszyna doszło na synodzie w Koźminku do unii między braćmi czeskimi a kalwinami małopolskimi. Przyszłość unii była od samego początku pod znakiem zapytania ze względu na różnice dogmatyczne między bardziej liberalnymi kalwinami a bardziej rygorystycznymi braćmi polskimi. Jedynie dzięki ogromnym wysiłkom Jana Łaskiego unia formalnie istniała. Po jego śmierci (1560) doszło do rozłamu w obozie kalwińskim na zbór większy i mniejszy (1565). Pojednanie z radykalnym dogmatycznie i społecznie stronnictwem braci polskich okazało się niemożliwe.
Wspólna idea.
W efekcie powstała myśl: "aby połączyć wszystkie stronnictwa w jedno wyznanie augsburskie, a przynajmniej podciągnąć je pod tę nazwę, aby tym sposobem ukryć rozmaitość odszczepieństw". Dzieła tego miał dokonać synod w Gostyniu (1565), ale przyczynił się on jedynie do zwiększenia dystansu między braćmi polskimi, kalwinami i luteranami. Kością niezgody w obozie protestanckim była nade wszystko podstawa dogmatyczna, każdy bowiem z trzech odłamów protestantyzmu spodziewał się, że jego konfesja będzie przyjęta jako wspólne wyznanie wiary.
9 kwietnia 1570 r. rozpoczęły się w Sandomierzu obrady synodu generalnego przy licznym udziale szlachty protestanckiej. Na synod przybyli przedstawiciele braci czeskich, konfesji augsburskiej i Kościoła reformowanego. 
Po dłuższych dyskusjach: 
Odtąd miano wspólnie pracować nad rozwojem wszystkich zborów w całym kraju i wzajemnie sobie pomagać i zapraszać się na synody. W historii reformacji protestanckiej w Polsce zgoda sandomierska usiłowała po raz pierwszy wprowadzić idee protestanckiego uniwersalizmu i przygotowała grunt dla konfederacji warszawskiej.
Organizacja i życie religijne Kościołów reformacyjnych.
W Polsce król był katolikiem, stąd cały ciężar stworzenia nowej, protestanckiej organizacji kościelnej spoczął na szlachcie, która odcisnęła na nim swoje piętno. Szlachta, a zwłaszcza możnowładcy, decydowali o najważniejszych sprawach gminy, określali przynależność wyznaniową członków, instytuowali i deponowali kaznodziejów. Podrzędniejszą rolę obok szlachty odgrywali kaznodzieje. W Wielkopolsce opiekunem gmin luterańskich był Stanisław Ostroróg, a na czoło superintendentów wysunął się tu Erazm Gliczner. Braćmi czeskimi opiekował się Jakub Ostroróg i Rafał Leszczyński, a pierwszym superintendentem był tu Jerzy Izrael. Na Litwie protektorem kalwinów był książę Radziwiłł Czarny, a głównym superintendentem został Szymon Zaciusz.
Szlachta a synody.
Terytorialną organizację przeprowadzały synody, a kaznodziejów mieli wybierać członkowie poszczególnych gmin – w praktyce głos decydujący posiadała szlachta. W Małopolsce na czele zorganizowanych gmin protestanckich stanął Feliks Krzyżak, wybrany superintendentem przez kaznodziejów i szlachtę. Synody wydawały przepisy odnośnie do wizytacji kościołów, zaopatrzenia i postępowania pastorów, ich zależności od patronów. Synod w Pińczowie z 1556 r., biorąc pod uwagę pobożność i mądrość szlachty ("praecipua membra Ecclesiae"), nakazał wybierać tak seniorów, jak i pastorów w obecności szlachty. Szlachta też miała doglądać osobistej prawowierności i postępowania seniorów. W 1559 r. na synodzie w Wodzisławiu postanowiono, że w każdym z 9 małopolskich okręgów będzie odtąd dwóch seniorów świeckich ze szlachty i jeden duchowny. Z biegiem czasu prawa synodów do wyboru seniorów zostały ograniczone przez stawianie kandydatur ze strony szlachty. W podobną zależność od szlachty popadły zbory wielkopolskie i litewskie. Nieco większą swobodę zatrzymali bracia czescy, ale ci przenieśli gotowe wzory organizacyjne swego Kościoła z Czech.
Nawrócenia na katolicyzm, które zaznaczyły się wśród szlachty po 1565 r., przybierały na sile i osłabiały wyraźnie obóz protestancki. Ekspansja braci czeskich i polskich została po 1577 r. wyraźnie zatrzymana, a od końca XVI stulecia, datuje się również wyraźny spadek wpływów kalwińskich. Jedynie luteranizm, mający silne wpływy wśród mieszczaństwa niemieckiego i będący częściowo w zwartej masie na pograniczu Śląska Cieszyńskiego, utrwalił swój stan posiadania. Cofanie się protestantyzmu było widoczne zwłaszcza w pierwszej połowie XVII w. Według ostatnich szacunków liczba zborów kalwińskich w Małopolsce spadła z 260 do 155, na Litwie ze 191 do 140, jako że szlachta po powrocie na katolicyzm zaczęła przekazywać świątynie katolikom. W wielu wypadkach budowano wówczas nowe świątynie lub też lokowano je w domach prywatnych. Poważnym osiągnięciem Kościołów reformowanych była rozbudowa drukarń, a do głównych centrów wydawniczych należały Pińczów, Leszno, Nieśwież, Łask, Lusławice, Raków, Toruń. Przy większości zborów zakładano szkoły parafialne.

</doc>
<doc id="2796983" url="https://pl.wikipedia.org/wiki?curid=2796983" title="Super Bowl XXII">
Super Bowl XXII

Super Bowl XXII był dwudziestym drugim finałem o mistrzostwo NFL w zawodowym futbolu amerykańskim, rozegranym 31 stycznia 1988 roku, na stadionie Jack Murphy Stadium, w San Diego, w stanie Kalifornia.
Mistrz konferencji NFC, drużyna Washington Redskins, pokonał mistrza konferencji AFC, drużynę Denver Broncos, uzyskując wynik 42-10. Redskins zdobyli aż 35 punktów w 2. kwarcie meczu. Drużyna z Waszyngtonu została mistrzem po raz drugi.
Za faworytów spotkania uważana była drużyna z Denver.
Amerykański hymn państwowy przed meczem wykonał Herb Alpert. W przerwie w połowie meczu wystąpili: Chubby Checker oraz The Rockettes.
Tytuł MVP finałów zdobył Doug Williams, Quarterback zespołu Redskins.
Rekordy.
Drużyna Redskins, wygrywając spotkanie ustanowiła siedem rekordów meczów Super Bowl:
Oba zespoły wspólnie ustanowiły jeden rekord:

</doc>
<doc id="2796985" url="https://pl.wikipedia.org/wiki?curid=2796985" title="Heartbreak Down">
Heartbreak Down

„Heartbreak Down” – to pop-rockowy utwór amerykańskiej piosenkarki Pink, pochodzący z jej trzeciej płyty zatytułowanej "Greatest Hits... So Far!!!", gdzie znalazł się jako bonus dołączony do zakupu albumu w serwisie iTunes. Wydany został 11 czerwca 2011 roku jako singel promocyjny. Utwór został napisany przez Pink oraz Butcha Walkera, który zajął się też jego produkcją. Singel notowany był na listach airplay w centralnej Europie.

</doc>
<doc id="2796988" url="https://pl.wikipedia.org/wiki?curid=2796988" title="Park Vérmező">
Park Vérmező

Park Vérmező - park, który znajduje się w Budapeszcie, naprzeciwko Wzgórza Zamkowego, w samym centrum miasta. Jego powierzchnia wynosi 15 ha. Na terenie parku znajdują się place zabaw dla dzieci i place z kąpieliskami.

</doc>
<doc id="2796989" url="https://pl.wikipedia.org/wiki?curid=2796989" title="Chrzestny">
Chrzestny



</doc>
<doc id="2796990" url="https://pl.wikipedia.org/wiki?curid=2796990" title="Rodzice chrzestni">
Rodzice chrzestni

Rodzice chrzestni (łac. "patrini") – osoby przedstawione w czasie sakramentu chrztu przez osobę chrzczoną lub jego przedstawicieli jako wspierające rozwój religijny i duchowy ochrzczonego.
Kościół katolicki.
Powstanie instytucji.
Instytucja rodziców chrzestnych wyrosła z funkcji historycznych:
W IX wieku te funkcje przejęli rodzice chrzestni. W XV wieku w chrzcie brało udział trzech chrzestnych, zaś w XVI wieku zgodnie z postanowieniami soboru trydenckiego liczba zmalała do dwóch.
Warunki.
Prawo kanoniczne mówi, że „Przyjmujący chrzest powinien mieć, jeśli to możliwe, chrzestnego. Należy wybrać jednego tylko chrzestnego lub chrzestną, albo dwoje chrzestnych”.
Obecnie można dokonać wyboru – jednego lub dwoje (co implikuje, że w drugim przypadku musi to być kobieta i mężczyzna, a nie osoby tej samej płci) – chrzestnych. Wyboru dokonuje katechumen, jego rodzice lub proboszcz. Mają oni obowiązek złożyć wyznanie wiary, więc należy wybrać odpowiednie do tego osoby, by mogły to uczynić szczerze. Poza tym chrzestny musi mieć przyjęte sakramenty chrztu, bierzmowania i Eucharystii oraz należeć do wspólnoty Kościoła katolickiego. O ile biskup diecezjalny nie ustanowił odrębnego prawa w tej kwestii (bądź też proboszcz lub szafarz jest przekonany o "słusznej przyczynie" ustanowienia wyjątku), chrzestny musi mieć ukończone 16 lat. Jednakże istnieją wyjątkowe sytuacje, w których prawo kościelne mimo spełnienia tych warunków zabrania wykonywania tej funkcji, np.: ekskomunika. Rodzice dziecka nie mogą być jednocześnie jego chrzestnymi.
Rodzicem chrzestnym może być także osoba wyznania prawosławnego, jeśli pierwszym rodzicem chrzestnym jest katolik. Warunkiem jest, aby było zapewnione wychowanie dziecka w wierze katolickiej, chrzestny miał ukończone 15 lat i był ochrzczony w wierze, którą wyznaje. Osoby innych wyznań chrześcijańskich mogą być tzw. świadkami chrztu, pod podobnymi warunkami, jak chrzestni prawosławni.
Poza dawaniem dobrego przykładu i zachęcaniem do prowadzenia życia chrześcijańskiego rodzice chrzestni biorą odpowiedzialność za chrześcijańskie wychowanie swoich chrześniaków, jeżeli ich rodzice lub opiekunowie zaniedbują swoje obowiązki.
Zwyczaje.
W Polsce na określenie ojca chrzestnego w stosunku do matki chrzestnej i do rodziców dziecka oraz jego ojca w stosunku do rodziców chrzestnych używano określenia kum, kobieta zaś była kumą. W znaczeniu przenośnym słowo kum czy kuma oznacza bliskiego znajomego.

</doc>
<doc id="2796991" url="https://pl.wikipedia.org/wiki?curid=2796991" title="Hederson Estefani">
Hederson Estefani

Hederson Alves Estefani (ur. 11 września 1991 w Kurytybie) – brazylijski lekkoatleta specjalizujący się zarówno w płaskich, jak i płotkarskich biegach sprinterskich.
W 2008 zdobył złoto podczas mistrzostw Ameryki Południowej juniorów młodszych w biegu na 400 metrów przez płotki, ustanawiając nowy rekord kontynentu juniorów młodszych – 51,67. Zdobywca trzech złotych medali podczas mistrzostw Ameryki Południowej juniorów z roku 2009. W 2010 brał udział w młodzieżowych mistrzostwach kontynentu, na których zdobył srebro w biegu na 400 metrów i w sztafecie 4 x 400 metrów, a w finale biegu na 400 metrów przez płotki zajął 4. lokatę. W tym samym roku zdobył srebro w sztafecie 4 x 400 metrów podczas mistrzostw ibero-amerykańskich w San Fernando. Bez powodzenia startował na mistrzostwach świata juniorów w Moncton. W 2011 zdobył złoty medal w sztafecie 4 x 400 metrów podczas seniorskich mistrzostw Ameryki Południowej, rozgrywanych w Buenos Aires. W 2012 został brązowym medalistą mistrzostw ibero-amerykańskich oraz młodzieżowym mistrzem kontynentu w biegu na 400 metrów przez płotki. Brązowy medalista mistrzostw Ameryki Południowej (2013). Medalista mistrzostw kraju.

</doc>
<doc id="2796994" url="https://pl.wikipedia.org/wiki?curid=2796994" title="Polina Stoyneva">
Polina Stoyneva

Polina Stoyneva (ur. 2 września 1989) w Bułgarii. Bułgarska siatkarka, reprezentantka kraju, występująca na pozycji atakującej.
Linki zewnętrzne.
http://volleytrend.com/en/about-joomla/432-polina-stoyneva.html

</doc>
<doc id="2796995" url="https://pl.wikipedia.org/wiki?curid=2796995" title="Gianmarco Raimondo">
Gianmarco Raimondo

Gianmarco Raimondo (ur. 28 listopada 1990 roku w St. Catharines) – kanadyjski kierowca wyścigowy.
Kariera.
Po zakończeniu kariery kartingowej, Gianmarco zadebiutował w serii wyścigów samochodów jednomiejscowych – Skip Barber Southern Regional Series – odbywającej się na przełomie 2007 i 2008 roku. Kanadyjczyk zdobył ponad osiemdziesiąt punktów, dzięki czemu zmagania zakończył na 20. miejscu.
W kolejnych dwóch latach startował w barwach ekipy Autotecnica, w Amerykańskiej Formule BMW. W obu sezonach Raimondo rywalizację ukończył na 3. pozycji. W ostatecznym rozrachunku trzynastokrotnie dojeżdżał w pierwszej trójce, z czego trzykrotnie na najwyższym stopniu (w tym dwukrotnie w inauguracyjnej sezon 2008 rundzie, na torze Laguna Seca, dzięki czemu prowadził przez kilka wyścigów w klasyfikacji generalnej). Poza tym dwukrotnie sięgał po pole position, a także w jednym starcie odnotował najszybszy czas okrążenia. W 2008 roku wziął udział także w Finale Formuły BMW, w którym ostatecznie sklasyfikowany został na 13. lokacie.
W sezonie 2009 zadebiutował we Włoskiej Formule 3. Wystartował wówczas w jednej eliminacji, na torze Vallelunga. Kanadyjczyk zdobył jeden punkt, za dziesiątą pozycję w drugim starcie, który uplasował go na 19. miejscu.
W roku 2010 podpisał kontrakt z zespołem Lucidi Motors, na pełny sezon. Gianmarco pięciokrotnie zdobywał punkty, najlepszą lokatę osiągając w pierwszym wyścigu na Monza, gdzie był szósty. W końcowej klasyfikacji zajął 16. pozycję.
Sezon 2011 spędził na startach w F3 Euroseries, w ekipie Prema Powerteam. Punkty zdobywał w 18 z 27 wyścigów, a podczas drugiego startu na torze Zandvoort stanął na średnim stopniu podium.
W 2012 roku przeniósł się do European F3 Open, gdzie startował z włoską ekipą RP Motorsport. W ciągu 16 wyścigów jedenastokrotnie stawał na podium, a czterokrotnie na jego najwyższym stopniu. Uzbierane 277 punktów pozwoliło mu zdobyć tytuł wicemistrza serii.
W sezonie 2013 podczas rundy w Singapurze serii GP2 Kanadyjczyk zastąpił Sergio Campanę w bolidzie Trident Racing. Jednak w żadnym z czterech wyścigów, w których wystartował, nie zdołał zdobyć punktów. Został sklasyfikowany na 30 pozycji w klasyfikacji generalnej.
Statystyki.
† – Raimondo nie był zaliczany do klasyfikacji

</doc>
<doc id="2796996" url="https://pl.wikipedia.org/wiki?curid=2796996" title="Peter Hermann">
Peter Hermann

Franz-Peter Hermann (ur. 22 marca 1952 w Kleinmaischeid) – niemiecki trener i piłkarz występujący na pozycji pomocnika lub napastnika.
Kariera piłkarska.
Hermann karierę rozpoczynał w zespole FV Engers 07. Następnie grał w TuS Neuendorf, a w połowie 1973 roku trafił do pierwszoligowego Hamburgera SV. W Bundeslidze zadebiutował 18 sierpnia 1973 roku w przegranym 0:3 pojedynku z Wuppertaler SV. W barwach Hamburgera rozegrał dwa spotkania. W październiku 1973 roku wrócił do TuS Neuendorf.
W 1974 roku Hermann przeszedł do Alemannii Akwizgran, grającej w 2. Bundeslidze Nord. Występował tam przez lata, a potem odszedł do innego zespołu tej ligi, Bayeru 04 Leverkusen. W 1979 roku awansował z nim do Bundesligi. 3 listopada 1979 roku w zremisowanym 1:1 meczu z Fortuną Düsseldorf strzelił pierwszego gola w Bundeslidze. W 1984 roku zajął z Bayerem 7. miejsce w tej lidze, które jednocześnie było jego najwyższym w karierze. W tym samym roku odszedł do VfL Hamm, a w 1985 roku zakończył karierę.
Kariera trenerska.
Hermann karierę rozpoczął w 1989 roku jako asystent trenera Bayeru 04 Leverkusen. 31 maja 1991 roku został jego tymczasowym szkoleniowcem. W Bundeslidze zadebiutował 8 czerwca 1991 roku w przegranym 1:2 spotkaniu z Borussią Dortmund. Do końca sezonu 1990/1991 Bayer poprowadził jeszcze w jednym meczu ligowym. W sezonie 1995/1996 ponownie został tymczasowym trenerem Bayeru. Tym razem prowadził go w pięciu spotkaniach Bundesligi.
Następnie Hermann prowadził rezerwy Bayeru oraz był jego skautem. W latach 2008–2009 był asystentem trenera w 1. FC Nürnberg. Następnie ponownie pełnił tę funkcję w Bayerze, a w 2011 roku został asystentem trenera Bayernu Monachium.

</doc>
<doc id="2796997" url="https://pl.wikipedia.org/wiki?curid=2796997" title="Find A Grave">
Find A Grave



</doc>
<doc id="2796998" url="https://pl.wikipedia.org/wiki?curid=2796998" title="Pawieł Komołow">
Pawieł Komołow

Pawieł Dmitrijewicz Komołow (ur. 10 marca 1989 w Leningradzie) - rosyjski piłkarz występujący na pozycji pomocnika.
Jest wychowankiem Zenitu Petersburg, jednakże nigdy nie zadebiutował w barwach pierwszej drużyny i występował tylko w zespołach młodzieżowych oraz w rezerwach. Na początku 2010 roku podpisał kontrakt z litewskim Žalgirisem Wilno. Drugą połowę sezonu 2010/2011 spędził na wypożyczeniu w polskim GKS-ie Bełchatów. 16 lipca 2015 został piłkarzem rosyjskiego Amkar Perm, a w 2018 trafił do Jeniseju Krasnojarsk.
Komołow był młodzieżowym reprezentantem Rosji do lat 20.

</doc>
<doc id="2797002" url="https://pl.wikipedia.org/wiki?curid=2797002" title="Funkcje Sejmu">
Funkcje Sejmu



</doc>
<doc id="2797003" url="https://pl.wikipedia.org/wiki?curid=2797003" title="Sejm Rzeczypospolitej Polskiej">
Sejm Rzeczypospolitej Polskiej

Sejm Rzeczypospolitej Polskiej (Sejm RP), Sejm – jedna z dwóch izb parlamentu Rzeczypospolitej Polskiej tradycyjnie określana jako: „izba niższa”. Izba Poselska wyłoniła się z Sejmu walnego w 1493; od uchwalenia ustawy "nihil novi" (1505) Sejm jest najwyższym organem władzy ustawodawczej w Polsce.
W III Rzeczypospolitej Sejm stanowi "pierwszą izbę" polskiego parlamentu. Składa się on z 460 posłów, wybieranych w wyborach powszechnych, równych, bezpośrednich i proporcjonalnych, w głosowaniu tajnym (wybory pięcioprzymiotnikowe). Kadencja Sejmu, zgodnie z Konstytucją, trwa 4 lata; biegnie od dnia pierwszego posiedzenia nowo wybranego Sejmu i trwa do dnia poprzedzającego dzień zebrania się Sejmu następnej kadencji. Zakończenie kadencji może także nastąpić w wyniku jej skrócenia przez Prezydenta RP: obligatoryjnie (obowiązkowo), jeżeli procedura zasadnicza powoływania Rady Ministrów oraz obie procedury rezerwowe zakończą się fiaskiem, lub fakultatywnie (nieobowiązkowo), jeżeli Prezydent, w ciągu 4 miesięcy od dnia przedłożenia projektu ustawy budżetowej Sejmowi przez Radę Ministrów, nie otrzyma jej do podpisu (na wydanie postanowienia w tej sprawie przysługuje głowie państwa czas 14 dni).
Bierne prawo wyborcze w wyborach do Sejmu RP uzyskuje się w wieku 21 lat.
Sejm obraduje ciągle, pod przewodnictwem marszałka. Jego obrady są jawne. Posiedzenia Sejmu odbywają się zazwyczaj co drugi lub co trzeci tydzień (tzw. tydzień sejmowy). Dłuższe przerwy zdarzają się w okresie wakacyjnym oraz świąteczno-noworocznym, a także pomiędzy ostatnim posiedzeniem Sejmu poprzedniej kadencji i pierwszym posiedzeniem nowej kadencji.
Urzędem wspierającym Sejm i jego organy w zakresie prawnym, organizacyjnym, finansowym i technicznym jest Kancelaria Sejmu.
Kompleks budynków Sejmu i Senatu jest usytuowany na skarpie wiślanej w rejonie ulic Wiejskiej, Górnośląskiej i Piotra Maszyńskiego w Warszawie.
Historia Sejmu polskiego (do 1989).
Sejm w Królestwie Polskim.
Słowo sejm jest polskim słowem wywodzącym się od czasownika sjąć się (rdzeń: jąć) – "zebrać się", znane jest we wszystkich językach słowiańskich. W języku staropolskim od XV w. w formie sjem i sejm, sjemu "zjazd, zgromadzenie". Najwcześniejszy znany opis zawarty został w XII wieku w "Cronicae et gesta ducum sive principum Polonorum," a dotyczył czasów legendarnych. Bartosz Paprocki za Wapowskim, Maciejem Miechowitą i Marcinem Kromerem w 1548 pisał o sejmie z roku 700, na którym od wszystkich obrano Gracusa tego, co pamiętny kopiec ma w Krakowie.
Historycznie udokumentowany sejm wyznaczył Władysław I Łokietek na 26 maja 1331 w Chęcinach. Ten ogólnopolski sejm rokował do 14 czerwca tycząc wojny znanej z bitwy pod Płowcami. Wydarzenie to odnotowane jest przez wielu historyków, począwszy od Jana Długosza. W roku 1493 król Jan I Olbracht zwołał sejm walny, czyli zjazd ogólnokrajowy, na którym wyłoniła się izba poselska – osobna izba sejmowa, będąca reprezentacją szlachty wybraną na sejmikach ziemskich. W okresie I Rzeczypospolitej Sejm był przedstawicielem wyłącznie stanu szlacheckiego. Ta formuła była jednym z najważniejszych przywilejów szlacheckich.
W 1505 roku podczas Sejmu w Radomiu uchwalono konstytucję "Nihil novi", w której poważnie ograniczono kompetencje prawodawcze monarchy I Rzeczypospolitej na rzecz szlachty. Zakazywała ona królowi wydawania ustaw bez uzyskania zgody szlachty, reprezentowanej przez Senat i izbę poselską; król mógł wydawać samodzielne edykty tylko w sprawach miast królewskich, Żydów, lenn, chłopów w królewszczyznach i w sprawach górniczych. Trzy stany reprezentowane w Sejmie to: posłowie, senatorowie i król. Ustawy wówczas nazywano konstytucjami.
W kompetencjach Sejmu było: uchwalanie konstytucji (ustaw) w sprawach wydatków i dochodów państwa, wielkości podatków, liczebności wojska oraz podejmowanie decyzji o wojnie, przymierzach politycznych i sojuszach wojskowych. Sejm był zwoływany przez króla, a w okresie bezkrólewia przez prymasa-interrexa. Wszystkie uchwalone ustawy zawiera historyczny spis prawa, konstytucji i przywilejów Królestwa Polskiego – "Volumina Legum". Wydany został drukiem w latach 1732–1793 i zawiera przywileje królewskie i konstytucje sejmowe z lat 1347–1793.
Sejmy były:
Do czasu zawarcia unii lubelskiej w 1569 i utworzenia wspólnego polsko-litewskiego sejmu, jego sesje odbywały się w Piotrkowie, Krakowie, Toruniu, Bydgoszczy, Radomiu, Sandomierzu (sejmik generalny przy osobie króla), Lublinie, Parczewie i w Warszawie. Później w Warszawie, a co trzecia sesja w Grodnie, choć zdarzały się wyjątki.
W XVII wieku Rzeczpospolita przeżywała kryzys. Jednym z jego objawów, choć nie główną przyczyną, było częste zrywanie sejmu za pomocą "liberum veto".
Próby zażegnania kryzysu podjął się Sejm Czteroletni z 1791 roku, który uchwalił Konstytucję 3 maja. Próba nie powiodła się i zakończyła się ostatecznym upadkiem Rzeczypospolitej.
Sejm w okresie zaborów.
W XIX wieku pewną rolę odegrały Sejmy Księstwa Warszawskiego i Królestwa Polskiego, Sejm Wielkiego Księstwa Poznańskiego oraz Sejm Krajowy w Galicji.
W 1918 przedstawiciele Polaków żyjących w Niemczech zebrali się na Polskim Sejmie Dzielnicowym w Poznaniu.
Sejm II RP.
W okresie międzywojennym po odzyskaniu niepodległości przez Polskę zwołano jednoizbowy Sejm Ustawodawczy, którego zadaniem było uchwalenie tzw. Małej Konstytucji, która wprowadziła ustrój republikański i system rządów parlamentarnych.
Konstytucja marcowa z 1921 umocniła rolę Sejmu czyniąc z niego (obok Senatu) centralny organ w państwie (tzw. sejmokracja).
Po zamachu majowym, a w szczególności po wejściu w życie konstytucji kwietniowej rola parlamentu zmalała; zwierzchnia władza należała do Prezydenta.
W czasie II wojny światowej władze RP na uchodźstwie powołały Radę Narodową Rzeczypospolitej Polskiej, która jako organ mianowany przez prezydenta RP z konieczności przejęła większość funkcji parlamentu. W czasie okupacji rolę tę w kraju pełniła Rada Jedności Narodowej.
Sejm PRL.
Po wojnie w Polsce Ludowej powstał parlament jednoizbowy, o roli fasadowej wobec rządzącej PZPR.
W czerwcu 1989 odbyły się wybory do dwuizbowego Sejmu kontraktowego. Porozumienia Okrągłego Stołu zapewniły automatycznie większość kandydatom PZPR i jej koalicjantom (tylko wybory do Senatu nie miały tych ograniczeń).
Sejm III RP.
Wybory w latach 1991 i 1993 przeprowadzono już na podstawie demokratycznych ordynacji. Zgodnie z art. 95 Konstytucji Sejm i Senat są organami państwa w zakresie władzy ustawodawczej.
Organy Sejmu.
Konstytucyjne organy Sejmu to:
Organy wprowadzone przez Regulamin Sejmu:
Kadencja Sejmu.
Początek i długość kadencji.
Kadencja Sejmu trwa cztery lata od dnia zebrania się nowo wybranego Sejmu do dnia poprzedzającego zebranie się następnego Sejmu.
Wybory zarządza Prezydent i wyznacza ich datę:
Pierwsze posiedzenie Sejmu zwołuje Prezydent:
Funkcje i uprawnienia Sejmu.
Funkcja ustawodawcza.
To podstawowa funkcja Sejmu, która odbywa się przez uchwalanie ustaw (w tym budżetu państwa) i uchwał, a przez to określanie podstawowych kierunków działalności państwa. Ponadto w drodze ustawy Sejm upoważnia Prezydenta do ratyfikowania i wypowiadania niektórych umów międzynarodowych. W ramach tej funkcji wyróżnić można jeszcze funkcję ustrojodawczą, tj. stanowienie norm konstytucyjnych, najważniejszych i podstawowych dla danego systemu prawa i ustroju państwa.
Funkcja kreacyjna.
Polega na bezpośrednim powoływaniu i odwoływaniu organów konstytucyjnych państwa oraz osób, które wchodzą w skład tych organów.
Podstawowym elementem sprawowania funkcji kreacyjnej jest udzielanie wotum zaufania Radzie Ministrów, a w szczególnym wypadku – prawo do samodzielnego powołania rządu (w przypadku uchwalenia wotum nieufności).
Sejm wybiera i powołuje na stanowiska:
Oprócz tego istnieją inne stanowiska państwowe, na które powołuje Marszałek Sejmu w porozumieniu z odpowiednimi organami:
Funkcja kontrolna.
Sejm (wraz z Senatem) sprawuje władzę ustawodawczą, lecz ponadto sprawuje także kontrolę nad działaniem władzy wykonawczej.
Funkcja kontrolna odnosi się do rządu i podporządkowanej mu administracji, a polega na możliwości samodzielnego ustalania przez Sejm stanu faktycznego w sprawach dotyczących tych podmiotów (także stanu podstawowych dziedzin życia społecznego) i porównywania go ze stanem nakazanym przez prawo. Może również dotyczyć kontroli polityki prowadzonej w danej dziedzinie (np. polityki zagranicznej).
Jednym z instrumentów kontroli rządu przez Sejm jest prawo uchwalenia konstruktywnego wotum nieufności wobec rządu lub wotum nieufności wobec konkretnego ministra.
W ramach swych uprawnień Sejm może także żądać informacji w danej sprawie, ponadto obecności (na posiedzeniach Sejmu lub komisji) osób sprawujących kontrolowane urzędy. Efektami tej kontroli są: dokonywanie przez Sejm ocen postępowania, wyrażanie opinii, dezyderatów i przedstawianie sugestii, które nie są prawnie wiążące.
Sejm debatuje corocznie nad wykonaniem przez rząd ustawy budżetowej, opierając się na opinii Najwyższej Izby Kontroli, a efektem dokonanej oceny jest udzielenie bądź nieudzielenie absolutorium dla rządu. Izba rozpatruje też sprawozdania Krajowej Rady Radiofonii i Telewizji, Prezesa Urzędu Ochrony Danych Osobowych, jak również wysłuchuje corocznej informacji Rzecznika Praw Obywatelskich w sprawie stanu przestrzegania wolności, praw człowieka i obywatela.
Szczególnym rodzajem kontroli jest powołanie komisji śledczej do zbadania określonej sprawy. Dla zwiększenia skuteczności kontroli jej działanie zostało uregulowane w specjalnej ustawie, dzięki czemu może ona nakładać na obywateli i organy państwa pewne obowiązki. Komisja ma ułatwiony dostęp do dokumentów, możliwość wzywania osób na świadków, czy też lepiej współpracuje z organami śledczymi, np. prokuratorami.
Spośród indywidualnych, poselskich form kontroli sejmowej wyróżnia się interpelacje oraz zapytania poselskie. Poseł kieruje je do Prezesa Rady Ministrów, ministrów, prezesa NIK lub NBP, którzy w ciągu 21 dni mają obowiązek na nie odpowiedzieć.
Ponadto poseł ma prawo kierować ustnie, na posiedzeniu Sejmu, pytania w sprawach bieżących, na które ich adresaci odpowiadają bezpośrednio na sali sejmowej. Posłowie mają również prawo podjąć interwencję poselską w organie administracji rządowej i samorządu terytorialnego, w zakładzie lub przedsiębiorstwie państwowym, oraz jednostkach gospodarki niepaństwowej, dla załatwienia sprawy swych wyborców lub zapoznania się ze stanem jej rozpatrywania.
Kontrola nad działalnością samorządu terytorialnego odbywa się w sposób pośredni przez kontrolę wykonywania nadzoru nad działalnością samorządu terytorialnego przez Prezesa Rady Ministrów oraz bezpośredni, gdy na wniosek Prezesa Rady Ministrów Sejm ocenia, czy organ stanowiący samorządu terytorialnego „rażąco narusza Konstytucję lub ustawy”.
Informacje o pracach Sejmu.
Prawo do uzyskiwania przez obywateli informacji o działalności organów władzy publicznej oraz osób pełniących funkcje publiczne, obejmuje dostęp do dokumentów oraz wstęp na posiedzenia kolegialnych organów władzy publicznej pochodzących z powszechnych wyborów, z możliwością rejestracji dźwięku lub obrazu, co zagwarantowane jest w art. 61 Konstytucji.
Zgodnie z Regulaminem Sejmu i zarządzeniem Szefa Kancelarii Sejmu z marca 2006 informacja publiczna dotycząca Sejmu i jego organów oraz Kancelarii Sejmu (m.in. druki sejmowe, biuletyny z posiedzeń komisji sejmowych, opinie Biura Analiz Sejmowych, wyniki głosowań) jest na bieżąco udostępniana w Systemie Informacyjnym Sejmu na stronie internetowej www.sejm.gov.pl. Ogłaszanie przez Kancelarię Sejmu informacji w Systemie Informacyjnym Sejmu jest podstawową formą udzielania przez izbę informacji publicznej.
Od 2011 przebieg obrad Sejmu, wszystkich komisji oraz wszystkich podkomisji sejmowych, których zebrania odbywają się w salach przystosowanych do nagrań audio, można także na bieżąco śledzić na stronie w zakładce "Transmisje". Ich zapisy archiwalne znajdują się w zakładce "Transmisje archiwalne". Nie są transmitowane posiedzenia obrad komisji, jeżeli postanowi ona o odbyciu posiedzenia zamkniętego, bądź gdy regulamin Sejmu wprost przewiduje obowiązek obrad komisji w takim trybie (dotyczy to Komisji ds. Służb Specjalnych oraz Komisji Etyki Poselskiej).
Od sierpnia 2012 internetowa transmisja z posiedzeń plenarnych Sejmu jest uzupełniana tłumaczeniem na język migowy.
Wszystkie materiały archiwalne (zarówno dokumentacja papierowa, jak i zapisy w formie audio) są udostępniane w czytelni głównej lub pracowni archiwum przez Bibliotekę Sejmową. W zbiorach Biblioteki są przechowywane m.in. nagrania z posiedzeń komisji i podkomisji sejmowych oraz papierowe wersje biuletynów komisji (ich wersje elektroniczne od 1993 są także dostępne na stronie internetowej Sejmu w zakładce "Archiwum"). Każdy obywatel, na takich samych warunkach, ma dostęp do wszystkich zasobów Biblioteki Sejmowej (z kilkoma ograniczeniami wskazanymi w rozporządzeniu Rady Ministrów z czerwca 2011).
W sytuacji, gdy informacja publiczna nie została opublikowana w Systemie Informacyjnym Sejmu, jest ona udostępniana osobom zainteresowanym na ich wniosek skierowany do Biura Korespondencji i Informacji Kancelarii Sejmu.
Budynki sejmowe.
Obrady Sejmu odbywają się w wybudowanym w latach 1925–1928 i rozbudowanym w latach 1949–1952 kompleksie sejmowym znajdującym się w Warszawie przy ulicy Wiejskiej 4/6/8, w rejonie ulic Górnośląskiej i Piotra Maszyńskiego.
Dzień Sejmu Polskiego.
W 2015 Sejm VII kadencji podjął uchwałę o ustanowieniu dnia 1 lipca (zawarcie w 1569 unii lubelskiej) Dniem Sejmu Polskiego.

</doc>
<doc id="2797004" url="https://pl.wikipedia.org/wiki?curid=2797004" title="Krótki pobyt w Szwajcarii">
Krótki pobyt w Szwajcarii

Krótki pobyt w Szwajcarii (ang. "A Short Stay in Switzerland") – brytyjski film obyczajowy z 2009 roku w reżyserii Simona Curtisa. W filmie występują Julie Walters i Stephen Campbell Moore.
Opis fabuły.
Mąż doktor Anne Turner (Julie Walters) umiera na nieuleczalną chorobę neurologiczną. Wkrótce i u niej zostaje zdiagnozowane podobne schorzenie. Kobieta nie chce cierpieć. Postanawia udać się do kliniki w Zurychu, by poddać się eutanazji. Decyzja budzi sprzeciw trójki jej dorosłych dzieci.

</doc>
<doc id="2797005" url="https://pl.wikipedia.org/wiki?curid=2797005" title="Bitwa pod Mołotkowem">
Bitwa pod Mołotkowem

Bitwa pod Mołotkowem – walki 2 pułku piechoty i 3 pułku piechoty Legionów Polskich z Grupy Taktycznej gen. K. Trzaski-Durskiego prowadzone w dniu 29 października 1914 roku pod Mołotkowem w Galicji przeciwko wojskom rosyjskim.
Historia.
Grupa Taktyczna gen. Trzaski-Durskiego (późniejsza II Brygada Piechoty Legionów) rozpoczęła 29 października 1914 atak na nadciągające jednostki rosyjskie. IV batalion 2 pp pod dowództwem kpt. Bolesława Roji dotarł w walkach do centrum Mołotkowa, gdzie został zatrzymany i zmuszony do odwrotu. Oddziały 2 i 3 pp, w sile ok. 6 tys. żołnierzy, bez broni maszynowej, walczyły z przeważającymi siłami Rosjan – 12 batalionów piechoty (ok. 15 tys. żołnierzy), wspierane przez 16 dział i 24 karabiny maszynowe. 
Rosjanie przedarli się na tyły legionistów, zagrażając ich okrążeniem. Po wycofaniu się i przeprawie przez Bystrzycę, legioniści zajęli pozycje w Pasiecznej i pod Zieloną. 
Polacy stracili w walkach poległych ok. 200 legionistów i ok. 300 rannych. 400 dostało się do niewoli. Rosjanie stracili ok. 100 zabitych, kilkuset rannych i jeńców. Polacy zostali częściowo rozproszeni i ci, którzy zdołali uniknąć niewoli, wracali jeszcze przez kilka dni do swoich pododdziałów.
Była to pierwsza większa bitwa polskich legionistów oraz jedna z najkrwawszych, jakie przyszło im stoczyć z Rosjanami.
Walki pod Mołotkowem zostały upamiętnione na Grobie Nieznanego Żołnierza w Warszawie, napisem na jednej z tablic w okresie II RP i po 1990 r.: „MOŁOTKÓW 29 X 1914”.

</doc>
<doc id="2797009" url="https://pl.wikipedia.org/wiki?curid=2797009" title="Höör">
Höör

Höör – miejscowość ("tätort") w południowej Szwecji, w regionie administracyjnym ("län") Skania. Siedziba władz ("centralort") gminy Höör.
Miejscowość położona jest w środkowej części prowincji historycznej ("landskap") Skania, ok. 30 km na południowy zachód od Hässleholm. Höör wraz z obszarem gminy zaliczane jest od 2005, według definicji "Statistiska centralbyrån" ("SCB"), do obszaru metropolitalnego Malmö ("Stor-Malmö").
Höör leży przy linii kolejowej Malmö – Katrineholm (Södra stambanan), co przyczyniło się do rozwoju miejscowości w 2 poł. XIX w. Budynek stacyjny oddano do użytku w 1858 r. Od 1917 w pisowni nazwy miejscowości używa się dwóch liter „ö”. Jest to jeden z nielicznych wyjątków w przyjętej w języku szwedzkim regule, że nie dubluje się dwóch długich samogłosek obok siebie. Powodem tej zmiany były problemy z pocztą. Na listach wysyłanych w granicach jednej miejscowości wpisywano wówczas obok nazwiska jako nazwę docelową „HÄRSTÄDES” lub po prostu „HÄR” ("tutaj"). Z tego powodu część niedbale zaadresowanych przesyłek trafiała do Hör w Skanii.
W 2010 Höör liczyło 7865 mieszkańców.

</doc>
<doc id="2797012" url="https://pl.wikipedia.org/wiki?curid=2797012" title="Inert">
Inert

Inert (z łac. "inertia" = „bezwładność”), zwany też techniczną jednostką masy (w skrócie: tjm), jednostka masy w układzie MkGS, obecnie wyszła z użycia.
W układzie tym jednostka masy jest jednostką pochodną, natomiast jednostka siły podstawową.
1 inert = 9,80665 kg.
Odpowiada ilorazowi siły 1 kilograma-siły przez przyspieszenie 1 m/s2. Odpowiednio jest to także masa której iloczyn przez przyspieszenie 1 m/s2 jest równy sile 1 kilograma-siły.

</doc>
<doc id="2797013" url="https://pl.wikipedia.org/wiki?curid=2797013" title="Franciela Krasucki">
Franciela Krasucki

Franciela Krasucki (ur. 26 kwietnia 1988 w Valinhos) – brazylijska lekkoatletka, sprinterka, rekordzistka Ameryki Południowej juniorek w biegu na 100 metrów.
Zawodniczka jest multimedalistką mistrzostw Ameryki Południowej młodzieżowców, juniorów i juniorów młodszych. W 2005 zdobyła brązowy medal mistrzostw świata juniorów młodszych w sztafecie szwedzkiej. W 2006 zdobyła dwa złote medale podczas mistrzostw ibero-amerykańskich. W tym samym roku sięgnęła po złoto (sztafeta 4 × 100 metrów) i dwa srebra (bieg na 100 metrów i bieg na 200 metrów) podczas igrzysk Luzofonii w Makau. W 2011 została wicemistrzynią kontynentu w biegu rozstawnym 4 × 100 metrów. W tym samym roku zdobyła złoto światowych wojskowych igrzysk sportowych. Weszła w skład brazylijskiej sztafety 4 × 100 metrów, która zajęła 7. miejsce podczas mistrzostw świata w Daegu. Na koniec roku 2011, zdobyła złoto igrzysk panamerykańskich w biegu rozstawnym 4 × 100 metrów. W 2012 wystąpiła na igrzyskach olimpijskich w Londynie. Wraz z koleżankami z reprezentacji, zajęła 7. miejsce w finale sztafety 4 × 100 metrów. W biegu eliminacyjnym Brazylijki osiągnęły rezultat 42,55 – jest to rekord Ameryki Południowej. Podczas mistrzostw świata w Moskwie dotarła do półfinału biegu na 100 metrów (2013). W eliminacjach sztafety 4 × 100 metrów Brazylijki poprawiły własny rekord Ameryki Południowej (42,29), a w finale zgubiły pałeczkę i nie dobiegły do mety. W 2014 zdobyła indywidualnie złoto na 200 oraz brąz na 100 metrów, a także triumfowała w sztafecie 4 × 100 metrów podczas mistrzostw ibero-amerykańskich w São Paulo.
Złota medalistka mistrzostw Brazylii.
6 kwietnia 2013 w São Paulo przebiegła dystans 100 metrów w czasie 11,15 i wyrównała rekord Ameryki Południowej należący do Any Cláudii Silvy.

</doc>
<doc id="2797014" url="https://pl.wikipedia.org/wiki?curid=2797014" title="Dobriana Rabadziewa">
Dobriana Rabadziewa



</doc>
<doc id="2797016" url="https://pl.wikipedia.org/wiki?curid=2797016" title="Aneta Germanova">
Aneta Germanova



</doc>
<doc id="2797017" url="https://pl.wikipedia.org/wiki?curid=2797017" title="Ławeczka Józefa Kostrzewskiego w Poznaniu">
Ławeczka Józefa Kostrzewskiego w Poznaniu

Ławeczka Józefa Kostrzewskiego w Poznaniu – pomnik w Poznaniu w formie ławki z siedzącą postacią prof. Józefa Kostrzewskiego, archeologa i jednego z założycieli Uniwersytetu im. Adama Mickiewicza. Ławeczka pierwotnie zlokalizowana była w Ogrodzie Zamkowym, w pobliżu Collegium Maius oraz Collegium Minus, w obrębie Dzielnicy Cesarskiej. W 2016 roku przeniesiona została na Kampus Morasko, pod Collegium Historicum (Novum) – ówczesną siedzibę dawnego Wydziału Historycznego UAM, a obecną Wydziału Archeologii UAM oraz Wydziału Historii UAM.
Ławeczka, ufundowana przez UAM i Fundację UAM, została posadowiona 12 października 2012. Uroczystego odsłonięcia pomnika dokonał w dniu 16 października 2012 JM Rektor UAM prof. dr hab. Bronisław Marciniak oraz Prezes Fundacji UAM prof. dr hab. Bogdan Marciniec. W uroczystości wzięły udział władze uczelni, władze fundacji, władze miasta Poznania, zaproszeni goście i społeczność akademicka UAM, a także rodzina i studenci prof. Józefa Kostrzewskiego.
Autorem rzeźby jest Grzegorz Godawa. Pomnik, wykonany w całości z brązu, przedstawia profesora siedzącego na masywnej ławce. Wzrok Kostrzewskiego jest zwrócony w kierunku Collegium Maius.
Odlew ławeczki wykonał Zakład Odlewów Artystycznych w Brązie „Brązart S.C.” z Pleszewa.
Ławeczka Józefa Kostrzewskiego jest jednym z czterech tego typu obiektów upamiętniających twórców Wszechnicy Piastowskiej, obok odsłoniętej w 2010 ławeczki Heliodora Święcickiego, poświęconej pierwszemu rektorowi tej uczelni. Kolejne pomniki-ławeczki zostały odsłonięte w 2019 i upamiętniają pozostałych założycieli uniwersytetu - Stanisława Kozierowskiego i Michała Sobeskiego.

</doc>
<doc id="2797019" url="https://pl.wikipedia.org/wiki?curid=2797019" title="Ekspropriacja">
Ekspropriacja



</doc>
<doc id="2797021" url="https://pl.wikipedia.org/wiki?curid=2797021" title="Wywłaszczenie (prawo)">
Wywłaszczenie (prawo)

Wywłaszczenie (także "ekspropriacja" z łac. "expropriatio"; "expropiare" – wywłaszać, "propius" – własny) – przymusowe pozbawienie własności, pozbawienie lub ograniczenie prawa rzeczowego określonej osoby na mocy indywidualnego aktu prawnego i wyłącznie na cele publiczne. Wywłaszczenie nieruchomości może być dokonane, gdy nie można jej nabyć w drodze umowy cywilnoprawnej. Stanowi najdalej idącą ingerencję w prawo rzeczowe, na którą składają się trzy podstawowe elementy:
W efekcie prawo rzeczowe do nieruchomości zostaje przeniesione na rzecz jednostek samorządu terytorialnego lub Skarbu Państwa.
Prawo polskie.
Akcje ekspropriacyjne.
W czasach zaborów polskie organizacje rewolucyjne (np. Grupa Rewolucjonistów Mścicieli) oraz niepodległościowe stosowały ekspropriacje w celu pozyskiwania środków na działalność konspiracyjną. Szczególnie częste były akcje ekspropriacyjne w czasie powstania styczniowego. Celem pozyskania pieniędzy na działalność organizacyjną przeprowadzały je też Organizacja Bojowa PPS (tzw. "eksy"), Armia Krajowa, Gwardia Ludowa, Armia Ludowa, Konfederacja Narodu oraz Wolność i Niezawisłość.
Obecnie.
Klasyfikacja.
Wywłaszczenie może być stałe lub czasowe.
Cele publiczne.
Wywłaszczeniu podlega zarówno prawo własności nieruchomości (gruntowej, budynkowej, lokalowej), jak i prawo użytkowania wieczystego oraz pozostałych ograniczonych praw rzeczowych.
Wywłaszczenie nieruchomości może zostać dokonane tylko na ściśle określone cele, które zostały szczegółowo wskazane w ustawie o gospodarce nieruchomościami oraz w kilku innych ustawach (np. ustawa o szczególnych zasadach przygotowywania i realizacji inwestycji w zakresie dróg publicznych, ustawa prawo lotnicze, ustawa prawo budowlane z 1994 roku w odniesieniu do budynków wzniesionych przed 1 stycznia 1995 roku, ustawa prawo geodezyjne i kartograficzne, ustawa z dnia 29 czerwca 2011 roku o przygotowaniu i realizacji inwestycji w zakresie obiektów energetyki jądrowej oraz inwestycji towarzyszących, ustawa z dnia 7 maja 2010 roku o wspieraniu rozwoju usług i sieci telekomunikacyjnych, ustawa o ochronie przyrody). W Polsce wywłaszcza się tylko dla wykorzystania rzeczy na określony cel publiczny, jak np.:
Prawa i obowiązki związane z wywłaszczeniem.
Jeżeli organ administracji publicznej, na rzecz którego nastąpiło wywłaszczenie, tzn. Skarb Państwa lub jednostka samorządu terytorialnego, planuje wykorzystać wywłaszczoną nieruchomość na cel inny niż wskazany w decyzji o wywłaszczeniu, ciąży na nim obowiązek poinformowania o tych planach poprzedniego właściciela nieruchomości, użytkownika wieczystego lub osobę, której przysługiwało inne ograniczone prawo rzeczowe.
Podmioty te mają prawo wystąpić o zwrot wywłaszczonej nieruchomości, ograniczonego prawa rzeczowego. Z wnioskiem występuje się do właściwego miejscowo starosty, a postępowanie toczy się na koszt Skarbu Państwa. Wnioskujący o zwrot nie ponosi więc żadnych kosztów, gdyż całość materiału dowodowego ma obowiązek zgromadzić organ administracji. Zwrot nieruchomości wiąże się jednak z obowiązkiem zwrotu zwaloryzowanego odszkodowania lub otrzymanej nieruchomości zamiennej. Jednakże przepisy o obowiązku zwrotu nieruchomości zamiennej zostały zaskarżone jako niezgodne z Konstytucją do Trybunału Konstytucyjnego.
Wywłaszczenie a nacjonalizacja i konfiskata.
Choć podobne i często mylone z nacjonalizacją i konfiskatą, wywłaszczenie istotnie się od nich różni pod względem mechanizmu prawnego:
Wywłaszczenie może również przybrać postać ograniczenia prawa do nieruchomości – np. na potrzeby wykonania tzw. urządzeń liniowych (sieci energetycznych, wodociągowych itp.). Wówczas może nastąpić na rzecz podmiotu niepublicznego – np. spółki dystrybuującej energię elektryczną. Ta forma wywłaszczenia daje pierwszeństwo przywróceniu nieruchomości do stanu poprzedniego, a dopiero wówczas, gdy jest to niemożliwe lub nadmiernie utrudnienia, bądź ekonomicznie nieuzasadnione – następuje wypłata odszkodowania.
Etapy procesu wywłaszczeniowego.
Na proces wywłaszczeniowy składają się:
Odszkodowanie za wywłaszczenie.
Wywłaszczenie możliwe jest tylko za słusznym odszkodowaniem odpowiadającym wartości wywłaszczonej nieruchomości lub wartości odebranego prawa. Odpowiedzialność odszkodowawcza jest rodzajem majątkowej odpowiedzialności cywilnej, która powstaje z mocy samego prawa z chwilą wyrządzenia szkody, tj. odjęcia lub ograniczenia praw do nieruchomości, przy czym nie odnosi się to do szkód, jakie ewentualnie dopiero poniosą dotychczasowi właściciele, typu utrata dochodów z nieruchomości oraz spodziewanych zysków.
Zgodnie z art. 128 ustawy o gospodarce nieruchomościami nie ma możliwości pozbawienia kogokolwiek jego własności bez wyrównania mu tej straty odpowiednim odszkodowaniem. Dlatego jeżeli podmiot został wskutek wydania decyzji wywłaszczeniowej pozbawiony prawa rzeczowego do nieruchomości bądź zostało mu ono ograniczone, wywłaszczonemu przysługuje odpowiednie odszkodowanie, które co do zasady powinno być wypłacane jednorazowo w formie pieniężnej lub też – za zgodą podmiotu wywłaszczanego – poprzez przyznanie nieruchomości zamiennej.
Wysokość odszkodowania.
Odszkodowanie za wywłaszczenie odnosi się do wartości odejmowanych praw i ustala się je według wysokości powstałej szkody, chyba że zmniejszeniu ulegnie także wartość nieruchomości. Wysokość odszkodowania ustala starosta w decyzji o wywłaszczeniu nieruchomości według jej stanu, przeznaczenie i wartości na dzień wydania decyzji. Kwota szacowana jest na podstawie wyceny nieruchomości dokonanej przez rzeczoznawcę majątkowego z uwzględnieniem:
Zaliczka na poczet odszkodowania.
W art. 132 ust. 1b ustawy o gospodarce nieruchomościami przewidziano możliwość wypłacenia zaliczki na poczet odszkodowania. Zaliczka taka wypłacana jest:
Jeżeli nieruchomość została zajęta w trybie natychmiastowym (dzieje się to na podstawie odrębnej decyzji), również możliwe jest wypłacenie tzw. bezpiecznej zaliczki na odszkodowanie za niezwłocznie wywłaszczane nieruchomości. Zaliczka wypłacana jest właścicielowi nieruchomości (dotyczy to też użytkowania wieczystego).
Z kolei w sytuacji, gdy w wyniku podziału nieruchomości i wywłaszczenia tylko jej części, pozostałości nie mogą być wykorzystywane w dotychczasowy sposób, właściciel ma prawo zgłosić żądanie o ich wykup przez Skarb Państwa lub jednostkę samorządu terytorialnego.

</doc>
<doc id="2797022" url="https://pl.wikipedia.org/wiki?curid=2797022" title="Hristiyana Koleva">
Hristiyana Koleva



</doc>
<doc id="2797024" url="https://pl.wikipedia.org/wiki?curid=2797024" title="Kimiya Satō">
Kimiya Satō

 – japoński kierowca wyścigowy.
Życiorys.
Satō karierę rozpoczął w 1995 roku, od startów w kartingu. W 2004 roku zadebiutował w serii wyścigów samochodów jednomiejscowych - Azjatycko-Pacyfickich Mistrzostwach ICA. Dobre wyniki zaowocowały 3. miejscem na koniec sezonu.
Dwa lata później Japończyk przeniósł się do Europy, gdzie rozpoczął starty w Brytyjskiej Formule BMW. Satō jedenastokrotnie sięgał po punkty, najwyższą lokatę osiągając na torze Brands Hatch i Knockhill, na których dojechał piąty. Dorobek ponad trzydziestu punktów sklasyfikował go na 11. pozycji.
W drugim roku startów Satō zdecydowanie poprawił swoje wyniki. Regularnie plasował się w czołowej ósemce, sześciokrotnie przy tym plasując się w pierwszej piątce. Znakomicie spisał się w pierwszym starcie, na torze Croft, gdzie po wywalczeniu pole position, obronił zwycięstwo. W sobotnim wyścigu w Truxton z kolei wykręcił najlepszy czas okrążenia. Japończyk zdobył ponad pięćset punktów, co zaowocowała 4. lokatą w końcowej klasyfikacji. Poza tym zaliczył start w Finale Formuły BMW, który ukończył na 13. miejscu.
W sezonie 2008 przeniósł się do Japońskiej Formuły Challenge. Sięgnął w nim po tytuł wicemistrzowski, stając przy tym ośmiokrotnie na podium, w tym raz na najwyższym jego stopniu. Zaliczył także epizodyczny start w Formule BMW Pacyfiku, który zakończył w pierwszej trójce (nie był jednak liczony do klasyfikacji generalnej, ze względu na brak licencji).
W kolejnym roku awansował do Japońskiej Formuły 3. Startując w klasie "National", i tu został wicemistrzem serii. Satō dziesięciokrotnie plasował się na podium, z czego trzykrotnie na pierwszym miejscu (dwukrotnie startował z pierwszego pola startowego).
Drugi sezon udziału w tej serii ponownie zaliczył w tej kategorii. Tym razem jednak poszło mu zdecydowanie słabiej. Pomimo pięciu pozycji na podium (w tym zwycięstwo Fuji Speedway), wiele startów zakończył przedwcześnie, w efekcie kończąc zmagania na 4. pozycji. Po raz pierwszy w karierze wziął udział w prestiżowym Grand Prix Makau. W wyścigu dojechał jednak dopiero na 24. lokacie.
W sezonie 2011 nawiązał współpracę z niemieckim zespołem Motopark i wystartował w Formule 3 Euroseries. Japończyk trzykrotnie dojeżdżał w pierwszej trójce, a podczas drugiego wyścigu na torze Zandvoort odniósł jedno zwycięstwo. Zdobyte punkty sklasyfikowały go na 10. miejscu. Z tą samą ekipą wziął udział także w trzech rundach debiutującej serii pod nazwą "Trofeum Międzynarodowej Formuły 3". Satō trzykrotnie dojechał w strefie punktowej, najlepszą lokatę osiągając na francuskim torze w Pau, gdzie był ósmy. Ponownie wystąpił w Grand Prix Makau, a także zaliczył debiut w Masters of Formula 3. W obu startach dojechał dwunasty.
Rok 2012 postanowił spędzić na startach w Niemieckiej Formule 3, w której także reprezentował Motopak (pod nazwą Lotus). Początek sezonu miał znakomity, bowiem spośród pierwszych ośmiu startów, czterokrotnie okazał się najlepszy. W pozostałych wyścigach nie prezentował jednak podobnej formy, w wyniku czego stracił pozycję lidera klasyfikacji generalnej. Ostatecznie zmagania zakończył na 3. miejscu, z dorobkiem dwunastu pozycji na podium, trzech pole position oraz sześciu najszybszych okrążeń.
Na sezon 2013 Satō podpisał kontrakt z zespołem Euronova Racing na starty w Auto GP World Series. Do końca sezonu toczył tam zaciętą walkę o tytuł mistrzowski z Vittorio Ghirellim. Mimo że wygrał więcej wyścigów (pięć, a Włoch - dwa) w ostatecznym rozrachunku przegrał o 9 punktów.
W sezonie 2014 Japończyk kontynuował starty w Auto GP World Series z ekipą Euronova Racing. Zdominował sezon wygrywając sześć wyścigów w sezonie, a dziesięciokrotnie stawał na podium. Mimo opuszczenia dwóch rund z przewagą czternastu punktów zdobył tytuł mistrzowski. W tym samym roku rozpoczął również starty w serii GP2 w bolidzie hiszpańskiego zespołu Campos Racing. Wystartował łącznie w dwudziestu wyścigach i raz zdobywał punkty - w sprincie w Soczi uplasował się na siódmej pozycji. Uzbierał łącznie dwa punkty, które zapewniły mu 27 miejsce w końcowej klasyfikacji kierowców.

</doc>
<doc id="2797025" url="https://pl.wikipedia.org/wiki?curid=2797025" title="Dia Jewtimowa">
Dia Jewtimowa



</doc>
<doc id="2797027" url="https://pl.wikipedia.org/wiki?curid=2797027" title="Swietłana Kriwenczewa">
Swietłana Kriwenczewa



</doc>
<doc id="2797032" url="https://pl.wikipedia.org/wiki?curid=2797032" title="Aszur-mukin-pale’a">
Aszur-mukin-pale’a

Aszur-mukin-pale’a (akad. "Aššur-mukīn-palē'a", tłum. „Aszur jest tym, który ustanowił moje rządy”) – asyryjski książę, syn Asarhaddona (681-669 p.n.e.), młodszy brat Aszurbanipala (669-627? p.n.e.).
Aszur-mukin-pale’a, jak wskazuje jego imię, urodzić się musiał już po wstąpieniu Asarhaddona na tron asyryjski, czyli po 681 r. p.n.e. Był najprawdopodobniej chorowitym dzieckiem, jako że do naszych czasów zachowało się kilka listów do Asarhaddona zawierających raporty lekarzy i egzorcystów na temat jego zdrowia. W jednym z takich listów „naczelny lekarz” Urdu-Nanaja donosi na przykład królowi, iż udało mu się uleczyć jego syna z wysokiej gorączki. W innym egzorcysta Nabu-nasir zapewnia Asarhaddona, że jego synowie Aszur-mukin-pale’a i Aszur-szarrani-muballissu cieszą się dobrym zdrowiem.
Jako dziecko Aszur-mukin-pale’a nie przebywał z ojcem, a wybór odpowiednich dni, w których mógł on złożyć swemu ojcu wizytę, jest tematem wielu listów astrologów i egzorcystów do Asarhaddona. W jednym z takich listów astrolog Nabu-ahhe-eriba informuje króla, że wróżby były pomyślne i że Aszur-mukin-pale’a będzie mógł go odwiedzić. Wizyta taka wiązać się musiała niewątpliwie z odbyciem podróży, jako że autor listu podkreśla, iż książę powinien uważać na siebie w jej trakcie. W innym liście astrolog Balasi, odpowiadając na zapytanie Asarhaddona, informuje go o pewnym dniu, który - zgodnie z przeprowadzonymi wróżbami - powinien być odpowiedni na wizytę jego syna. Aszur-mukin-pale’a wzmiankowany jest też w liście egzorcysty Adad-szumu-usura do Asarhaddona, w którym ten odpowiada pozytywnie na zapytanie króla, czy Aszur-mukin-pale’a powinien złożyć mu wizytę i czy jego brat Sin-per’u-ukin powinien mu towarzyszyć. Obaj bracia wspominani są razem również w innym liście, napisanym najprawdopodobniej też przez Adad-szumu-usura.
Podobnie jak inni członkowie rodziny królewskiej, także i Aszur-mukin-pale’a wymieniany jest kilkukrotnie w tekstach w powiązaniu z ofiarami dla świątyń. Mowa jest o nim na przykład w liście do Asarhaddona, w którym niejaki Urdu-Nabu informuje króla o darach, jakie w imieniu jego dzieci złożone być miały przed bogiem Nabu i boginią Taszmetum. Z imienia wymienieni są w liście Aszurbanipal, Szamasz-szuma-ukin, Aszur-mukin-pale’a, Aszur-etel-szame-erseti-muballissu i Szerua-eterat. Aszur-mukin-pale’a, jego bracia Aszur-etel-szame-erseti-muballissu i Szamasz-metu-uballit oraz jego siostra Szerua-eterat wymieniani są też w niejasnym kontekście w uszkodzonym tekście administracyjnym wyliczającym zwierzęta i naczynia kuchenne potrzebne do przygotowania ceremonialnego bankietu.
W 668 r. p.n.e., na początku rządów swego brata Aszurbanipala, Aszur-mukin-pale’a, zgodnie z wolą zmarłego ojca, wyznaczony został do pełnienia funkcji kapłańskich, najprawdopodobniej w Babilonie. Znane zapiski z czasów panowania jego brata nie zawierają innych wzmianek o nim, z wyjątkiem być może tekstu z 648 r. p.n.e., w którym występuje on jako właściciel pewnych tekstów, które najprawdopodobniej miały być przeniesione do biblioteki Aszurbanipala. Z tekstu tego nie można jednak wywnioskować, czy Aszur-mukin-pale’a żył jeszcze wtedy czy też nie.

</doc>
<doc id="2797033" url="https://pl.wikipedia.org/wiki?curid=2797033" title="Michael Oenning">
Michael Oenning

 
Michael Oenning (ur. 27 września 1965 w Coesfeld) – niemiecki piłkarz, a także trener.
Kariera piłkarska.
W trakcie kariery Oenning grał w klubach DJK Eintracht Coesfeld, SV Wilmsberg, Preußen Münster, Hammer SpVg, TSG Dülmen oraz SC Pfullendorf.
Kariera trenerska.
Oenning karierę rozpoczął jako związkowy trener piłkarski regionu Wirtembergia. Następnie był asystentem trenera w reprezentacji Niemiec U-18, U-20, Borussii Mönchengladbach, VfL Wolfsburg, VfL Bochum oraz 1. FC Nürnberg.
Pod koniec sierpnia 2008 roku Oenning został szkoleniowcem 1. FC Nürnberg z 2. Bundesligi. W 2009 roku awansował z nim do Bundesligi. Zadebiutował w niej 8 sierpnia 2009 roku w przegranym 1:2 spotkaniu z FC Schalke 04. Trenerem 1. FC Nürnberg był do grudnia 2009 roku.
Następnie Oenning był asystentem, a od 2011 roku trenerem Hamburgera SV. W sezonie 2010/2011 zajął z nim 8. miejsce w Bundeslidze. We wrześniu 2011 roku przestał być szkoleniowcem HSV.
W 2016 roku Oenning został objął stanowisko szkoleniowca węgierskiego Vasasu.

</doc>
<doc id="2797034" url="https://pl.wikipedia.org/wiki?curid=2797034" title="Wybuchy bombowe na Bali (2005)">
Wybuchy bombowe na Bali (2005)



</doc>
<doc id="2797036" url="https://pl.wikipedia.org/wiki?curid=2797036" title="William Jackson (koszykarz)">
William Jackson (koszykarz)



</doc>
<doc id="2797038" url="https://pl.wikipedia.org/wiki?curid=2797038" title="Aleksander Ford (aktor)">
Aleksander Ford (aktor)

Aleksander R. Ford, Aleksander Ford junior (ur. 8 października 1944 w Warszawie, zm. 7 października 2012 w Łodzi) – polski aktor i animator kultury.
Życiorys.
Był synem reżysera Aleksandra Forda i Janiny Wieczerzyńskiej.
W 1968 ukończył łódzką PWSTiF na wydziale aktorskim, dyplom zdobył dwa lata później. W latach 1968–1969 występował w teatrze im. Solskiego w Tarnowie, następnie w teatrze Ziemi Łódzkiej (1970), Dramatycznym w Warszawie (1971), w sezonie 1971/1972 w Bałtyckim Teatrze Dramatycznym im. Słowackiego Koszalin-Słupsk, a od 1972 do 1974 pracował w Szczecinie. Występował w teatrach warszawskich: Powszechnym (1975–1976) oraz Żydowskim (1977–1978). W 1980 był aktorem teatru im. Tuwima w Łodzi, a w 1984 – im. Osterwy w Lublinie. Od połowy lat 90. był aktorem i kierownikiem artystycznym teatru dziecięcego Kometa.
Był związany pracą twórczą z Łodzią, między innymi z Festiwalem Dialogu Czterech Kultur, Muzeum Kinematografii i Towarzystwem Miłośników Starego Miasta. 
Został pochowany w części ewangelickiej Starego Cmentarza w Łodzi.
Odznaczenia.
Został uhonorowany Odznaką „Za Zasługi dla Miasta Łodzi” (2007)

</doc>
<doc id="2797039" url="https://pl.wikipedia.org/wiki?curid=2797039" title="Harry Boland (koszykarz)">
Harry Boland (koszykarz)

Harry Boland (ur. 21 września 1925 w Dublinie, zm. 18 grudnia 2013 tamże) – irlandzki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. Nie zdobył żadnego punktu, jednak zanotował trzy faule. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2797041" url="https://pl.wikipedia.org/wiki?curid=2797041" title="Thomas Keenan">
Thomas Keenan

Thomas "Tommy" Keenan (ur. 19 maja 1923 w Glasgow, zm. 7 kwietnia 1981 w Hornchurch w Wielkim Londynie) – irlandzki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W całym turnieju zdobył tylko dwa punkty, jednak zanotował aż 13 fauli. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2797043" url="https://pl.wikipedia.org/wiki?curid=2797043" title="Dermot Sheriff">
Dermot Sheriff

Dermot Michael Sheriff (ur. 10 sierpnia 1920 w Dublinie, zm. 10 maja 1993 w Athlone) – irlandzki koszykarz, uczestnik Letnich Igrzysk Olimpijskich 1948. Brat Patricka Sheriffa i szwagier Billa Jacksona.
Był uczestnikiem igrzysk w Londynie. W całym turnieju zdobył tylko jeden punkt, jednak zanotował aż 13 fauli. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2797045" url="https://pl.wikipedia.org/wiki?curid=2797045" title="Daniel Reddin">
Daniel Reddin

Daniel "Danny" Reddin (ur. 12 sierpnia 1914 w Dún Laoghaire, zm. 2 stycznia 1976 w Athlone) – irlandzki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W całym turnieju zdobył jeden punkt i zanotował jeden faul. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2797050" url="https://pl.wikipedia.org/wiki?curid=2797050" title="Jake Matijevic">
Jake Matijevic

Jake Matijevic – marsjańska skała bazaltowa o kształcie piramidalnym, odkryta i zbadana przez łazik Curiosity. Jest to pierwsza marsjańska skała, którą łazik badał podczas swojej misji na Marsie, rozpoczętej lądowaniem 6 sierpnia 2012 roku.
Charakterystyka.
Skała o wymiarach 40×25 cm znajduje się na obszarze krateru Gale. Podczas badania okazało się, że ma złożoną budowę i przypomina nietypową, choć dobrze znaną skałę wulkaniczną występującą na Ziemi. Jako całość ma skład mineralny charakterystyczny dla bazaltu, ale jest bogata w skalenie alkaliczne i jednocześnie uboga w magnez i żelazo. Jest także zbudowana z różnorodnych ziaren mineralnych, m.in. oliwinu, skaleni i piroksenu.
Skała została nazwana na cześć Jacoba Matijevica (1947–2012), matematyka i inżyniera NASA, który odegrał kluczową rolę w projektowaniu łazika, a który zmarł kilkanaście dni po wylądowaniu Curiosity na Marsie.
Badania.
Badania przeprowadzono za pomocą Alpha Particle X-ray Spectrometer (APXS) – spektrometru do badania składu chemicznego skał i gruntu oraz Chemistry and Camera (ChemCam) – urządzenia do zdalnej detekcji składu chemicznego i mikrofotografii powierzchni próbek. W każdym z 14 badanych punktów skały urządzenie ChemCam stwierdziło inny skład mineralny, co sugeruje, że badane były ziarna różnych minerałów tworzących skałę.

</doc>
<doc id="2797051" url="https://pl.wikipedia.org/wiki?curid=2797051" title="Marian Tatarkiewicz">
Marian Tatarkiewicz

Marian Tatarkiewicz (ur. 6 grudnia 1875 w Warszawie, zm. 17 grudnia 1929 tamże) – polski aktor, reżyser, dramaturg. Był synem aktora Stanisława Damazego Tatarkiewicza i Leokadii z Thiessów, bratem aktora i reżysera Konstantego Tatarkiewicza.
Po ukończeniu Gimnazjum Realnego w Warszawie podjął studia na Uniwersytecie Jagiellońskim w Krakowie. W 1893 ukończył Klasę Dykcji i Deklamacji przy Warszawskim Towarzystwie Muzycznym. W tym samym roku został zaangażowany przez Tadeusza Pawlikowskiego do zespołu teatru krakowskiego, gdzie grał role epizodyczne, m.in. Maciusia w "Panu Benecie" Aleksandra Fredry. 11 września 1894 roku zadebiutował w WTR rolą Wróbelkowskiego w "Domu otwartym" Michała Bałuckiego i został zaangażowany do zespołu dramatu. Do 1919 roku grywał role drugoplanowe role charakterystyczne i komiczne. W marcu 1915 został mianowany etatowym reżyserem dramatu i pomocnikiem kierownika literackiego Teatru Rozmaitości Adama Grzymały-Siedleckiego. W latach 1919-1921 pracował w Teatrze Praskim, a następnie przez dwa sezony w Teatrze im. Bogusławskiego gdzie w 1923 obchodził jubileusz trzydziestolecia na scenie.
Równocześnie z aktywnością sceniczną zajmował się twórczością literacką i dramatopisarską. Debiutował w 1897 wierszem "Na morzu. Fantazja" drukowanym w Bibliotece Warszawskiej, publikował tam swoje wiersze do 1899 r. Sukces sceniczny odniosła jego sztuka "Królowa Bajka" wystawiona w 1900 roku na scenie Teatru Rozmaitości w reżyserii Romana Żelazowskiego z Marią Fedorowiczową w roli tytułowej i siostrami Trapszo. Od 1913 wspólnie z Kazimierzem Nowiną napisali 4 sztuki: "Wcielenie Afry", "Zjazd koleżeński", "Komendant Thurm", "Szukajmy Murzyna".

</doc>
<doc id="2797054" url="https://pl.wikipedia.org/wiki?curid=2797054" title="Brusque FC">
Brusque FC

Brusque Futebol Clube – brazylijski klub piłkarski z siedzibą w Brusque w stanie Santa Catarina. 
Historia.
Brusque Futebol Clube został założony 12 października 1987 w wyniku fuzji miejscowych klubów Paysandu i Carlos Renaux. W 1988 roku klub przystąpił do pierwszej ligi stanowej. Już w premierowym sezonie klub zajął 4. miejsce, dzięki czemu zakwalifikował się do rozgrywek Campeonato Brasileiro Série C. W Série C klub odpadł w drugiej fazie rozgrywek, zajmując ostatecznie 17. miejsce. W 1989 Brusque zakwalifikował się do rozgrywek Campeonato Brasileiro Série B. Klub odpadł w pierwszej fazie rozgrywek. 
Niezwykle udany dla Brusque był 1992 rok, kiedy to klub jedyny raz w historii zdobył stanowy dublet. Jedyny raz w swojej historii wywalczył mistrzostwo stanu oraz zdobył Copa Santa Catarina. W 1996 klub spadł do drugiej ligi stanowej, by po roku powrócić do elity stanowej. W 2007 klub po raz drugi spadł do drugiej ligi stanowej, by jak poprzednio po sezonie powrócić do pierwszej ligi. W 2008 Brusque po raz drugi zdobyło Copa Santa Catarina. W 2009 i 2011 klub zakwalifikował się do rozgrywek Campeonato Brasileiro Série D, lecz odpadał z rozgrywek w pierwszej fazie rozgrywek. 

</doc>
<doc id="2797059" url="https://pl.wikipedia.org/wiki?curid=2797059" title="Brusque Futebol Clube">
Brusque Futebol Clube



</doc>
<doc id="2797061" url="https://pl.wikipedia.org/wiki?curid=2797061" title="Warłaam (Szyszacki)">
Warłaam (Szyszacki)

Warłaam, imię świeckie Grigorij Stiepanowicz Szyszacki (ur. 12 marca 1750 w Krasiłowce, zm. 23 lipca 1820 w Nowogrodzie Siewierskim) – duchowny Rosyjskiego Kościoła Prawosławnego. 
Życiorys.
Pochodził z rodziny chłopskiej. Wykształcenia teologiczne uzyskał w seminarium duchownym w Perejasławiu, a następnie w Akademii Mohylańskiej. Po ukończeniu szkoły został nauczycielem gramatyki i retoryki w seminarium duchownym w Perejasławiu. W 1779 został zwolniony z powodu choroby. Zamieszkał w Efremowskim Monasterze św. Michała Archanioła w Perejasławiu, zaś w 1780 z godnością igumena został przełożonym Monasteru Mosznogorskiego. Rok później ponownie trafił do klasztoru w Perejasławiu i w 1783 został jego przełożonym, co łączył z pracą wykładowcy seminarium w tym samym mieście. W 1785 na krótko został jego rektorem, jednak w tym samym roku Świątobliwy Synod Rządzący zlikwidował zarówno szkołę, jak i samą eparchię perejasławską. W związku z tym Warłaam (Szyszacki) został rektorem seminarium duchownego w Nowogrodzie Siewierskim i przełożonym Monasteru Makoszyńskiego. 
W 1785 wyjechał do Rzeczypospolitej w związku ze skierowaniem na jej terytorium prawosławnego biskupa uznającego jurysdykcję rosyjską, Wiktora (Sadkowskiego). W 1787 został mianowany przełożonym monasteru Świętego Ducha w Wilnie oraz monasteru Świętych Piotra i Pawła w Mińsku. 
W 1789 biskup Wiktor (Sadkowski) został oskarżony przez polskie władze o nielojalność i inspirowanie buntów chłopskich. Hierarcha został aresztowany i osadzony w Nieświeżu, zaś od duchownych prawosławnych zażądano złożenia przysięgi lojalności wobec Rzeczypospolitej. Ihumen wileński Warłaam był jednym z nielicznych kapłanów, którzy powołując się na prawo kanoniczne odmówili złożenia ślubowania. W obawie przed represjami uciekł następnie z Rzeczypospolitej i dotarł do Mohylewa, skąd został wezwany do Petersburga. W 1791 otrzymał godność archimandryty i skierowany do monasteru św. Mikołaja w Wiażyszczach, następnie do Monasteru Nowojezierskiego, zaś w 1792 został prefektem seminarium duchownego w Nowogrodzie. W 1794 Świątobliwy Synod Rządzący skierował go do eparchii mińskiej i słuckiej, gdzie miał współpracować z biskupem Wiktorem (Sadkowskim) przy nawracaniu na prawosławie miejscowych unitów. W 1794 został przewodniczącym konsystorza eparchii mińskiej i przełożonym monasteru Przemienienia Pańskiego w Dziatłowiczach. 
12 kwietnia 1795 przyjął chirotonię na biskupa żytomierskiego, wikariusza eparchii mińskiej. Ceremonia ta odbyła się w Kijowie; głównym konsekratorem był metropolita kijowski Samuel. Siedzibą biskupa był Ostróg. W 1799 został pierwszym ordynariuszem nowo powstałej eparchii wołyńskiej i żytomierskiej. Po sześciu latach został przeniesiony na katedrę mohylewską, zaś w 1808 został mianowany arcybiskupem. Duchowny założył w eparchii kilka niższych szkół duchownych, zajmował się również uporządkowaniem życia mniszego. W 1805 odznaczony Orderem św. Anny I stopnia.
W czasie francuskiej inwazji na Rosję arcybiskup Warłaam pozostał w Mohylewie. Na żądanie okupującego miasto marszałka Davouta złożył w soborze katedralnym 14 lipca 1812 przysięgę lojalności Napoleonowi Bonaparte, to samo polecił innym duchownym (2/3 kapłanów zrealizowało nakaz biskupa). Po zwycięstwie Rosjan w wojnie car Aleksander I polecił Synodowi zwolnić arcybiskupa Warłaama z katedry. W konsekwencji przeprowadzonego przez władze duchownego śledztwa Warłaam (Szyszacki) został pozbawiony godności biskupiej i uznany za zwykłego mnicha. Obrzęd pozbawienia godności przeprowadził w czerwcu 1813 arcybiskup czernihowski i nieżyński Michał. Warłaam (Szyszacki) spędził resztę życia w monasterze Przemienienia Pańskiego w Nowogrodzie Siewierskim, tam też zmarł i został pochowany. 
25 lipca 1935 r. decyzja o pozbawieniu Warłaama godności arcybiskupa została anulowana, jako podjęta ze względów politycznych.

</doc>
<doc id="2797064" url="https://pl.wikipedia.org/wiki?curid=2797064" title="Neuwarper See">
Neuwarper See



</doc>
<doc id="2797065" url="https://pl.wikipedia.org/wiki?curid=2797065" title="Francisco da Costa Gomes">
Francisco da Costa Gomes

Francisco da Costa Gomes (ur. 30 czerwca 1914 w Chaves, zm. 31 lipca 2001 w Lizbonie) – portugalski generał, szef Sztabu Generalnego, polityk, prezydent Portugalii (1974–1976).
Życiorys.
Był synem António José Gomesa (zm. 1922) i Idaliny Júlii Monteiro da Costy (1880–1967). Od 1972 był szefem Sztabu Generalnego. W marcu 1974 został odwołany z tego stanowiska ze względu na jego krytyczną ocenę ówczesnych władz. Następnie uczestniczył w Ruchu Sił Zbrojnych (MFA) i w kwietniu tego samego roku, w wyniku rewolucji goździków, powrócił na stanowisko szefa Sztabu Generalnego, z którego odszedł w czerwcu 1976. W okresie od 30 września 1974 do 13 lipca 1976 był również prezydentem i przewodniczącym Najwyższej Rady Rewolucyjnej.
Rodzina.
W 1952 poślubił Marię Estelę Veloso de Antas Varajão, z którą miał syna Francisca.

</doc>
<doc id="2797066" url="https://pl.wikipedia.org/wiki?curid=2797066" title="Weißer Main">
Weißer Main



</doc>
<doc id="2797067" url="https://pl.wikipedia.org/wiki?curid=2797067" title="Roter Main">
Roter Main



</doc>
<doc id="2797069" url="https://pl.wikipedia.org/wiki?curid=2797069" title="Westoder">
Westoder



</doc>
<doc id="2797070" url="https://pl.wikipedia.org/wiki?curid=2797070" title="Michele Pennisi">
Michele Pennisi

Michele Pennisi (ur. 23 listopada 1946 w Licodia Eubea) – włoski duchowny katolicki, arcybiskup Monreale w latach 2013-2022.
Życiorys.
Święcenia kapłańskie otrzymał 9 września 1972 i został inkardynowany do diecezji Caltagirone. Był wykładowcą m.in. w Katanii i w Caltagirone. Pełnił także funkcje m.in. wikariusza biskupiego ds. duszpasterstwa społeczno-kulturalnego oraz rektora Collegio Capranica w Rzymie.
12 kwietnia 2002 papież Jan Paweł II mianował go ordynariuszem diecezji Piazza Armerina. Sakry biskupiej udzielił mu 3 lipca 2002 ówczesny arcybiskup Palermo - kard. Salvatore De Giorgi.
8 lutego 2013 Benedykt XVI mianował go arcybiskupem ordynariuszem Monreale. Ingres odbył się 26 kwietnia 2013.
Bp Pennisi jest autorem wielu publikacji dotyczących życia i działalności ks. Luigiego Sturzo.
28 kwietnia 2022 papież Franciszek przyjął jego rezygnację z funkcji arcybiskupa Monreale.

</doc>
<doc id="2797071" url="https://pl.wikipedia.org/wiki?curid=2797071" title="Isar">
Isar



</doc>
<doc id="2797072" url="https://pl.wikipedia.org/wiki?curid=2797072" title="Fränkische Saale">
Fränkische Saale



</doc>
<doc id="2797074" url="https://pl.wikipedia.org/wiki?curid=2797074" title="Mosel">
Mosel

Niemcy:
Stany Zjednoczone:
Osoby:
Zobacz też:

</doc>
<doc id="2797075" url="https://pl.wikipedia.org/wiki?curid=2797075" title="Mulde">
Mulde



</doc>
<doc id="2797076" url="https://pl.wikipedia.org/wiki?curid=2797076" title="Havelkanal">
Havelkanal



</doc>
<doc id="2797077" url="https://pl.wikipedia.org/wiki?curid=2797077" title="Nord-Ostsee-Kanal">
Nord-Ostsee-Kanal



</doc>
<doc id="2797078" url="https://pl.wikipedia.org/wiki?curid=2797078" title="Oder-Spree-Kanal">
Oder-Spree-Kanal



</doc>
<doc id="2797080" url="https://pl.wikipedia.org/wiki?curid=2797080" title="Dortmund-Ems-Kanal">
Dortmund-Ems-Kanal



</doc>
<doc id="2797081" url="https://pl.wikipedia.org/wiki?curid=2797081" title="Elbe-Havel-Kanal">
Elbe-Havel-Kanal



</doc>
<doc id="2797082" url="https://pl.wikipedia.org/wiki?curid=2797082" title="Oder-Havel-Kanal">
Oder-Havel-Kanal



</doc>
<doc id="2797083" url="https://pl.wikipedia.org/wiki?curid=2797083" title="Rhein-Herne-Kanal">
Rhein-Herne-Kanal



</doc>
<doc id="2797084" url="https://pl.wikipedia.org/wiki?curid=2797084" title="Friesische Inseln">
Friesische Inseln



</doc>
<doc id="2797085" url="https://pl.wikipedia.org/wiki?curid=2797085" title="Nordfriesische Inseln">
Nordfriesische Inseln



</doc>
<doc id="2797086" url="https://pl.wikipedia.org/wiki?curid=2797086" title="Ostfriesische Inseln">
Ostfriesische Inseln



</doc>
<doc id="2797087" url="https://pl.wikipedia.org/wiki?curid=2797087" title="Łazik Curiosity">
Łazik Curiosity



</doc>
<doc id="2797089" url="https://pl.wikipedia.org/wiki?curid=2797089" title="Oberrheinisches Tiefland">
Oberrheinisches Tiefland



</doc>
<doc id="2797091" url="https://pl.wikipedia.org/wiki?curid=2797091" title="Oberrheinische Tiefebene">
Oberrheinische Tiefebene



</doc>
<doc id="2797092" url="https://pl.wikipedia.org/wiki?curid=2797092" title="Mitteleuropäisches Tiefland">
Mitteleuropäisches Tiefland



</doc>
<doc id="2797093" url="https://pl.wikipedia.org/wiki?curid=2797093" title="Norddeutsches Tiefland">
Norddeutsches Tiefland



</doc>
<doc id="2797094" url="https://pl.wikipedia.org/wiki?curid=2797094" title="Norddeutsche Tiefebene">
Norddeutsche Tiefebene



</doc>
<doc id="2797095" url="https://pl.wikipedia.org/wiki?curid=2797095" title="Unteres Odertal">
Unteres Odertal



</doc>
<doc id="2797096" url="https://pl.wikipedia.org/wiki?curid=2797096" title="Glogau-Baruther Urstromtal">
Glogau-Baruther Urstromtal



</doc>
<doc id="2797097" url="https://pl.wikipedia.org/wiki?curid=2797097" title="Thorn-Eberswalder Urstromtal">
Thorn-Eberswalder Urstromtal



</doc>
<doc id="2797098" url="https://pl.wikipedia.org/wiki?curid=2797098" title="Warschau-Berliner Urstromtal">
Warschau-Berliner Urstromtal



</doc>
<doc id="2797099" url="https://pl.wikipedia.org/wiki?curid=2797099" title="Kimiya Sato">
Kimiya Sato



</doc>
<doc id="2797100" url="https://pl.wikipedia.org/wiki?curid=2797100" title="Tadeusz Nowak (pilot)">
Tadeusz Nowak (pilot)

Tadeusz Nowak (ur. 2 czerwca 1914 w Zawierciu, zm. 21 września 1941 nad La Manche) – porucznik pilot Polskich Sił Powietrznych w Wielkiej Brytanii.
Życiorys.
Absolwent Szkoła Podchorążych Lotnictwa w Dęblinie
(XI promocja, 12 lokata).
Otrzymał przydział do 121 eskadry myśliwskiej. Walczył w wojnie obronnej 1939 roku. Przez Rumunię, Bejrut i Francję przedostał się do Wielkiej Brytanii. Walczył w 253 dywizjonie RAF. 13 listopada 1940 przeniesiony do dywizjonu 303. 24 stycznia 1941 przeniesiony do dywizjonu 315.
Zestrzelony nad kanałem La Manche 21 września 1941.
Zwycięstwa powietrzne.
Na liście Bajana sklasyfikowany został na 46. pozycji z 4 i 1/2 samolotów Luftwaffe zestrzelonymi na pewno, jednym zestrzelonym prawdopodobnie i jednym uszkodzonym.
zestrzelenia pewne:
zestrzelenia prawdopodobne:
uszkodzenia:

</doc>
<doc id="2797102" url="https://pl.wikipedia.org/wiki?curid=2797102" title="Lausitzer Bergland">
Lausitzer Bergland



</doc>
<doc id="2797103" url="https://pl.wikipedia.org/wiki?curid=2797103" title="Związek Akademików Polaków w Niemczech">
Związek Akademików Polaków w Niemczech

Związek Akademików Polaków w Niemczech – organizacja polskich studentów działająca w Niemczech od 16 II 1935 do 1939 r. Powstał na drodze zjednoczenia polskich organizacji studenckich w Niemczech: "Polonii" i Związku Akademickiego "Piast" oraz znacznej części Silesia Superior. Założycielem Związku był wrocławski student prawa Jan Wardzyński.

</doc>
<doc id="2797105" url="https://pl.wikipedia.org/wiki?curid=2797105" title="Berchtesgadener Alpen">
Berchtesgadener Alpen



</doc>
<doc id="2797106" url="https://pl.wikipedia.org/wiki?curid=2797106" title="Salzburger Kalkalpen">
Salzburger Kalkalpen



</doc>
<doc id="2797107" url="https://pl.wikipedia.org/wiki?curid=2797107" title="Salzburger Alpen">
Salzburger Alpen



</doc>
<doc id="2797109" url="https://pl.wikipedia.org/wiki?curid=2797109" title="Ostalpen">
Ostalpen



</doc>
<doc id="2797110" url="https://pl.wikipedia.org/wiki?curid=2797110" title="Nördliche Kalkalpen">
Nördliche Kalkalpen



</doc>
<doc id="2797111" url="https://pl.wikipedia.org/wiki?curid=2797111" title="Lausitzer Gebirge">
Lausitzer Gebirge



</doc>
<doc id="2797112" url="https://pl.wikipedia.org/wiki?curid=2797112" title="Zittauer Gebirge">
Zittauer Gebirge



</doc>
<doc id="2797113" url="https://pl.wikipedia.org/wiki?curid=2797113" title="Erzgebirge">
Erzgebirge



</doc>
<doc id="2797116" url="https://pl.wikipedia.org/wiki?curid=2797116" title="Elbsandsteingebirge">
Elbsandsteingebirge



</doc>
<doc id="2797117" url="https://pl.wikipedia.org/wiki?curid=2797117" title="Igrzyska Luzofonii">
Igrzyska Luzofonii

 Igrzyska Luzofonii (port. "Jogos da Lusofonia") – multidyscyplinarne międzynarodowe zawody sportowe, w których rywalizują sportowcy z krajów Luzofonii (portugalskiego kręgu językowego). Organizowane są przez ACOLOP, czyli Stowarzyszenie Komitetów Olimpijskich Urzędowego Języka Portugalskiego. 
Państwa uczestniczące.
Udział w igrzyskach biorą kraje Wspólnoty Krajów Portugalskojęzycznych oraz te, które w jakiś sposób związane są z kulturą portugalską. Do tej pory w igrzyskach uczestniczyli sportowcy z Angoli, Brazylii, Gwinei Bissau, Gwinei Równikowej, Indii, Makau (specjalny region administracyjny ChRL), Mozambiku, Portugalii, Republiki Zielonego Przylądka, Sri Lanki, Timoru Wschodniego oraz Wysp Świętego Tomasza i Książęcej. Z możliwości udziału w imprezie nie skorzystał autonomiczny rząd Galicji, nie jest natomiast wykluczony udział takich drużyn, jak Ghana, czy zespół indonezyjskiej wyspy Flores.
Igrzyska Luzofonii są niejako odpowiednikiem igrzysk Wspólnoty Narodów, czy igrzysk Frankofonii.
Edycje.
Pierwszym gospodarzem Igrzysk Luzofonii było Makau, które w 2006 roku gościło 733 sportowców z 11 reprezentacji. Rywalizowano w 48 konkurencjach w 8 dyscyplinach (futsal, koszykówka, lekkoatletyka, piłka nożna, siatkówka, siatkówka plażowa, taekwondo, tenis stołowy). Najliczniejszą reprezentację wystawili gospodarze, jednak najwięcej medali uzyskali zawodnicy z Brazylii (57) i Portugalii (51). Wszystkie kraje zdobyły co najmniej jeden medal.
Już po zakończeniu pierwszych igrzysk zadecydowano, że kolejne imprezy będą się odbywać w cyklu czteroletnim w latach poolimpijskich.
Tabela medalowa wszech czasów.
"Uaktualnione po III igrzyskach Luzofonii (2014)."
Dyscypliny.
Jak do tej pory nie powstała szczegółowa lista dyscyplin i konkurencji, które powinien uwzględniać program igrzysk. Dyscypliny wybrane do pierwszej imprezy, w 2006 roku, zostały wytypowane podczas zjazdu członków ACOLOP, jednak nie zaznaczono, czy któreś z nich stanowić mają stały rdzeń, bądź mają być dyscyplinami rozgrywanymi rotacyjnie.
Jednakowoż 14 października 2006 roku prezydent komitetu organizacyjnego Igrzysk w 2009 roku, José Vicente de Moura, zaznaczył możliwość, zgodnie z którą ACOLOP miałoby wskazywać cztery lub pięć dyscyplin stałych, a przywilejem każdego z kolejnych gospodarzy byłoby dobieranie do tego grona od czterech do dziewięciu dalszych dyscyplin.

</doc>
<doc id="2797120" url="https://pl.wikipedia.org/wiki?curid=2797120" title="Bayerischer Wald">
Bayerischer Wald



</doc>
<doc id="2797121" url="https://pl.wikipedia.org/wiki?curid=2797121" title="Bregenzer Wald">
Bregenzer Wald



</doc>
<doc id="2797122" url="https://pl.wikipedia.org/wiki?curid=2797122" title="Oberpfälzer Wald">
Oberpfälzer Wald



</doc>
<doc id="2797123" url="https://pl.wikipedia.org/wiki?curid=2797123" title="Frankenwald">
Frankenwald



</doc>
<doc id="2797125" url="https://pl.wikipedia.org/wiki?curid=2797125" title="Teutoburger Wald">
Teutoburger Wald



</doc>
<doc id="2797126" url="https://pl.wikipedia.org/wiki?curid=2797126" title="Thüringer Wald">
Thüringer Wald



</doc>
<doc id="2797127" url="https://pl.wikipedia.org/wiki?curid=2797127" title="Julian Kowalski">
Julian Kowalski

Julian Kowalski (ur. 10 lipca 1910 w Nagórniku, zm. 7 grudnia 1986 w Ipswich) – major pilot Wojska Polskiego II RP, podpułkownik (ang. "Wing Commander") Królewskich Sił Powietrznych.
Życiorys.
Absolwent Szkoły Podchorążych Lotnictwa w Dęblinie (VIII promocja, 57 lokata). Otrzymał przydział do 21 eskadry liniowej w 2 pułku lotniczym. Do września 1937 służył w 123. eskadrze myśliwskiej. Na stopień porucznika został awansowany ze starszeństwem z dniem 19 marca 1938 w korpusie oficerów lotnictwa, grupa liniowa. W marcu 1939 pełnił służbę w Centrum Wyszkolenia Lotnictwa nr 1 w Dęblinie na stanowisku instruktora specjalnego w Kierownictwie Wyszkolenia.
We wrześniu 1939 ewakuował się razem ze szkołą i przez Rumunię przedostał się do Francji. Walczył w 1/145 polskim dywizjonie myśliwskim Warszawskim. Po klęsce Francji przedostał się do Anglii, gdzie dotarł 20 czerwca 1940 roku – port La Rochelle. Otrzymał numer służbowy P-1400 i przydział do dywizjonu 302. 25 listopada 1941 został dowódcą dywizjonu 302 (zastąpił kpt. Witorzeńca). W dywizjonie 302 zaliczono mu 3 zestrzelenia pewne, 4 prawdopodobne, 1 uszkodzenie.
Był dowódcą 2 Polskiego Skrzydła Myśliwskiego.
Zdemobilizowany w styczniu 1947 roku. Pozostał na emigracji, został biznesmenem (pracował w wytwórni maszyn rolniczo-ogrodniczych, projektował kosiarki). Zmarł 7 grudnia 1986 w Ipswich.
Zwycięstwa powietrzne.
Na liście Bajana sklasyfikowany został na 49. pozycji z 4 i 1/3 samolotów Luftwaffe zestrzelonymi na pewno, 4 zestrzelonym prawdopodobnie i 3 uszkodzonymi.
Zestrzelenia pewne:
Zestrzelenia prawdopodobne:

</doc>
<doc id="2797128" url="https://pl.wikipedia.org/wiki?curid=2797128" title="Deutsche Mittelgebirgsschwelle">
Deutsche Mittelgebirgsschwelle



</doc>
<doc id="2797129" url="https://pl.wikipedia.org/wiki?curid=2797129" title="Muzeum Nikoli Tesli">
Muzeum Nikoli Tesli

Muzeum Nikoli Tesli (, "Muzej Nikole Tesle") – muzeum w centrum Belgradu, poświęcone wybitnemu uczonemu i wynalazcy Nikoli Tesli, autorowi ponad 300 patentów w 26 krajach. W muzeum przechowywana jest urna z jego prochami. Zbiory muzeum obejmują około 160 tysięcy oryginalnych dokumentów, ponad 2 tysiące książek i czasopism, około 1 200 historycznych eksponatów oraz ponad 1 500 zdjęć i fotokopii oryginalnych planów i rysunków konstruktorskich wynalazków Tesli. W roku 2003 dokumenty z archiwum Tesli wpisane zostały na listę światowego dziedzictwa UNESCO w ramach projektu Pamięć Świata.
Historia.
Utworzenie Muzeum Nikoli Tesli (a w zasadzie muzeum jego wynalazków) w Belgradzie było wolą samego Tesli. Dzięki staraniom siostrzeńca Tesli Savy Kosanovica, dziesięć lat po śmierci Tesli wszystkie pozostałe po nim projekty, osobiste przedmioty oraz całe wyposażenie laboratorium przekazane zostały narodowi serbskiemu. Przyczyniło się to do pomysłu uczynienia ponadnarodowego jugosłowiańskiego muzeum wynalazcy. Muzeum powstało formalnie 5 grudnia 1952, a pięć lat później sprowadzono do Belgradu urnę z prochami Tesli, która spoczęła w jego muzeum.
Współcześnie muzeum Nikoli Tesli jest unikatową instytucją nauki i kultury, dbającą o utrzymanie pamięci o wybitnym twórcy i naukowcu oraz o wpływie jego wynalazków na rozwój światowej nauki i techniki.
Zbiory.
Muzeum Nikoli Tesli w Belgradzie obejmujące prawie 170 tysięcy eksponatów. Pośród nich znajduje się:
W muzeum udostępniono dla zwiedzających ekspozycję zlokalizowaną na parterze budynku i podzieloną na siedem sal, które zatytułowano:
Ekspozycja prezentowana w muzeum ma charakter interaktywny. Większość eksponatów i modeli jest sprawna technicznie, dzięki czemu możliwe jest obserwowanie zasady działania oraz właściwości i zastosowań wielu wynalazków Tesli.

</doc>
<doc id="2797130" url="https://pl.wikipedia.org/wiki?curid=2797130" title="Hinterer Wald">
Hinterer Wald



</doc>
<doc id="2797131" url="https://pl.wikipedia.org/wiki?curid=2797131" title="Thüringer Schiefergebirge">
Thüringer Schiefergebirge



</doc>
<doc id="2797132" url="https://pl.wikipedia.org/wiki?curid=2797132" title="Ueckermünder Heide">
Ueckermünder Heide



</doc>
<doc id="2797134" url="https://pl.wikipedia.org/wiki?curid=2797134" title="Nationalpark Harz">
Nationalpark Harz



</doc>
<doc id="2797135" url="https://pl.wikipedia.org/wiki?curid=2797135" title="Nationalpark Bayerischer Wald">
Nationalpark Bayerischer Wald



</doc>
<doc id="2797136" url="https://pl.wikipedia.org/wiki?curid=2797136" title="Nationalpark Sächsische Schweiz">
Nationalpark Sächsische Schweiz



</doc>
<doc id="2797137" url="https://pl.wikipedia.org/wiki?curid=2797137" title="Flight Sergeant">
Flight Sergeant



</doc>
<doc id="2797138" url="https://pl.wikipedia.org/wiki?curid=2797138" title="Nationalpark Schleswig-Holsteinisches Wattenmeer">
Nationalpark Schleswig-Holsteinisches Wattenmeer



</doc>
<doc id="2797139" url="https://pl.wikipedia.org/wiki?curid=2797139" title="Nexus 4">
Nexus 4

Nexus 4 (znany również jako LG E960) – smartfon firmy Google, wyprodukowany przez LG Electronics. Premiera odbyła się 13 listopada 2012 roku.
Opis.
Ekran.
Wyświetlacz modelu to LCD typu True HD IPS Plus o rozdzielczości 1280×768 pikseli i przekątnej 4,7 cala.
Procesor.
Jednostka obliczeniowa modelu to czterordzeniowy procesor Qualcomm Snapdragon S4 Pro APQ8064 bazujący na rdzeniach Krait, o taktowaniu 1,5 GHz. Razem z tym procesorem, w układzie SoC pracuje układ graficzny (GPU) Adreno 320.
Pamięć.
Telefon ma 8 GB lub 16 GB pamięci wewnętrznej flash (NAND), posiada także 2 GB pamięci LPDDR2 RAM.
Komunikacja.
Nexus 4 posiada łączność IEEE 802.11 (Wi-Fi) w standardach a/b/g/n. Urządzenie wyposażono także w Bluetooth w wersji 4.0 oraz system NFC ("Near Field Communication"). Posiada także GPS (z AGPS), oraz złącze microUSB czy gniazdo słuchawkowe 3,5 mm
Bateria.
Nexus 4 posiada baterię Li-Po o pojemności 2100 mAh. Maksymalna żywotność baterii podczas rozmów to 10 h, a maksymalny czas czuwania to 10,4 dni.
Aparat.
Posiada dwa aparaty. Przedni; o rozdzielczości 1,3 Mpx oraz tylny (główny) z matrycą 8 Mpx; można nagrywać nim filmy w rozdzielczości 1080 pikseli.
System.
Telefon wyposażony jest w system Android w wersji 4.2 Jelly Bean. W lipcu 2013 ukazała się aktualizacja systemu do wersji 4.3 Jelly Bean, natomiast w listopadzie 2013 ukazała się aktualizacja do wersji 4.4 KitKat. W listopadzie 2014 ukazała się aktualizacja do wersji 5.0 Lollipop.
Funkcje.
Telefon pozwala na korzystanie z usług Google takich jak np.:
Cena.
W internetowym sklepie Google Play Store US wynosiła 199$ za wersję 8 GB oraz 249$ za 16 GB. Cena sugerowana w Polsce z dystrybucji LG to 1879 zł za wersję 16 GB.
Problemy.
Użytkownicy zgłaszają częste restarty i niestabilność, bardzo szybkie rozładowywanie baterii, długi czas ładowania, niedopracowane widgety i aplikację aparatu, brak grudnia w aplikacji kontakty przy dodawaniu urodzin z kalendarza. Problemy z Bluetooth, długim czasem ładowania i brakiem grudnia w kalendarzu zostały wyeliminowane aktualizacją Android do wersji 4.2.1
Pojawiły się również problemy z przegrzewaniem i throttlingiem. Dostępna jest nieoficjalna łatka od developerów z XDA, ale Google nie udostępniło jak dotąd oficjalnej aktualizacji która by likwidowała problem.
Ponadto okazało się, że szklana obudowa łatwo pęka.
Po aktualizacji do 4.3 wielu użytkowników zgłasza problemy z aplikacjami, dotykiem, multitouch, przegrzewanie, spowolnienie działania, battery drain, boot loop itd. Rozwiązaniem dla tych wszystkich problemów jest wyłącznie wykonanie twardego resetu, co pozwala przywrócić telefon do stanu fabrycznego. Sporą zmianę odczują ci, którzy zaktualizują Android do wersji 4.4. Poprawia się m.in. czas działania na baterii.

</doc>
<doc id="2797140" url="https://pl.wikipedia.org/wiki?curid=2797140" title="Aleksander z Saksonii-Gessaphe">
Aleksander z Saksonii-Gessaphe

Aleksander z Saksonii-Gessaphe, oficj. "Alexander Prinz von Sachsen Herzog zu Sachsen" (ur. 12 lutego 1953 w Monachium) – książę sasko-gessapski, pretendent do tronu Saksonii używający tytułów "margrabiego Miśni" i "księcia Saksonii", przedsiębiorca.
Najstarszy syn księżniczki saksońskiej Marii Anny z albertyńskiej linii dynastii Wettynów (1929–2012) oraz doktora prawa Roberta de Afif (1916–1978) – katolickiego szlachcica o libańsko-meksykańskich korzeniach. Siostrzeniec i jednocześnie adoptowany syn ostatniego, niekwestionowanego przywódcy saksońskiej rodziny królewskiej, księcia Marii Emanuela Wettyna (1926–2012), od którego otrzymał prawo używania tytułu: "Prinz von Sachsen-Gessaphe".
Od 1987 roku żonaty z księżniczką bawarską Gizelą z dynastii Wittelsbachów (ur. 10 września 1964 w Leutstetten), z którą posiada czworo dzieci:
Pochodzenie i rodzina.
Jak utrzymywała matka księcia Aleksandra, Maria Anna, jej mąż Robert de Afif pochodził ze starego rodu książęcego z terytorium dzisiejszego Libanu, należącego do maronitów, a wywodzącego się ze schrystianizowanej dynastii szejków z Bkassine, potomków emira Kasarwanu (obszar leżący na pograniczu dawnego Królestwa Jerozolimskiego i Hrabstwa Trypolisu); ojciec Roberta de Afif (mieszkający całe życie w Bejrucie) był członkiem Zakonu Rycerskiego Grobu Bożego oraz księciem Gessaphe, który to tytuł był uznawany przez saksońską rodzinę królewską, co znalazło swój wyraz na umowie o dziedziczenie z 1997 roku.
Książę Aleksander wychowywał się w Meksyku. Po śmierci swojego ojca przejął prowadzenie rodzinnej firmy z branży logistycznej. Posługuje się biegle językami: hiszpańskim, niemieckim, angielskim i francuskim, a komunikatywnie włoskim. Ma dwóch młodszych braci:
Siostra Roberta de Afif, Aleksandra Afif (1919–1996), była żoną księcia Karola Antoniego Hohenzollerna (1922–1993) z katolickiej linii dynastii Hohenzollernów, panującej niegdyś w księstwie Hohenzollern-Sigmaringen. Z kolei inna siostra, Maria Teresa Afif (ur. 1926), weszła do francuskiej rodziny baronów de Damas.
Do przodków księcia Aleksandra ze strony matki należą między innymi:
Prawo do tronu.
Wraz z likwidacją Świętego Cesarstwa Rzymskiego Narodu Niemieckiego i przyjęciem przez księcia-elektora Saksonii tytułu królewskiego ("króla Saksonii") na nowo zostały ustalone zasady dziedziczenia saskiego tronu, które – utrwalając dotychczasową praktykę oraz uwzględniając normy prawa zwyczajowego, funkcjonującego w feudalnej (średniowiecznej i nowożytnej) Europie – ostatnio były zawarte w art. 6 i 7 Konstytucji Królestwa Saksonii z 1831 roku oraz opartej na niej Ustawie Domu Królewsko-Saksońskiego z dnia 30 grudnia 1837 roku, nowelizowanej trzykrotnie w latach 1879, 1888 i 1900. Zasady te opierały się na tradycyjnej normie dziedziczenia korony królewskiej w linii męskiej (w porządku primogenitury), a ponadto – na trzech fundamentach: 1) wymogu zawierania małżeństw równoprawnych – za zgodą głowy rodziny królewskiej; 2) możliwości zawarcia przez członków rodziny królewskiej układu o przeżycie (umowy o dziedziczenie); 3) dopuszczalności dziedziczenia praw do tronu przez kobiety (linię żeńską) w razie braku księcia uprawnionego do następstwa z tytułu pokrewieństwa lub układu o przeżycie.
W związku z faktem, iż zarówno książę Maria Emanuel, jak i inni Wettynowie (linii albertyńskiej) z jego pokolenia nie mieli dzieci lub w przypadku jednego z nich, który wprawdzie miał syna (Rüdigera Saskiego), jednakże nie posiadającego prawa do tronu – w myśl zasad obowiązujących w rodzinie królewskiej – z uwagi na pochodzenie z morganatycznego małżeństwa, członkowie saskiego domu panującego już od lat 80. XX wieku rozważali możliwość wyznaczenia spadkobiercy dynastii w drodze układu o przeżycie (umowy o dziedziczenie). Początkowo pod uwagę był brany jedyny syn najmłodszej siostry Marii Emanuela, Matyldy Marii księżnej Saksonii-Coburga-Gothy, tj. książę Jan Albert, a więc Wettyn (linii ernestyńskiej). Ówczesny kandydat na dziedzica praw do saskiej korony królewskiej zmarł jednak w 1987 roku, w wieku 17 lat, na skutek nieszczęśliwego wypadku. To tragiczne wydarzenie sprawiło, że książę Maria Emanuel zwrócił uwagę na najstarszego syna swojej drugiej siostry, Marii Anny księżnej Saksonii-Gessaphe, który wprawdzie nie pochodził „po mieczu” z rodu Wettynów, na korzyść którego zaczęło jednak przemawiać zawarcie udanego małżeństwa z Gizelą Wittelsbach (urodzoną jako księżniczka bawarska z dynastii Wittelsbachów), które zaowocowało narodzinami trzech synów i córki.
Margrabia Miśni (tradycyjny tytuł głowy saksońskiej rodziny królewskiej) zaproponował księcia Aleksandra na swojego następcę oraz spadkobiercę rodu. W tym celu przygotował specjalny dokument, który dnia 14 maja 1997 roku podpisali: jego żona Anastazja z Anhaltu (urodzona jako księżniczka anhalcka z dynastii askańskiej), brat Albert Józef wraz z morganatyczną żoną Elmirą, siostry: Maria Józefa, Maria Anna oraz Matylda Maria, kuzyn Dedo w imieniu własnym oraz w imieniu swojego brata Gero, a także ich macochy Wirginii (morganatycznej żony Ernesta Henryka), oraz wdowa po Timo (trzecim kuzynie), Erina (również żona morganatyczna). Dwa lata później, dnia 1 lipca 1999 roku Maria Emanuel adoptował księcia Aleksandra, co odbyło się za zgodą władz świeckich, jak i duchownych, w tym za zgodą papieża Jana Pawła II. Od tego czasu książę Aleksander zaczął uczestniczyć wraz z wujem w rodzinnych uroczystościach, a od 2003 roku rozpoczął również publiczną działalność na rzecz kraju związkowego Saksonia, promując go na świecie w celu ściągnięcia zagranicznych inwestorów oraz doradzając premierowi Georgowi Milbradtowi.
Pomimo wcześniejszej (formalnej) zgody, latem 2002 roku trzech sygnatariuszy, tj. książęta Dedo, Gero i Albert Józef, miało oświadczyć, że „tymczasowo odwołują” zawarte porozumienie. Ten ostatni, zmieniając zdanie, stanął na stanowisku, że następstwo po Marii Emanuelu powinno przysługiwać, zgodnie z prawem salickim (uchylonym wszakże przez Konstytucję Królestwa Saksonii z 1831 roku), wszystkim męskim przedstawicielom dynastii Wettynów bez względu na zawierane małżeństwa. Po śmierci starszego brata w lipcu 2012 roku ogłosił się głową saksońskiej rodziny królewskiej. To samo – na podstawie postanowień umowy z 1997 roku – uczynił książę Aleksander, co o mało nie skończyło się awanturą na pogrzebie zmarłego. Po śmierci Alberta Józefa w październiku 2012 roku Rüdiger Saski, ogłaszając się nowym zwierzchnikiem dynastii Wettynów, stwierdził: "Nie zaakceptujemy księcia Aleksandra jako głowy domu", kontynuując tym samym rodzinny spór. Aleksander z Saksonii-Gessaphe nie jest jedyną osobą zgłaszającą pretensje do królewskiej korony Saksonii, jednak wydaje się, że spór został ostatecznie rozstrzygnięty właśnie na jego korzyść w 2015 roku przez papieża Franciszka, który uznał jego prawo na podstawie dotychczasowych zasad dziedziczenia tronu. Ponadto książę Aleksander jest uznawany za głowę saksońskiej rodziny królewskiej przez rząd Saksonii, kraju związkowego Republiki Federalnej Niemiec.
Aktywność.
Aleksander z Saksonii-Gessaphe jest założycielem oraz Prezesem Towarzystwa Przyjaciół Zielonego Sklepienia, którego celem jest nabywanie dzieł sztuki dla Zielonego Sklepienia w Dreźnie.
W 2011 roku wraz z małżonką, księżną Gizelą, reprezentował saksońską rodzinę królewską podczas uroczystości związanych ze ślubem księcia Jerzego Fryderyka Hohenzollerna, będącego głową pruskiej rodziny królewskiej i pretendentem do niemieckiego tronu cesarskiego.
W 2012 roku został odznaczony Orderem Złotego Runa przez Karola Tomasza Habsburga-Lotaryńskiego, będącego głową austriacko-węgierskiej rodziny cesarsko-królewskiej. Ponadto został odznaczony:
Aleksander z Saksonii-Gessaphe wraz z małżonką, księżną Gizelą oraz dziećmi, a także przybraną matką, księżną-wdową Anastazją, 28 maja 2015 roku spotkał się z papieżem Franciszkiem na prywatnej audiencji w Watykanie. Książę z małżonką wziął udział 22 lipca 2017 roku w uroczystej gali z okazji 80. urodzin księcia Maxa Emanuela Wittelsbacha, która odbyła się w Pałacu Nymphenburg w Monachium i na której, oprócz bawarskiej rodziny królewskiej, pojawili się król Karol XVI Gustaw ze Szwecji z małżonką Sylwią oraz książę Duarte Pio Bragança z Portugalii z małżonką Isabel de Herédia.
Z okazji 65. urodzin księcia Aleksandra z Saksonii-Gessaphe 12 lutego 2018 roku została odprawiona uroczysta msza w dawnym Kościele Dworskim w Dreźnie, a także odbyły się prywatne uroczystości, w których wzięli udział członkowie saksońskiej rodziny królewskiej, członkowie najbliższej rodziny księżnej Gizeli z bawarskich Wittelsbachów oraz inni goście jak wuj jubilata – arcyksiążę Michał Habsburg-Lotaryński, będący ambasadorem Zakonu Maltańskiego na Węgrzech, czy kuzynka – księżniczka Irena z Meklemburgów. Urodziny stały się okazją do zbiórki środków pieniężnych na odbudowę zniszczeń w meksykańskich regionach Oaxaca i Chiapas po trzęsieniu ziemi z września 2017 roku. Efektem akcji, przeprowadzonej przez jezuitów w Niemczech, było zebranie 15 000 euro, która to kwota została przekazana do misji zakonu w Meksyku. W uroczystościach wziął udział także członek Związku Szlachty Polskiej, który przekazał księciu najlepsze życzenia od polskiej szlachty.
20 sierpnia 2018 roku książę z małżonką uczestniczył w prezentacji zrekonstruowanego parkietu w sali królewskiej zamku myśliwskiego Hubertusburg w Wermsdorf koło Oschatz, którego ozdobą jest replika orderu św. Henryka, będącego obecnie orderem domowym saksońskiej rodziny królewskiej.
29 sierpnia 2018 roku w regionalnej telewizji tyrolskiej OTV.at ukazał się wywiad z Aleksandrem z Saksonii-Gessaphe, którego udzielił (występując w Orderze Złotego Runa) przy okazji pogrzebu swojej ostatniej ciotki, księżniczki Marii Józefy, a także w którym wspominał o historii dynastii Wettynów i królewskiej .
11 października 2018 roku Aleksander z Saksonii-Gessaphe wraz z małżonką, księżną Gizelą, wzięli udział jako goście honorowi w finisażu wystawy pt. "Elektorzy Saksonii – Wielcy Książęta Litewscy", prezentującej pamiątki z czasów unii polsko-litewsko-saskiej, mającej miejsce w Zamku Wielkoksiążęcym w Wilnie, natomiast w dniach 19–20 października 2018 roku książę i księżna Saksonii wraz z najmłodszym synem Klemensem wzięli udział w dwudniowych uroczystościach z okazji 100-lecia zakończenia I wojny światowej, jak również 205 rocznicy bitwy pod Lipskiem (znanej lepiej jako Bitwa Narodów), które odbyły się pod patronatem premiera Saksonii (Michael Kretschmer) i ambasador Francji w Niemczech (Anne-Marie Descotes), a także w których wzięli udział m.in. arcyks. austriacki Paweł Jerzy Habsburg-Lothringen (młodszy syn arcyks. Otto, wnuk ces. Karola) oraz ks. pruski Franciszek Fryderyk Hohenzollern (młodszy brat ks. Franciszka Wilhelma Hohenzollerna – byłego męża wielkiej księżnej rosyjskiej Marii Romanow).
2 lipca 2022 roku książę z małżonką reprezentowali Saksonię na pogrzebie szefa Domu Wirtemberskiego Karola Wirtemberga.

</doc>
<doc id="2797141" url="https://pl.wikipedia.org/wiki?curid=2797141" title="Bitwa pod Paraitacene">
Bitwa pod Paraitacene



</doc>
<doc id="2797146" url="https://pl.wikipedia.org/wiki?curid=2797146" title="HMAS Florrie">
HMAS Florrie

HMAS „Florrie” – okręt pomocniczy należący do Royal Australian Navy w okresie II wojny światowej.
Historia.
Lugier „Florrie” został zarekwirowany przez RAN 18 lutego 1942. Okręt mierzył 15,8 metrów długości i 4,2 metry szerokości.
W źródłach okręt określany jest mianem lichtugi bądź transportowca torped ("torpedo carrier" bądź "torpedo lugger").
Po zakończeniu wojny okręt został sprzedany w grudniu 1945.

</doc>
<doc id="2797147" url="https://pl.wikipedia.org/wiki?curid=2797147" title="HMAS Ambon">
HMAS Ambon

HMAS „Ambon” (FY35) – okręt pomocniczy należący do Royal Australian Navy w okresie II wojny światowej.
Historia.
Statek „Ambon” został zarekwirowany przez RAN 21 września 1942. Okręt napędzany był 50-konnym silnikiem co dawało mu prędkość maksymalną 6,5 węzła. Uzbrojenie okrętu stanowił pojedynczy karabin maszynowy Vickers. W służbie RAN-u „Ambon” pełnił rolę lichtugi motorowej.

</doc>
<doc id="2797148" url="https://pl.wikipedia.org/wiki?curid=2797148" title="HMAS Apa">
HMAS Apa

HMAS „Apa” – okręt pomocniczy należący do Royal Australian Navy w okresie II wojny światowej.
Historia.
Statek „Ambon” był wodowany w 1882, mierzył 39 metrów długości i 8,5 metrów szerokości, jego pojemność brutto wynosiła 267 GT. RAF zarekwirował statek 14 kwietnia 1941, w czasie wojny okręt służył jako lichtuga węglowa.
Po zakończeniu wojny okręt został zwrócony właścicielowi 13 lutego 1947.

</doc>
<doc id="2797150" url="https://pl.wikipedia.org/wiki?curid=2797150" title="Gieorgij Okołowicz">
Gieorgij Okołowicz

Gieorgij Siergiejewicz Okołowicz, ros. Георгий Сергеевич Околович (ur. 16 czerwca 1901 w Rydze, zm. 10 lutego 1980 w Darmstadt) – rosyjski emigracyjny działacz polityczny i publicysta antykomunistyczny, wywiadowca, współpracownik Sonderstab "R", a następnie Sonderstab "Ingvar" podczas II wojny światowej
Przerwał naukę w gimnazjum w celu wstąpienia do wojsk Białych gen. Antona I. Denikina. Służył w oddziale karabinów maszynowych jednego z pociągów pancernych. W poł. października 1920 roku wraz z wojskami Białych ewakuował się z Krymu do Gallipoli. Na emigracji pracował jako elektryk. Na pocz. lat 30. wstąpił do Narodowego Związku Pracujących (NTS). Stanął na czele Ukrytego Oddziału Biura Wykonawczego NTS, zajmującego się wywiadowczą i propagandową działalnością antysowiecką. W II poł. lat 30. zamieszkał w Polsce. W ośrodku wywiadowczym pod Warszawą prowadził szkolenia działaczy NTS, przerzucanych następnie nielegalnie do ZSRR. W sierpniu 1938 wraz z A. Kołkowem przedostał się do Rosji Sowieckiej, po czym przez kilka miesięcy odwiedził kilkanaście większych miast, nawiązując kontakty konspiracyjne i zbierając informacje o nastrojach społeczeństwa sowieckiego. Pod koniec 1938 roku udało mu się bezpiecznie powrócić do Polski. Po ataku wojsk niemieckich na Polskę 1 września 1939, wyjechał do Rumunii, kontynuując działalność antysowiecką. Następnie przybył do Berlina. Kiedy Niemcy zaatakowali ZSRR 22 czerwca 1941, przedostał się w październiku nielegalnie do okupowanego Smoleńska. Objął funkcję szefa oddziału transportowego zarządu miejskiego. Był jednocześnie współpracownikiem Sonderstab "R". Prowadził działalność wywiadowczo-propagandową. Po pewnym czasie przeniósł się do Mińska, gdzie stanął na czele oddziału politycznego Sonderstab "Ingvar". W poł. 1944 ewakuował się do Niemiec. Został tam aresztowany przez Gestapo, ale na pocz. 1945 roku został wypuszczony na wolność z powodu interwencji gen. Andrieja A. Własowa. Po zakończeniu wojny zamieszkał w Limburgu w zachodnich Niemczech. Współpracował z amerykańskim wywiadem, odnawiając Ukryty Oddział NTS. Prowadził szkolenia działaczy NTS, przerzucanych na terytorium ZSRR. Sowieckie służby specjalne podejmowały nieskuteczne próby schwytania i wywiezienia go do wschodnich Niemiec. Na pocz. 1954 roku do Frankfurtu nad Menem przybył sowiecki agent Nikołaj J. Chochłow w celu zabicia go, ale zrezygnował z tego i ujawnił się. W latach 1955-1957 G. S. Okołowicz pełnił funkcję przewodniczącego Biura Wykonawczego NTS, zaś do 1959 kierował Oddziałem Dalekowschodnim. W 1960 roku ponownie stanął na czele Biura Wykonawczego NTS. W latach 1962-1970 był dyrektorem wydawnictwa NTS "Posiew". W 1973 z powodów zdrowotnych opuścił kierownictwo NTS, działając w organizacji jeszcze do 1978 roku.

</doc>
<doc id="2797151" url="https://pl.wikipedia.org/wiki?curid=2797151" title="Gołąbek czerwonofioletowy">
Gołąbek czerwonofioletowy

Gołąbek czerwonofioletowy ("Russula sardonia" Fr.) – gatunek grzybów z rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Synonimy naukowe:
Nazwę polską podał Władysław Wojewoda w 2003 r., Alina Skirgiełło w 1991 r. opisała ten gatunek pod nazwą gołąbek przydrożny. 
Morfologia.
Średnica 4–10 cm. U młodych okazów półkulisty, potem rozpostarty, na koniec wklęsły. Na środku może posiadać niewielki garb lub wklęśnięcie. Skórka gładka, sucha, błyszcząca, w czasie wilgotnej pogody śluzowata. Kolor czerwonofioletowy lub purpurowofioletowy, na środku ciemniejszy – nawet czarniawopurpurowy. Okazy wyblakłe mogą mieć barwę brązowawą, ochrową lub zielonkawą (zazwyczaj w postaci wyblakłych plam). Skórka da się ściągnąć tylko przy samym brzegu. Brzeg ostry, gładki, u młodych okazów podwinięty, u starszych prosty i czasami nieco karbowany .
Dość wąskie i gęste, z blaszczkami, często rozwidlone. Przy brzegu ostre, przy trzonie przyrośnięte lub nieco łukowato zbiegające. U młodych okazów są jasnokremowe, potem kremowe z cytrynowym odcieniem.
Wysokość 3–8 cm, grubość 1-2,5 cm. Jest walcowaty, pełny i gładki. Kolor początkowo biały, później pojawiają się purpurowofioletowe wybarwienia.
Cytrynowożółty, jak blaszki. Po uszkodzeniu zmienia po jakimś czasie kolor na pomarańczowy. Smak silnie piekący, zapach owocowy.
Wysyp zarodników o barwie od kremowej do ochrowokremowej. Zarodniki kuliste lub elipsoidalne, o rozmiarach 7-9 × 6-8 μm. Powierzchnia brodawkowato-paciorkowata, czasami z niskim grzebieniem, niepełną siateczką, lub tylko z łącznikami między brodawkami. Łysinka wyraźna amyloidalna. Podstawki o rozmiarach 40-60 × 8-12 μm. Licznie występują cystydy mające rozmiar 70-75 × 9-11 μm. Pod działaniem sulfowaniliny czernieją. W skórce kapelusza występują dermatocystydy, a w tramie blaszek przewody mleczne. 
Występowanie i siedlisko.
Liczne stanowiska tego gatunku gołąbka opisano niemal wyłącznie w Europie. Jest tutaj szeroko rozprzestrzeniony. Poza Europą stwierdzono jego występowanie w stanie Pensylwania w USA. W Polsce jest pospolity.
Występuje w różnego typu lasach. Najczęściej rośnie pod sosnami, ale także pod modrzewiami, jodłami i świerkami. Pojawia się dość późno – od września do listopada
Znaczenie.
Grzyb niejadalny lub trujący, podejrzany o powodowanie zaburzeń żołądkowo-jelitowych. Ze względu na silnie piekący smak zazwyczaj nie jest zbierany w celach spożywczych. W Kirgistanie i na Ukrainie uważany jest jednak za grzyb jadalny.

</doc>
<doc id="2797155" url="https://pl.wikipedia.org/wiki?curid=2797155" title="Maureen Gardner">
Maureen Gardner

Maureen Angela Jane Gardner, po mężu Dyson (ur. 12 listopada 1928 w Oksfordzie, zm. 2 września 1974 w North Stoneham) – brytyjska lekkoatletka, specjalistka biegów płotkarskich, medalistka olimpijska z 1948 z Londynu, nauczycielka baletu.
Zajęła 5. miejsce w finale biegu na 100 metrów oraz 4. miejsce w sztafecie 4 × 100 metrów na mistrzostwach Europy w 1946 w Oslo.
Na igrzyskach olimpijskich w 1948 w Londynie zdobyła srebrny medal w biegu na 80 metrów przez płotki, przegrywając minimalnie z Holenderką Fanny Blankers-Koen. Zajęła również 4. miejsce w sztafecie 4 × 100 metrów.
Zdobyła srebrny medal w biegu na 80 metrów przez płotki na mistrzostwach Europy w 1950 w Brukseli, również za Fanny Blankers-Koen.
Maureen Gardner była kilkakrotną rekordzistką Wielkiej Brytanii na tym dystansie do wyniku 11,2 s osiągniętego na igrzyskach olimpijskich w 1948.
Była mistrzynią Wielkiej Brytanii w biegu na 80 metrów przez płotki w 1947, 1948, 1950 i 1951.
Równolegle z karierą lekkoatletyczną rozpoczęła zakładanie i prowadzenie szkół baletowych. Prowadziła je w Wielkiej Brytanii i w Kanadzi]. Na dwa lata przed śmiercią została głównym egzaminatorem w Królewskiej Akademii Tańca. Zmarła na raka.

</doc>
<doc id="2797164" url="https://pl.wikipedia.org/wiki?curid=2797164" title="Othonias">
Othonias



</doc>
<doc id="2797178" url="https://pl.wikipedia.org/wiki?curid=2797178" title="Monosira">
Monosira



</doc>
<doc id="2797179" url="https://pl.wikipedia.org/wiki?curid=2797179" title="Amblyscion">
Amblyscion



</doc>
<doc id="2797182" url="https://pl.wikipedia.org/wiki?curid=2797182" title="Nicolás Canales">
Nicolás Canales

Nicolás Sebastián Canales Calas (ur. 27 czerwca 1985 w Santiago) – chilijski piłkarz grający na pozycji napastnika, od 2012 roku występujący w azerskim klubie Neftçi PFK. W reprezentacji Chile zadebiutował w 2012 roku. Do tej pory rozegrał w niej jedno spotkanie (stan na 13 października 2012).

</doc>
<doc id="2797189" url="https://pl.wikipedia.org/wiki?curid=2797189" title="Gedeon (Wiszniewski, biskup smoleński)">
Gedeon (Wiszniewski, biskup smoleński)

Gedeon, nazwisko świeckie Wiszniewski (zm. 2 lutego 1761) – biskup Rosyjskiego Kościoła Prawosławnego pochodzenia ukraińskiego. 
Pochodził z rodziny szlacheckiej z Ukrainy Naddnieprzańskiej. Ukończył pierwsze klasy Akademii Mohylańskiej, po czym przeniósł się do szkół jezuickich kolejno w Wilnie, Kownie i Lwowie. Uzyskawszy dyplom końcowy, został wykładowcą Akademii Mohylańskiej. Przed 1714 wyjechał do Rosji i został zatrudniony jako wykładowca retoryki w Moskiewskiej Akademii Duchownej, zaś w 1718 został jej prefektem. W 1723 objął stanowisko rektora Moskiewskiej Akademii Duchownej łączone z godnością przełożonego Monasteru Zaikonospasskiego. 
W 1728 przyjął chirotonię biskupią i objął katedrę smoleńską. Był zdolnym administratorem, założył w Smoleńsku seminarium duchowne, otworzył również szereg szkół niższego szczebla. Wymagający i surowy wobec podległych mu duchownych, bronił równocześnie ich interesów. Wsparł finansowo remont monasteru Objawienia Pańskiego w Mohylewie. Przeciwnik Teofana Prokopowicza; jako jedyny z jego ideowych adwersarzy odmówił odejścia w stan spoczynku i zachował urząd biskupa smoleńskiego do śmierci w 1761. Został pochowany w soborze Zaśnięcia Matki Bożej w Smoleńsku.

</doc>
<doc id="2797198" url="https://pl.wikipedia.org/wiki?curid=2797198" title="Osioł asinara">
Osioł asinara

Osioł asinara – bardzo rzadka rasa osła (w 2008 r. liczba wynosiła ok. 400 osobników, w tym jeden w Polsce). Charakteryzuje się białą sierścią. Osiąga 80-105 cm i waży 80-90 kg. Prawdopodobnie pochodzi od austro-węgierskiej rasy osłów barokowych, przewiezionych na wyspę Asinara.

</doc>
<doc id="2797199" url="https://pl.wikipedia.org/wiki?curid=2797199" title="Polish Fighting Team">
Polish Fighting Team



</doc>
<doc id="2797200" url="https://pl.wikipedia.org/wiki?curid=2797200" title="Kazimierz Sztramko">
Kazimierz Sztramko

Kazimierz Sztramko (ur. 3 listopada 1915 w Boguszach, zm. 21 grudnia 1995 w Hamilton) – podporucznik pilot Polskich Sił Powietrznych w Wielkiej Brytanii.
Życiorys.
1 listopada 1937 ukończył kurs wyższego pilotażu w Grudziądzu i otrzymał przydział do 113 eskadry myśliwskiej.
We wrześniu 1939 wykonał 22 loty bojowe, 12 razy walczył w powietrzu. Oficjalnych zwycięstw K. Sztramko nie przyznano.
Przez Bukareszt i Bejrut dotarł do Marsylii (30 października 1939). We Francji latał na samolotach Bloch 151 i 152 w ramach GC II/10. Przez Algier, Casablankę i Gibraltar dotarł do Wielkiej Brytanii 17 lipca 1940 roku (numer służbowy 782842). 16 kwietnia 1941 przydzielony do dywizjonu 317
Zgłosił się na wyjazd do Afryki Północnej w składzie Polskiego Zespołu Myśliwskiego zwanego "Cyrkiem Skalskiego", w którym odniósł 3 zwycięstwa.
23 lipca 1943 instruktor w 58 OTU. Od 20 listopada 1943 w dywizjonie 308
Awansowany do stopnia oficerskiego (nowy numer służbowy P.3037)
Po demobilizacji wyjechał do Kanady. Mieszkał w Ontario. Zmarł 21 grudnia 1995 w Hamilton.
Zwycięstwa powietrzne.
Na liście Bajana figuruje na 51. pozycji z 4 i 1/3 pewnymi zestrzeleniami.
Zestrzelenia pewne:

</doc>
<doc id="2797201" url="https://pl.wikipedia.org/wiki?curid=2797201" title="Patrick Sheriff">
Patrick Sheriff

Patrick "Paddy" Sheriff (ur. 15 października 1926 w Dublinie, zm. w grudniu 1990 w Mullingar) – irlandzki koszykarz, uczestnik Letnich Igrzysk Olimpijskich 1948. Brat Dermota Sheriffa.
Był uczestnikiem igrzysk w Londynie. W całym turnieju zdobył 13 punktów i zanotował siedem fauli. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2797203" url="https://pl.wikipedia.org/wiki?curid=2797203" title="Jim Flynn">
Jim Flynn

Jim Flynn (ur. 1921 w Waterford, zm. 12 marca 2006 w Fermoy) – irlandzki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W całym turnieju zdobył 16 punktów i zanotował 17 fauli. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2797204" url="https://pl.wikipedia.org/wiki?curid=2797204" title="Christopher Walsh">
Christopher Walsh

Christopher "Christy" Walsh (ur. w 1920 w Tralee, zm. 1 grudnia 1985 w Dublinie) – irlandzki koszykarz, uczestnik Letnich Igrzysk Olimpijskich 1948.
Był uczestnikiem igrzysk w Londynie. W całym turnieju zdobył 12 punktów i zanotował 15 fauli. Razem z kolegami z reprezentacji zajął 23. miejsce, jednak jego drużyna przegrała wszystkie mecze turnieju.

</doc>
<doc id="2797205" url="https://pl.wikipedia.org/wiki?curid=2797205" title="Christy Walsh">
Christy Walsh



</doc>
<doc id="2797206" url="https://pl.wikipedia.org/wiki?curid=2797206" title="Paddy Sheriff">
Paddy Sheriff



</doc>
<doc id="2797207" url="https://pl.wikipedia.org/wiki?curid=2797207" title="Danny Reddin">
Danny Reddin



</doc>
<doc id="2797211" url="https://pl.wikipedia.org/wiki?curid=2797211" title="Stefania Kaja">
Stefania Kaja

Stefania Kaja z domu Patalas (ur. 21 października 1921 w Wolsztynie, zm. 15 lutego 2007 w Poznaniu) – artystka związana z Wielkopolską. Ceramik, malarz, znawca średniowiecznej sztuki piastowskiej.
Życiorys.
Ukończyła studia w Państwowej Wyższej Szkole Sztuk Plastycznych w Poznaniu na Wydziale Rzeźby w Pracowni Ceramiki u prof. Rudolfa Krzywca, uzyskując absolutorium z architektury wnętrz w 1950 roku.
W pierwszych latach po studiach współpracowała z mężem zajmując się grafiką i wystawiennictwem. Od 1980 roku jej podstawową formą działalności artystycznej była ceramika, drobne formy rzeźbiarskie oraz medalierstwo. Najczęściej pracowała w glinie, tocząc swoje prace na kole i ozdabiając je patynami i szkliwami.
Jej prace w ceramice nawiązywały w swych formach do dawnej sztuki polskiej, minimalizując ornament i dekoratywność, na rzecz wyszukanej oszczędnej formy. Zajmowała się także medalierstwem (wiele realizacji dla miasta Poznania), maską ceramiczną, ceramiką użytkową, a także rysunkiem i ilustrowaniem książek. Była obsesyjnie związaną z Wielkopolską. Pod koniec życia poświęciła się malarstwu tworząc cykle obrazów olejnych i monotypii. Wszystkie korzenie znajdowała w krajobrazie swego dzieciństwa, okolic Nowego Tomyśla i Wolsztyna, a jej prace stopniowo odchodziły od realizmu.
Należała do poznańskiej Ceramicznej Grupy Twórczej (CGT) „Angoba” przy Biurze Wystaw Artystycznych.
Brała udział w wielu wystawach zbiorowych i indywidualnych w kraju i za granicą. Jej prace można oglądać na wystawach w zbiorach prywatnych i państwowych.
Jej mężem był Zbigniew Kaja (grafik, plakacista). Miała dwóch synów: Przemysława (fotograf) i Ryszarda (scenograf, malarz).

</doc>
<doc id="2797221" url="https://pl.wikipedia.org/wiki?curid=2797221" title="EPKG">
EPKG



</doc>
<doc id="2797223" url="https://pl.wikipedia.org/wiki?curid=2797223" title="Malania">
Malania



</doc>
<doc id="2797224" url="https://pl.wikipedia.org/wiki?curid=2797224" title="Adam Zemanek">
Adam Zemanek

Adam Zemanek (ur. 14 września 1898 we Lwowie, zm. w kwietniu 1940 w Charkowie) – major artylerii Wojska Polskiego, ofiara zbrodni katyńskiej.
Życiorys.
Urodził się 14 września 1898 roku we Lwowie, w rodzinie Ignacego i Stefanii. Był młodszym bratem Stanisława Zemanka.
W czasie I wojny światowej służył w Legionach. Wstąpił do Wojska Polskiego. W czasie wojny polsko-ukraińskiej oraz wojny polsko-bolszewickiej służył w 5 Lwowskim pułku artylerii polowej oraz 12 pułku artylerii ciężkiej.
Po zakończeniu działań wojennych pozostał w wojsku i w 1922 roku został zweryfikowany do stopnia porucznika artylerii ze starszeństwem z dniem 1 czerwca 1920 roku. Służył w 6 pułku artylerii ciężkiej, gdzie był dowódcą plutonu. W 6 pac służył do początku lat trzydziestych XX wieku. W 1930 roku został awansowany na kapitana artylerii ze starszeństwem z dniem 1 stycznia 1930 roku i został oddelegowany do Dowództwa Okręgu Korpusu Nr VI we Lwowie. Na stopień majora został mianowany ze starszeństwem z dniem 19 marca 1938 i 30. lokatą w korpusie oficerów artylerii. W 1938 roku został mianowany dowódcą dyonu w 1 pułku artylerii lekkiej Legionów. W czasie mobilizacji w 1939 roku został wyznaczony na stanowisko oficera sztabu dowódcy artylerii dywizyjnej 1 Dywizji Piechoty Legionów. W czasie walk 22 września 1939 roku w okolicach Tarnawatki został ranny.
Adam Zemanek w 1940 roku został zamordowany przez NKWD w Charkowie i pochowany w bezimiennej mogile zbiorowej. Obecnie jego szczątki spoczywają w Piatichatkach na Cmentarzu Ofiar Totalitaryzmu w Charkowie.
5 października 2007 Minister Obrony Narodowej awansował go pośmiertnie do stopnia podpułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2797231" url="https://pl.wikipedia.org/wiki?curid=2797231" title="Johannesburg Stadium">
Johannesburg Stadium

Johannesburg Stadium – wielofunkcyjny stadion w Johannesburgu, w Republice Południowej Afryki. Został otwarty w 1992 roku. Może pomieścić 37 500 widzów. Obiekt położony jest w kompleksie sportowym, w którym znajduje się jeszcze m.in. stadion Ellis Park czy hala sportowa Standard Bank Arena. Stadion gościł lekkoatletyczny Puchar Świata w 1998 roku, był także główną areną Igrzysk Afrykańskich w roku 1999. Organizowano na nim również koncerty światowej sławy artystów, jak Tiny Turner, U2, Spice Girls czy Michaela Jacksona.

</doc>
<doc id="2797232" url="https://pl.wikipedia.org/wiki?curid=2797232" title="Marco Haller">
Marco Haller

Marco Haller (ur. 1 kwietnia 1991 w Sankt Veit an der Glan) – austriacki kolarz szosowy.
Osiągnięcia.
Opracowano na podstawie:

</doc>
<doc id="2797239" url="https://pl.wikipedia.org/wiki?curid=2797239" title="Ika Aliklik">
Ika Aliklik

Ika Alfred Aliklik (ur. 16 września 1985) – nauruański sztangista, uczestnik Igrzysk Wspólnoty Narodów oraz wielokrotny medalista lokalnych imprez mistrzowskich (Mistrzostw Oceanii czy Igrzysk Pacyfiku).
W 2006 roku po raz pierwszy wziął udział w Igrzyskach Wspólnoty Narodów, gdzie startował w kategorii -62 kg. W dwuboju uzyskał wynik 216 kg, który dał mu 15. miejsce. Cztery lata później w Delhi, startował w kategorii -69 kg. W dwuboju uzyskał wynik 255 kg (115 kg w rwaniu i 140 kg w podrzucie), który dał mu ósme miejsce.

</doc>
<doc id="2797243" url="https://pl.wikipedia.org/wiki?curid=2797243" title="Kazimierz Zieleniewski">
Kazimierz Zieleniewski

Kazimierz Zieleniewski (ur. 6 lutego 1888 w Tomsku, zm. 14 kwietnia 1931 w Neapolu) – polski malarz. Swoje prace sygnował monogramem „KZ”.
Życiorys.
Urodził się w rodzinie polskich zesłańców. Początkowo studiował filozofię i botanikę, a następnie rozpoczął studia na Akademii Sztuk Pięknych w Krakowie u Wojciecha Weissa i Józefa Pankiewicza, kontynuował przez rok w Wiedniu.
Podczas I wojny światowej wstąpił do Legionów Polskich, lecz wkrótce został zwolniony z przyczyn zdrowotnych. W roku 1917 przebywał w Szwajcarii, następnie po krótkim pobycie w Tomsku wyjechał do Japonii, gdzie został przyjęty do towarzystwa artystycznego Nika-Kai. Przez Szanghaj powrócił do Europy, zamieszkał we Francji, a następnie we Włoszech, gdzie pozostał do końca życia. Zmarł wskutek udaru i został pochowany w Neapolu na cmentarzu Fuorigrotta.
Od roku 1927 uczestniczył w wystawach malarstwa w Paryżu. W roku 1932 odbyła się wystawa indywidualna w Salonie Niezależnych w Paryżu. Około stu prac pozostało w posiadaniu jego spadkobierców we Włoszech. Staraniem Instytutu Polskiego we Włoszech odbyły się w roku 2008 trzy wystawy jego prac w Rzymie i na Sycylii. Jego dzieła znajdują się w kolekcjach Centre Georges Pompidou w Paryżu oraz Muzeum Narodowego w Warszawie.
Wnuczką Kazimierza Zieleniewskiego jest Agnieszka Morawińska, od 2010 dyrektor Muzeum Narodowego w Warszawie.

</doc>
<doc id="2797257" url="https://pl.wikipedia.org/wiki?curid=2797257" title="João Manuel Miguel">
João Manuel Miguel

João Manuel F. Miguel (ur. 27 lipca 1952) – portugalski bokser, uczestnik Letnich Igrzysk Olimpijskich 1980. 
Podczas igrzysk w Moskwie, startował w wadze papierowej. W pierwszej fazie miał wolny los. W kolejnej uległ reprezentantowi Związku Radzieckiego, Szamilowi Sabirowi (0-5). W końcowej klasyfikacji Portugalczyk uplasował się na dziewiątym miejscu.

</doc>
<doc id="2797268" url="https://pl.wikipedia.org/wiki?curid=2797268" title="Plac Męczenników Warszawskiej Woli w Warszawie">
Plac Męczenników Warszawskiej Woli w Warszawie

Plac Męczenników Warszawskiej Woli – ogrodzony dziedziniec kościoła i klasztoru redemptorystów przy ul. Karolkowej 49 na warszawskiej Woli (parafia św. Klemensa Hofbauera). Znajdujący się tam krzyż oraz liczne tablice pamiątkowe upamiętniają blisko 50 tys. mieszkańców dzielnicy, zamordowanych przez oddziały SS i policji niemieckiej w pierwszych dniach sierpnia 1944. Plac stanowi obecnie jedno z najważniejszych miejsc pamięci ofiar rzezi Woli.
Historia.
W pierwszych dniach sierpnia 1944 niemieckie oddziały skierowane do stłumienia powstania warszawskiego dokonały masowej eksterminacji mieszkańców dzielnicy Wola. W myśl wyraźnych rozkazów Hitlera mordowano bez względu na wiek i płeć każdego schwytanego Polaka. Historycy szacują liczbę ofiar na 38 – 65 tysięcy. W gronie zamordowanych znalazło się także 30 ojców, braci i kleryków zamieszkujących w klasztorze redemptorystów przy ul. Karolkowej 49. Kościół podpalono, lecz silna żelbetonowa konstrukcja zapobiegła jego całkowitemu zniszczeniu.
W 2000 roku ogrodzony dziedziniec przed kościołem został przekształcony w „Plac Męczenników Warszawskiej Woli”. Projekt jego zagospodarowania wykonał architekt Feliks Dzierżanowski. Uroczyste poświęcenie placu nastąpiło w dniu 5 sierpnia 2000 – w 55. rocznicę rzezi Woli. Uroczystość prowadził kardynał Józef Glemp.
Wygląd.
Na środku placu stoi drewniany krzyż, obok którego ustawiono XIX-wieczną figurę Najświętszej Maryi Panny (usuniętą przez komunistyczne władze z pobliskiego szpitala w 1947 roku). Obecnie jest ona czczona jako „Matka Boża Wysiedlona”.
Bliżej ogrodzenia postawiono granitowy pomnik w kształcie krzyża z napisem: „Pamięci 50 000 mieszkańców Woli zamordowanych w sierpniu 1944 roku podczas Powstania Warszawskiego. Wolność krzyżami się mierzy”. Na jego tle zamieszczono na ogrodzeniu dwie tablice – na jednej z nich znalazł się Znak Polski Walczącej, a na drugiej zestaw dat: 1939, 1944, 1989.
Na murze otaczającym plac umieszczono także tablice upamiętniające ofiary rzezi Woli oraz miejsca, w których miały miejsce masowe egzekucje. W gronie upamiętnionych w ten sposób ofiar znaleźli się m.in. zamordowani redemptoryści, tramwajarze, personel Szpitala Wolskiego, harcerki z patrolu sanitarnego Obwodu AK „Wola” oraz najmłodsze ofiary wojny. Jedną z tablic poświęcono 10-osobowej rodzinie Kuciapskich – jednej z tysięcy polskich rodzin zamordowanych na Woli w „czarną sobotę” 5 sierpnia 1944.

</doc>
<doc id="2797269" url="https://pl.wikipedia.org/wiki?curid=2797269" title="Mydło potasowe (preparat farmaceutyczny)">
Mydło potasowe (preparat farmaceutyczny)

Mydło potasowe ( FP XII, syn. "Sapo viridis", mydło zielone) – preparat galenowy do użytku zewnętrznego, sporządzany według przepisu farmakopealnego. W Polsce na stan obecny (2021) skład określa monografia narodowa zamieszczona w Farmakopei Polskiej XII 2020. Preparat stanowi mieszaninę soli potasowych kwasów tłuszczowych w wodzie. Zawartość kwasów tłuszczowych powinna wynosić nie mniej niż 40% "(m/m)". Otrzymywany w procesie zmydlania (ogrzewanie oleju lnianego z roztworem wodnym wodorotlenku potasu w obecności niewielkiej ilości etanolu).
Mydło potasowe jest zasadową (pH ok. 9-10) mazistą, jasnożółtą (cytrynową), żółtobrunatną bądź brunatną, miękką, przeświecającą masą o charakterystycznym zapachu i konsystencji przypominającej nieco galaretkę. Łatwo rozpuszczalne w wodzie i etanolu. Zakres barwy uzależniony jest od partii użytego do produkcji oleju lnianego. Posiada właściwości myjące, odkażające, odtłuszczające, wysuszające oraz rozmiękczające skórę. Nie powinno wykazywać zjełczałej lub tranowej woni. Ze względu na higroskopijność preparat należy przechowywać w szczelnie zamkniętych opakowaniach, w miejscu suchym i temperaturze pokojowej.
Należy zauważyć, że na jakość i trwałość tego preparatu galenowego wpływa oprócz samego procesu saponifikacji jakość użytych surowców. Olej lniany, jako produkt naturalny tłoczony z różnych partii nasienia lnu ("Semen Lini" FP XII) posiada zmienne ilości kwasów tłuszczowych - mieszczące się w normach farmakopealnych. Natomiast dla wodorotlenku potasu ("Kalii hydroxidum" FP XII) monografia farmakopealna przewiduje zawartość 85-100% tej zasady. W przepisie farmakopealnym na mydło potasowe uwzględniono zawartość wodorotlenku potasu dla zawartości substancji 100%. Preparatyka sporządzania mydła potasowego nie przewiduje korygowania ilości wodorotlenku potasu, w zależności od jego faktycznej zawartości (handlowo najczęściej jest dostępny o zawartości ok. 90%).
Z tego powodu w sporządzonym "Sapo kalinus" mogą występować pewne ilości niezmydlonego oleju lnianego (mydło przetłuszczone). Termin ważności surowca farmaceutycznego - mydła potasowego produkowanego przez krakowskie Laboratorium Farmaceutyczne "Coel" wynosi 3 lata. W przeciwieństwie do polskiej, niemiecka preparatyka (monografia narodowa "Kaliseife" "Sapo kalinus" DAC) zakłada korygowanie ilości wodorotlenku potasu, tak aby mydło było nieprzetłuszczone, co znacznie wpływa na większą jego trwałość (5 lat). 
Może być stosowane samodzielnie "per se", jednak najczęściej stanowi składową preparatów złożonych, sporządzanych w recepturze aptecznej (m.in. mydeł płynnych "(Sapones liquides)", maści Lenartowicza, maści Wilkinsona, ciekłego mydła krezolowego, spirytusu mydlanego).
Skład i przygotowanie
Wodorotlenek potasu rozpuszcza się w wodzie i miesza z olejem, a następnie dodaje się etanol i miesza w temp. 70–75 °C aż do zakończenia zmydlenia, tj. gdy próbka mieszaniny reakcyjnej tworzy przezroczysty roztwór z dziesięciokrotną ilością wody. Mieszaninę uzupełnia się wodą lub odparowuje, aby całość miała 100 cz. wagowych.
Preparat jest handlowo dostępny w Polsce, może być także sporządzany w zakresie receptury aptecznej jako lek apteczny.
Historia.
Mydło potasowe jako preparat galenowy jest ujęte w farmakopeach wielu krajów, nie ma jednak swojej monografii w Farmakopei Europejskiej. Monografie narodowe tego preparatu są niejednolite (różne składy).
Skład i metoda przygotowania mydła potasowego na przestrzeni lat ulegał zmianom, np. skład według Farmakopei Polskiej IV (1970 r.), zawierał inne proporcje oleju lnianego (50 cz.), wodorotlenku potasu (9,5 cz.) i etanolu 95% (10 cz.), a także nieco odmienną metodę przygotowywania.
Historyczna nazwa "Sapo viridis" - „mydło zielone”, która obecnie (FP XII 2020) jest uznawana za farmakopealny synonim "Sapo kalinus" dawniej odnosiła się do gatunku mydła potasowego o zielonkawym zabarwieniu, spowodowanego użyciem do zmydlania tzw. surowego oleju lnianego, oleju z oliwek lub oleju konopnego.
W innych krajach (m.in. Niemcy) istnieje kilka monografii mydła potasowego, np. "Sapo kalinus" (według DAC) - które jest odpowiednikiem aktualnego polskiego składu oraz "Sapo kalinus oleaceus" -
zmydlony olej z oliwek, "Sapo kalinus venalis" - mydło potasowe handlowe, syn. mydło potasowe gospodarcze, mydło potasowe szare 
(według DAB 6) z dodatkiem skrobi ziemniaczanej, "Sapo kalinus albus" - mydło potasowe wybielone, "Sapo kalinus raffinatus" - zmydlony rafinowany wysokooczyszczony olej lniany, "Sapo kalinus unguinosus (Mollinum)" (według EB 6) - zmydlony tłuszcz wieprzowy (smalec) z dodatkiem gliceryny, "Sapo Terebinthinatus" (według EB 6) - odmiana mydła potasowego, otrzymanego w procesie zmydlania olejku terpentynowego roztworem węglanu potasu.

</doc>
<doc id="2797270" url="https://pl.wikipedia.org/wiki?curid=2797270" title="Zemanek">
Zemanek

Znane postaci noszące nazwisko Zemanek:

</doc>
<doc id="2797273" url="https://pl.wikipedia.org/wiki?curid=2797273" title="Stadion Narodowy w Lagos">
Stadion Narodowy w Lagos

Stadion Narodowy – wielofunkcyjny stadion w Lagos, w Nigerii. Został otwarty w 1972 roku. Jego pojemność początkowo wynosiła 45 000 widzów, później została jeszcze zwiększona do 55 000. Obiekt był głównym stadionem Igrzysk Afrykańskich w 1973 roku, ponadto był także jedną z aren piłkarskiego Pucharu Narodów Afryki w latach 1980 i 2000 oraz Młodzieżowych Mistrzostw Świata w 1999 roku. Obecnie jednak na stadionie nie odbywają się żadne imprezy sportowe, a obiekt niszczeje.

</doc>
<doc id="2797274" url="https://pl.wikipedia.org/wiki?curid=2797274" title="Industrija Mašina i Traktora">
Industrija Mašina i Traktora

Industrija Mašina i Traktora – serbskie przedsiębiorstwo z siedzibą w Belgradzie, produkujące ciągniki rolnicze pod marką IMT, będące największym producentem maszyn rolniczych na terenach byłej Jugosławii.
IMT została założona w 1947 roku wraz z kilkoma innymi firmami, które przystąpiły do tworzenia Metalski zavod Aleksandar Rankovic.
W 1965 roku została zakupiona licencja od firmy Massey Ferguson.
W 2007 roku zakupem firmy IMT była zainteresowana polska spółka Pol-Mot Warfama.
Na dzień 31 grudnia 2009 IMT zatrudniała 886 pracowników.
Portfolio produktów IMT składa się między innymi z trzech grup traktorów, ciągników dla rolnictwa, których moc wynosi od 29,5 kW do 150 kW, ciągników do sadów i winnic oraz ciągników do innych celów, jak również sześć grup maszyn i narzędzi do spulchniania gleby, przygotowania do siewu, siewu i sadzenia, międzyrzędowej uprawy, transportu i przeładunku.

</doc>
<doc id="2797275" url="https://pl.wikipedia.org/wiki?curid=2797275" title="Cerkiew św. Jana Teologa w Kopytowie">
Cerkiew św. Jana Teologa w Kopytowie

Cerkiew pod wezwaniem św. Apostoła Jana Teologa – prawosławna cerkiew parafialna w Kopytowie. Należy do dekanatu Terespol diecezji lubelsko-chełmskiej Polskiego Autokefalicznego Kościoła Prawosławnego.
Historia.
Świątynia powstała w wyniku adaptacji dawnego domu mieszkalnego z 1935 (obecna nawa cerkwi) oraz dobudowania wieży-dzwonnicy, prezbiterium i dwóch zakrystii. Prace wykonano w latach 1996–1998. Konsekracja miała miejsce 9 sierpnia 1998.
Architektura.
Budowla wzniesiona na ceglanej podmurówce, drewniana, o konstrukcji zrębowej, oszalowana sidingiem, malowana na biało. Od frontu znajduje się przedsionek z nadbudowaną wieżą. Dachy cerkwi blaszane. Nad wieżą dach piramidalny, zwieńczony cebulastą kopułą. Nad nawą dach dwuspadowy, z kopułą w środkowej części. Prezbiterium mniejsze od nawy, zamknięte dwubocznie, z dwiema bocznymi zakrystiami, kryte pięciospadowym dachem również zwieńczonym kopułą. Wokół cerkwi murowano-metalowe ogrodzenie.
Znaczna część wyposażenia świątyni (ikonostas, krzyże procesyjne, większość ikon i utensyliów) pochodzi z końca XIX w., z poprzedniej cerkwi (zniszczonej w czasie I wojny światowej).

</doc>
<doc id="2797276" url="https://pl.wikipedia.org/wiki?curid=2797276" title="Pterula multifida">
Pterula multifida



</doc>
<doc id="2797277" url="https://pl.wikipedia.org/wiki?curid=2797277" title="Coś się kończy, coś się zaczyna (album)">
Coś się kończy, coś się zaczyna (album)

Coś się kończy, coś się zaczyna – pierwszy album studyjny polskiego duetu hip-hopowego Parzel i Siwers. Wydawnictwo ukazało się 11 czerwca 2012 roku nakładem wytwórni muzycznej Prosto. Materiał został w całości wyprodukowany przez Siwersa. Scratche wykonali DJ Kebs, DJ Technik i DJ Deszczu Strugi, który także zmiksował i zmasterował album. Gościnnie w nagraniach wzięli udział ponadto: Tomiko, Łysol, Satyr, Fu, Pyskaty oraz Sokół, a także Ania Kandeger, która zaśpiewała w większości utworów na płycie.
Nagrania dotarły do 31. miejsca zestawienia OLiS.
Lista utworów.
Opracowano na podstawie materiału źródłowego.

</doc>
<doc id="2797449" url="https://pl.wikipedia.org/wiki?curid=2797449" title="NetSecL">
NetSecL



</doc>
<doc id="2797451" url="https://pl.wikipedia.org/wiki?curid=2797451" title="NetSecL OS">
NetSecL OS

NetSecL OS – dystrybucja systemu operacyjnego GNU/Linux o podwyższonym poziomie bezpieczeństwa, pierwotnie oparta na Slackware. Począwszy od wersji 3.2 system oparto o Opensuse. Dystrybucja skupia się na bezpieczeństwie. Między innymi zaimplementowano łatkę grsecurity i rozszerzenie gcc Stack-Smashing Protector.Od wersji 4.0 zmieniono nazwę z NetSecL na NetSecL OS
Narzędzia.
Dystrybucja ta oferuje szereg narzędzi związanych z bezpieczeństwem, między innymi:

</doc>
<doc id="2797452" url="https://pl.wikipedia.org/wiki?curid=2797452" title="Nomzamo">
Nomzamo

Nomzamo – czwarty album studyjny brytyjskiego, neoprogresywnego zespołu IQ, wydany w 1987 roku. Jest to pierwszy album bez wokalisty Petera Nichollsa, który opuścił grupę w 1986 roku, a powrócił do niej w 1990.
Spis utworów.
Utwory dodatkowe w wersji CD:

</doc>
<doc id="2797453" url="https://pl.wikipedia.org/wiki?curid=2797453" title="Witimir">
Witimir



</doc>
<doc id="2797456" url="https://pl.wikipedia.org/wiki?curid=2797456" title="Miguel Cabrera">
Miguel Cabrera

José Miguel Cabrera Torres (ur. 18 kwietnia 1983) – wenezuelski baseballista występujący na pozycji pierwszobazowego w Detroit Tigers.
Przebieg kariery.
Florida Marlins.
W lipcu 1999 roku podpisał kontrakt jako wolny agent z Florida Marlins i początkowo grał w klubach farmerskich tego zespołu między innymi w Carolina Mudcats, występującym na poziomie Double-A. W Major League Baseball zadebiutował 20 czerwca 2003 roku w meczu przeciwko Tampa Bay Rays, w którym zdobył home runa dającego zwycięstwo w meczu (tzw. walk-off home run) i zaliczył dwa RBI. Początkowo występował na pozycji lewozapolowego. W tym samym sezonie wygrał wraz z zespołem Marlins World Series. Rok później po raz pierwszy w karierze wystąpił w Meczu Gwiazd. W 2006 roku wystąpił w turnieju World Baseball Classic, gdzie reprezentacja Wenezueli zajęła 7. miejsce.
Detroit Tigers.
W grudniu 2007 w ramach wymiany przeszedł do Detroit Tigers. W pierwszym sezonie występów w Tigers zwyciężył w American League w klasyfikacji pod względem zdobytych home runów (37). Dwa lata później zaliczył najwięcej RBI (126) i miał najlepszy on-base percentage (0,420), a w głosowaniu do nagrody MVP American League zajął 2. miejsce za Joshem Hamiltonem z Texas Rangers. W sezonie 2011 miał najwięcej w lidze zdobytych double'ów (48), najlepszą średnią uderzeń (0,344) i najlepszy on-base percentage (0,448). Po transferze do Tigers Prince'a Fieldera z Milwaukee Brewers przeszedł z pierwszej na trzecią bazę.
W 2012 roku został pierwszym od 1967 roku pałkarzem, który zdobył Potrójną Koronę; Cabrera zwyciężył w klasyfikacji pod względem zdobytych home runów (44), zaliczonych RBI (139) i średniej uderzeń (0,330). W listopadzie 2012 w głosowaniu członków Baseball Writers' Association of America otrzymał 362 głosy (najwięcej spośród wszystkich kandydatów) i otrzymał nagrodę MVP American League.
W 2013 został drugim zawodnikiem w historii klubu, który miał najlepszą w lidze średnią uderzeń trzy sezony z rzędu; pierwszym był Ty Cobb w latach 1917–1919. W tym samym roku po raz drugi z rzędu wybrano go najbardziej wartościowym zawodnikiem w American League. W marcu 2014 podpisał nowy, rekordowy w historii ligi, dziesięcioletni kontrakt wart 292 miliony dolarów. 4 kwietnia 2014 w meczu z Baltimore Orioles rozegranym na Comerica Park zdobył home runa, będącego jednocześnie jego 2000. uderzeniem w MLB. 15 maja 2015 w meczu międzyligowym przeciwko St. Louis Cardinals na Busch Stadium pobił rekord klubowy należący do Ala Kaline'a, zdobywając 400. home runa w MLB. W sezonie 2015 uzyskał najlepszą średnią w MLB (0,338).
23 kwietnia 2022 w meczu przeciwko Colorado Rockies został 33. zawodnikiem w historii MLB, który zaliczył 3000. odbicie. Został również siódmym baseballistą w historii, który osiągnął pułap 3000 odbić i 500 home runów. Przed nim dokonali tego Hank Aaron, Willie Mays, Albert Pujols, Eddie Murray, Rafael Palmeiro i Alex Rodriguez.

</doc>
<doc id="2797461" url="https://pl.wikipedia.org/wiki?curid=2797461" title="Are You Sitting Comfortably?">
Are You Sitting Comfortably?

Are You Sitting Comfortably? - piąty album studyjny brytyjskiego, neoprogresywnego zespołu IQ, wydany w 1989 roku.
Lista utworów.
Utwór dodatkowy w wersji CD:

</doc>
<doc id="2797464" url="https://pl.wikipedia.org/wiki?curid=2797464" title="Safraks">
Safraks

Safraks (zm. ok. 400) - alański (lub o imieniu alańskim) wódz Ostrogotów. Wraz z Alatheusem sprawował rządy w imieniu małoletniego Wideryka (syna Winitara) nad częścią Ostrogotów i Alanów, którzy chcąc uniknąć zwierzchności Hunów wycofali się na zachód (do rzeki Dniestr) w pobliże Wizygotów, których naczelnikowi Atanarykowi pośpieszyli z pomocą w walkach z Hunami.
Dotarłszy do Dunaju Safraks i Alatheus prosili o zgodę cesarza Walensa na przyjęcie ich na obszar Cesarstwa, jednak spotkali się z odmową i uczynili to samowolnie rozbijając obozy w pobliżu siedzib Fritigerna, wtedy jeszcze rzymskiego sprzymierzeńca.
9 sierpnia 378 jazda ostrogocko-alańska pod wodzą Safraksa i Alatheusa przyszła z odsieczą Wizygotom Fridigerna w bitwie pod Adrianopolem.

</doc>
<doc id="2797466" url="https://pl.wikipedia.org/wiki?curid=2797466" title="Françoise Héritier">
Françoise Héritier

Françoise Héritier (ur. 15 listopada 1933 w Veauche, zm. 15 listopada 2017 w Paryżu) – francuska antropolożka.
Zastąpiła Claude’a Lévi-Straussa na stanowisku profesora antropologii w Collège de France, zatytułowanym „studia porównawcze nad społeczeństwami afrykańskimi”; widział on w niej kontynuatorkę swego dzieła. Po jej przejściu na emeryturę w 2000 roku, katedrę objął Philippe Descola. Jej prace koncentrują się między innymi nad aspektami antropologicznymi różnic między kobietami a mężczyznami.

</doc>
<doc id="2797468" url="https://pl.wikipedia.org/wiki?curid=2797468" title="Andrzej Abel Alricy">
Andrzej Abel Alricy

Andrzej Abel Alricy, André-Abel Alricy (ur. 2 sierpnia 1712 w Crémieu, Isère (Francja), zm. 3 września 1792) – francuski prezbiter katolicki, męczennik, błogosławiony Kościoła katolickiego. 
Życiorys.
Przyszedł na świat 2 sierpnia 1712 roku. Był księdzem. Został zamordowany w seminarium w wieku 80 lat.
Został beatyfikowany przez papieża Piusa XI w dniu 17 października 1926 roku w grupie 191 męczenników z Paryża. 

</doc>
<doc id="2797469" url="https://pl.wikipedia.org/wiki?curid=2797469" title="Adysângela Moniz">
Adysângela Moniz

Adysângela Moniz (ur. 9 maja 1987 na wyspie Santiago) – pochodząca z Republiki Zielonego Przylądka judoczka, uczestniczka igrzysk olimpijskich.
Moniz startuje w wadze ciężkiej (powyżej 78 kg). W 2012 roku zakwalifikowała się na Igrzyska w Londynie, dzięki czemu stała się drugą kobietą ze swojego kraju, która wystąpiła na imprezie tej rangi. Jednocześnie była pierwszą, która dostała się na igrzyska dzięki własnym osiągnięciom, nie zaś dzięki rozdawaniu krajowych dzikich kart. Przed igrzyskami była sklasyfikowana w pierwszej dziesiątce zawodniczek w Afryce (czym zagwarantowała sobie nominację Afrykańskiej Unii Judo) oraz na 83. miejscu na świecie.
Podczas ceremonii otwarcia Igrzysk pełniła rolę chorążej swojej reprezentacji. W samym konkursie odpadła już w 1/8 finału, przegrywając w swojej pierwszej walce z późniejszą złotą medalistką, Kubanką Idalys Ortíz (103 :0002).

</doc>
<doc id="2797470" url="https://pl.wikipedia.org/wiki?curid=2797470" title="Mondial de l'automobile">
Mondial de l'automobile



</doc>
<doc id="2797471" url="https://pl.wikipedia.org/wiki?curid=2797471" title="Walka byków">
Walka byków



</doc>
<doc id="2797472" url="https://pl.wikipedia.org/wiki?curid=2797472" title="Adysangela Moniz">
Adysangela Moniz



</doc>
<doc id="2797475" url="https://pl.wikipedia.org/wiki?curid=2797475" title="Ludwik Józef François">
Ludwik Józef François

Ludwik Józef François, Louis-Joseph François (ur. 3 lutego 1751, zm. 3 września 1792) – francuski prezbiter katolicki, męczennik, błogosławiony Kościoła katolickiego. 
Życiorys.
Urodził się 3 lutego 1751 roku. Był kapłanem. W dniu 3 września 1792 roku został zamordowany w seminarium. Beatyfikował go papież Pius XI w dniu 17 października 1926 roku w grupie 191 męczenników.

</doc>
<doc id="2797486" url="https://pl.wikipedia.org/wiki?curid=2797486" title="Rewolucja nikaraguańska">
Rewolucja nikaraguańska

Rewolucja nikaraguańska – zbrojne powstanie antyrządowe z 1979 roku, które odsunęło od władzy reżim Anastasio Somozy Debayle.
Geneza.
Od czasów dwudziestolecia międzywojennego Nikaragua była politycznie i gospodarczo zdominowana przez klan Somozów. Pozbawiony poparcia w kraju reżim opierał swoje rządy na poparciu Stanów Zjednoczonych. W 1961 roku utworzony został antysomozistowski Sandinistowski Front Wyzwolenia Narodowego, który przyjął rewolucyjno-militarny charakter. Front Wyzwolenia Narodowego pierwsze akcje zbrojne przeciwko rządowi podjął już na początku lat 70. Pomysł walki zbrojnej postulowany przez sandinistów nie zyskał w tym czasie większej aprobaty ludności. Radykalizacja społeczeństwa związana była ze wzrostem korupcji i pogłębieniem nędzy. Szczególne oburzenie ludności wywołało zachowanie Anastasio Somozy po trzęsieniu ziemi z roku 1972 (w jego wyniku zginęło około 10 tys. osób, a 50 tys. pozostało bez dachu nad głową), kiedy to dyktator zdefraudował prawie całą pomoc międzynarodową. 
Do pierwszej większej i udanej akcji ruchu oporu doszło pod koniec 1974 roku, gdy partyzanci zajęli dom ministra rolnictwa. Po tym, gdy ochrona ministra ostrzelała partyzantów, ci odpowiedzieli ogniem. W wymianie ognia zginął minister, a jako zakładników pojmano kilku krewnych dyktatora i urzędników państwowych. W 1975 roku rząd wprowadził stan wyjątkowy – zaostrzył cenzurę prasy, a wszystkim przeciwnikom reżimu groziło internowanie i tortury.
Przebieg antyrządowego powstania.
Regularną rewolucję poprzedziło morderstwo lidera pokojowej opozycji Pedra Joaquína Chamorro Cardenala w styczniu 1978 roku. Morderstwo wywołało falę strajków i antyrządowych manifestacji oraz nasiliło akcje partyzanckie przeprowadzane przez Sandinistowski Front Wyzwolenia Narodowego. Sukcesy powstańców połączone z coraz większym kryzysem rządów doprowadziły do wstrzymania pomocy dla reżimu nikaraguańskiego ze strony amerykańskiej administracji, a także politycznego i wojskowego wsparcia dla FSLN ze strony Wenezueli, Kostaryki i Panamy. Sukcesy partyzantów doprowadziły do uruchomienia na początku 1979 roku rozmów międzynarodowych dotyczących zakończenia konfliktu. Do nasilenia walk ponownie doszło w kwietniu tego samego roku. FSLN przy pomocy Kuby, Panamy, Kostaryki i Meksyku znacznie rozbudowały potencjał wojskowy. Rewolucja zakończyła się 19 lipca 1979 roku zwycięstwem wojsk sandinistów w antyrządowym powstaniu i wkroczeniu ich wojsk do stolicy kraju, Managui.
Skutki.
Zwycięzcy rewolucjoniści w miejsce dotychczasowego rządu zainstalowali Rząd Odbudowy Narodowej. Sandinistowski Front Wyzwolenia Narodowego stworzył wokół siebie tzw. ruch sandinistowski, który stał się nieformalnym zapleczem rządu rewolucyjnego.

</doc>
<doc id="2797489" url="https://pl.wikipedia.org/wiki?curid=2797489" title="Śmierć Priama">
Śmierć Priama

Śmierć Priama – obraz olejny Tadeusza Kuntze, powstały w 1756 roku przedstawiający scenę napadu i zabicia króla Troi Priama. Do roku 2012 obraz był w rękach Włochów i stanowił własność prywatną Został wówczas odnaleziony przez krakowskiego antykwariusza, Konstantego Węgrzyna. "Śmierć Priama" nabył Zamek Królewski na Wawelu – Państwowe Zbiory Sztuki, przy wsparciu Ministerstwa Kultury i Dziedzictwa Narodowego. Dotacja ministerstwa wyniosła 207 000 zł

</doc>
<doc id="2797492" url="https://pl.wikipedia.org/wiki?curid=2797492" title="Jan Kwiryn de Mieszkowski">
Jan Kwiryn de Mieszkowski

Jan Kwiryn de Mieszkowski (ur. 30 marca 1744 w Karczewie, zm. 27 lutego 1819 w Wassy) – polski oficer i generał rewolucji francuskiej.
W 1761 roku w służbie polskich ułanów Rzeczypospolitej Obojga Narodów. W 1766 roku dołączył do Legii Huzarów Conflans w służbie Królestwa Francji.
W latach 1780–1783 brał udział w amerykańskiej wojnie o niepodległość jako kapitan i dowódca 2. szwadronu legionu ochotników księcia de Lauzun. W 1792 roku został wyniesiony do rangi marszałka w Armii Renu. W kwietniu 1793 roku brał udział w Kampanii Włoskiej.
Kilka miesięcy później dostał przydział, lecz już w randze niższej (generał brygady), jako dowódca Dywizji "Sables d’Olonne" w Armii Wybrzeża La Rochelle. W dniu 26 sierpnia 1793 dywizja pod jego dowództwem odparła atak Wandejczyków dowodzonych przez François de Charette'a pod La Roche-sur-Yon, ale 22 września została rozbita w bitwie pod Saint-Fulgent przez siły, którymi dowodzili de Charette i Louis-Marie de Lescure.
Po klęsce Mieszkowski został zawieszony w funkcji jako generał i żołnierz rewolucji 30 tego samego miesiąca, nie brał więc udziału w pacyfikacji Wandei. Został przeniesiony na emeryturę w 1795 roku.

</doc>
<doc id="2797494" url="https://pl.wikipedia.org/wiki?curid=2797494" title="Tramwaje w Timbaúba">
Tramwaje w Timbaúba

Tramwaje w Timbaúba − zlikwidowany system komunikacji tramwajowej w brazylijskim mieście Timbaúba.
Historia.
Tramwaje na ulice Timbaúba wyjechały 10 października 1915. Linię obsługiwała spółka "Sociedade Algodeira do Nordeste Brasileiro". Do obsługi linii sprowadzono z Recife kilka używanych wagonów. Linię zlikwidowano w latach 30. XX w.

</doc>
<doc id="2797499" url="https://pl.wikipedia.org/wiki?curid=2797499" title="Jojó">
Jojó

Jojó, właśc. Jorge Miguel Moreira Larrouy Fernandes (ur. 6 września 1970) – mozambicki piłkarz grający na pozycji pomocnika.
Kariera klubowa.
Karierę piłkarską Jojó rozpoczął w klubie CD Costa do Sol. W 1988 roku zadebiutował w jego barwach w pierwszej lidze mozambickiej. W debiutanckim sezonie wywalczył Puchar Mozambiku. W połowie 1990 roku przeszedł do Ferroviário Maputo, grał w nim do końca 1991 roku.
W 1992 roku Jojó przeszedł do portugalskiej Boavisty. Na sezon 1992/1993 został wypożyczony do União Leiria. W 1993 roku wrócił do Boavisty, ale nie zadebiutował w niej w lidze. W 1994 roku odszedł do AD Ovarense, a w latach 1995–1997 występował w FC Penafiel.
Latem 1997 roku Jojó został zawodnikiem CF Os Belenenses. Zadebiutował w nim 29 sierpnia 1997 w przegranym 0:2 wyjazdowym meczu z FC Porto. W 1998 roku spadł z Belenenses z pierwszej do drugiej ligi. W 1999 roku odszedł do Sportingu Espinho, w którym grał do 2005 roku.
W latach 2005–2007 Jojó grał w Australii, w klubach Fraser Park i Bonnyrigg White Eagles. W tym drugim zakończył karierę.
Kariera reprezentacyjna.
W reprezentacji Mozambiku Jojó zadebiutował w 1991 roku. W 1996 roku został powołany do kadry na Puchar Narodów Afryki 1996. Rozegrał na nim trzy mecze: z Tunezją (1:1), z Wybrzeżem Kości Słoniowej (0:1) i z Ghaną (0:2).
W 1998 roku Jojó był w kadrze Mozambiku na Puchar Narodów Afryki 1998. Rozegrał na nim trzy mecze: z Egiptem (0:2), z Marokiem (0:3) i z Zambią (1:3). W kadrze narodowej grał do 2002 roku. Rozegrał w niej 29 meczów.

</doc>
<doc id="2797500" url="https://pl.wikipedia.org/wiki?curid=2797500" title="Kalinowski Hrabia">
Kalinowski Hrabia

Kalinowski Hrabia − polski herb hrabiowski, nadany wraz z tytułem w Galicji.
Opis herbu.
Opis stworzony zgodnie z klasycznymi zasadami blazonowania:
"Tarcza dzielona w krzyż z polem sercowym. W polu sercowym, czerwonym, strzała rozdarta srebrna, na końcach rozdarcia po gwieździe złotej (Kalinowa); w polu I, złotym, ramię zbrojne srebrne z mieczem srebrnym w dłoni naturalnej (Pogonia); w polu II, błękitnym, głowa lwia złota, ziejąca płomieniem (Zadora); w polu III, błękitnym, półtrzecia krzyża srebrnego (Pilawa); w polu IV, czerwonym krzyż kawalerski z przedłużonym dolnym ramieniem, na którym półksiężyc rogami do dołu, zaćwieczonym na wadze srebrnej (Waga III). Nad tarczą korona hrabiowska, nad którą trzy hełmy z klejnotami. Klejnot I: trzy pióra strusie przeszyte strzałą jak w godle w lewo; klejnot II: ramię zbrojne jak w herbie, w lewo; klejnot III: głowa lwia ziejąca płomieniem, jak w godle."
Najwcześniejsze wzmianki.
Nadany w Galicji 17 sierpnia 1818 (dyplom z 28 czerwca 1821) Sewerynowi Kalinowskiemu. Podstawą nadania tytułu było pochodzenie ze starego rodu szlacheckiego o licznych zasługach wojskowych i cywilnych.
Symbolika.
Herb zawiera skrócony wywód genealogiczny. Jednakże konstrukcja herbu odbiega od standardowej konstrukcji herbu genealogicznego - lista przodków nie zgadza się z kolejnością pól. Z nosicieli herbów występujących w tarczy wśród przodków udało się zidentyfikować tylko babkę macierzystą, Ludwikę Pociejównę herbu Waga, oraz babkę ojczystą, Annę Lanckorońską herbu Zadora. Nie wiadomo, kto nosił Pogonię (powinna być to matka, ale matka, Justyna Borzęcka, była herbu Półkozic), czy Pilawę (powinna być to jedna z babek, zaś Wagę według konstrukcji herbu złożonego powinna nosić prababka ojczysta).
Herbowni.
Jedna rodzina herbownych: graf von Kalinowski.

</doc>
<doc id="2797501" url="https://pl.wikipedia.org/wiki?curid=2797501" title="Jorge Miguel Moreira Larrouy Fernandes">
Jorge Miguel Moreira Larrouy Fernandes



</doc>
<doc id="2797504" url="https://pl.wikipedia.org/wiki?curid=2797504" title="Kajluańskie Zagłębie Węglowe">
Kajluańskie Zagłębie Węglowe

Kajluańskie Zagłębie Węglowe () – zagłębie węgla kamiennego we wschodnich Chinach, w prowincji Hebei, położone na terenie prefektury miejskiej Tangshan i obejmujące powierzchnię ok. 550 km². Średnie roczne wydobycie węgla wynosi ok. 20 mln ton; potwierdzone zasoby węgla w zagłębiu wynoszą 4 mld ton. Nazwa "Kailuan" (开滦) powstała z połączenia nazw Kaiping i Luan, głównych ośrodków zagłębia.
Złoża są eksploatowane od 1878 roku. Wydobyciem węgla w zagłębiu zajmuje się spółka Kailuan (Jituan) Youxian Zeren Gongsi (开滦（集团）有限责任公司; ang.: Kailuan (Group) Limited Liability Corporation).

</doc>
<doc id="2797506" url="https://pl.wikipedia.org/wiki?curid=2797506" title="Dawn of a New Century">
Dawn of a New Century

Dawn of a New Century – trzeci album studyjny duetu Secret Garden, wydany 20 kwietnia 1999 roku. Szkocka diva Karen Matheson wystąpiła jako solistka w utworze "Prayer".

</doc>
<doc id="2797507" url="https://pl.wikipedia.org/wiki?curid=2797507" title="Coca-Cola Freestyle">
Coca-Cola Freestyle

Coca-Cola Freestyle - automatyczny dystrybutor napojów, wprowadzony przez The Coca-Cola Company w 2009 roku. Urządzenie posiada ekran dotykowy i umożliwia klientom wybór spośród ponad 100 wariantów smakowych napojów z portfolio producenta, w tym i takich których nie ma obecnie drogą tradycyjnej dystrybucji, np. Coca-Cola Cherry Vanilla.
W początkowej fazie wdrażania maszyny, pojawiła się ona w Stanach Zjednoczonych. Na początku 2012 roku pojawiła się także w Kanadzie, a pod koniec czerwca tego samego roku w Wielkiej Brytanii.

</doc>
<doc id="2797510" url="https://pl.wikipedia.org/wiki?curid=2797510" title="Tramwaje w Pedro Leopoldo">
Tramwaje w Pedro Leopoldo

Tramwaje w Pedro Leopoldo − zlikwidowany system komunikacji tramwajowej w brazylijskim mieście Pedro Leopoldo.
Historia.
Tramwaje w Pedro Leopoldo uruchomiono w 1907. Linia tramwaju konnego o długości 1,2 km połączyła dworzec kolejowy z zakładem włókienniczym. Tramwajami zarządzała spółka "Companhia Industrial de Belo Horizonte". Linię zamknięto w 1930.

</doc>
<doc id="2797512" url="https://pl.wikipedia.org/wiki?curid=2797512" title="Meczet Ali Paszy">
Meczet Ali Paszy

Alipašina džamija ("meczet Ali Paszy") – wybudowany w 1561 roku w Sarajewie za pieniądze z wakfu (zapisu pieniężnego – jałmużny) na cześć wielkiego wezyra Hadima Ali Paszy.
Historia.
Meczet został zbudowany według klasycznej architektury muzułmańskiej. Główna kopuła obejmuje obszar sali modlitewnej oraz trzy małe jako pokrycie dachu. Na dziedzińcu jest umiejscowione mauzoleum w którym są pochowani Behdžet, syn Mehmed-beja oraz Abdullah, syn Saliha Sumbula. Posiada minaret. Obok meczetu znajduje się cmentarz muzułmański. W 1884 roku meczet został odrestaurowany, a pracami kierował zagrzebski architekt Ćiril Iveković. Z początkiem lat 90. XX wieku, w czasie konfliktu na Bałkanach został poważnie uszkodzony przez siły serbskie, a w szczególności główna kopuła meczetu.
Ostatnie renowacje miały miejsce w 2004 i 2005 roku w celu wydania pozytywnej decyzji o dodaniu meczetu na listę narodowych zabytków Bośni i Hercegowiny. W 2005 roku Komisja do spraw ochrony zabytków narodowych uznała meczet za Pomnik Narodowy Bośni i Hercegowiny. 

</doc>
<doc id="2797513" url="https://pl.wikipedia.org/wiki?curid=2797513" title="Embletonia blada">
Embletonia blada

Embletonia blada ("Tenellia adspersa") – mały, jasno ubarwiony bezmuszlowy bałtycki ślimak tyłoskrzelny. Głowa zaopatrzona jest w 2 służące jako narząd dotyku długie czułki, za którymi położona jest para niewielkich oczu. Z boków ciała wyrastają maczugowate wyrostki grzbietowe, zebrane w pęczki w liczbie do 5. Osiąga maksymalnie 7 mm długości. Rozmiary ciała i ubarwienie embletonii powodują, że jest ona trudna do zauważenia.
Embletonia blada to zwierzę, jak na ślimaka, ruchliwe. Zamieszkuje dość pospolicie porastające płytkie i zaciszne zatoki morskie gęstwiny podwodne, tworzone zarówno przez rośliny, jak i kolonie stułbiopławów. Jest jednym z najpospolitszych ślimaków tyłoskrzelnych Bałtyku.

</doc>
<doc id="2797514" url="https://pl.wikipedia.org/wiki?curid=2797514" title="Jaryń">
Jaryń

Jaryń (niem. "Gerrin") – osada w Polsce położona nad Notecią w województwie wielkopolskim, w powiecie czarnkowsko-trzcianeckim, w gminie Wieleń.
W latach 1975–1998 miejscowość administracyjnie należała do województwa pilskiego.

</doc>
<doc id="2797516" url="https://pl.wikipedia.org/wiki?curid=2797516" title="Jednostka Wsparcia Dowodzenia i Zabezpieczenia Wojsk Specjalnych">
Jednostka Wsparcia Dowodzenia i Zabezpieczenia Wojsk Specjalnych



</doc>
<doc id="2797518" url="https://pl.wikipedia.org/wiki?curid=2797518" title="Tramwaje w Ouro Preto">
Tramwaje w Ouro Preto

Tramwaje w Ouro Preto − zlikwidowany system komunikacji tramwajowej w brazylijskim mieście Ouro Preto.
Historia.
Komunikację tramwajową w Ouro Preto uruchomiono 1 grudnia 1888. Od samego początku sieć tramwajów konnych składała się z 3 linii tramwajowych, które prowadziły do Alto da Cruz, Largo do Rosário oraz do cmentarza Saramenha. Siecią zarządzała spółka "Companhia Ferro Carril Ouro Pretana". Prawdopodobnie ze względu na trudne warunki terenowe sieć zamknięto już około 1891. 

</doc>
<doc id="2797526" url="https://pl.wikipedia.org/wiki?curid=2797526" title="Wspaniała i kochana przez wszystkich">
Wspaniała i kochana przez wszystkich

Wspaniała i kochana przez wszystkich (tytuł oryg. "Underbar och älskad av alla") – szwedzki komediodramat z 2007 roku w reżyserii Hannesa Holma, powstały na podstawie powieści Martiny Haag pt. "Underbar och älskad av alla (och på jobbet går det också jättebra)".
Światowa premiera filmu miała miejsce 21 sierpnia 2007 roku, natomiast w Polsce odbyła się 20 maja 2011 roku.
Opis fabuły.
Bella Eklöf (Martina Haag) jest słabą aktorką. Ma prawie 40 lat i problemy finansowe. Za namową przyjaciółki, postanawia zrobić coś ze swoim życiem. W nadziei na bardziej atrakcyjne zlecenia, dopisuje do swego CV umiejętności akrobatyczne...

</doc>
<doc id="2797527" url="https://pl.wikipedia.org/wiki?curid=2797527" title="Emanoel Sacramento">
Emanoel Sacramento

Pirata, właśc. Emanoel Sacramento Filho (ur. 17 września 1968 w Rio de Janeiro) – brazylijski piłkarz występujący na pozycji napastnika, obecnie trener Mesquity.
Kariera klubowa.
Pirata pochodzi z Rio de Janeiro i swoją grę w piłkę zaczynał jako czternastolatek w tamtejszym klubie Madureira EC, skąd po roku został zawodnikiem drużyny juniorskiej klubu Mesquita FC. Tam z kolei spędził trzy sezony, po czym odszedł do znacznie bardziej utytułowanej ekipy, CR Vasco da Gama, w której barwach wywalczył wicemistrzostwo juniorskiej ligi stanowej w 1987 roku. Swoją karierę seniorską rozpoczął za to w wieku dwudziestu lat, jako zawodnik Olaria AC. W 1989 roku powrócił do Mesquity, gdzie wystąpił w drugiej lidze stanu Rio de Janeiro. Dobre występy zaowocowały transferem do klubu Goiatuba EC, w barwach którego w sezonie 1990 został królem strzelców Campeonato Goiano z dwunastoma bramkami na koncie. W połowie 1991 roku przeniósł się do Piracanjuba EC z drugiej ligi stanowej, spędzając w nim pół roku i zdobywając tytuł zwycięzcy rozgrywek.
W 1992 roku Pirata podpisał kontrakt z pierwszoligowym zespołem Clube Náutico Capibaribe z siedzibą w mieście Recife. Podczas gry w tym klubie zanotował jedyny epizod w najwyższej klasie rozgrywkowej swojego kraju, strzelając trzy gole w Campeonato Brasileiro Série A – pierwszego 9 lutego w wygranym 2:0 spotkaniu z Guarani FC, drugiego 8 marca w wygranej 4:1 konfrontacji z Paysandu SC, natomiast ostatniego 12 marca w przegranym 2:3 pojedynku z Botafogo. Na koniec sezonu 1992 zajął z Náutico przedostatnie miejsce w tabeli, spadając z nim do drugiej ligi. Po relegacji klubu powrócił do Goiatuby, z którą wygrał ligę stanową, Campeonato Goiano, będąc czołowym strzelcem drużyny. W 1993 roku w tych samych rozgrywkach zajął drugie miejsce, już w barwach Goiás EC, tym razem ze skromniejszym dorobkiem bramkowym. Jego kolejną drużyną był Athletico Paranaense z Kurytyby, z którą wziął udział w drugiej lidze ogólnokrajowej, Campeonato Brasileiro Série B.
W 1994 roku Pirata przeszedł do drużyny AD São Caetano, w której barwach zdobył dziesięć bramek, w tym jedną historyczną, setną w historii klubu. Po pół roku trzeci raz został zawodnikiem Goiatuby, grającej w Campeonato Brasileiro Série B, gdzie spędził kolejne sześć miesięcy, po czym podpisał umowę z klubem AA Anapolina z miasta Anápolis, występującym w lidze stanu Goiás, będąc czołowym strzelcem ekipy. Latem 1995 wyjechał do Portugalii, gdzie został graczem trzecioligowego FC Marco, natomiast cały rok 1996 spędził bez większych sukcesów w SC Freamunde, także z trzeciej ligi portugalskiej. Podczas gry w tym klubie strzelił dziewięć goli w lidze, jak również dwie w meczu towarzyskim z czołową drużyną w kraju, FC Porto. Na początku 1997 roku przeszedł do gwatemalskiego klubu Azucareros Cotzumalguapa z siedzibą w mieście Santa Lucía Cotzumalguapa, gdzie dziewięciokrotnie wpisywał się na listę strzelców w najwyższej klasie rozgrywkowej tego kraju.
Latem 1997 Pirata podpisał umowę z meksykańskim drugoligowcem CF Cuautitlán, będącego filią pierwszoligowego Club Necaxa. W tym zespole spędził kolejne dwa lata, zdobywając 33 gole i dwukrotnie docierając do półfinału ligowej fazy play-off. W połowie 1999 roku przeszedł do innego klubu z tej samej klasy rozgrywkowej, Correcaminos UAT z miasta Ciudad Victoria, gdzie również doszedł do półfinału play-offów. W wiosennym sezonie Verano 2000, w barwach drużyny Lobos BUAP, razem ze swoim kolegą klubowym Carlosem został królem strzelców drugiej ligi meksykańskiej z piętnastoma bramkami na koncie. W tamtejszej Primera División A występował także w trzech innych zespołach – Atlético Yucatán, CF Aguascalientes (innej filii Necaxy) oraz Atlético Chiapas, jednak z żadną z tych ekip nie zanotował poważniejszego osiągnięcia. W 2002 roku przeniósł się do honduraskiej drużyny CD Marathón z miasta San Pedro Sula, której w wiosennych rozgrywkach Clausura 2003 pomógł zdobyć tytuł mistrza kraju.
W 2004 roku Pirata po dziewięciu latach występów za granicą powrócił do ojczyzny, do swojego byłego klubu, Anapoliny, w którego barwach występował w Campeonato Goiano i Campeonato Brasileiro Série B. W 2006 roku podpisał kontrakt z Mesquitą, grającej w drugiej lidze stanu Rio de Janeiro, gdzie strzelił swojego ostatniego ze swoich 189 zdobytych w karierze goli – z rzutu karnego w zremisowanym 1:1 spotkaniu z Bangu AC. Profesjonalną karierę piłkarską zakończył w wieku 38 lat.
Kariera trenerska.
Pod koniec kariery piłkarskiej Pirata rozpoczął pracę jako szkoleniowiec, początkowo w 2005 roku w roli grającego asystenta w zespole AA Anapolina. W 2006 roku został trenerem juniorów Mesquita FC i funkcję tę pełnił przez dwa lata, po czym został asystentem w sztabie szkoleniowym klubu América FC, także z siedzibą w mieście Rio de Janeiro. W 2008 roku podpisał kontrakt z ekipą EC Tigres do Brasil, gdzie początkowo był asystentem w pierwszym zespole i trenerem drużyny młodzieżowej U-20, z którą w sezonie 2009 triumfował w juniorskiej kategorii rozgrywek Taça Guanabara i Taça Rio. W 2010 roku został pierwszym trenerem drużyny Tigres i prowadził ją w Campeonato Carioca. W 2012 roku podjął pracę szkoleniowca swojego byłego zespołu, Mesquity.

</doc>
<doc id="2797529" url="https://pl.wikipedia.org/wiki?curid=2797529" title="Emanuel Sacramento">
Emanuel Sacramento



</doc>
<doc id="2797530" url="https://pl.wikipedia.org/wiki?curid=2797530" title="Umundurowanie funkcjonariuszy Agencji Bezpieczeństwa Wewnętrznego">
Umundurowanie funkcjonariuszy Agencji Bezpieczeństwa Wewnętrznego

Umundurowanie funkcjonariuszy ABW – uniformy noszone przez funkcjonariuszy Agencji Bezpieczeństwa Wewnętrznego. Aktualnie obowiązujące wzory wprowadzono w roku 2010.
Mundury ABW w latach 2002–2010.
Wraz z powstaniem ABW, przejęła ona wzory mundurów obowiązujące do tej pory w UOP. W roku 2005 rozporządzeniem Prezesa Rady Ministrów Kazimierza Marcinkiewicza wprowadzono nowe umundurowanie.
Umundurowanie służbowe składało się z czapki (letnia typu bejsbolówka; zimowa typu uszanka), munduru, swetra i kurtki nieprzemakalnej w kolorze ciemnozielonym oraz beżowej koszuli. Natomiast umundurowanie wyjściowe składało się z czapki garnizonowej z czarnym otokiem, munduru, płaszcza z podpinką oraz kurtki w kolorze ciemnozielonym oraz białej koszuli.
Ponadto do umundurowania wyjściowego i służbowego noszono czarny krawat, szalik w kolorze ciemnozielonym, czarne obuwie, pas główny oraz matowosrebrzysty sznur wyjściowy. Na czapkach do umundurowania wyjściowego i służbowego umieszczano wizerunek orła z napisem „ABW” (na biało-czerwonej wstędze pod godłem) wykonany metodą haftu.
Umundurowanie ćwiczebne składało się z czapki letniej (typu bejsbolówka) i zimowej (typu bejsbolówka z nausznikami), kurtki ćwiczebnej, munduru ćwiczebnego, koszulo-bluzy oraz rękawic w kamuflażu – do 2005 r. wzoru „Gepard” a od 2005 r. wzoru „Pantera”. Do umundurowania ćwiczebnego noszono czarny pas syntetyczny oraz czarne wysokie, sznurowane obuwie. Na czapkach umieszczano wizerunek orła z napisem „ABW” (nad godłem) wykonany metodą haftu.
Krój munduru ćwiczebnego oraz koszulo-bluzy wzorowany był na wojskowym umundurowaniu polowym wz. 93. Natomiast kurtka posiadała krój podobny do kurtek wojskowych wojsk lądowych w kamuflażu „Moro”.
Mundury ABW od roku 2010.
Nowe mundury ABW wprowadziła w roku 2010. Najważniejszą zmianą był nowy kolor mundurów wyjściowych – oliwkowy zamiast ciemnozielonego oraz nowe czapki garnizonowe. Nowe umundurowanie oparto na wzorze przyjętym przez Biuro Ochrony Rządu. Ponadto wycofano mundur służbowy i wprowadzono reprezentacyjny. Zmienił się, także krój i kamuflaż mundurów ćwiczebnych.
Aktualnie w ABW wyróżnia się trzy rodzaje umundurowania:
Ponadto wyróżnia się elementy umundurowania przeznaczone na lato oraz na zimę. Okres zimowy trwa od 1 listopada do 31 marca, a okres letni od 1 maja do 30 września. Miesiące kwiecień i październik stanowią okres przejściowy – funkcjonariusz w zależności od warunków atmosferycznych może nosić umundurowanie letnie bądź zimowe.
Umundurowanie reprezentacyjne.
Umundurowanie reprezentacyjne nosi się w przypadku wykonywania zadań reprezentacyjnych na posterunkach honorowych, asystach honorowych oraz w poczcie sztandarowym i flagowym.
W skład umundurowania reprezentacyjnego wchodzą:
Umundurowanie wyjściowe.
Umundurowanie wyjściowe noszone jest przez funkcjonariuszy z wszystkich korpusów osobowych w dniach świąt narodowych i państwowych na polecenie Szefa Agencji Bezpieczeństwa Wewnętrznego lub na wniosek (zatwierdzony przez Szefa ABW) kierownika jednostki organizacyjnej w której służy dany funkcjonariusz.
W skład umundurowania wyjściowego wchodzą:
Umundurowanie ćwiczebne.
W Agencji Bezpieczeństwa Wewnętrznego umundurowanie ćwiczebne noszone jest przez funkcjonariuszy zajmujących się ochroną fizyczną obiektów ABW, a także przez słuchaczy i wykładowców etatowych ośrodka szkolenia.
W skład umundurowania ćwiczebnego letniego wchodzą:
W skład umundurowania ćwiczebnego zimowego wchodzą:
Opis niektórych elementów munduru ABW.
Czapka wyjściowa wykonana jest z tkaniny w kolorze khaki. Czapka posiada granatowy otok oraz lamówkę (wypustka łącząca denko z kwaterą). Na otoku umieszcza się oznakę stopnia służbowego ABW. Daszek czapki czarny. Z przodu zamocowany jest wizerunek orła z napisem „ABW” wykonany metodą haftu komputerowego. Czapkę wyjściową nosi się do munduru reprezentacyjnego i wyjściowego.
Mundur wyjściowy wykonany jest z tkaniny w kolorze khaki, krój wzorowany na mundurze wyjściowym BOR. Noszony w składzie umundurowania wyjściowego i reprezentacyjnego. Ponadto w składzie umundurowania wyjściowego funkcjonariusze-kobiety mogą nosić spódnicę, zamiast spodni. Na kurtce munduru wyjściowego nosi się guziki z wizerunkiem orła. Na kołnierzu umieszcza się korpusówki ABW, a na lewym rękawie oznakę organizacyjną ABW.
Kurtka wykonana z tkaniny paroprzepuszczalnej w kolorze granatowym. Posiada odpinany ocieplacz. Noszona zarówno w składzie umundurowania wyjściowego jak i polowego. Na plecach oraz z przodu nad lewą górną kieszenią kurtki umieszcza się zamaskowaną patkę z napisem fluorescencyjnym „ABW”. Ponadto Szef ABW może zezwolić na noszenie kurtki, w składzie ubioru cywilnego podczas wykonywania przez funkcjonariuszy zadań służbowych.
Czapka ćwiczebne letnia jest to czapka typu bejsbolówka wykonana z tkaniny w kamuflażu typu Multicam. Z przodu umieszczono wizerunek orła z napisem „ABW” wykonany metodą haftu.
Czapka ćwiczebna zimowa wykonana z czarnej dzianiny bawełnianej.
Mundur ćwiczebny wykonany jest z tkaniny w kamuflażu typu Multicam. Krój bluzy i spodni podobny do munduru wojskowego wz. 2010. Mundur występuje w dwóch wariantach: letnim i zimowym. Krój koszulo-bluzy jak we wcześniejszych wzorach, kamuflaż typu Multicam.

</doc>
<doc id="2797531" url="https://pl.wikipedia.org/wiki?curid=2797531" title="Tell Qaramel">
Tell Qaramel

Tell Qaramel "(Tel Qaramel, Tel al-Qaramel)" – tell, stanowisko archeologiczne w północno-zachodniej Syrii, położone w dolinie rzeki Qoweiq na obszarze tak zwanego Żyznego Półksiężyca.
Pod koniec lat 70. wykopaliska potwierdziły istnienie w Tell Qaramel osad z okresu neolitu przedceramicznego rozrzuconych na obszarze 4 hektarów wokół wzniesienia oraz późniejszych osad, które powstawały tam aż do okresu hellenistycznego. Wiek 50 dotychczas odkrytych kolistych domostw, datowany został metodą węgla C-14 na okres 8650–7350 p.n.e. Na dziedzińcach odkryto pozostałości palenisk, jam zasobowych i śmietniskowych oraz liczne groby jamowe ze zmarłymi pochowanymi w pozycji embrionalnej. Pochówki tylko sporadycznie wyposażone były w ozdoby w postaci kamiennych i kościanych paciorków. W szczytowym okresie rozwoju, osadę mogło zamieszkiwać 1000 osób.
Polsko-syryjska ekspedycja archeologiczna.
W 1998 roku prof. Ryszard Mazurowski przeprowadził badania powierzchniowe na zboczach tellu, w wyniku których zarejestrował między innymi 229 krzemiennych artefaktów datowanych na neolit przedceramiczny. W 1999 roku pod jego kierownictwem rozpoczęła prace ekspedycja polsko-syryjska, działająca w ramach umowy o współpracy między Directorate General for Antiquities and Museums of Syria w Damaszku i Centrum Archeologii Śródziemnomorskiej Uniwersytetu Warszawskiego. Odkryto pozostałości pięciu kolistych wież, budowle te miały średnicę 7,5 m, ściany grubości 1–1,5 m oraz hipotetycznie (wskazuje na to kąt nachylenia ścian) wysokość 8 m. Według odkrywcy mogły to być wieże obronne, ale zapewne pełniły też funkcje religijne i były miejscem spotkań mieszkańców osady. Wieże datowane są węglem C-14 na okres od 10700 do 9650 roku p.n.e., co czyniłoby je starszymi o tysiąc lat od kamiennej wieży w Jerychu, która dotychczas była uważana za najstarszą strukturę w kształcie wieży na świecie. W wykopach usytuowanych obok wież odkryto około 90 domostw mieszkalnych oraz budowli gospodarczych, trzy świątynie, liczne paleniska i jamy gospodarcze. Pod podłogami niektórych domów, a także w jamach pomiędzy domostwami znaleziono 35 pochówków ludzkich oraz kilka zwierzęcych. 
Pomimo odległości 180 km od Morza Śródziemnego badacze odkryli w Tell Qaramel przedstawienie ośmiornicy, muszle morskie i żółwie. Odkryto również samorodek miedzi przerobiony na paciorek, który stanowi najstarszy znany dotychczas archeologom przedmiot z miedzi.

</doc>
<doc id="2797536" url="https://pl.wikipedia.org/wiki?curid=2797536" title="Kivik (stanowisko archeologiczne)">
Kivik (stanowisko archeologiczne)

Kungagraven i Kivik – stanowisko archeologiczne w Szwecji, położone w Kivik we wschodniej części prowincji historycznej ("landskap") Skania.
W 1748 roku odkryto tam kurhan z epoki brązu. Pod nasypem kurhanu o średnicy 75 m znajdowała się podłużna komora grobowa o wymiarach 4,4 × 0,9 m wzniesiona z płyt kamiennych, z których osiem jest pokrytych rytami. Ryty przedstawiają scenę ofiarną z muzykantami grającymi na lurach, procesje, rydwany z zaprzęgiem, koła z wpisanym krzyżem (symbol słońca), zwierzęta, łodzie, topory bojowe. W komorze grobowej nie znaleziono żadnych szczątków ludzkich, ani darów grobowych. Przypuszcza się, że kurhan z Kivik został obrabowany, najprawdopodobniej w niedługim czasie po jego usypaniu.

</doc>
<doc id="2797537" url="https://pl.wikipedia.org/wiki?curid=2797537" title="Vida Blue">
Vida Blue

Vida Rochelle Blue Jr. (ur. 28 lipca 1949) – amerykański baseballista, który występował na pozycji miotacza przez 17 sezonów w Major League Baseball. Był pierwszym miotaczem w historii MLB, który został wybrany do pierwszej dziewiątki Meczu Gwiazd w dwóch ligach: American League (w 1971) i National League (w 1978).
Blue uczęszczał do DeSoto High School, gdzie grał w baseball, a także w futbol na pozycji quarterbacka. Podczas studiów na Southern University w Baton Rouge w Luizjanie miał wiele ofert ze strony klubów futbolowych, jednak zdecydował się zostać baseballistą. Wybrano go w drafcie 1967 roku w 2. rundzie przez Kansas City Athletics i początkowo grał w klubach farmerskich tego zespołu, między innymi w Iowa Oaks występującym na poziomie Triple A. W MLB zadebiutował 20 lipca 1969, w roku, w którym Athletics przenieśli siedzibę z Kansas City do Oakland, w meczu przeciwko California Angels.
21 września 1970 w wygranym 6–0 meczu przeciwko Minnesota Twins, rozegrał no-hittera. W sezonie 1971 zwyciężając w klasyfikacji ERA z wynikiem 1,82 i rozgrywając najwięcej shutoutów (8) w American League, został wybrany najbardziej wartościowym zawodnikiem oraz nagrodzony Cy Young Award, a także po raz pierwszy w karierze wystąpił w Meczu Gwiazd. W latach 1972–1974 wygrywał wraz z zespołem Athletics World Series; wystąpił łącznie w ośmiu meczach finałowych. W marcu 1978 w ramach wymiany przeszedł do San Francisco Giants, w którym występował przez cztery kolejne sezony, a w latach 1982–1983 był zawodnikiem Kansas City Royals, jednak w sierpniu 1983 klub rozwiązał z nim kontrakt. W sezonie 1984 nie zagrał ani jednego meczu. Karierę zakończył w 1986 w San Franscisco Giants po tym, jak wykryto w jego organizmie kokainę.

</doc>
<doc id="2797545" url="https://pl.wikipedia.org/wiki?curid=2797545" title="Samsung Galaxy Note II">
Samsung Galaxy Note II

N7100 (inna nazwa Galaxy Note II) - smartfon firmy Samsung, zaprezentowany 29 sierpnia 2012 na targach IFA w Berlinie, jako następca popularnego modelu Galaxy Note. 
Pierwowzorem modelu Note II jest Galaxy S III (dla modelu Note był to Galaxy S II).
Smartfon pracuje pod kontrolą 4-rdzeniowego procesora o częstotliwości 1,6 GHz Samsung Exynos 4412 i posiada 2 GB pamięci RAM. Smartfon działa pod kontrolą Androida 4.1.1 z nakładką TouchWiz oraz możliwością uaktualnienia Androida do wersji 4.3 Jelly Bean, a potem do 4.4.2 Kitkat. Telefon umożliwia korzystanie ze specjalnego rysika, który pomaga w obsłudze wyświetlacza (5,55") o rozdzielczości 720 × 1280 px. Urządzenie występuje w dwóch wersjach kolorystycznych - biały i szary oraz w trzech wariantach pojemności telefonu - 16 GB, 32 GB, 64 GB.

</doc>
<doc id="2797546" url="https://pl.wikipedia.org/wiki?curid=2797546" title="Formalni przywódcy Korei Północnej">
Formalni przywódcy Korei Północnej



</doc>
<doc id="2797549" url="https://pl.wikipedia.org/wiki?curid=2797549" title="Alejandro Martinuccio">
Alejandro Martinuccio

Hernán Alejandro Martinuccio (ur. 16 grudnia 1987 w Rosario) - argentyński piłkarz, grający podczas kariery na pozycji napastnika.
Kariera klubowa.
Alejandro Martinuccio rozpoczął karierę w drugoligowym Nueva Chicago Buenos Aires w 2005. W 2006 Nueva Chicago awansowała do argentyńskiej ekstraklasy. Z Nueva Chicago w 2007 spadł do drugiej, a rok później do trzeciej ligi. W 2009 odszedł do urugwajskiego CA Peñarol. W lidze urugwajskiej zadebiutował 23 września 2009 w wygranym 2-0 meczu z Montevideo Wanderers. W Peñarolu występował przez 2 lata, zdobywając w tym czasie mistrzostwo Urugwaju w 2010 oraz docierając do finału Copa Libertadores 2011, którym Peñarol okazał się gorszy od brazylijskiego Santosu FC (Martinuccio wystąpił w obu meczach finałowych).
Jego gra została zauważona w Brazylii dokąd trafił w lipcu 2011 zostając zawodnikiem Fluminense FC. W lidze brazylijskiej zadebiutował 14 sierpnia 2011 w przegranym 1-2 meczu z Grêmio Porto Alegre. Na początku 2012 został wypożyczony z Fluminense przez hiszpański Villarreal CF. W barwach Villarrealu zadebiutował 5 lutego 2012 wygranym 2-1 meczu z Sevillą. Niestety Villarreal nie zdołał utrzymać się w hiszpańskiej dlatego Martinuccio zmuszony został powrócić do Brazylii, gdzie został wypożyczony do Cruzeiro EC, w barwach którego zadebiutował 29 września 2012 w zremisowanym 0-0 meczu z SC Internacional.

</doc>
<doc id="2797550" url="https://pl.wikipedia.org/wiki?curid=2797550" title="Ángel Lemus">
Ángel Lemus

Ángel Lemus Silva (ur. 3 września 1971 w mieście Meksyk) – meksykański piłkarz występujący na pozycji napastnika.
Kariera klubowa.
Lemus pochodzi ze stołecznego miasta Meksyk i jest wychowankiem tamtejszego zespołu Club Necaxa. Do treningów seniorskiej drużyny został włączony przez argentyńskiego szkoleniowca Eduardo Lujána; w meksykańskiej Primera División zadebiutował 27 stycznia 1991 w przegranym 1:2 spotkaniu z Monterrey. Premierowe gole w najwyższej klasie rozgrywkowej strzelił za to 12 maja tego samego roku w zremisowanej 4:4 konfrontacji z Querétaro, kiedy to dwukrotnie wpisał się na listę strzelców. Nie potrafiąc wywalczyć sobie miejsca w wyjściowym składzie Necaxy, w lipcu 1993 odszedł do Querétaro FC, gdzie występował częściej, jednak przeważnie w roli rezerwowego i po sezonie 1993/1994 spadł z nim do drugiej ligi – był to zarazem jego ostatni epizod w pierwszej lidze. Jego kolejnym klubem był drugoligowy CD Irapuato, w barwach którego został królem strzelców Primera División A w wiosennym sezonie Verano 1997 z dwunastoma bramkami na koncie.
Latem 1997 Lemus podpisał kontrakt z innym drugoligowcem, CF Cuautitlán, którego barwy reprezentował przez kolejny rok bez większych sukcesów. Później odszedł do San Luis FC, w którym z kolei występował trzy lata i w rozgrywkach Verano 1999 po raz drugi wywalczył tytuł króla strzelców drugiej ligi meksykańskiej, tym razem notując szesnaście trafień. W lipcu 2001 został piłkarzem CD Zacatepec, natomiast wiosną 2003 grał w Chapulineros de Oaxaca. Profesjonalną karierę piłkarską zakończył w wieku 32 lat jako rezerwowy zawodnik beniaminka drugiej ligi, Estudiantes de Santander z siedzibą w mieście Altamira.
Kariera reprezentacyjna.
W 1992 roku Lemus został powołany przez argentyńskiego selekcjonera Cayetano Rodrígueza do reprezentacji Meksyku U-23 na Igrzyska Olimpijskie w Barcelonie. Tam nie rozegrał ani jednego spotkania, pozostając rezerwowym drużyny, natomiast jego kadra narodowa zanotowała trzy remisy i odpadła już w fazie grupowej.

</doc>
<doc id="2797554" url="https://pl.wikipedia.org/wiki?curid=2797554" title="Won’t Back Down">
Won’t Back Down

"Won’t Back Down" – to utwór amerykańskiego rapera Eminema z gościnnym udziałem amerykańskiej popowej piosenkarki Pink, nagrany jako czwarty utwór na siódmy studyjny album rapera, zatytułowany "Recovery". Produkcją utworu zajął się DJ Khalil, który także pomógł Eminemowi, Erikowi Alcock oraz Columbusowi "Rahki" Smithowi napisać do niego tekst. Po wydaniu albumu "Recovery", utwór otrzymał ogólnie pozytywne opinie od krytyków muzycznych, którzy chwalili jego agresywny charakter i produkcję. Pomimo że „Won’t Back Down” nie został wydany jako singel, to był notowany na czterech krajowych listach przebojów. Został także wykorzystany w grze komputerowej i jej oficjalnym zwiastunie oraz zwiastunie filmu akcji . Utwór zaprezentowany został w programach Saturday Night Live i Late Night with Jimmy Fallon.
Tło i kompozycja.
„Won’t Back Down” został napisany przez Eminema, DJ Khalila, Erika Alcock oraz Columbusa "Rahki" Smitha. Wraz z większością utworów z "Recovery", nagrany został w studiach nagraniowych 54 Sound i Effigy Studios w Ferndale w regionie Michigan, gdzie zmiksowany został Mike’a Strange. Pierwotnie utwór miał być solowym utworem Eminema, który sam śpiewał by też refren. Później Liz Rodrigue, która brała udział w sesji nagraniowej utworów „25 to Life” i „Almost Famous”, nagrała refren do „Won’t Back Down”. Eminem wyjaśnił w wywiadzie, że po nagraniu swojego wokalu do utworu, zdecydował jednak, że Pink lepiej pasowałaby do refrenu, tłumacząc że „czuł, że ona może naprawdę rozwalić to nagranie”. Rahki jest współproducentem utworu razem z Khalilem.
Odbiór.
Pomimo tego, że „Won’t Back Down” nie został wydany jako singel, to ze względu na cyfrową sprzedaż albumu "Recovery" był notowany na czterech oficjalnych listach przebojów. Utwór osiągnął najwyższą pozycję na liście Billboard Hot 100, gdzie zadebiutował 10 lipca 2010 roku na 62. miejscu, a w następnym tygodniu wypadł z notowania. Utwór notowany był też w Australii, Kanadzie i Wielkiej Brytanii, gdzie znalazł się na 87. miejscu na liście ARIA, 65. w Canadian Hot 100 oraz 82. pozycji w notowaniu UK Singles Chart. 
Po wydaniu „Won’t Back Down” utwór otrzymał generalnie pozytywne opinie od krytyków muzycznych. David Jeffries z "AllMusic" ocenił pozytywnie utwór, opisując ją jako zachwycający się potwór heavy metalowy, który można wykorzystać jako wprowadzenie do Lose Yourself w każdym razie wzmacniające jego mixtape.
Użycie w mediach.
Zremiksowana wersja utworu pojawiła się na ESPN w zwiastunie gry komputerowej , który ukazał się 14 czerwca 2010 roku, przed konferencją gry na E3 Activision, gdzie utwór także się pojawił. Użyty został także napisach końcowych gry.

</doc>
<doc id="2797555" url="https://pl.wikipedia.org/wiki?curid=2797555" title="Latimeria chalumnae">
Latimeria chalumnae



</doc>
<doc id="2797556" url="https://pl.wikipedia.org/wiki?curid=2797556" title="Stanisław Zemanek">
Stanisław Zemanek

Stanisław Adam Zemanek (ur. 19 grudnia 1896 we Lwowie, zm. w kwietniu 1940 w Charkowie) – major dyplomowany piechoty Wojska Polskiego.
Życiorys.
Stanisław Adam Zemanek urodził się 19 grudnia 1896 we Lwowie, w rodzinie Ignacego i Stefanii. Był starszym bratem Adama, majora artylerii również zamordowanego w Charkowie.
Przed I wojną światową był członkiem Organizacji Młodzieży Niepodległościowej „Zarzewie”. W czasie wojny służył w Legionie Wschodnim, a następnie w Dywizji Syberyjskiej.
Wstąpił do Wojska Polskiego w 1919 roku. W czasie wojny polsko-bolszewickiej służył w 83 pułku Strzelców Poleskich.
Po zakończeniu działań wojennych pozostał w wojsku i w 1922 roku został zweryfikowany do stopnia porucznika piechoty ze starszeństwem z dniem 1 czerwca 1919 roku. Służył dalej w 83 pułku Strzelców Poleskich.
3 maja 1926 został awansowany na kapitana ze starszeństwem z dniem 1 lipca 1925 i 83. lokatą w korpusie oficerów piechoty. 2 listopada 1928 został przeniesiony do Wyższej Szkoły Wojennej w Warszawie, w charakterze słuchacza IX Kursu Normalnego 1928–1930. Z dniem 1 listopada 1930, po uzyskaniu dyplomu naukowego oficera dyplomowanego, został przydzielony do dowództwa 3 Dywizji Piechoty Legionów w Zamościu na stanowisko oficera sztabu. W 1933 został przeniesiony do Dowództwa Okręgu Korpusu Nr III w Grodnie, a w 1936 do Dowództwa Okręgu Korpusu Nr V w Krakowie na stanowisko kierownika referatu. Na stopień majora został mianowany ze starszeństwem z 1 stycznia 1936 i 44. lokatą w korpusie oficerów piechoty.
W czasie wojny obronnej Polski brał udział w obronie Lwowa. 22 września po podpisaniu kapitulacji miasta, wraz z innymi oficerami opuścił Lwów. Sowieci nie dotrzymali podpisanych warunków kapitulacji i większość oficerów została aresztowana przez NKWD i wywieziono w głąb Związku Radzieckiego.
Stanisław Zemanek w 1940 roku został zamordowany przez NKWD w Charkowie i pochowany w bezimiennej mogile zbiorowej. Obecnie jego szczątki spoczywają w Piatichatkach na Cmentarzu Ofiar Totalitaryzmu w Charkowie.
5 października 2007 Minister Obrony Narodowej awansował go pośmiertnie do stopnia podpułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2797557" url="https://pl.wikipedia.org/wiki?curid=2797557" title="Idolek mauretański">
Idolek mauretański

Idolek mauretański, idolek ("Zanclus cornutus") – gatunek morskiej, drapieżnej ryby okoniokształtnej z rodziny idolkowatych (Zanclidae), której jest jedynym przedstawicielem.
Występowanie.
Ocean Indyjski i Ocean Spokojny – gatunek pospolity w lagunach, na płyciznach oraz w rejonach raf skalnych i koralowych od strony otwartego morza. Spotykany na głębokościach od 3 do 182 m, ale zwykle przebywa blisko powierzchni.
Budowa.
Ciało bocznie ścieśnione, wysoko wygarbione, w kształcie zbliżonym do dysku, żółto-białe z dwoma czarnymi pionowymi pręgami przecinającymi kontur ciała. Ogon czarny z białym zakończeniem. Trzeci promień płetwy grzbietowej jest przekształcony w długi kosmyk wici, służący prawdopodobnie do sondowania wysokości sklepienia wnętrza nocnych kryjówek. Pysk wysunięty, w kształcie rurki, zakończony małym otworem gębowym. W każdym kącie otworu gębowego młodych osobników występuje jeden mały, ostry kolec, który zanika z wiekiem. Zęby liczne, długie i szczecinowate. Przed okiem dorosłych idolków występuje mały wyrostek kostny – u samców jest on większy. Długość ciała sięga 23 cm.
Biologia i ekologia.
Idolki mauretańskie pływają w małych grupach złożonych z 2–3 osobników, rzadziej w licznych zgrupowaniach. Starsze osobniki przebywają zwykle samotnie. Są to ryby jajorodne. Larwy rozwijają się przez długi czas unoszone wodami pelagialnymi, dzięki czemu gatunek jest szeroko rozprzestrzeniony.
Są aktywne w ciągu dnia. Długim pyszczkiem skubią gąbki, mszywioły i wyciągają z głębszych szczelin drobne, oskorupione bezkręgowce, głównie skorupiaki i mięczaki.
Znaczenie dla człowieka.
Ubarwienie "Zanclus cornutus" przyciąga uwagę ludzi, co znajduje odzwierciedlenie w licznych dziełach sztuki malarskiej i zdobniczej artystów wysp Oceanii. Dla ludności muzułmańskiej gatunek ten stał się przedmiotem kultu („bożek morski”), stąd powszechna w wielu językach nazwa „idol mauretański”. Wśród akwarystów zyskał dużą popularność, choć w akwariach rzadko udaje się utrzymać go przy życiu.

</doc>
<doc id="2797558" url="https://pl.wikipedia.org/wiki?curid=2797558" title="Witalij Sołomin">
Witalij Sołomin

Witalij Miefodjewicz Sołomin (ros. Виталий Соломин, ur. 12 grudnia 1941 w Czycie, zm. 27 maja 2002 w Moskwie) – radziecki i rosyjski aktor filmowy i teatralny, znany najbardziej z roli doktora Watsona w jedenastu częściach "Przygód Sherlocka Holmesa i doktora Watsona" (1979-1986) w reżyserii Igora Maslennikowa.
Młodszy brat Jurija Sołomina
Życiorys.
Witalij Sołomin urodził się w rodzinie zawodowych muzyków. W dzieciństwie uczył się grać na pianinie, ale był szczególnie uzdolniony pod względem matematyki, gimnastyki, akrobatyki i boksu.
Idąc śladem starszego brata Jurija i będąc popieranym przez ojca, Witalij postanowił zostać aktorem. W 1959 został przyjęty do szkoły teatralnej, gdzie uczył go Nikołaj Annienkow, a później Boris Kazanski. Na drugim roku Witalij zaproszony został na próby i odgrywał swe pierwsze role w Teatrze Małym. Po ukończeniu studiów został aktorem w tym teatrze. Na krótki czas (1987–1989) Sołomin przeszedł do Teatru im. Mossowieta, gdzie zagrał w sztuce Wiktora Astafjewa "Smutny kryminał". Wróciwszy do Teatru Małego, wystawił sztukę opartą na jednym z dzieł Aleksandra Nikołajewicza Ostrowskiego.
W 1960 Witalij Sołomin zaczął grać w filmach. Zadebiutował w filmie "Starsza siostra", gdzie zagrał rolę Kiriłła. Następnie przyjął rolę Żenii w filmie "Kobiety". Zagrał również w "Dauriji" (1971) Wiktora Triegubowicza, opowiadającej o losach zabajkalskich Kozaków w czasach rewolucji październikowej i wojny domowej.
Często grał w filmach Igora Maslennikowa. W 1982 zagrał w "Damie pikowej", a w 1985 w "Zimowej wiśni". Rosjanie pamiętają go jednak przede wszystkim jako pomocnika najsłynniejszego detektywa wszech czasów w jedenastu częściach "Przygód Sherlocka Holmesa i doktora Watsona" (1979–1986) w reżyserii Maslennikowa. 
Brał udział w nagraniu programu telewizyjnego "Markiza".
Chorował na serce. 24 kwietnia na scenie Teatru Małego w pierwszym akcie spektaklu Witalij Sołomin zasłabł, po czym został przewieziony do szpitala, gdzie 27 maja zmarł. Pochowany został w Moskwie na cmentarzu Wagańkowskim.

</doc>
<doc id="2797562" url="https://pl.wikipedia.org/wiki?curid=2797562" title="Zanclus cornutus">
Zanclus cornutus



</doc>
<doc id="2797563" url="https://pl.wikipedia.org/wiki?curid=2797563" title="Idolek">
Idolek



</doc>
<doc id="2797564" url="https://pl.wikipedia.org/wiki?curid=2797564" title="Park Tysiąclecia (Kraków)">
Park Tysiąclecia (Kraków)



</doc>
<doc id="2797566" url="https://pl.wikipedia.org/wiki?curid=2797566" title="Golec (Bułgaria)">
Golec (Bułgaria)

Golec () – wieś w Bułgarii, w obwodzie Łowecz, w gminie Ugyrczin. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 137 mieszkańców.

</doc>
<doc id="2797568" url="https://pl.wikipedia.org/wiki?curid=2797568" title="Legio XII Fulminata">
Legio XII Fulminata

Legio XII – legion rzymski utworzony przez Juliusza Cezara w 58 p.n.e. Obdarzony tytułem („Piorunująca” lub „Gromozbrojna”) przez cesarza Marka Aureliusza w 174, za zwycięstwo odniesione nad Kwadami podczas burzy.
Legion XII został sformowany przez Cezara na początku wojen galijskich, uczestnicząc m.in. w oblężeniu Alezji; następnie w wojnie domowej stał po stronie Cezara.
Wiadomo, że w 62 roku legion uczestniczył w działaniach nad Eufratem, po czym stacjonował w Syrii. W 66 roku został skierowany do tłumienia powstania w Judei. Za rządów Tytusa legion stacjonował w Melitene. W 92 roku z polecenia cesarza Domicjana dotarł do wybrzeża Morza Kaspijskiego, najdalej na wschód spośród rzymskich wojsk.
W 172 lub 174 roku Legion XII – a przynajmniej jego część – uczestniczył w kampanii Marka Aureliusza przeciw germańskim Kwadom. Związany był z tym tzw. „cud deszczu”. Podczas upalnego lata Rzymianie zostali otoczeni przez nieprzyjaciół w miejscu, gdzie nie było wody. Z powodu suszy i osłabienia ucierpiało morale i legioniści skłonni byli się poddać. Jednak niespodziewanie po stronie nieprzyjaciół rozszalała się nawałnica, a po stronie Rzymian spadł orzeźwiający deszcz. Dzięki temu legion odniósł zaskakujące zwycięstwo. Chrześcijańscy autorzy (Tertulian, Euzebiusz z Cezarei) wierzyli później, że to modlitwa chrześcijańskich żołnierzy przyniosła deszcz. Inni pisarze starożytni również opisywali to zdarzenie, bez wspominania o chrześcijanach. Historyk Kasjusz Dion uważał, że „cud” spowodował egipski mag i kapłan Harnufis (Arnufis), który praktykami okultystycznymi skłonił do interwencji boga Hermesa ("Hermes Aèrios") utożsamianego z rzymskim Merkurym i egipskim Thotem. Według reliefu na kolumnie Marka Aureliusza, wystawionej przez senat rzymski około 180 roku, sprawcą deszczu był jednak sam Jowisz ("Iuppiter Pluvius"). Po tym wydarzeniu cesarz nadał legionowi tytuł "Fulminata" („Piorunująca” lub „Gromozbrojna”).
W 175 legion XII ponownie stacjonował w Melitene.
Podczas wojny domowej w 193 roku XII legion poparł Pescenniusza Nigra, jednakże został pokonany przez Septymiusza Sewera.
Historia o „cudzie deszczu” w legionie melitańskim z czasów Marka Aureliusza uważana jest za najstarszy dowód na obecność pierwszych chrześcijan w armii rzymskiej. W III wieku w Melitene rozwinęła się społeczność chrześcijańska, której członkowie służyli w XII legionie. Do tej jednostki mieli należeć św. Polieukt (†259) oraz Czterdziestu męczenników z Sebasty.
Legio XII Fulminata jest ostatni raz wzmiankowany w Notitia dignitatum, około 395 roku wciąż pozostawał w regionie Eufratu; prawdopodobnie aż do czasów Justyniana.

</doc>
<doc id="2797570" url="https://pl.wikipedia.org/wiki?curid=2797570" title="Legio XIII Gemina">
Legio XIII Gemina

Legio XIII Gemina – legion założony przez Juliusza Cezara w 57 roku p.n.e. Obdarzony tytułem "Gemina" – "Bliźniaczka" – przez cesarza Oktawiana Augusta 31-30 r. p.n.e., gdy połączył się z innym legionem, którymś z dwudziestu ośmiu legionów biorących udział w wojnie domowej, a które w owym czasie zostały rozwiązane.

</doc>
<doc id="2797571" url="https://pl.wikipedia.org/wiki?curid=2797571" title="Tour of Beijing 2012">
Tour of Beijing 2012

2. edycja wyścigu kolarskiego Dookoła Pekinu odbyła się w dniach 9–13 października 2012 i liczyła 753,5 km. Start i meta tego pięcioetapowego wyścigu znajdowały się w Pekinie. Wyścig ten figurował w rankingu światowym UCI World Tour 2012 i był ostatnim wyścigiem tego cyklu w sezonie.
Zwyciężył Niemiec Tony Martin z grupy Omega Pharma-Quick Step, dla którego było to drugie zwycięstwo w tym wyścigu (poprzednio rok temu w pierwszej edycji) i pierwsze w cyklu UCI World Tour 2012. Drugi był Włoch Francesco Gavazzi, a trzeci Norweg Edvald Boasson Hagen.
W wyścigu wystartowało czterech polskich kolarzy – Rafał Majka z Team Saxo Bank-Tinkoff Bank zajął 7. miejsce i wygrał klasyfikację młodzieżową, Tomasz Marczyński z grupy Vacansoleil-DCM był ósmy, 25. miejsce zajął Maciej Paterski z Liquigas-Cannondale, a Jarosław Marycz z Team Saxo Bank-Tinkoff Bank zajął w końcowej klasyfikacji 64. miejsce.
Uczestnicy.
Na starcie wyścigu stanęło dziewiętnaście drużyn: osiemnaście jeżdżących w UCI World Tour 2012 i jedna zaproszona przez organizatorów z tzw. "dziką kartą".

</doc>
<doc id="2797572" url="https://pl.wikipedia.org/wiki?curid=2797572" title="Bitwa pod Laskami i Anielinem">
Bitwa pod Laskami i Anielinem

Bitwa pod Laskami i Anielinem – bitwa I Brygady Legionów Polskich pod dowództwem Józefa Piłsudskiego stoczona w dniach 22–26 października 1914 roku pod Anielinem i Laskami koło Pionek, na przedpolach Twierdzy Dęblińskiej w ramach operacji iwangorodzkiej.
Tło.
Na początku I wojny światowej Rosjanie przygotowując się do obrony na linii Wisły rozbudowali umocnioną obronę na przedpolach Twierdzy Dęblin.
Bitwa.
Bitwa zaczęła się w nocy 21/22 października 1914 r., kiedy 3 kompania III batalionu kpt. E. Rydza-Śmigłego, wysłana na zwiad w okolice Twierdzy Iwangorodzkiej przeprowadziła rozpoznanie pod Garbatką przemieszczenia znacznych sił rosyjskich. 22 października dowództwo austriackiego korpusu wydało 1 pułkowi Legionów rozkaz opanowania przepraw na rzece Zagożdżonce i obsadzenia wzgórz na jej wschodnim brzegu. Pułk miał stworzyć warunki do forsowania przez 46 Dywizję austriacką gen. Brandera rzeczki bronionej przez Rosjan. Zadanie to miały wykonać dwa bataliony: V pod dowództwem kpt. M. Karaszewicza-Tokarzewskiego, oraz VI batalion. Rankiem bataliony zajęły wzgórza pod Trupieniem i Kamykiem. Za nimi podążyła pozostała część 1 pp. Około 9:30 podciągnęły siły 46 Dywizji Obrony Terytorialnej, które natarły na Laski w kierunku Bogucina i Krasnej Dąbrowy. Po tym 1 pp otrzymał zadanie przesuwania się za austriackim 13 pp, na prawym skrzydle. Opóźnienie działań austriackiej 5 Dywizji Piechoty spowodowało skierowanie w lukę na prawym skrzydle batalionu Rydza-Śmigłego. Po południu w lasach pod Anielinem stoczona została bitwa z trzema batalionami rosyjskiego 10 pułku strzelców. 23 października pod ogniem rosyjskiej ciężkiej artylerii do walki wszedł I batalion kpt. Michała Żymierskiego, który zdobył rosyjskie okopy na północnym wschodzie wsi Laski. Batalion w ataku poniósł ciężkie straty. Zginął dowódca batalionu i kilku oficerów. W nocy 23/24 października do ataku idą kolejne bataliony, jednak inicjatywę przejmują Rosjanie. Załamuje się natarcie austriackie. Oddziały austriackie wycofują się, a Rosjanie palą okoliczne wsie. Bataliony polskie nie opuszczają zdobytych pozycji. Dopiero w nocy 26/27 października Polacy, chcąc uniknąć oskrzydlenia, wycofują się z niedopalonej wsi Laski. Szczegółowy opis boju legionistów został zawarty we wspomnieniach gen. Tadeusza Rozwadowskiego wówczas dowódcy artylerii austriackiej
Upamiętnienie.
Na stacji kolejowej PKP Żytkowice w 1933 został wzniesiony pomnik-mauzoleum z granitu wołyńskiego. Jednocześnie w jedno miejsce przeniesiono szczątki żołnierzy Legionistów, pogrzebanych w rozrzuconych po okolicy mogiłach, głównie ze zbiorowej mogiły w Brzustowie. Inicjatorem pomnika była Państwowa Wytwórnia Prochu w Pionkach. Pomnik stanowi cokół z czterema tablicami i krzyżem. Na tablicy głównej wyryty jest napis „Tu śpią snem wiecznym żołnierze I-szej Brygady Legionów. polegli w walce o niepodległość Polski pod Anielinem i Laskami. 22 X – 26 X 1914 roku. Obywatele wolnej Rzeczypospolitej. 1933”. na pozostałych trzech tablicach zostały wyryte nazwiska i pseudonimy poległych legionistów (I i V bataliony, następnie III batalion i 100 NN, i następnie III batalion).
Pomnik oparł się zawieruchom socjalizmu i pozostał w swej pierwotnej formie. W latach osiemdziesiątych XX wieku odbywały się pod pomnikiem nieoficjalne obchody świąt 3 maja i 11 listopada. W latach dziewięćdziesiątych XX wieku odtworzono na nim orły legionowe.
Walki pod Laskami i Anielinem zostały upamiętnione na Grobie Nieznanego Żołnierza w Warszawie, napisem na jednej z tablic brzmiącym „LASKI ANIELIN 21–24 X 1914” (w okresie II RP oraz po 1990 r.).

</doc>
<doc id="2797573" url="https://pl.wikipedia.org/wiki?curid=2797573" title="Tysiące mil samotności">
Tysiące mil samotności

Tysiące mil samotności (; jap. 単騎、千里を走る "Tanki, senri o hashiru") – chińsko-japoński dramat obyczajowy z 2005 roku w reżyserii Zhanga Yimou.
Fabuła.
Po raz pierwszy, po latach, Takada Gōichi (Ken Takakura) wsiada w ekspres, którym – z cichej wioski rybackiej na północno-zachodnim wybrzeżu Japonii – zmierza do Tokio. Nagłą podróż spowodował telefon od synowej, Rie (Shinobu Terajima), która oznajmiła mu, że u jej męża wykryte zostało śmiertelne stadium raka. Kiedy Takada dojeżdża na miejsce, okazuje się, że Ken’ichi (Ki’ichi Nakai) – po latach bolesnej rozłąki – nie ma ochoty na spotkanie z ojcem. Zrezygnowany ojciec opuszcza szpital. Na odchodne, Rie wręcza mu kasetę wideo. Wierzy bowiem, że jej zawartość pomoże Takadzie na nowo poznać swojego syna...
Obsada.
Źródło: "Filmweb"
Nagrody.
Źródło: "The Internet Movie Database"

</doc>
<doc id="2797574" url="https://pl.wikipedia.org/wiki?curid=2797574" title="Legio XVI Flavia Firma">
Legio XVI Flavia Firma

Legio XVI Flavia - legion założony przez Wespazjana w roku 70.
Uważa się że tytuł "Flavia" otrzymał od cesarza Domicjana w roku 89 razem z czwartym legionem "Flavia" jako wyróżnienie po rewolcie Saturnina.

</doc>
<doc id="2797578" url="https://pl.wikipedia.org/wiki?curid=2797578" title="Teofilakt (Łopatinski)">
Teofilakt (Łopatinski)

Teofilakt, nazwisko świeckie Łopatinski (ur. w latach 70. XVII w., zm. 5 maja 1741) – biskup Rosyjskiego Kościoła Prawosławnego.
Pochodził z Wołynia, z rodziny szlacheckiej. Edukację teologiczną uzyskał w Akademii Mohylańskiej oraz za granicą. Po uzyskaniu dyplomu końcowego został zatrudniony w Akademii Mohylańskiej, w tym samym czasie złożył wieczyste śluby mnisze. W 1704 przeszedł do pracy dydaktycznej w Moskiewskiej Akademii Duchownej, gdzie był wychowawcą i prefektem (1704–1706), wykładowcą teologii i rektorem (1706), jak również przełożonym monasteru Przemienienia Pańskiego przy Akademii. Był człowiekiem gruntownie wykształconym, doskonale znającym literaturę grecką, szanowanym w kręgach uczonych. Wykształcony w Kijowie w duchu teologii scholastycznej, wprowadzał nauczanie w podobnym duchu także na Akademię Moskiewską, sprzeciwiał się metodom nauczania propagowanym przez Teofana Prokopowicza inspirowanych teologią protestancką. Konserwatyzm Teofilakta i jego niechęć do uprawiania teologii w duchu propagowanym przez Teofana doprowadziły do wybuchu konfliktu między obydwoma duchownymi, który nasilał się z czasem. Gdy Synod rozważał kandydaturę Teofana Prokopowicza do przyjęcia chirotonii biskupiej, Teofilakt (Łopatinski) razem z Gedeonem (Wiszniewskim) oskarżyli go o herezję na podstawie wyrwanych z kontekstu fragmentów jego tekstów. Zarzut ten został ostatecznie uznany za bezpodstawny.
Od stycznia 1722 był radcą Świątobliwego Synodu Rządzącego, zaś od marca tego samego roku także przełożonym Monasteru Czudowskiego, z godnością archimandryty. 24 lutego 1723 przyjął chirotonię na biskupa twerskiego i kaszyńskiego. Po dwóch latach otrzymał godność arcybiskupią. 25 czerwca 1725 otrzymał nominację do objęcia katedry pskowskiej, jednak na osobistą prośbę carycy Rosji zrezygnował z jej przyjęcia i pozostał w Twerze. Pełnił obowiązki drugiego wiceprzewodniczącego Synodu.
W 1735 Teofilakt (Łopatinski) został pozbawiony wszystkich godności w Synodzie i uwięziony początkowo w monasterze Cyryla Biełozierskiego, w Twerze, a następnie w twierdzy Pietropawłowskiej. Inspiratorem tego był wpływowy już w tym okresie Teofan Prokopowicz, który w ten sposób mścił się za wcześniejsze oskarżenia pod swoim adresem, jak również dążył do usunięcia z hierarchii cerkiewnej swoich ideowych przeciwników. Teofilakt (Łopatinski) został pozbawiony wszystkich godności kościelnych, wykluczony ze stanu mniszego i poddany torturom. Wskutek ciężkiego uwięzienia dotknął go paraliż.
Po śmierci carycy Anny Iwanowny został zwolniony z więzienia na mocy amnestii. Otrzymał ponownie tytuł arcybiskupa i wszystkie oznaki tejże godności. Rok później, w 1741, zmarł.

</doc>
<doc id="2797579" url="https://pl.wikipedia.org/wiki?curid=2797579" title="Jan Kyparysjota">
Jan Kyparysjota

Jan Kyparysjota lub Kyparissiotes (gr.: Ἰωάννης Κυπαρισσιώτης, "Jōannēs Kyparissiōtēs") – XIV-wieczny teolog bizantyński, przeciwnik palamityzmu.
Życiorys.
Jan urodził się w I połowie XIV wieku prawdopodobnie w Kyparissii, na Peloponezie. Z powodu ataków ze strony patriarchy Konstantynopola Filoteusza Kokina wyjechał na zachód i przeszedł na katolicyzm. W latach 1376-1377 przebywał w otoczeniu papieża Grzegorza XI. W swych pismach, wysoko ocenianych przez Nicefora Gregorasa zwalczał naukę Grzegorza Palamasa.
Pisma.
W napisanym po 1360 roku, w pięciu księgach, "Palamatikai parabaseis", po raz pierwszy usystematyzował według metody scholastycznej dogmatykę Kościoła Wschodniego (PG 152, 663-738). Napisał, wymierzony przeciw "Logos syntomos" Nila Kabazylasa, traktat "Logoi antirretikoi" oraz skierowane przeciw hezychastom "O herezjach" ("Perí hajréseon"). Znane są również jego hymny prozą na temat materii, natury, ruchu, miejsca i czasu jako form Bożego działania (wyd. B. L. Dentakis, Ateny, 1964). Głównym dziełem Kyparysjoty jest kompendium na temat imion Bożych, zachowane w przekładzie F. Torrésa pod tytułem "Ton teologikon reseon stoicheiodes ektesis" (na Zachodzie znane jako "Expositio materialia", PG 152, 741-992). Napisane metodą scholastyczną, dzieło zawiera systematyczny wykład teologii afirmatywnej o Bożym dziele i imionach Bożych oraz teologii negatywnej o Bożej nieskończoności. Kyparysjota cytuje w nim Pseudo-Dionizego Areopagitę w wykładzie Maksyma Wyznawcy i innych ojców.

</doc>
<doc id="2797583" url="https://pl.wikipedia.org/wiki?curid=2797583" title="Łaski (powiat czarnkowsko-trzcianecki)">
Łaski (powiat czarnkowsko-trzcianecki)

Łaski (niem. "Alt Latzig", wcześniej "Königslatzig") – osada w Polsce położona w województwie wielkopolskim, w powiecie czarnkowsko-trzcianeckim, w gminie Wieleń.
W latach 1975–1998 miejscowość administracyjnie należała do województwa pilskiego.

</doc>
<doc id="2797584" url="https://pl.wikipedia.org/wiki?curid=2797584" title="Roberto Clemente">
Roberto Clemente

Roberto Clemente Walker (ur. 18 sierpnia 1934, zm. 31 grudnia 1972) – portorykański baseballista, który występował na pozycji prawozapolowego w Pittsburgh Pirates.
Życiorys.
W 1952 roku podpisał kontakt z Brooklyn Dodgers, w którym nie zagrał ani jednego meczu. Występował jednak w klubie farmerskim Dodgers Montreal Royals, reprezentującym poziom Triple-A. Podczas gry w Royals często padał ofiarą ataków rasistowskich ze strony kolegów z zespołu. W 1954 przeszedł do Pittsburgh Pirates na mocy tak zwanego Rule 5 draft, do którego przystępują zawodnicy z niższych lig niemający miejsca w czterdziestoosobowym składzie klubu Major League Baseball na najbliższy sezon.
W MLB zadebiutował 17 kwietnia 1955 w meczu przeciwko Brooklyn Dodgers. W 1960 Clemente wystąpił we wszystkich meczach World Series, w którym Pirates pokonali New York Yankees 4–3.
Jako zawodnik "Piratów" czterokrotnie zwyciężał w National League w klasyfikacji średniej uderzeń. W sezonie 1966 został wybrany MVP National League, a dwa lata później był najlepszy w lidze pod względem zdobytych triples (13). W World Series 1971, w którym Pirates pokonali Baltimore Orioles w siedmiu meczach, mając między innymi średnią uderzeń 0,414, slugging percentage 0,759, zdobywając dwa home runy i zaliczając 4 RBI został wybrany najbardziej wartościowym zawodnikiem finałów.
Clemente działał także charytatywnie. Po trzesięniu ziemi w Nikaragui, które miało miejsce 23 grudnia 1972, zaangażował się w pomoc humanitarną dla ofiar z Managui. Dowiedziawszy się, że wysłany transport z żywnością nie dotarł do miejsca docelowego, zdecydował się osobiście polecieć do tego kraju. 31 grudnia 1972 tuż po starcie z lotniska w San Juan samolot runął do morza. Ciała Clemente i pozostałych członków załogi nigdy nie odnaleziono. W 1973 został członkiem Galerii Sław Baseballu.

</doc>
<doc id="2797585" url="https://pl.wikipedia.org/wiki?curid=2797585" title="Kenichi Ohmae">
Kenichi Ohmae



</doc>
<doc id="2797587" url="https://pl.wikipedia.org/wiki?curid=2797587" title="Aleksandr Nikołajewicz Ostrowski">
Aleksandr Nikołajewicz Ostrowski



</doc>
<doc id="2797590" url="https://pl.wikipedia.org/wiki?curid=2797590" title="IAAF Hall of Fame">
IAAF Hall of Fame

IAAF Hall of Fame – galeria sław lekkoatletycznych utworzona w roku 2012 przez Międzynarodowe Stowarzyszenie Federacji Lekkoatletycznych (IAAF).
Utworzenie galerii sław władze IAAF zapowiedziały podczas konferencji prasowej, 8 marca 2012 roku, w Stambule na dzień przed rozpoczęciem halowych mistrzostw świata. IAAF Hall of Fame zostało powołane z okazji 100-lecia powstania IAAF.
Członkami IAAF Hall of Fame mogą być tylko zawodnicy, którzy zdobyli co najmniej dwa złote medale igrzysk olimpijskich lub mistrzostw świata oraz ustanowili co najmniej jeden rekord świata i skończyli karierę co najmniej 10 lat przed włączeniem do IAAF Hall of Fame. Wyborem zawodników do galerii zajmuje się specjalny panel ekspertów, którzy są członkami Stowarzyszenia Statystyków Lekkoatletycznych. Kryteria przyjęcia do IAAF Hall of Fame zostały złagodzone od roku 2013.

</doc>
<doc id="2797593" url="https://pl.wikipedia.org/wiki?curid=2797593" title="Lista postaci serialu Nie ma to jak hotel">
Lista postaci serialu Nie ma to jak hotel

Artykuł przedstawia wszystkie postacie występujące w serialu Nie ma to jak hotel. Jego kontynuacją jest nadawany w USA w latach 2008–2011. W głównych rolach występowali Dylan Sprouse, Cole Sprouse, Brenda Song, Ashley Tisdale, Phill Lewis i Kim Rhodes.
Występy innych postaci.
Tabela przedstawia postacie które wystąpiły więcej niż jeden raz.

</doc>
<doc id="2797596" url="https://pl.wikipedia.org/wiki?curid=2797596" title="Alejandro Chumacero">
Alejandro Chumacero

Alejandro Saúl Chumacero Bracamonte (ur. 22 kwietnia 1991 w La Paz) – boliwijski piłkarz występujący na pozycji środkowego pomocnika, obecnie zawodnik The Strongest.
Kariera klubowa.
Chumacero urodził się i wychowywał w mieście La Paz, pochodzi z ubogiej rodziny. Już w wieku trzech lat grał w piłkę na ulicach nieopodal swojego domu, a później ze swoim ojcem, Antonio, z zawodu taksówkarzem. Przejawiał duży talent do futbolu, przez co jako siedmiolatek zapisał się do szkółki piłkarskiej zespołu The Strongest, równolegle występując też w szkolnej drużynie Don Bosco. Gdy miał szesnaście lat, po raz pierwszy został ojcem – na świat przyszedł jego syn, Miguel Alejandro. Do treningów seniorskiej drużyny The Strongest został włączony półtora miesiąca później przez argentyńskiego szkoleniowca Sergio Óscara Lunę i w Liga de Fútbol Profesional Boliviano zadebiutował 2 czerwca 2007 w wygranym 2:1 spotkaniu z Universitario Sucre, w którym strzelił także premierowego gola w najwyższej klasie rozgrywkowej. Podstawowym piłkarzem klubu został w 2010 roku, a w sezonie Apertura 2011 wywalczył z nim pierwsze mistrzostwo Boliwii. Sukces ten powtórzył również pół roku później, w rozgrywkach Clausura 2012. W 2011 roku wziął udział w pierwszym międzynarodowym turnieju w swojej karierze, Copa Sudamericana, jednak odpadł z niego razem z The Strongest już w rundzie wstępnej.
Kariera reprezentacyjna.
W 2011 roku Chumacero został powołany przez trenera Marco Sandy'ego do reprezentacji Boliwii U-20 na Młodzieżowe Mistrzostwa Ameryki Południowej w Peru. Tam był podstawowym piłkarzem swojej drużyny i wystąpił w trzech spotkaniach od pierwszej minuty, nie zdobywając gola. Jego kadra zanotowała remis i trzy porażki, zajmując ostatnie miejsce w grupie i nie awansowała do drugiej fazy turnieju, a co za tym idzie nie zdołała się zakwalifikować na rozgrywane kilka miesięcy później Mistrzostwa Świata U-20 w Kolumbii.
Pierwsze powołanie do seniorskiej reprezentacji Boliwii otrzymał już jako osiemnastolatek, w sierpniu 2009 przez selekcjonera Erwina Sáncheza na spotkania wchodzące w skład nieudanych eliminacji do Mistrzostw Świata 2010, jednak nie zdołał wówczas rozegrać ani jednego meczu. W kadrze zadebiutował dopiero za kadencji szkoleniowca Gustavo Quinterosa, 6 września 2011 w zremisowanym 0:0 pojedynku towarzyskim z Peru. Premierowego gola dla drużyny narodowej strzelił 12 października 2012 w zremisowanej 1:1 konfrontacji, także z Peru, w ramach eliminacji do Mistrzostw Świata 2014.

</doc>
<doc id="2797598" url="https://pl.wikipedia.org/wiki?curid=2797598" title="Carl Reyher">
Carl Reyher

Carl Dietrich Christoph von Reyher (także Karl Peter Christopher Reyher, ros. Карл Карлович Рейер, ur. w Rydze, zm. w Sankt Petersburgu) – niemiecki chirurg, profesor Uniwersytetu w Dorpacie, rzeczywisty radca stanu. Jako jeden z pierwszych lekarzy stosował oparte na naukowych podstawach chirurgiczne opracowywanie zakażonych ran postrzałowych.
Życiorys.
Syn protokolanta liwońskiego sądu dworskiego Karla Christophera Reyhera (1817–1889) i nauczycielki Mathilde Ulmann (1821–1904). Miał ośmiu braci, z których Hans Reyher (1859–1932) również wybrał zawód lekarza, Piet von Reyher (1862–1927) był pisarzem. Siostra Helene była żoną Wilhelma Ostwalda.
Ukończył gimnazjum rządowe w Rydze. Studiował medycynę na Uniwersytecie w Dorpacie w latach 1865–1870. Po ukończeniu studiów brał udział w wojnie francusko-pruskiej jako lekarz polowy w III armii pruskiej. Następnie przez krótki czas był asystentem w klinice Karla Wilhelma Heinego w Nancy. W 1871 (1872) został asystentem w klinice chirurgicznej Ernsta Bergmanna, rok później uzyskał tytuł doktora medycyny. Od 1874 do 1878 docent chirurgii na macierzystej uczelni. Wyjeżdżał w tym czasie za granicę, odwiedził m.in. w 1873 roku klinikę Josepha Listera w Edynburgu. Jako asystent Bergmanna, był z nim w konflikcie – przypuszcza się, że Bergmann zazdrościł sukcesów swojemu uczniowi.
W 1876 prymariusz szpitala wojskowego w Svilajnac w Serbii. W latach 1877–1878 uczestniczył w wojnie rosyjsko-tureckiej: był konsultantem w armii kaukaskiej i prymariuszem kaukaskiego Czerwonego Krzyża. Od 1878 konsultant w szpitalu wojskowym w St. Petersburgu, równocześnie wykładowca na kursach żeńskich. W 1883 roku został ordynatorem chirurgii w petersburskim szpitalu Semionowa. W 1887 uczestniczył w Międzynarodowym Kongresie Medycznym w Waszyngtonie.
Zginął tragicznie 30 grudnia 1890, wskutek nieszczęśliwego wypadku na polowaniu – został raniony kulą z własnej broni. Przypuszczano, że mógł popełnić samobójstwo, sfrustrowany trudnościami w reformowaniu szpitala (stracił posadę ordynatora) i niepowodzeniami w życiu osobistym.
Był dwukrotnie żonaty: 10 lipca 1875 w Rydze ożenił się z Anną von Götschel (rozwód w 1880 roku), po raz drugi w 1887 roku w Paryżu z Gaston Leflere. Jego syn Karl Wolfgang Rudolf von Reyher (1879–1950) również był chirurgiem.
Dorobek naukowy.
Pracując jako chirurg wojskowy i w klinice Bergmanna zajmował się głównie problemem zakażeń ran. Podczas wojny rosyjsko-tureckiej stosował metodę oczyszczania ran (debridement) do leczenia ran postrzałowych; swoje doświadczenia przedstawił na 7. Międzynarodowym Kongresie Medycznym w Londynie. Wykazał wtedy, że postępowanie antyseptyczne w połączeniu z wczesnym oczyszczeniem rany skutkowało znacznym zmniejszeniem śmiertelności. Uważa się, że był prawdopodobnie pierwszym chirurgiem wojskowym, prowadzącym kontrolowane prospektywne badania nad gojeniem się ran. Jako pierwszy upowszechniał zasady antyseptyki Listera w Rosji.

</doc>
<doc id="2797602" url="https://pl.wikipedia.org/wiki?curid=2797602" title="Marta Santos">
Marta Santos

Marta Santos (ur. 25 grudnia 1988) - angolska piłkarka ręczna występująca na prawej stronie. Występuje w angolskim klubie Petro Atlético. Swój pierwszy duży turniej rozegrała podczas Letnich Igrzysk Olimpijskich w 2012 roku w Londynie.

</doc>
<doc id="2797606" url="https://pl.wikipedia.org/wiki?curid=2797606" title="Brzeźno (gmina Wieleń)">
Brzeźno (gmina Wieleń)

Brzeźno (niem. "Briese") – osada w Polsce położona w województwie wielkopolskim, w powiecie czarnkowsko-trzcianeckim, w gminie Wieleń.
W latach 1975–1998 miejscowość administracyjnie należała do województwa pilskiego.
Na południe od osady znajduje się linia kolejowa nr 206 – obecnie ruch pociągów na trasie jest całkowicie zawieszony.

</doc>
<doc id="2797612" url="https://pl.wikipedia.org/wiki?curid=2797612" title="Daniel Kahn &amp; The Painted Bird">
Daniel Kahn &amp; The Painted Bird

Daniel Kahn &amp; The Painted Bird – berliński zespół muzyczny łączący klezmer z elementami folku, punku i kabaretu. Założycielem i liderem zespołu jest amerykański muzyk, autor, reżyser i aktor teatralny Daniel Kahn, który nazywa muzykę tworzoną przez swój zespół "Verfremdungsklezmer" (pol. defomujący klezmer). Teksty piosenek Painted Bird są częściowo autorstwa samego Kahna, częściowo są adaptacjami wierszy i piosenek żydowskich autorów z początku XX wieku, często o tematyce społeczno-politycznej. Kahn śpiewa po angielsku, niemiecku i w jidysz. Towarzyszący mu czasem wokalista Vanya Zhuk śpiewa po rosyjsku.
Nazwa zespołu wywodzi się od tytułu książki Jerzego Kosińskiego pt. "Malowany ptak" (ang. "The Painted Bird").
W 2011 roku Daniel Kahn &amp; The Painted Bird zostali nagrodzeni nagrodą niemieckich krytyków muzycznych ("Jahrespreis der Deutschen Schallplattenkritik") za album "Lost Causes".
Wydawcą płyt Daniel Kahn &amp; The Painted Bird jest berlińskie wydawnictwo Oriente Musik.

</doc>
<doc id="2797613" url="https://pl.wikipedia.org/wiki?curid=2797613" title="Pentatlenek dijodu">
Pentatlenek dijodu

Pentatlenek dijodu, , – nieorganiczny związek chemiczny z grupy tlenków, w którym jod występuje na V stopniu utlenienia. Wykorzystywany jest jako utleniacz, a także w chemii analitycznej do wykrywania i oznaczania tlenku węgla. Został odkryty niezależnie przez Josepha Louisa Gay-Lussaca i Humphrya Davy’ego w 1813 roku.
Otrzymywanie.
Pentatlenek dijodu otrzymuje się poprzez odwodnienie kwasu jodowego w temperaturze ponad 170 °C:
Właściwości.
Pentatlenek dijodu jest najtrwalszy spośród tlenków fluorowców i jako jedyny tlenek w tej grupie ma dodatnie ciepło tworzenia (43 kcal/mol). Jest też jedynym tlenkiem fluorowca na V stopniu utlenienia oraz jedynym prostym tlenkiem jodu (pozostałe związki jodu z tlenem są związkami złożonymi i zawierają atomy jodu na różnych stopniach utlenienia).
Tworzy białe, higroskopijne kryształy, bardzo dobrze rozpuszczalne w wodzie. Rozpuszcza się w kwasie azotowym, natomiast jest nierozpuszczalny w etanolu, eterze dietylowym i disiarczku węgla. Jest bezwodnikiem kwasu jodowego – w reakcji z wodą tworzy kwas jodowy:
Podczas ogrzewania do temperatury ponad 270 °C, pentatlenek dijodu rozkłada się z wydzieleniem tlenu i jodu:
Jest silnym utleniaczem, co wykorzystywane jest w badaniu obecności tlenku węgla i jego zawartości (poprzez ilościowe utlenienie go do dwutlenku węgla z wydzieleniem jodu dającego się oznaczyć poprzez miareczkowanie roztworem tiosiarczanu sodu):
Ten sam sposób znajduje zastosowanie przy usuwaniu tlenku węgla z powietrza.
Reaguje także z siarkowodorem tworząc dwutlenek siarki:
Utlenia także chlorowodór, wiele wodorków i soli metali.

</doc>
<doc id="2797620" url="https://pl.wikipedia.org/wiki?curid=2797620" title="Wypławczak garbaty">
Wypławczak garbaty

Wypławczak garbaty, ("Limapontia capitata") – niewielki, bezmuszlowy bałtycki ślimak tyłoskrzelny o pozbawionym wyrostków ciele. Upodabnia go ono bardziej do wypławków niż ślimaków – stąd polska nazwa rodzajowa. W związku z niewystępowaniem muszli, brak również wyraźnego worka trzewiowego. Na środku grzbietu znajduje się charakterystyczny garb, któremu mięczak zawdzięcza z kolei polską nazwę gatunkową. Kolor czarniawy w jaśniejsze punkty z wyjątkiem białawych: głowy, garbu oraz tylnego końca ciała. Długość do 8 mm.
Limaponcja porusza się powoli, żywiąc się jednokomórkowymi zielenicami i okrzemkami. W rozwoju posiada stadia larw planktonicznych. Umieszczona w wodzie słodkiej, wydziela dużo białawego śluzu, pachnącego bardzo silnie podobnie do stęchłej mąki. . Zamieszkuje płytkie i zaciszne, często silnie wysłodzone zatoki morskie, gdzie bytuje wśród wodorostów, rzadziej na dnie mulistym z dużą zawartością materii organicznej. Prócz Bałtyku, ślimak ten występuje również w innych morzach europejskich, od Portugalii do Morza Białego.

</doc>
<doc id="2797621" url="https://pl.wikipedia.org/wiki?curid=2797621" title="Juan Carlos Paredes">
Juan Carlos Paredes

Juan Carlos Paredes Reasco (ur. 8 lipca 1987 w Esmeraldas) – ekwadorski piłkarz występujący na pozycji prawego pomocnika, obecnie zawodnik klubu Emelec.
Kariera klubowa.
Paredes rozpoczynał swoją karierę piłkarską w zespole Huracán SC, do którego seniorskiej drużyny, występującej wówczas w trzeciej lidze ekwadorskiej, został włączony jako osiemnastolatek. Jego dobre występy już po roku zaowocowały transferem do jednego z najpopularniejszych klubów w kraju, Barcelona SC z siedzibą w mieście Guayaquil, w którego barwach zadebiutował w ekwadorskiej Serie A. Nie mogąc sobie wywalczyć miejsca w pierwszym składzie, w styczniu 2007 odszedł do Deportivo Cuenca, gdzie z kolei występował regularnie, jednak przeważnie w roli rezerwowego. W sezonie 2007 wywalczył ze swoją drużyną wicemistrzostwo Ekwadoru. Na początku 2008 roku został wypożyczony na okres dwunastu miesięcy do trzecioligowego Rocafuerte FC. Tam od razu został kluczowym piłkarzem ekipy, znacznie pomagając jej w wygraniu rozgrywek trzeciej ligi i awansie na zaplecze najwyższej klasy rozgrywkowej. Po powrocie do Cuency zdobył z nią kolejny tytuł wicemistrzowski, w rozgrywkach 2009, a także wziął udział w pierwszym międzynarodowym turnieju w karierze, Copa Libertadores, z którego odpadł w 1/8 finału.
Wiosną 2010 Paredes został zawodnikiem stołecznego zespołu Deportivo Quito. Z miejsca zaczął pełnić rolę podstawowego gracza drużyny i w sezonie 2011 zdobył z nią tytuł mistrza Ekwadoru. Kilkakrotnie wystąpił również w kontynentalnych rozgrywkach klubowych.
Kariera reprezentacyjna.
W seniorskiej reprezentacji Ekwadoru Paredes zadebiutował za kadencji kolumbijskiego selekcjonera Reinaldo Ruedy, 4 września 2010 w wygranym 2:1 meczu towarzyskim z Meksykiem. Występował również w eliminacjach do Mistrzostw Świata 2014.

</doc>
<doc id="2797624" url="https://pl.wikipedia.org/wiki?curid=2797624" title="Kazimierz Stojałowski">
Kazimierz Stojałowski

Kazimierz Stojałowski (ur. 1 października 1903 w Toruniu, zm. 21 grudnia 1995 w Szczecinie) – polski lekarz-patolog, profesor Pomorskiej Akademii Medycznej w Szczecinie.
Życiorys.
Dzieciństwo i młodość.
Był synem Ludwika Stojałowskiego (1868–1912), mistrza rzeźnickiego i właściciela zakładu w Toruniu-Mokrem, i Weroniki "de domo" Gembarskiej (1879–1931). Gimnazjum skończył w rodzinnym mieście; w tym czasie uczył też języka polskiego dzieci z rodzin robotniczych. W latach 1918–1920 należał do Towarzystwa Tomasza Zana – młodzieżowej organizacji patriotycznej – oraz uczestniczył w organizacji drużyny harcerskiej im. Zawiszy Czarnego, jednej z najstarszych drużyn w Polsce (zob. np. 16 Warszawska Drużyna Harcerzy). W wojnie polsko-bolszewickiej uczestniczył jako ochotnik, przydzielony do 18 pułku Ułanów Pomorskich (nie brał udziału w walkach).
Egzamin maturalny zdał w roku 1922, po czym studiował medycynę na Wydziale Lekarskim Uniwersytetu Poznańskiego (1922–1928). Jako student był członkiem korporacji akademickiej „Baltia” (zob. też hymn korporacji). W korporacji pełnił funkcje sekretarza (sem. let. 1925/1926) i wiceprezesa (sem. zim. 1926/1927), a po studiach – członka komitetu redakcyjnego „Rocznika Korporacyjnego” (1939); był też sekretarzem (1931/1932) i wiceprezesem (1936–1939) Koła Filistrów. W korporacji „Masovia” wygłaszał wykłady na temat polskości Prus Wschodnich (1939). „Masovia” przyznała mu tytuł filistra honorowego tej korporacji.
Dwudziestolecie międzywojenne.
Po studiach, zakończonych otrzymaniem dyplomu doktora wszech nauk lekarskich, pracował w:
W roku 1935 uzyskał specjalizację II stopnia w dziedzinie patomorfologii, a w 1937 – w dziedzinie chorób wewnętrznych; publikował wyniki badań w „Nowinach Lekarskich” i był członkiem zespołu redakcyjnego tego czasopisma. W roku 1938 specjalizował się w zakresie anatomopatologii w Institut du Cancer w Villejuif i paryskim Instytucie Pasteura; odwiedził też ośrodki anatomii patologicznej w Bordeaux, Stuttgarcie, Tybindze, Tuluzie, Berlinie, Dreźnie, Lipsku, Frankfurcie nad Menem.
II wojna światowa.
Po wybuchu II wojny światowej brał udział w kampanii wrześniowej; był m.in. naczelnym lekarzem odcinka Warszawa-Zachód (Wola) w czasie obrony stolicy. Po kapitulacji wrócił do Poznania, skąd został wysiedlony. Zamieszkał i pracował w Gorlicach. Był kierownikiem Powiatowego Ośrodka Zdrowia, lekarzem Ubezpieczalni Społecznej oraz kierownikiem powiatowego oddziału Polskiego Komitetu Opiekuńczego (który założył).
Okres powojenny w Poznaniu.
Po zakończeniu wojny był początkowo lekarzem Ubezpieczalni Społecznej w Toruniu, wkrótce jednak przeniósł się do Poznania. Wrócił do pracy w Zakładzie Anatomii Patologicznej UP; dodatkowo (do września tego roku) kierował Oddziałem Stomatologii Wydziału Lekarskiego. Już w kwietniu 1945 r. rozpoczął zajęcia dydaktyczne, a w lipcu uzyskał habilitację. Otrzymał stopień docenta na podstawie rozprawy nt. "Morfologiczne badania porównawcze nad rolą układu mezenchymalnego, a w szczególności sercowo-naczyniowego, w zapaleniu hiperergicznym i gośćcowym" (1947; praca nagrodzona przez PAU). W latach 1947–1948 pracował w Zakładzie Medycyny Sądowej UP.
Praca w Szczecinie.
We wrześniu 1948 r. otrzymał stanowisko profesora nadzwyczajnego w nowo powstałej Akademii Lekarskiej w Szczecinie (później Pomorska Akademia Medyczna); otrzymał stanowisko kierownika Katedry Anatomii Patologicznej, a dodatkowo Zakładu Medycyny Sądowej PAM (1948–1951). Zorganizował Zakład Anatomii Patologicznej, jednostkę naukowo-dydaktyczną pełniącą również funkcje usługowe. W Zakładzie prowadził kompleksowe badania w zakresie patomorfologii i patogenezy w stawach i układzie sercowo-naczyniowym przy chorobie reumatycznej i reumatoidalnej. W roku 1957 otrzymał tytuł profesora zwyczajnego. Stworzył w zakładzie znaną w świecie szkołę naukową; wielu spośród jego pracowników uzyskało później tytuły profesora.
Był promotorem 14 prac doktorskich i opiekunem naukowym 4 habilitacji. Pełnił funkcję prorektora PAM do spraw klinicznych (1964–1966) i do spraw naukowych (1966–1972).
Po przejściu na emeryturę w roku 1974 pracował w Zakładzie Anatomii Patologicznej (po reorganizacji – Zakładzie Patomorfologii Klinicznej) jako profesor kontraktowy.
Publikacje (wybór).
Opublikował ponad 150 prac naukowych, m.in.:
Członkostwo w stowarzyszeniach i radach naukowych.
W latach 1933–1937 oraz w roku 1947 był sekretarzem Wydziału IV Poznańskiego Towarzystwa Przyjaciół Nauk, a w latach 1945–1948 – sekretarzem Poznańskiego Towarzystwa Lekarskiego. W roku 1947 został członkiem Komisji Antropologicznej Polskiej Akademii Umiejętności.
W Szczecinie w roku 1948 założył – wspólnie z Jakubem Węgierką – Towarzystwo Lekarsko-Naukowe (później – Oddział Szczeciński Polskiego Towarzystwa Lekarskiego). Był współzałożycielem Szczecińskiego Towarzystwa Naukowego, Szczecińsko-Koszalińskiego Oddziału Polskiego Towarzystwa Reumatologicznego i założycielem Szczecińsko-Koszalińskiego Oddziału Polskiego Towarzystwa Anatomopatologów; przez wiele lat kierował tymi stowarzyszeniami. Uczestniczył w organizacji Polskiego Towarzystwa Histochemików i Cytochemików (1956); w latach 1965–1968 był przewodniczącym Komisji Rewizyjnej Zarządu Głównego. Należał do Rady Naukowej Instytutu Reumatologicznego w Warszawie (1966–1972 – członek, od 1966 – przewodniczący), Rady Naukowej przy Ministrze Zdrowia i Opieki Społecznej (1968–1970) i Rady Towarzystw Naukowych przy Prezydium PAN.
Należał do zespołu redakcyjnego czasopisma "Nowiny Lekarskie" (1938–1939 i 1947–1950), do redakcji czasopisma "Patologia Polska" (od jego powstania w 1950 r.) oraz zespołów redakcyjnych "Przeglądu Lekarskiego" (1952–1954) i "Roczników Pomorskiej Akademii Medycznej w Szczecinie" (1956–1957). Od 1959  wchodził w skład redakcji czasopisma "Reumatologia Polska" (później –"Reumatologia"), a od 1963  – redakcji "Folia Histochemica et Cytochemica" .
Odznaczenia, nagrody, wyróżnienia.
Kazimierz Stojałowski został odznaczony:
oraz otrzymał liczne inne nagrody i wyróżnienia, m.in.:
oraz Medale „Za zasługi w rozwoju nauki na Pomorzu Szczecińskim” i „Wielkiej Zasłudze – Ziemia Szczecińska”. Został wpisany do „Księgi zasłużonych województwa szczecińskiego”. Otrzymał stopień Doctor honoris causa PAM i tytuły członka honorowego Polskiego Towarzystwa Lekarskiego (1976) i Szczecińskiego Towarzystwa Naukowego (1982).
Życie prywatne.
Był trzykrotnie żonaty. Pierwsze małżeństwo zostało unieważnione wkrótce po ślubie (lata 20.  XX w.). Z drugą żoną, poślubioną w roku 1944, rozwiódł się w latach 50. W 1965 r. zawarł związek małżeński ze swoją współpracownicą, Aleksandrą Krygier (później – profesor patologii i kierownik Zakładu Patologii Komórki i Katedry Patologii Wydziału Stomatologicznego PAM). Mieli syna, Stefana (ur. 1968; później – specjalista w dziedzinie genetyki i hodowli roślin w szczecińskiej Akademii Rolniczej.

</doc>
<doc id="2797627" url="https://pl.wikipedia.org/wiki?curid=2797627" title="Bitwa o Australię (termin)">
Bitwa o Australię (termin)

Bitwa o Australię (ang. "Battle for Australia") – kwestionowany termin historiograficzny odwołujący się do serii bitew toczonych w pobliżu Australii w trakcie wojny na Pacyfiku, która miała miejsce podczas II wojny światowej. Od 2008 roku bitwy te upamiętniane są co roku w trakcie obchodzonego Dnia Bitwy o Australię (ang. "Battle for Australia Day"), który przypada w każdą pierwszą środę września.
Geneza terminu.
Wyrażenie bitwa o Australię zostało użyte kilka razy podczas II wojny światowej. W szczególności do tego terminu odwoływał się premier Australii John Curtin, który pierwszy raz użył go w trakcie przemówienia do narodu w dniu 16 lutego 1942 roku po przegranej bitwie o Singapur. Mówił on, że upadek Singapuru rozpoczął bitwę o Australię. Jednocześnie wypowiedź Johna Curtina była nawiązaniem do słów Winstona Churchilla, że upadek Francji rozpoczął bitwę o Anglię. W pierwotnej wersji termin bitwa o Australię zapisywany był w języku angielskim jako "Battle of Australia". W 1944 roku Departament ds. Informacji wprowadził drobną zmianę i przyjęta została forma zapisu "Battle for Australia". Współcześnie termin został utrwalony w latach 90. XX wieku przez grupę weteranów w obawie przed utratą pamięci o ofiarach z tamtego okresu. Propagowany jest przez organizację Returned and Services League of Australia w celu upamiętnienia poległych osób oraz przez The Battle for Australia Commemoration National Council (pol. "Narodowa Rada Pamięci Bitwy o Australię") powołaną 14 sierpnia 1998 roku.
Znaczenie terminu: czas i przestrzeń geograficzna.
Termin bitwa o Australię obejmuje nie do końca sprecyzowany przedział czasowy. Pierwszy przedział to lata 1942–1943, w których rząd australijski zmobilizował siły zbrojne kraju do obrony przed spodziewaną japońską inwazją na Australię. Za tym okresem przemawiał James Bowen, odnosząc się do niego w swoich oficjalnych przemówieniach w 2008 roku. Natomiast drugi przedział czasowy obejmuje okres 1942–1945, od klęski w bitwie o Singapur aż do ostatecznej kapitulacji Japonii w II wojnie światowej. Za tym okresem opowiada się The Battle for Australia Commemoration National Council. Drugim problemem związanym z terminem jest jego lokalizacja pod względem geograficznym. James Bowen wyjaśnia, że początkowo termin miał się ograniczać do kilku wydarzeń: bitwy na Morzu Koralowym, kampanii na szlaku Kokoda, bitwy w zatoce Milne oraz bitwy o Buna–Gona. Jednak dyskusje prowadzone z profesorem Davidem Hornerem spowodowały rozszerzenie tego terminu pod względem geograficznym. Obecnie termin bitwa o Australię nie reprezentuje konkretnej przestrzeni geograficznej w wyobrażeniu narodowym.
Kwestionowanie terminu.
Termin bitwa o Australię jest kwestionowany ze względu na to, że działania wojenne prowadzone na Pacyfiku nie były bezpośrednio skierowane przeciwko Australii. Odniesienie terminu do poszczególnych bitew prowadzonych w trakcie kampanii na Pacyfiku jest mylące i historycznie nieuzasadnione. Peter Stanley na podstawie badań historycznych stwierdził, że Japonia nigdy nie opracowywała szczegółowych planów inwazyjnych na Australię. Choć przez kilka miesięcy w 1942 roku australijski wywiad donosił o możliwości ataku Japonii. Rząd australijski uznał ryzyko japońskiej inwazji za realne i podjął działania mobilizujące swoje siły zbrojne w połowie roku 1942, w szczególności po bitwach morskich na Morzu Koralowym (7–8 maja) i o atol Midway (4–7 czerwca). Jednocześnie w tamtym czasie istniały wystarczające dowody na to, że inwazja ze strony japońskiej jest mało prawdopodobna.
Upamiętnienie.
Dzień Bitwy o Australię (ang. "Battle for Australia Day") obchodzony jest od 2008 roku, ustanowiony został przez ministra Departamentu ds. Weteranów (ang. "Department of Veterans' Affairs") Alana Griffina w dniu 26 czerwca 2008 roku. Kampania o upamiętnienie bitew z lat 1942–1943 rozpoczęła się dekadę wcześniej i była prowadzona przez organizacje Returned and Services League of Australia (wspiera osoby, które służyły w Australijskich Siłach Zbrojnych) oraz The Battle for Australia Commemoration National Council. Dzień Bitwy o Australię obchodzony jest co roku w każdą pierwszą środę września w nawiązaniu do pierwszej japońskiej porażki w trakcie bitwy w zatoce Milne. W tym dniu upamiętnia się wszystkie osoby, które służyły i zginęły w obronie Australii w latach 1942–1945 podczas m.in.: bitwy na Morzu Koralowym, kampanii na szlaku Kokoda, bombardowania Darwin i ataku na port w Sydney. Dzień Bitwy o Australię nie jest dniem ustawowo wolnym od pracy.
W związku z nieprecyzyjnym znaczeniem terminu pod względem czasowym i geograficznym, trudno było wybrać konkretny dzień, w którym upamiętniane byłyby ofiary bitwy o Australię. Proponowane terminy początkowo były związane z bitwą na Morzu Koralowym, wówczas święto obchodzone byłoby w dniach pomiędzy 4 a 8 maja. Następnie zaproponowano 15 sierpnia, kiedy japońska armia ogłosiła swoją kapitulację i tym samym zakończyła się wojna na Pacyfiku. Następne dwie proponowane daty związane były z bombardowaniem Darwin (19 lutego) oraz z kampanią na szlaku Kokoda. W tym drugim przypadku nie pojawiła się konkretna data obchodów dla Dnia Bitwy o Australię.

</doc>
<doc id="2797628" url="https://pl.wikipedia.org/wiki?curid=2797628" title="That Was Then but This Is Now">
That Was Then but This Is Now

That Was Then but This Is Now – pierwszy singel zespołu ABC z drugiego albumu Beauty Stab, wydany w październiku 1983 roku. Udało mu się dotrzeć do 18. miejsca brytyjskiej listy przebojów.
Teledysk.
W teledysku przeplatają się sceny z udziałem zespołu na tle mapy z gry Ryzyko i flag oraz helikoptera, który startuje, a następnie eksploduje.

</doc>
<doc id="2797629" url="https://pl.wikipedia.org/wiki?curid=2797629" title="Super Bowl XXI">
Super Bowl XXI

Super Bowl XXI był dwudziestym pierwszym finałem o mistrzostwo NFL w zawodowym futbolu amerykańskim, rozegranym 25 stycznia 1987 roku, na stadionie Rose Bowl Stadium, w Pasadenie, w stanie Kalifornia.
Mistrz konferencji NFC, drużyna New York Giants, pokonał mistrza konferencji AFC, drużynę Denver Broncos, uzyskując wynik 39-20. Był to pierwszy triumf tej drużyny w Super Bowl, a także pierwsze mistrzostwo NFL od roku 1956.
Dla drużyny Broncos był to drugi występ w Super Bowl. Zespół z Denver zaszedł tak daleko głównie dzięki grze swojego quarterbacka Johna Elwaya, a także dzięki postawie swojej formacji defensywnej, która w sezonie zasadniczym pozwoliła drużynom przeciwnym na zdobycie najmniejszej liczby jardów w konferencji AFC. Sezon zasadniczy dla Broncos zakończył się rekordem 11-5. W playoff drużyna dwukrotnie pokonała niewielką różnicą punktów, najpierw New England Patriots, a następnie po dogrywce Cleveland Browns. 
Drużyna Giants była prowadzona przez swojego quarterbacka Phila Simmsa, running backa Joe Morrisa oraz defensywę zwaną "Big Blue Wrecking Crew". Sezon zasadniczy zespół zakończył rekordem 14-2, a następnie w playoffach dwukrotnie pewnie pokonał drużyny San Francisco 49ers oraz Washington Redskins.
Pierwsza kwarta meczu zakończyła się wynikiem 10-7 dla Broncos. W drugiej jedyne punkty zostały zdobyte przez George'a Martina, defensive enda drużyny Giants, który powalił quarterbacka Broncos Johna Elwaya w ich polu punktowym, tym samym zdobywając safety. Wynik 10-9 po pierwszej połowie jest wynikiem z najmniejszą różnicą punktów w historii Super Bowl. Trzecia kwarta należała wyłącznie do drużyny z Nowego Jorku. Zdobyła ona w niej 17 punktów, kontynuując swoją passę w kwarcie czwartej, Giants zdobyli 26 punktów z rzędu. Mistrz NFC ustanowił również w 2. połowie rekord zdobytych 30 punktów.
Za faworytów spotkania uważana była drużyna z Nowego Jorku.
Amerykański hymn państwowy przed meczem wykonał Neil Diamond. W przerwie meczu został zaprezentowane widowisko na upamiętniające 100-lecie istnienia Hollywood.
Tytuł MVP finałów zdobył Phil Simms, Quarterback zespołu Giants.

</doc>
<doc id="2797630" url="https://pl.wikipedia.org/wiki?curid=2797630" title="Saga rodu Forsyte’ów (serial telewizyjny 1967)">
Saga rodu Forsyte’ów (serial telewizyjny 1967)

Saga rodu Forsyte’ów (ang. "The Forsyte Saga") – brytyjski, 26-odcinkowy serial telewizyjny z 1967 r. na podstawie cyklu powieści Johna Galsworthy’ego pod tym samym tytułem oraz stanowiącej jej kontynuację "Nowoczesnej komedii".
Opis.
Serial pokazuje historię trzech pokoleń zamożnej angielskiej rodziny Forsyte’ów w okresie od lat 70. XIX wieku do lat 20. XX wieku, od epoki wiktoriańskiej po okres międzywojenny.
Serial odniósł w Polsce sukces dzięki znakomitemu dubbingowi, reżyserowanemu przez Zofię Dybowską-Aleksandrowicz. Serial znalazł się na miejscu 57 w programie "66 niezapomnianych seriali" emitowanym na kanale TVN Style.

</doc>
<doc id="2797631" url="https://pl.wikipedia.org/wiki?curid=2797631" title="Kepler-47">
Kepler-47

Kepler-47 – gwiazda podwójna w gwiazdozbiorze Łabędzia. Według pomiarów sondy Gaia z 2018 roku znajduje się w odległości ok. 3400 lat świetlnych od Słońca. Jest to gwiazda zmienna zaćmieniowa, która ma układ planetarny, składający się z trzech znanych planet pozasłonecznych, odkrytych przez Kosmiczny Teleskop Keplera.
Charakterystyka.
Układ podwójny gwiazd tworzą gwiazda podobna do Słońca, Kepler-47 A i słabszy od niej czerwony karzeł Kepler-47 B. Kepler-47 A ma masę równą masie Słońca (z dokładnością do niepewności) i nieznacznie mniejszy promień (96% promienia Słońca), temperaturę ok. 5640 K i jasność równą 84% jasności Słońca. Kepler-47 B to mniejsza gwiazda, ma 36% masy Słońca i 35% jego promienia; jego temperatura jest znacznie niższa, równa ok. 3360 K, a jasność to tylko ok. 1,4% jasności Słońca.
Gwiazdy krążą po ciasnych orbitach wokół wspólnego środka masy, okrążając go w czasie ok. 7,5 doby. Średnia odległość między gwiazdami to 0,0836 au (12,5 mln km).
Układ planetarny.
Planety w tym układzie są planetami okołopodwójnymi (planetami typu P), czyli orbitują wokół obu gwiazd układu.
Pierwsza z planet, Kepler-47b o promieniu około 3 razy większym od promienia Ziemi, obiega układ centralny gwiazd w czasie krótszym niż 50 dni. Druga, Kepler-47c jest gazowym olbrzymem nieco większym od Neptuna, obiega swoje gwiazdy w okresie 303 dni. Krąży w obrębie ekosfery układu i może być pokryta gęstymi chmurami wodnymi.
Obydwie planety zostały odkryte metodą tranzytową. Obserwacje tranzytów planet w układach wielokrotnych są trudniejsze niż w przypadku jednej gwiazdy centralnej, ze względu na zmieniające się położenia gwiazd, z czego wynikają zmienne czasy przejść planet na tle tarczy lub tarcz gwiazd.
W 2019 roku odkryta została trzecia planeta, Kepler-47d. Jest ona większa od dwóch wcześniej znanych, co było zaskoczeniem dla odkrywców. Ze względu na zmiany płaszczyzn orbit planet układu, wywołane grawitacją obu gwiazd, tranzyty tej planety były początkowo słabiej widoczne, a z czasem stały się głębsze i łatwiejsze do wykrycia.

</doc>
<doc id="2797635" url="https://pl.wikipedia.org/wiki?curid=2797635" title="Zdaniem Freda!">
Zdaniem Freda!

Zdaniem Freda! (ang. "Fred: The Show", 2012) – amerykański serial komediowy stworzony przez Lucasa Cruikshanka. Wyprodukowany przez Varsity Pictures i The Collective.
Światowa premiera serialu miała miejsce 16 stycznia 2012 roku na amerykańskim Nickelodeon. W Polsce premiera serialu odbyła się 12 listopada 2012 roku na kanale Nickelodeon Polska.
Opis fabuły.
Serial opowiada o przygodach 16-letniego Freda Figglehorna (Lucas Cruikshank) i jego codziennym życiu.
Wersja polska.
Wersja polska: na zlecenie Nickelodeon Polska – Master Film
Reżyseria: Agata Gawrońska-Bauman
Dialogi polskie: Magdalena Dwojak
Dźwięk: Mateusz Michniewicz
Montaż: Paweł Siwiec
Kierownictwo produkcji: Katarzyna Fijałkowska
Nadzór merytoryczny: Aleksandra Dobrowolska i Katarzyna Dryńska
Wystąpili:
oraz:
i inni
Lektor: Dariusz Odija

</doc>
<doc id="2797636" url="https://pl.wikipedia.org/wiki?curid=2797636" title="Lista odcinków serialu Zdaniem Freda!">
Lista odcinków serialu Zdaniem Freda!

W artykule znajduje się lista odcinków serialu Zdaniem Freda!, emitowanego w Polsce od 12 listopada 2012 roku na kanale Nickelodeon.

</doc>
<doc id="2797637" url="https://pl.wikipedia.org/wiki?curid=2797637" title="Stanisław Speczik">
Stanisław Speczik

Stanisław Speczik (ur. 13 września 1947 w Zabrzu) – polski geolog, profesor nauk o Ziemi, były prezes zarządu KGHM Polska Miedź i wiceminister w Ministerstwie Skarbu Państwa.
Życiorys.
W 1971 ukończył studia na Wydziale Geologii Uniwersytetu Warszawskiego. W 1976 uzyskał stopień naukowy doktora na podstawie pracy zatytułowanej "Mineralizacja kruszcowa w utworach karbońskich na obszarze monokliny przedsudeckiej", habilitował się w 1995 w oparciu o rozprawę "Metalogeneza podłoża podcechsztyńskiego monokliny przedsudeckiej". W 1997 otrzymał tytuł profesora nauk o Ziemi. Przebywał na zagranicznych stażach naukowych jako stypendysta Fundacji Alexandra von Humboldta. Specjalizuje się w zagadnieniach z zakresu geologii złóż metali i ochrony zasobów.
Jako naukowiec związany z Uniwersytetem Warszawskim oraz Państwowym Instytutem Geologicznym. Od połowy lat 90. pełnił funkcję dyrektora tej instytucji. Zasiadał w Komitecie Geologicznym, Komitecie Górnictwa oraz Komitecie Zrównoważonej Gospodarki Surowcami Mineralnymi Polskiej Akademii Nauk.
Poza pracą naukową zajmował się działalnością konsultingową w koncernach surowcowych. Od 2001 do 2004 był prezesem zarządu KGHM Polskiej Miedzi. W 2005 przez kilka miesięcy zajmował stanowisko sekretarza stanu w Ministerstwie Skarbu Państwa w gabinecie kierowanym przez Marka Belkę.
Udzielał się w strukturach klubu piłkarskiego Polonia Warszawa, gdzie m.in. brał udział w organizacji Międzynarodowego Turnieju Piłkarskiego o Puchar Pamięci Małego Powstańca.
Odznaczenia.
W 1996 otrzymał Złoty Krzyż Zasługi. W 2000 odznaczony Krzyżem Kawalerskim Orderu Odrodzenia Polski. Otrzymał także Order Uśmiechu.

</doc>
<doc id="2797639" url="https://pl.wikipedia.org/wiki?curid=2797639" title="Stanisław Aleksandrzak">
Stanisław Aleksandrzak

Stanisław Aleksandrzak (ur. 15 lutego 1909 w Marchwaczu, zm. 12 lutego 1985 w Warszawie) – polski dziennikarz i nauczyciel.
Życiorys.
W 1932 rozpoczął pracę nauczycielską, pięć lat później działalność redakcyjną i wydawniczą, początkowo w czasopismach Wydziału Wydawniczego ZNP, następnie w Instytucie Wydawniczym „Nasza Księgarnia”.
W 1939 brał udział w kampanii wrześniowej. Był jednym z organizatorów oświatowego podziemia, za co został aresztowany przez hitlerowców i więziony na Pawiaku, następnie wywieziony do obozu koncentracyjnego w Litomierzycach w dawnej Czechosłowacji.
Po wyzwoleniu przystąpił do organizowania prasy dziecięcej w Instytucie Wydawniczym „Nasza Księgarnia”. Założył i redagował przez pięć lat czasopismo „Iskierki” połączone później ze „Świerszczykiem”. Zainicjował wydawanie pierwszego w Polsce pisma dla dzieci w wieku przedszkolnym „Miś”, zainspirował powstanie szeregu książek i serii wydawniczych, np. antologii opowiadań z historii Polski "Przez stulecia", zbiorów reportaży i opowiadań "Spotkania z Polską", "Krajobraz serdeczny". 
Do dorobku polskiej prasy dziecięcej wprowadzał nowy model pisma tworząc z „Płomyczka”, którego był naczelnym redaktorem w latach 1947–1985, wszechstronny magazyn społeczno-literacko-popularnonaukowy dla dzieci.
Odrębną dziedziną pracy Aleksandrzaka była działalność w Towarzystwie Łączności z Polonią Zagraniczną „Polonia”. Przez kilkanaście lat redagował pismo dla szkół polonijnych „Wisełka”. Zasłużył się jako inicjator konferencji i spotkań redaktorów czasopism dziecięcych różnych krajów.
Jako pisarz, redaktor i organizator życia kulturalnego działał dla dobra dzieci, szkoły, nauczycieli i rodziców. Za zaangażowanie dla spraw dzieci otrzymał nagrodę przyznawaną przez dzieci – Order Uśmiechu – tym samym został członkiem jego kapituły.
Wyrazem uznania dla twórczości oraz działalności redaktorskiej Aleksandrzaka było przyznanie mu w 1961 Nagrody Prezesa Rady Ministrów za osiągnięcia w dziedzinie twórczości dla dzieci, a w grudniu 1984 Nagrody im. K. Makuszyńskiego. 
Pochowany na cmentarzu Wojskowym na Powązkach (kwatera 23B-5-18).
Upamiętnienie.
Od 1987 jest patronem Szkoły Podstawowej w Marchwaczu.

</doc>
<doc id="2797640" url="https://pl.wikipedia.org/wiki?curid=2797640" title="Wietek morsei">
Wietek morsei

Wietek morsei ("Leptidea morsei") – gatunek motyla dziennego z rodziny bielinkowatych (Pieridae). 
Wygląd.
Rozpiętość skrzydeł 35-41 mm.
Siedlisko.
Występuje na polanach, przy drogach, w świetlistych lasach liściastych, w dolinach rzek, a w górach na łąkach porośniętych kwiatami.
Biologia i rozwój.
Pojawia się co roku w dwóch pokoleniach: pierwsze kwiecień-maj, drugie w lipcu. W górach tylko jedno pokolenie w maju-czerwcu. Jaja składane są na spodniej stronie liści. Poczwarka zimuje. 
Rośliny żywicielskie gąsienic.
Gąsienice żerują na groszku wiosennym, czerniejącym lub na wyce ptasiej.
Rozmieszczenie geograficzne.
Gatunek eurosyberyjski. W Polsce zaobserwowany został w 1965 roku w okolicach Przełęczy Dukielskiej. Osobniki te prawdopodobnie przyleciały ze Słowacji. 

</doc>
<doc id="2797696" url="https://pl.wikipedia.org/wiki?curid=2797696" title="Daniel Fascioli">
Daniel Fascioli

Daniel Pedro Fascioli Álvarez (ur. 3 marca 1967 w Montevideo) – urugwajski piłkarz występujący na pozycji napastnika.
Kariera klubowa.
Fascioli pochodzi ze stołecznego miasta Montevideo i jest wychowankiem tamtejszego zespołu Club Atlético River Plate, skąd w 1990 roku przeszedł do drużyny Huracán Buceo. Jej barwy reprezentował przez rok bez większych sukcesów, po czym wyjechał do Ekwadoru, gdzie podpisał kontrakt z Deportivo Quito. W 1992 roku powrócił do ojczyzny, zostając zawodnikiem Danubio FC, z którym zajął trzecie miejsce w lidze urugwajskiej, po czym przeszedł do drugoligowego Central Español. W 1994 roku ponownie wyemigrował za granicę, tym razem do Chile, przechodząc do tamtejszej ekipy Cobreloa z siedzibą w mieście Calama. Po dwunastu miesiącach spędzonych w tym klubie odszedł do innej drużyny z tego kraju, Deportes Antofagasta, gdzie z kolei spędził półtora roku. W 1996 roku został w jego barwach wicekrólem strzelców krajowego pucharu – Copa Chile.
Latem 1996 Fascioli został zawodnikiem meksykańskiego zespołu Tiburones Rojos de Veracruz. W tamtejszej Primera División zadebiutował 11 sierpnia w przegranym 0:3 meczu z Atlante, natomiast premierowego gola strzelił sześć dni później w zremisowanej 1:1 konfrontacji z Celaya. Szybko został jednym z najskuteczniejszych piłkarzy bijącej się o utrzymanie drużyny, a po półtora roku przeszedł do drugoligowego Correcaminos UAT z miasta Ciudad Victoria. W wiosennym sezonie Verano 1998 wywalczył tytuł króla strzelców drugiej ligi meksykańskiej z dwunastoma golami na koncie, po czym powrócił do Veracruz, który pod jego nieobecność spadł do Primera División A. Powtórnie reprezentował jego barwy przez rok, a w lipcu 1999 po raz drugi podpisał kontrakt z Correcaminos, gdzie w wieku 32 lat zdecydował się zakończyć profesjonalną karierę.

</doc>
<doc id="2797703" url="https://pl.wikipedia.org/wiki?curid=2797703" title="Socjalizm we Francji">
Socjalizm we Francji



</doc>
<doc id="2797705" url="https://pl.wikipedia.org/wiki?curid=2797705" title="Lewica we Francji">
Lewica we Francji



</doc>
<doc id="2797710" url="https://pl.wikipedia.org/wiki?curid=2797710" title="Bitwa pod Pakosławiem">
Bitwa pod Pakosławiem

Bitwa pod Pakosławiem – potyczka stoczona w nocy z 19 na 20 maja 1915 pod Pakosławiem w rejonie Iłży podczas odwrotu wojsk rosyjskich w czasie I wojny światowej; chrzest bojowy polskiego Legionu Puławskiego.
Geneza.
Na początku 1915 roku, w składzie wojsk Imperium Rosyjskiego został sformowany z inicjatywy Komitetu Narodowego Polskiego Legion Puławski, składający się z ochotników – Polaków. W lutym 1915 roku Legion został oficjalnie przemianowany przez władze na 739 drużynę nowoaleksandryjską Państwowego Pospolitego Ruszenia, lecz wewnątrz jednostki zachowywano dotychczasową nazwę. 20 marca 1915 Legion w sile batalionu został skierowany na front w skład Korpusu Grenadierów Moskiewskich, licząc około 1000 żołnierzy i oficerów, w tym ok. 800 „bagnetów” (stanu pododdziałów liniowych). Po rozpoczęciu ofensywy państw centralnych i odwrotu wojsk rosyjskich 18 maja, Legion znalazł się w Krzyżanowicach, 3 kilometry na północ od Iłży. Wzdłuż wschodnich brzegów błot pakosławskich od Michałowa i dalej do Pakosławia rozciągał się przedni skraj obrony rosyjskiej. Od połowy maja niemieckie oddziały Landwehry próbowały bez skutku zepchnąć oddziały rosyjskie z dogodnej do obrony rubieży. Ci kontratakowali i odrzucali Niemców. Polacy w tych walkach byli dwukrotnie wprowadzani do działań bojowych. Pierwszy raz w nocy z 19 na 20 maja pod Pakosławiem, drugi raz 15 czerwca pod Michałowem.
Pakosław.
W nocy z 19 na 20 maja Legion Puławski otrzymał rozkaz nocnego marszu przez „pakosławskie błota” w kierunku pozycji niemieckich. Żołnierze zmuszeni zostali do pozostawienia na pozycjach rzeczy osobistych, chlebaków (sucharek), menażek oraz wszystkiego co podczas przemarszu mogło zdradzić pozycję. Żołnierze otrzymali kategoryczny zakaz palenia machorki w trakcie przeprawy i jakichkolwiek rozmów. Teren bagien był trudny i niebezpieczny, trzęsawiska oraz doły po wydobyciu torfu były śmiertelnymi pułapkami. Około godziny 21:00 kompanie zaczęły posuwać się przez trzęsawiska. Zbliżywszy się na odległość kilkudziesięciu kroków do niemieckich okopów legioniści poderwali się do szturmu. Straty były znaczne, od ognia karabinów i karabinów maszynowych, przy czym część kul, według relacji, była eksplodująca. Dwa przednie plutony, przebyły bez strzału druty kolczaste i uderzyły na bagnety, zdobywając pobliski odcinek okopów. Ubłoceni i przemoczeni Polacy po krótkiej wymianie ognia wtargnęli w niemieckie transzeje, rozpoczynając starcie na bagnety. Padł dowódca, a plutony straciły ¾ swego stanu i wycofały się. Wówczas podpułkownik Antoni Reutt poprowadził do boju 4 kompanię. Czterokrotne ataki załamały się z wielkimi stratami, podczas gdy Niemcy podsyłali posiłki. Widząc beznadziejność dalszej walki, dowódca Legionu wydał rozkaz do odwrotu, wykonany z niechęcią przez żołnierzy, pod ogniem nieprzyjaciela. W boju tym straty wyniosły: 42 zabitych, 60 rannych i 11 przepadłych bez wieści, z 493 żołnierzy, którzy wyruszyli wieczorem do natarcia. W bitwie ranny został dowódca Legionu podpułkownik Antoni Reutt. Dzielnie spisali się sanitariusze i telefoniści, okupując swe poświęcenie ofiarą w liczbie 4 zabitych. Legion Puławski po boju pod Pakosławiem został wycofany do drugiego rzutu i ześrodkował się w rejonie Krzyżanowic i Starosiedlic, gdzie realizował zadania szkoleniowe. Po doświadczeniach walk pod Pakosławiem i szkoleniu stał się doświadczonym pododdziałem frontowym.
Po walkach w rejonie Pakosławia front pod Iłżą zamarł na prawie miesiąc. Zaczęła się wojna pozycyjna. Żołnierze przygotowywali sieci okopów strzeleckich, okrywanie ich drewnem i workami z piaskiem. Na przedpolu powstawał gąszcz nieprzebytych zapór z drutu kolczastego, poprzeplatanych licznymi minami-pułapkami. Na tyłach budowano schrony i ukrycia na sprzęt, artylerię i kwatery dla żołnierzy.
Michałów.
W połowie czerwca, w czasie zmiany w obronie jednostek rosyjskich w rejonie Michałowa i Pakosławia, dowództwo brygady strzeleckiej postanowiło użyć części Legionu do ubezpieczenia tego działania. Dokonano tego jednak we wschodnim stylu, nie licząc się ze stratami. 15 czerwca 1915 pułkownik Jan Rządkowski otrzymał rozkaz obsadzenia rosyjskiej linii obronnej pomiędzy Michałowem a Pakosławiem. Ponieważ legionistom nie pozostawiono czasu na przygotowanie się do działań, dowódca Legionu zarządził alarm 4 kompanii kapitana Witolda Komierowskiego rozlokowanej najbliżej Michałowa w Starosiedlicach. Pod nieobecność jej dowódcy kompanię tę poprowadził w kierunku rosyjskich okopów chorąży Rafał Sołtan. W obronie rosyjskiej między Michałowem a Pakosławiem panował olbrzymi nieład. Niemcy po rozpoznaniu ruchu wojsk na pierwszej linii najpierw otworzyli gwałtowny ogień karabinowy, a następnie z dział i moździerzy. Obawiano się, że przeciwnik wykorzysta to zamieszanie do uderzenia. Zajmowanie pozycji przed rosyjskimi zaporami trwało około pół godziny, po których nieprzyjacielscy żołnierze przeszli do natarcia czołgając się ze stalowymi tarczami. Polacy nie cofnęli się jednak i doszło do wielogodzinnej wymiany ognia na bardzo bliskich odległościach. W takich warunkach walki ogniowej 4 kompania chorążego Sołtana przetrwała prawie 18 godzin. Już wydawało się, te zginą wszyscy. W końcu pomoc zorganizował dowódca Legionu Puławskiego pułkownik Rządkowski, który siłami rosyjskiego batalionu strzelców oraz półkompanii Legionów wykonał kontratak na prawe skrzydło nacierających Niemców. Gwałtownie wykonane uderzenie spowodowało starcia na bagnety. Niemcy po ataku na bagnety wycofali się pozostawiając na przedpolu 26 stalowych tarcz, które później zostały wykorzystane przez legionistów. 
Jeszcze przez około dwa tygodnie po walkach pod Michałowem Legion Puławski pozostawał w rejonie Krzyżanowic i Starosiedlic. Pod koniec czerwca front pod Iłżą został przełamany i wojska rosyjskie zostały zmuszone do wycofania się. Początkowo odbywało się to w krwawych walkach odwrotowych, a później nabrało cech ucieczki. Wkrótce Legion dopełniony został 800 legionistami z II Legionu.
Podsumowanie.
Po bitwie pakosławskiej i po następnych, które odbyły się 20 sierpnia pod Nurcem i 10 września pod Zelwą, w Legionie zostało 100 żołnierzy. Inni zginęli lub zostali ranni. Walki nie oszczędzały też oficerów, nie było ani jednego, który nie byłby ranny. Bohaterska postawa żołnierzy Legionu otworzyła narodowi polskiemu drogę do niepodległości. Legion rozwiązano w połowie października, a żołnierzy wcielono do Brygady Strzelców Polskich. Z dwóch szwadronów ułanów sformowano początkowo dywizjon ułanów, a następnie 1 Pułk Ułanów.
W latach 20. XX wieku prochy poległych żołnierzy Legionu Puławskiego zebrano z pól bitewnych i pochowano we wspólnej mogile w pobliżu majątku Pakosław. W Pakosławiu postawiono pomnik Legionu Puławskiego z napisem:
Walki pod Pakosławiem zostały upamiętnione na Grobie Nieznanego Żołnierza w Warszawie, napisem na jednej z tablic, w okresie II RP i po 1990 „PAKOSŁAW 19–20 V 1915”.

</doc>
<doc id="2797711" url="https://pl.wikipedia.org/wiki?curid=2797711" title="Biuro Śledcze MSW">
Biuro Śledcze MSW

Biuro Śledcze MSW: w latach 1956 - 1990 jedna z komórek organizacyjnych Ministerstwa Spraw Wewnętrznych.
Biuro należało do komórek wypełniających zadania Służby Bezpieczeństwa, a służba w nim została zakwalifikowana do służby w organach bezpieczeństwa państwa.
Utworzenie Biura, zadania i organizacja.
W związku z wejściem w życie ustawy z dnia 13 listopada 1956 r. o zmianie organizacji naczelnych organów administracji publicznej w zakresie bezpieczeństwa publicznego (Dz.U. 1956 nr 54 poz. 241) powołano jako strukturę administracyjną w ramach Ministerstwa Spraw Wewnętrznych Biuro Śledcze MSW. 
Zgodnie z regulaminem organizacyjnym wprowadzonym przez Ministra Spraw Wewnętrznych gen. bryg. Mieczysława Moczara Zarządzeniem nr 00123 z 30 listopada 1965 roku (z późniejszymi zmianami), powołane było do:
Biuro Śledcze MSW prowadziło postępowania karne w sprawie przestępstw należących do właściwości SB, organizowało również pracę operacyjną na rzecz realizacji zadań SB wśród osób pozbawionych wolności. 
W 1975 r. składało się z pięciu wydziałów:
Po wprowadzeniu stanu wojennego w 1981 powołano w Biurze grupę koordynacyjną ds. internowania, a przy Wydziałach Śledczych KW MO utworzono grupy operacyjne opracowujące wnioski o internowanie. 
Biuro Śledcze MSW z dniem 1 sierpnia 1990 r. zostało przekształcone w Zarząd Śledczy UOP.
Dyrektorzy Biura Śledczego MSW.
Zastępcy dyrektora

</doc>
<doc id="2797712" url="https://pl.wikipedia.org/wiki?curid=2797712" title="Noob">
Noob

Noob (zapis w leet speak: "n00b") – określenie stosowane w slangu internetowym przez graczy komputerowych. W komputerowych grach wieloosobowych słowo to oznacza gracza o niskich umiejętnościach, osobę niedoświadczoną, która nie chce lub nie potrafi się rozwijać. Termin jest nacechowany negatywnie.

</doc>
<doc id="2797715" url="https://pl.wikipedia.org/wiki?curid=2797715" title="Jeleniec (powiat czarnkowsko-trzcianecki)">
Jeleniec (powiat czarnkowsko-trzcianecki)

Jeleniec – osada leśna w Polsce położona w województwie wielkopolskim, w powiecie czarnkowsko-trzcianeckim, w gminie Wieleń.
W latach 1975–1998 miejscowość administracyjnie należała do województwa pilskiego.
Leśnictwo Jeleniec wchodzi w skład obrębu leśnego Potrzebowice tworzącego Nadleśnictwo Potrzebowice.

</doc>
<doc id="2797717" url="https://pl.wikipedia.org/wiki?curid=2797717" title="DPD Polska">
DPD Polska

DPD Polska Sp. z o.o. – polskie przedsiębiorstwo spedycyjne z siedzibą w Warszawie, wchodzące w skład DPDgroup.
Działalność.
Początki "DPD Polska" (wcześniej: "Masterlink Express") sięgają 1991 – wówczas było to przedsiębiorstwo będące w 100% własnością polskiego kapitału. W początkowym okresie firma doręczała przesyłki wyłącznie na terenie Polski. W 1994 przedsiębiorstwo rozpoczęło współpracę z międzynarodowymi firmami kurierskimi, co umożliwiło oferowanie usług spedycyjnych o zasięgu międzynarodowym.
W 1998 Masterlink został przejęty przez Posten AB, lidera na szwedzkim rynku usług logistycznych, co pozwoliło na dynamiczny rozwój Masterlink Express.
W lipcu 2002 Grupa La Poste i Posten AB podpisały umowę, na mocy której holding GeoPost nabył 50% udziałów Masterlink Express. Jednocześnie Posten AB nabył licencję Direct Parcel Distribution w Polsce (DPD), przez co Masterlink zyskał dostęp do sieci logistycznej obejmującej ponad 30 krajów Europy. W październiku 2002 Masterlink Express zakupił 100% udziałów w Air Cargo Poland (spółka posiadająca m.in. agencję celną), poszerzając wachlarz usług o działalność celną i spedycyjną o pełnym spektrum (transport przesyłek drogami: powietrzną, morską i lądową).
W maju 2004 przedstawiciele Geopost i Posten AB podpisali umowę handlową w wyniku której francuski holding nabył 50% udziałów w Masterlink, które do tej pory były własnością Posten AB. GeoPost stał się tym samym jedynym właścicielem Masterlink Express.
W marcu 2015 DPD Polska zaprezentowała nowe logo i hasło ‘Your Delivery Expert’ Odświeżenie identyfikacji wiąże się też z ujednoliceniem wizerunku grupy Geopost, która ze swoich marek DPD, SEUR, Interlink i Chronopost zdecydowała się eksponować przede wszystkim tę pierwszą.
W kwietniu 2015 roku DPD Polska oraz Siódemka sfinalizowały połączenie prawne. Integracja została przeprowadzona na mocy zgody UOKiK wydanej 1 października 2014 r. poprzez przeniesienie całego majątku Siódemki S.A. na DPD Polska sp. z o.o. jako spółki przejmującej.

</doc>
<doc id="2797718" url="https://pl.wikipedia.org/wiki?curid=2797718" title="Lecabela Quaresma">
Lecabela Quaresma

Lecabela Quaresma Dias da Fonseca (ur. 26 grudnia 1989 w Água Grande) – pochodząca z Wysp Świętego Tomasza i Książęcej portugalska lekkoatletka specjalizująca się przede wszystkim w biegach płotkarskich oraz trójskoku. Uczestniczka igrzysk olimpijskich.
W 2008 roku brała udział w Mistrzostwach Świata Juniorów, które odbywały się w Bydgoszczy. W biegu na 100 metrów przez płotki, pomimo poprawienia rekordu życiowego, Quaresma zajęła ostatnie miejsce w swoim biegu eliminacyjnym.
Na przełomie czerwca i lipca 2012 roku Lecabela Quaresma wzięła udział w Mistrzostwach Afryki w benińskim Porto-Novo. W biegu na 100 metrów przez płotki z wynikiem 15,59 s. odpadła w eliminacjach (4. miejsce na 6 startujących), natomiast w trójskoku zajęła 6. miejsce w finale.
W 2012 roku zakwalifikowała się również na Igrzyska w Londynie w konkurencji bieg na 100 metrów przez płotki. Podczas ceremonii otwarcia Igrzysk pełniła funkcję chorążej swojej reprezentacji. W swojej konkurencji zajęła ostatnie miejsce w drugim biegu eliminacyjnym, uzyskując jednak najlepszy wynik w sezonie – 14,54 s.
Reprezentując Portugalię, zajęła 7. miejsce w pięcioboju podczas halowych mistrzostw Europy w Belgradzie (2017), a także 22. miejsce na mistrzostwach świata w Londynie w tym samym roku.

</doc>
<doc id="2797724" url="https://pl.wikipedia.org/wiki?curid=2797724" title="Jonas Enlund">
Jonas Enlund

Jonas Enlund (ur. 3 listopada 1987 w Helsinkach) – fiński hokeista, reprezentant Finlandii, olimpijczyk.
Kariera.
Wychowanek klubu PiTa. Dalszą karierę rozwijał w zespołach juniorskich HIFK. Od 2010 roku zawodnik Sibiru Nowosybirsk. W kwietniu 2013 roku przedłużył kontrakt o dwa lata. Od maja do grudnia 2015 zawodnik Łokomotiwu Jarosław. Od grudnia 2015 zawodnik SKA. Od lipca 2016 zawodnik CSKA Moskwa. Od listopada 2016 zawodnik chińskiego Kunlun Red Star. Od sierpnia 2017 ponownie zawodnik Sibiru. Pod koniec 2018 został hokeistą Traktora Czelabińsk. W październiku przeszedł do Nieftiechimika Niżniekamsk. Pierwotnie informowano, że odszedł z klubu w marcu 2020, po w październiku 2020 ogłoszono, że przedłużył tam kontrakt o rok. Pod koniec października 2021 został zaangażowany przez niemiecki klub Grizzlys Wolfsburg. We wrześniu 2022 został zawodnikiem Pelicans Lahti.
Uczestniczył w turnieju zimowych igrzysk olimpijskich 2018.

</doc>
<doc id="2797728" url="https://pl.wikipedia.org/wiki?curid=2797728" title="Wojciech Staroniewicz">
Wojciech Staroniewicz

Wojciech Staroniewicz (ur. 22 listopada 1954 w Sopocie) – polski saksofonista i kompozytor.
Życiorys.
Absolwent Państwowej Szkoły Muzycznej II st. im. Fryderyka Chopina w Gdańsku-Wrzeszczu w klasie saksofonu (dyplom z wyróżnieniem, 1983) . Już od samego początku swoje zainteresowania kierował w stronę muzyki jazzowej. W latach 80. był członkiem Big Bandu Gdańsk pod dyrekcją Jerzego Partyki, gdzie zasiadał w sekcji saksofonów i podejmował pierwsze próby kompozytorskie. W swojej długoletniej karierze koncertował w większości krajów europejskich oraz na Dalekim Wschodzie (Szanghaj). Swoimi występami poprzedzał koncerty takich sław muzyki jazzowej, jak: Kenny Garrett, Chick Corea, David Sanchez, James Carter i Yellowjackets. Posiada na koncie występy z Andrzejem Jagodzińskim, Włodkiem Pawlikiem, Cezarym Konradem, Adamem Cegielskim, Nippy Noyą, Helge Lienem, Erikiem Johannessenem, Brianem Melvininem. Jako sideman współpracował z Włodzimierzem Nahornym podczas realizacji jego projektów pt. Fantazja Polska „Nahorny-Karłowicz” i „Nahorny – Chopin Genius Loci”. Występował z norwesko-polską grupą Loud Jazz Band oraz z norweskim pianistą Helge Lienem. Od 2010 roku koncertuje jako solista z Polską Filharmonią Kameralną Sopot Wojciecha Rajskiego. Brał udział w koncercie pt. „Cztery pory roku”, gdzie wykonał specjalnie na tę okazję napisany przez siebie utwór na orkiestrę kameralną i zespół jazzowy. Wykonuje również solowe improwizacje w musicalach „Porgy and Bess” i „The Witness” w reżyserii Ryszarda Ronczewskiego, wystawianych w Teatrze Muzycznym im. Danuty Baduszkowej w Gdyni.
Był przewodniczącym jury Ogólnopolskiego Przeglądu Młodych Zespołów Jazzowych i Bluesowych w Gdyni (2011) oraz Krokus Jazz Festival.
Jest współwłaścicielem firmy fonograficznej „Allegro Records Wojciech Staroniewicz” z siedzibą w Sopocie.

</doc>
<doc id="2797729" url="https://pl.wikipedia.org/wiki?curid=2797729" title="Vinho verde">
Vinho verde

Vinho verde (dosłownie z port. „zielone wino”) – portugalskie wino z
regionu Minho na północnym zachodzie kraju oraz region winiarski, w którym jest produkowane. Nazwa odnosi się do młodości i świeżości wina, a nie do koloru, bowiem w ramach apelacji produkuje się wina czerwone, białe i na niewielką skalę różowe. Większość z tych win należy pić, póki są świeże (9–18 miesięcy). Obszar produkcji rozpościera się na wydłużonym południkowo obszarze  ha i stanowi 15% powierzchni winnic portugalskich. Winnice są wyjątkowo rozdrobnione: znakomita większość winogrodników poświęca na krzewy winne mniej niż jeden hektar. Przez długi okres winorośl była uprawiana w formie pnącej.
Historia.
Starożytność.
Liczni badacze próbują wyjaśnić początki uprawy winorośli w Portugalii i tłumaczą ją jedną z trzech hipotez:
Średniowiecze.
W 870 roku, jeszcze przed ogłoszeniem suwerenności przez Portugalię, klasztor Alpendurada w Marco de Canaveses otrzymał krzewy winorośli. Właśnie w Minho, kolebce Portugalii i dawnego Hrabstwa Portugalii, Alfons I Zdobywca ogłosił niepodległość narodu portugalskiego. Winorośl prowadzona wzwyż była także wzmiankowana w dokumentach z 1220 i 1228, które świadczą m.in. o rozszerzeniu obszaru jej uprawy na teren północno-zachodniej Portugalii. W archiwach parafii Areias (Santo Tirso) z XIII wieku znajdują się wzmianki o „pnącej winorośli na palikach” i "latadas", przodkach współczesnych trejaży.
W połowie XIV wieku produkcja była na tyle dobrze zorganizowana, że angielski król Edward III podpisał umowę handlową z Portugalią na dostawy wełny w zamian za wino z regionu Minho.
Renesans.
Określenie "vinho verde" pojawiło się po raz pierwszy w epoce renesansu, w dokumencie napisanym w 1549 przez doktora João das Regrasa. W tym czasie marynarka portugalska panowała na morzach i zakładała kolonie na całym świecie.
Kilka lat później, w 1580, po śmierci króla Sebastiana I podczas krucjaty przeciw Maurom, ziemie portugalskie zostały zaanektowane przez Filipa II, króla hiszpańskiego. Pozycja Anglii w handlu morskim i w portach po odzyskaniu przez Portugalię niepodległości w 1644 stała się na tyle silna, że Portugalia stała się niemal jej kolonią.
Od około 1660 angielscy kupcy stali się głównymi graczami w Lizbonie, Porto i Viana do Castelo. Ich statki handlowe podjęły regularny handel, zw. trójkątnym pomiędzy regionem "Entre-Douro-e-Minho" (gdzie ładowano wina), Nową Anglią (dorsz) i Anglią (producentem tekstyliów). Właściciele winnic w okolicy Viana do Castelo wymieniali swoje wyroby na czarnych niewolników.
Trwało to tylko przez pewien czas, na co złożyły się dwa czynniki. Najbardziej poszukiwane stały się wina z winnic Monção, na skraju regionu. Księgi handlowe świadczą, że były to wina białe, produkowane ze szczepu alvarinho i uprawiane bez podpórek. Drugim czynnikiem, który okazał się kluczowy, było zapiaszczenie, a więc spłycenie portu w Viana. Odtąd angielscy handlarze winem zaczęli korzystać z portu w Porto.
Czasy nowożytne.
Wielu mieszkańców przeludnionej prowincji "Entre-Douro-e-Minho" decydowało się na emigrację, przede wszystkim do Brazylii. Po wzbogaceniu się część z nich powracała do Portugalii, gdzie budowali okazałe budynki oraz kupowali ziemię i winnice, które dzierżawili chłopom w zamian za udział w zbiorach. W tym samym okresie również arystokracja parcelowała swoje majątki w zamian za czynsz, co bardzo rozdrobniło produkcję.
Taka sytuacja utrzymywała się w XVII i XVIII wieku. Także ziemiaństwo zdecydowało się na parcelację winnic. Okazało się, że przez rozdrobnienie producentów ucierpiała jakość winogron z uznanych posiadłości, dlatego też niektórzy zdecydowali się na ponowne obsadzenie winoroślą wolnych terenów
W 1876 António Augusto de Aguiar, sławny profesor chemii i znawca win tak opisał vinho verde:
Współczesność.
Vinho verde było traktowane jako wyrób na własne potrzeby aż do początku XX wieku. 18 września 1908 prawnie uregulowano region produkcji vinho verde, a rozporządzenie weszło w życie 1 października. 22 marca 1929 ustanowiono reguły produkcji obowiązujące w regionie i określono jego granice w niezmienionym odtąd kształcie. W celu egzekwowania zasad została powołana regionalna komisja winiarska. Barierą dla rozwoju upraw na większą skalę stały się przepisy wprowadzone przez António Salazara w 1930, które zabroniły tworzenia winnic, a winorośl dopuszczały jedynie w charakterze żywopłotów. Szczególnie dotknęło to region Monção, bardziej gospodarczo nastawiony do winnic.
Mimo niecodziennego charakteru upraw w regionie vinho verde w 1949 OIV (ang. "International Organisation of Vine and Wine") przyjął aplikację regionu i zarejestrował go jako apelację. W 1992 Unia Europejska włączyła vinho verde do swojej kategorii VQPRD (wina jakościowe produkowane w oznaczonych regionach).
Pochodzenie nazwy.
Określenie "vinhos verdes" – "zielone wina" nie dotyczy koloru, ale świeżości win produkowanych z gron zbieranych przed
osiągnięciem pełnej dojrzałości, by uniknąć kaprysów pogody. Taką genezę określenia zauważali już podróżnicy na początku
XIX wieku, którzy przeciwstawiali "vinho verde" winu dojrzałemu ("vinho maduro"), przy czym niedojrzałość winogron tłumaczyli sposobem prowadzenia krzewów i cieniem rzucanym przez drzewa.
Geografia.
Granicami regionu produkcji "vinho verde", obejmującego trzy dystrykty, są od północy i południa rzeki Minho oraz Lima, na wschodzie góry wznoszące się na ponad  m n.p.m., a od zachodu Ocean Atlantycki.
Orografia.
Region cechuje się urozmaiconą rzeźbą terenu i został opisany przez Amorina Girão jako „amfiteatr otwarty ku morzu i wznoszący się w głąb lądu”. Doliny największych rzek, płynących ze wschodu na zachód Minho, Lima, Cávado, Ave i Douro ułatwiają napływ wiatrów oceanicznych w głąb lądu. Teren regionu jest ograniczony pasmami gór Penada, Gerez, Cabreira, Alvão, Marão, Montemuro, Freita i Arada. Rzeźbę urozmaicają dodatkowo wąskie dolinki i niewysokie wzgórza (Arga, Amarela i Citãnas), co w rezultacie daje pofałdowany
krajobraz bez większych równin ani wysokich gór.
Klimat.
Klimat regionu Vinho Verde DOC jest klimatem morskim, o niewielkich amplitudach temperatury, dość dużej sumie opadów i letnim okresie suszy. Rzeźba terenu na wschód od wybrzeża ogranicza wpływ
oceanu i odpowiada za istnienie licznych stref mikroklimatycznych.
Morskie sąsiedztwo zapewnia wysoką wilgotność i naraża region na obfite, nierównomiernie rozłożone opady, których roczna suma zawiera się pomiędzy i  mm rocznie.
W typowym scenariuszu zima i wiosna są wilgotne, lato jest suche, a jesień, czas zbiorów – deszczowa. Temperatury są mało zróżnicowane, zima łagodna, ale istnieje ryzyko wiosennych przymrozków, niebezpiecznych dla winorośli. Długi suchy okres latem, nawet gdy temperatury są umiarkowane decyduje o stopniu dojrzałości winogron.
Według klasyfikacji Thornwaite’a region "Vinho Verde" cechuje się
Winiarstwo.
Winnice w gminach Caminha, Gondomar, Lousada, Maia, Matosinhos,
Paredes de Coura, Porto, Valença, Valongo i Vila Nova de Cerveira mają
prawo do korzystania jedynie z oznaczenia "Vinho verde DOC". Pozostały obszar apelacji może na etykiecie wskazywać podregion, z którego pochodzi wino.
Szczepy winorośli.
W większości winnic winorośl podlegała przez lata selekcji naturalnej. Przetrwały te szczepy, które dobrze radziły sobie prowadzone jako pnącza. Okazało się, że przystosowanie jest na tyle silne, że próby przycinania i prowadzenia tych odmian w formie niskiej znacząco obniżały zbiory i czyniły ich uprawę nieopłacalną. Winiarnie dostarczają tradycyjnych w tym regionie win czerwonych, cenionych, lecz o krótszej tradycji win białych oraz śladowe ilości wina różowego. Wachlarz odmian jest szeroki. Przepisy apelacji określają:
Metody upraw.
Uprawa winorośli na północnym zachodzie Portugalii, w regionie "vinhos verdes" opierała się na winorośli pnącej albo podpieranej. Czynniki ekonomiczne i rolnicze w dawnej prowincji Entre-Douro-e-Minho wymuszały uprawę z wykorzystaniem podpór, płotów, drzew albo palików, na skraju pól, na słupach i w innych miejscach trudnych do uprawy w inny sposób (np. wzdłuż dróg). Marginalizacja uprawy winorośli była konsekwencją wyjątkowego rozdrobnienia gospodarstw, które powodowało, że liczył się każdy metr kwadratowy przeznaczony pod uprawę żywności: zboża, warzyw i jarzyn.
Uprawa winorośli na podporach pomiędzy innymi uprawami była znana już przynajmniej w XVI wieku.
Poziom alkoholu.
Prócz wymaganego poziomu alkoholu wino oznakowane apelacją "Vinho Verde DOC" musi wykazywać kwasowość przynajmniej 5,4 g/l, poza alvarinho i winami korzystającymi z prawa do oznaczenia podregionu, gdzie minimalny poziom wynosi 4,5 g/l kwasu winowego.
Winifikacja.
Fermentacja jest celowo wstrzymywana jeszcze przed konwersją cukru w alkohol.
Winnice i winiarstwo.
Największe zbiory "vinhos verdes" miały miejsce w 1973, kiedy to osiągnęły rekordowy poziom 
hektolitrów. Na drugim biegunie znajduje się winobranie w 1935, po którym wyprodukowano tylko hektolitrów.
Kontrola produkcji.
Stowarzyszenie "Comissão de Viticultura da Região dos Vinhos Verdes (CVRVV)" uzyskało status instytucji użyteczności publicznej i odpowiada za certyfikację
"vinho verde", kontrolę jakości oraz promocję wina. Wspiera również winiarzy i handlarzy winem.
Odgrywa ważną rolę w promocji turystycznej regionu i pomaga w rozwoju enoturystyki.
Struktura upraw.
Struktura upraw jest niezwykła jak na Europę Zachodnią. W regionie obejmującym jedynie 9,2% powierzchni Portugalii mieszka aż 20% jej ludności. W 2012 zarejestrowano producentów uprawiających  ha, przy czym ich liczba ciągle się zmniejsza. Większość nadal produkuje wino samodzielnie mimo istnienia 21 spółdzielni winiarskich, z których siedem zrzeszyło się w związku "Vercoope" (Związek spółdzielni winiarskich regionu Vinho Verde).
Rozdrobnienie własności i niewielkie obszary przeznaczone pod winorośl wzmacniają w statystyce pozycję drobnych producentów:
Wina w kuchni.
Określenie "vinho verde" przez długi czas miało pejoratywny wydźwięk. Od niedawna stało się
raczej oznaką szlachetności. Hugh Johnson w swojej książce "Historia wina" opisuje swoje wrażenia z pierwszych degustacji czerwonego "vinho verde":
Niezależnie, czy białe, czy czerwone, "vinho verde" po nalaniu tworzy na powierzchni lekką musującą pianę, wytworzoną przez dwutlenek węgla pochodzący z fermentacji w butelce, która daje wrażenie pikantności. Francuski znawca win Louis Orizet tak pisał o "vinho verde":
Wina białe, podawane schłodzone jako aperitif do smażonych kąsków albo owoców morza są popularne
przede wszystkim latem. Czerwone, ciemne "vinho verde" o wysokiej zawartości tanin ceni się głównie w Portugalii. Czerwone "vinho verde" słabo nadaje się do starzenia i powinno zostać skonsumowane w ciągu roku.
"Vinhos verdes" zwyczajowo towarzyszą potrawom typowym dla regionu Minho: "caldo verde" (zupa z kapusty, ziemniaków, czosnku, cebuli i oliwy z oliwek), "caldeira a fragateira" (portugalski odpowiednik prowansalskiej bouillabaisse), owocami morza, rybami i mięsami ("sarrabulho", szynka "Clara Penha", sztuka mięs, koźlina).
Białe "vinho verde" podaje się w temperaturze 8–12 °C, różowe 10–12 °C, a czerwone – 12–15 °C.
Nawiązania.
Braterstwo vinho verde ("Confraria do Vinho Verde").
Braterstwo zostało założone 28 lutego 1988, by chronić autentyczność wyrobów i tradycję apelacji, promować "vinho verde" oraz wspierać badania nad miejscowym winem i winnicami. Członkowie noszą zielono-czarne peleryny oraz czarny kapelusz. Noszą złote naszyjniki, z których zwisa kiść winogron. Sztandar jest zielony, przyozdobiony rysunkiem winogrona, ze złoconymi zdobieniami i napisem „"Confraria do Vinho Verde"”.
Szlak "vinho verde".
Szlak przebiega dolinami trzech rzek: Minho, Lima i Cávado. Na trasie można zapoznać się z "vinho verde", szczepami alvarinho i loureiro, odwiedzić winnice górnego Minho, miejscową tradycję, a także skorzystać z możliwości degustacji.
Piosenki.
Paulo Alexandre skomponował, zaśpiewał i nagrał piosenkę na cześć "vinho verde" pod tym samym tytułem. Album sprzedał się w liczbie ok.   egzemplarzy.
Filmy.
Na fali sukcesu w Portugalii i Brazylii piosenki "Vinho verde" Paula Alexandre w 1980 nakręcono film „Verde Vinho”. Paulo Alexandre grał w nim rolę piosenkarza Otavio Limy, a u jego boku grali również Dionísio Azevedo, Maria de Lourdes, Gui Abreu Lima, Zezé Barros, Zezito Martins, João Carlos Mota i Arnaldo Weiss.

</doc>
<doc id="2797732" url="https://pl.wikipedia.org/wiki?curid=2797732" title="Kremlin Cup 2012 (kobiety)">
Kremlin Cup 2012 (kobiety)

Kremlin Cup 2012 – tenisowy turniej WTA z cyklu Kremlin Cup rozgrywany w dniach 15–21 października 2012 roku w Moskwie na kortach twardych w hali o puli nagród 740 000 dolarów amerykańskich.

</doc>
<doc id="2797733" url="https://pl.wikipedia.org/wiki?curid=2797733" title="Jori Lehterä">
Jori Lehterä

Jori Lehterä (ur. 23 grudnia 1987 w Helsinkach) – fiński hokeista, reprezentant Finlandii, olimpijczyk.
Jego wujek Tero Lehterä (ur. 1972) także był hokeistą oraz został trenerem hokejowym.
Kariera.
Wychowanek klubu PiTa. Od 2010 zawodnik Sibiru Nowosybirsk. W czerwcu 2013 przedłużył kontrakt o dwa lata. Od lipca 2014 zawodnik St. Louis Blues, związany dwuletnim kontraktem. W lipcu 2015 przedłużył kontrakt o trzy lata. Od czerwca 2017 zawodnik Philadelphia Flyers. W czerwcu 2019 przeszedł do SKA Sankt Petersburg. W maju 2020 przeszedł do Spartaka Moskwa. Od czerwca 2022 ponownie zawodnik Tappara.
Uczestniczył w turniejach mistrzostw świata w 2010, 2014, zimowych igrzysk olimpijskich 2014, Pucharu Świata 2016.

</doc>
<doc id="2797738" url="https://pl.wikipedia.org/wiki?curid=2797738" title="Biosphärenreservat Mittelelbe">
Biosphärenreservat Mittelelbe



</doc>
<doc id="2797740" url="https://pl.wikipedia.org/wiki?curid=2797740" title="Ruhrgebiet">
Ruhrgebiet



</doc>
<doc id="2797744" url="https://pl.wikipedia.org/wiki?curid=2797744" title="Lausitzer Braunkohlenrevier">
Lausitzer Braunkohlenrevier



</doc>
<doc id="2797745" url="https://pl.wikipedia.org/wiki?curid=2797745" title="Danuta Musiał">
Danuta Musiał

Danuta Teresa Musiał (ur. 1957) – polska historyk, profesor nauk humanistycznych.
Specjalizuje się w historii starożytnej. W latach 2000-2003 zajmowała stanowisko zastępcy dyrektora, od 2006 do 2010 dyrektora Instytutu Historii i Archiwistyki Uniwersytetu Mikołaja Kopernika w Toruniu. Pełni funkcję kierownika Zakładu Historii Starożytnej w IHiA UMK.
Była członkiem Komitetu Nauk o Kulturze Antycznej Polskiej Akademii Nauk.

</doc>
<doc id="2797746" url="https://pl.wikipedia.org/wiki?curid=2797746" title="Lausitzer Revier">
Lausitzer Revier



</doc>
<doc id="2797747" url="https://pl.wikipedia.org/wiki?curid=2797747" title="Saarrevier">
Saarrevier



</doc>
<doc id="2797748" url="https://pl.wikipedia.org/wiki?curid=2797748" title="Saarkohlenbecken">
Saarkohlenbecken



</doc>
<doc id="2797749" url="https://pl.wikipedia.org/wiki?curid=2797749" title="Júlio César Coelho de Moraes Júnior">
Júlio César Coelho de Moraes Júnior

Júlio César, właśc. Júlio César Coelho de Moraes Júnior (ur. 15 czerwca 1982 w São Paulo) – brazylijski piłkarz, występujący na pozycji obrońcy.
Kariera klubowa.
Karierę piłkarską Júlio César rozpoczął w klubie Bangu AC w 2002. Rok 2003 rozpoczął w Américe Natal, by w drugiej części roku przeszedł do CR Flamengo. W lidze brazylijskiej zadebiutował 27 września 2003 w wygranym 2-1 meczu z Athletico Paranaense. Z Flamengo zdobył mistrzostwo stanu Rio de Janeiro - Campeonato Carioca w 2004.
W 2005 był zawodnikiem drugoligowej Marílii. W latach 2006–2009 był zawodnikiem Cruzeiro EC. Z Cruzeiro zdobył mistrzostwo stanu Minas Gerais – Campeonato Mineiro w 2006. Lata 2007-2009 Júlio César spędził na wypożyczeniach w Cabofriense oraz pierwszoligowych Náutico Recife i Goiás EC, z którym zdobył mistrzostwo stanu Goiás – Campeonato Goiano w 2009. 
Na początku 2010 został zawodnikiem Fluminense FC.
W barwach Flu zadebiutował 17 stycznia 2010 w wygranym 3-0 meczu ligi stanowej z Americano Campos, w którym w 55 min. ustalił wynik meczu. Júlio César zdobył z Flu mistrzostwo Brazylii w 2010. Mając problemy z wywalczeniem miejsca w składzie Fluminense w sierpniu 2011 został wypożyczony do Grêmio Porto Alegre. W Grêmio zadebiutował 28 sierpnia 2011 w wygranym 2-1 meczu derbowym z Internacionalem.
Ciekawostki.
Júlio César jest synem Júlio Césara Coelho de Moraesa reprezentanta Brazylii na początku lat 80.

</doc>
<doc id="2797750" url="https://pl.wikipedia.org/wiki?curid=2797750" title="Kaiser-Wilhelm-Gedächtniskirche">
Kaiser-Wilhelm-Gedächtniskirche



</doc>
<doc id="2797751" url="https://pl.wikipedia.org/wiki?curid=2797751" title="Wybory parlamentarne na Litwie w 2012 roku">
Wybory parlamentarne na Litwie w 2012 roku

Wybory parlamentarne na Litwie w 2012 roku zostały przeprowadzone 14 października 2012, druga tura głosowania w 67 z 71 okręgów jednomandatowych odbyła się 28 października 2012. W ich wyniku obsadzono łącznie 139 ze 141 mandatów w Sejmie Republiki Litewskiej na czteroletnią kadencję.
70 posłów zostało wyłonionych w okręgu większościowym z list krajowych ugrupowań, które przekroczyły wynoszący 5% próg wyborczy. 70 posłów zostało wybranych w okręgach jednomandatowych – w pierwszej turze obsadzono w ten sposób 3 mandaty, w drugiej turze 66 z 68.
Listy krajowe wystawiło 18 komitetów wyborczych, w tym 1 koalicyjny. Kilka ugrupowań wystawiło także kandydatów tylko w okręgach jednomandatowych, w których wystartowała również grupa kandydatów niezależnych. Kandydaci mogli jednocześnie startować z listy krajowej, jak i w wybranym okręgu jednomandatowym.
Ostatni sondaż przedwyborczy wskazywał na zwycięstwo socjaldemokratów (16,9%) przed Partią Pracy (15,8%), Porządkiem i Sprawiedliwością (8,2%) i partiami rządzącymi: Związkiem Ojczyzny (7,9%) oraz liberałami (5,8%).
W głosowaniu na listy partyjne zwyciężyła Partia Pracy przed socjaldemokratami i konserwatystami. Przy uwzględnieniu wyborów w okręgach najwięcej miejsc w Sejmie uzyskała LSDP przed TS-LKD i Partią Pracy. Próg wyborczy przekroczyły też dotychczas znajdujące się w parlamencie Ruch Liberalny oraz Porządek i Sprawiedliwość, nowe ugrupowanie Droga Odwagi i po raz pierwszy od odzyskania przez Litwę niepodległości partia mniejszości polskiej – AWPL.
Mandat w okręgu wyborczym Jeziorosy-Wisaginia pozostał nieobsadzony – Główna Komisja Wyborcza unieważniła wyniki pierwszej tury głosowania z uwagi na zarzuty kupowania głosów przez jednego z kandydatów, co skutkowało koniecznością rozpisania wyborów uzupełniających. Pozostałe wyniki zostały przez VRK uznane, gdy jednocześnie ujawniano kolejne przypadki uzasadnionego podejrzenia kupowania głosów przez kandydatów Partii Pracy. Rozpoznając skargę złożoną przez prezydent Litwy, Sąd Konstytucyjny orzekł, że kolejność kandydatów Partii Pracy (m.in. w odniesieniu do wybranych do Sejmu osób, tj. Jolanta Gaudutienė, Jonas Pinskus i Živilė Pinskuvienė) oraz wyniki wyborów w okręgu birżańsko-kupiskim (w którym wygrał kandydat socjaldemokratów) zostały określone z naruszeniem prawa. Sejm zatwierdził stanowisko Sądu Konstytucyjnego, wykreślając wskazanych kandydatów Partii Pracy i unieważniając wybory w okręgu birżańsko-kupiskim.

</doc>
<doc id="2797754" url="https://pl.wikipedia.org/wiki?curid=2797754" title="Jezioro Ciche">
Jezioro Ciche

Jeziora w Polsce:

</doc>
<doc id="2797757" url="https://pl.wikipedia.org/wiki?curid=2797757" title="Pergamonmuseum">
Pergamonmuseum



</doc>
<doc id="2797758" url="https://pl.wikipedia.org/wiki?curid=2797758" title="Schloss Neuschwanstein">
Schloss Neuschwanstein



</doc>
<doc id="2797759" url="https://pl.wikipedia.org/wiki?curid=2797759" title="Berliner Mauer">
Berliner Mauer



</doc>
<doc id="2797760" url="https://pl.wikipedia.org/wiki?curid=2797760" title="Szata Józefa">
Szata Józefa

Szata Józefa, hiszp. "La túnica de José" – obraz olejny hiszpańskiego artysty barokowego Diega Velázqueza.
Obraz został wykonany w Rzymie w klasztorze San Lorenzo. Prawdopodobnie stanowił uzupełnienie do innego dzieła wykonanego w tym czasie pt. "Kuźnia Wulkana".
Temat obrazu został zaczerpnięty ze Starego Testamentu, z Księgi Rodzaju. Historia opowiada o młodych latach patriarchy Józefa. Był ukochanym synem Jakuba, dzięki czemu otrzymał od niego wspaniałą szatę. Miał też sen, w którym sprawował władzę nad rodzeństwem. Jego bracia zazdrościli mu jego względów u ojca. Któregoś dnia całe starsze rodzeństwo pasło trzodę poza granicami miasta. Jakub wysłał do nich Józefa z wiadomością. Na jego widok uradzili, iż zabiją go, lecz po wstawiennictwie Rubena, postanowili wrzucić go do studni. Gdy tylko Józef dotarł do nich, rzucili się na niego, obdarli z płaszcza i porzucili w studni. Następnie powrócili do domu ojca, którego przekonali, że Józef zginął: 
Opis obrazu.
Velázquez wybrał moment, gdy Jakubowi przedstawiono szaty Józefa i gdy rozpoznał w nich swój podarunek dla ukochanego syna. Jakub siedzi po prawej stronie i wykonuje typowy gest rozpaczy. Jego laska spada na dywan, a wzrok wpatrzony jest w przyniesione ubranie. Po lewej stronie trzej bracia prezentują zakrwawiony strój. Choć według Starego Testamentu to nie bracia przynoszą szaty, artysta przedstawia tu rodzeństwo, by ukazać ich różne postawy. Ukazani od tyłu, z profilu lub zwróceni przodem, poprzez gesty i wyraz twarzy zdradzają swoje zawstydzenie i niepewność, czy kłamstwo nie wyjdzie na jaw. Jedynie pies (w późniejszej ikonografii symbol wierności) ukazany u dołu wydaje się rozpoznawać podstęp braci i wyczuwając krew kozła, a nie człowieka, szczeka na posłańców. Sugerowano, iż jego pojawienie się w tej kompozycji polecił Velázquezowi Rubens, co miało dodać dziełu więcej elegancji. Psy pojawiają się również w późniejszych pracach Velázqueza, m.in. na obrazie Panny dworskie z 1659 roku. Dwie postacie ukazane w cieniu pomiędzy Jakubem a braćmi zostały domalowane w późniejszym okresie.
Styl, w jakim namalowano dzieło, przejawia wpływy malarstwa włoskiego. Postać nagiego brata stojącego tyłem i jego gest są charakterystyczne dla bolońskiego i rzymskiego akademizmu. Również krajobraz utrzymany w niebieskiej tonacji jest charakterystyczny dla sztuki włoskiej. Podłoga, na której rozgrywa się akcja, nakreślona jest w formie szachownicy i stanowi studium włoskich zasad perspektywy. Głębia przestrzeni jest podkreślona poprzez przedmioty porozrzucane na podłodze, ułożone diagonalnie.

</doc>
<doc id="2797765" url="https://pl.wikipedia.org/wiki?curid=2797765" title="Mark LoMonaco">
Mark LoMonaco

Mark S. LoMonaco (ur. 14 lipca 1971) – amerykański wrestler, znany z występów w Extreme Championship Wrestling (ECW) jako Buh Buh Ray Dudley i World Wrestling Federation / Entertainment (WWF / E), jako Bubba Ray Dudley. Obecnie po długiej przerwie, powrócił do World Wrestling Entertainment. wraz z D-Von Dudley .
Wraz ze D-Von Dudleyem, LoMonaco był połową Tag Team'u The Dudley Boyz, później znanego już jako Team3D. Charakteryzowali się niekonwencjonalną odzieżą i stosowania stołów w swoich walkach, Dudley Boyz jest jednym z najbardziej udanych Tag teamów w historii wrestlingu, uznany za 23-krotnych World Tag team mistrzów. LoMonaco zdobył tytuły również w samodzielnej karierze wrestlera, jest ośmiokrotnym zdobywcą pasa mistrzowskiego WWF / E Champion Hardcore. Pomiędzy WWE, TNA, ECW i New Japan Pro Wrestling (NJPW), LoMonaco zdobył do tej pory łącznie 34 tytuły mistrzostwskie.

</doc>
<doc id="2797767" url="https://pl.wikipedia.org/wiki?curid=2797767" title="BGL Luxembourg Open 2011">
BGL Luxembourg Open 2011



</doc>
<doc id="2797774" url="https://pl.wikipedia.org/wiki?curid=2797774" title="Maksymilian Kośny">
Maksymilian Kośny

Maksymilian Kośny (ur. 11 grudnia 1905 w Chróścicach, zm. 1989) – polski lekarz, działacz społeczny i polityczny.
Życiorys.
Do liceum uczęszczał w Krakowie i Chorzowie. Brał udział w walkach 3. powstania śląskiego, po czym podjął studia medyczne w Berlinie, a od 1926 do 1931 na Uniwersytecie Wrocławskim. Doktorat uzyskał w 1934 r. w Lipsku. W latach 30. wchodził w skład rady nadzorczej bytomskiego Banku Ludowego. Od 1923 działał w Związku Polaków w Niemczech, od 1924 także w Związku Akademików Górnoślązaków „Silesia Superior”, której był sekretarzem w 1926 r. W kwietniu 1939, zagrożony represjami ze strony Niemców wyjechał do Polski, gdzie ukrywał się podczas całej wojny. Po wojnie wrócił na Śląsk i podjął pracę lekarza. W 1978 roku został uhonorowany Śląską Nagrodą im. Juliusza Ligonia.
Brat Augustyna.

</doc>
<doc id="2797775" url="https://pl.wikipedia.org/wiki?curid=2797775" title="Liga Portuguesa de Basquetebol">
Liga Portuguesa de Basquetebol

Liga Portuguesa de Basquetebol - najwyższa klasa rozgrywek koszykówki w Portugalii. Od sezonu 2008/09 jej rozgrywki są organizowane przez Portuguese Basketball Federation.
Od sezonu 1965/66 do 1973/74 mistrzowie ligi byli wyłaniani poprzez turniej z udziałem mistrzów metropolitarnych (reprezentujących Portugalię) oraz mistrzów kolonialnych z Mozambiku i Angoli, podobnie jak to miało miejsce w lidze – Portuguese Roller Hockey First Division, która funkcjonowała w tych samych latach. Pierwszy z turniejów nie odbył się jednak ze względu na protest klubu z Mozambiku – Sporting de Lourenço Marques.
Najbardziej utytułowanym zespołem jest SL Benfica, która 25 triumfowała w tych rozgrywkach.
Linki zewnętrzne.
Profil ligi na Eurobasket.com

</doc>
<doc id="2797777" url="https://pl.wikipedia.org/wiki?curid=2797777" title="Bino">
Bino

Osoby:
Inne:

</doc>
<doc id="2797782" url="https://pl.wikipedia.org/wiki?curid=2797782" title="Kodowanie (badania społeczne)">
Kodowanie (badania społeczne)

Kodowanie – procedura przetwarzania wartości zmiennych oraz klasyfikacji odpowiedzi respondenta na postać liczbową, która umożliwia analizę statystyczną przez kodera.
Procedura kodowania.
Rodzaje pytań.
Kodowaniu mogą podlegać zarówno pytania zamknięte, jak i pytania otwarte. Procedura postępowania w każdym z tych przypadków jest inna. Pytania zamknięte mają z góry określoną liczbę odpowiedzi, które zaznacza ankieter – w przypadku wywiadu kwestionariuszowego lub respondent samodzielnie – w przypadku ankiety samowypełnialnej. Pytania otwarte pozwalają natomiast respondentowi na udzielenie odpowiedzi np. na pytanie "„Dlaczego ocenia Pan(i) rząd Erytrei źle?”". W przypadku pytania otwartego nie ma gotowego zestawu odpowiedzi.
Kodowanie pytań otwartych.
Kodowanie pytań otwartych odbywa się zwykle po zebraniu wszystkich ankiet. Obecnie, w przypadku badań realizowanych przy wsparciu różnego rodzaju urządzeń elektronicznych, np. w przypadku ankiet telefonicznych, ankiet realizowanych na urządzeniach mobilnych, najczęściej laptopach czy ankiet realizowanych w Internecie istnieje możliwość wcześniejszego przygotowania klucza kodowego.
Klucz kodowy to lista kodów odpowiadających odpowiedziom udzielonym przez respondentów. Odpowiednio opisane kody są następnie wprowadzane do oprogramowania statystycznego, np. SPSS czy Statistica.
Kodowanie pytań otwartych polega na przeanalizowaniu przez koderów odpowiedzi respondentów ze wszystkich ankiet i przypisanie odpowiedziom najczęściej występującym kodów z klucza kodowego. Pozostałe odpowiedzi, którym nie zostaną przypisane unikalne kody są najczęściej klasyfikowane do jednej, zbiorczej kategorii "„inne”". W praktyce badawczej rzadko analizuje się kategorie, które osiągnęły poniżej 3% wskazań (ponieważ dla próby N = 1.000 wywiadów błąd statystyczny przy frakcji 50% wynosi +/-3.1%, a dla mniejszych prób jest jeszcze większy).

</doc>
<doc id="2797785" url="https://pl.wikipedia.org/wiki?curid=2797785" title="Sundgau">
Sundgau

Sundgau – kraina historyczna we wschodniej Francji, w południowej Alzacji, na terenie współczesnego departamentu Górny Ren, położona na południe od Miluzy, w pobliżu granicy szwajcarskiej. Głównym miastem krainy jest Altkirch.
Obszar przez długi czas był posiadłością Habsburgów, do Francji przyłączony został w 1648 roku na mocy pokoju westfalskiego.

</doc>
<doc id="2797787" url="https://pl.wikipedia.org/wiki?curid=2797787" title="BGL BNP Paribas Luxembourg Open 2012">
BGL BNP Paribas Luxembourg Open 2012

BGL BNP Paribas Luxembourg Open 2012 – tenisowy turniej WTA z cyklu Luxembourg Open rozgrywany w dniach 15–21 października 2012 roku w Luksemburgu na kortach twardych w hali o puli nagród 220 000 dolarów amerykańskich.

</doc>
<doc id="2797789" url="https://pl.wikipedia.org/wiki?curid=2797789" title="Museu Paulista">
Museu Paulista

Museu Paulista da Universidade de São Paulo (pol. Muzeum Paulistowskie przy Uniwersytecie w São Paulo), zwane zwyczajowo Museu Paulista lub Museu do Ipiranga – muzeum historyczne i galeria sztuki w São Paulo (Brazylia) położone w pobliżu miejsca nad brzegiem rzeki Ipirangi, w którym regent Brazylii Pedro I ogłosił w 1822 jej niepodległość wznosząc słynny okrzyk „Independência ou Morte” („Niepodległość lub śmierć”). Muzeum mieści się w wielkim pałacu, zbudowanym w 1890, jednym z najwcześniejszych zabytków niepodległej Brazylii. Ma w swych zbiorach ok. 125 000 eksponatów dokumentujących historię Brazylii.
Historia.
Powstanie Museu Paulista związane jest z prywatną kolekcją pułkownika Joaquima Sertório, który zgromadził okazy naturalne, monety, gazety, rękopisy, obrazy, broń, ryciny, osobliwości, meble, eksponaty miejscowe, itp., udostępnione zwiedzającym jako "Museu Sertório" w budynku położonym przy obecnym placu João Mendesa (Praça João Mendes), w centrum São Paulo. W 1890 kolekcja ta przeszła na własność rządu stanowego, który z kolei włączył ją w skład zbiorów Museu da Sociedade Auxiliadora pod nazwą Museu Estado (Museum Stanowe). W roku następnym botanik ze Stanowej Komisji Geograficzno-Geologicznej, Alberto Loefgren uporządkował zbiory, którym ostatecznie, w 1893, nadano nazwę Museu Paulista. W 1894, już pod nadzorem von Iheringa, przeniesiono je do obecnego budynku, położonego w dzielnicy Ipiranga. Nowa siedziba Museu Paulista, okazały budynek w stylu eklektycznym, zbudowany według projektu włoskiego architekta Tommaso Gaudenzio Bezziego, był pierwotnie przeznaczony do innych celów. Początkowy był pomyślany jako pomnik niepodległości. Jego projekt był promowany już od obchodów niepodległości 7 września 1824, ale przez długi czas nie udawało się zebrać funduszy potrzebnych do jego realizacji. Dopiero w 1885 cesarz Pedro II zatwierdził projekt Bezziego, który zaczęto realizować w 1890. Obszerny pałac z ogrodem, inspirowany francuskim Wersalem, stał przez długi czas pusty, m.in. ze względu na rozbieżności co do jego wykorzystania. Według jednych miał to być pałac i pomnik, według innych – budynek, który obok funkcji symbolicznej, miał służyć celom praktycznym, edukacyjnym i kulturalnym.
Muzeum zostało otwarte 7 września 1895 jako muzeum historii naturalnej, ze szczególnym uwzględnieniem niepodległości i historii Brazylii i stanu São Paulo
powiedział niemiecki przyrodnik i naukowiec Hermann von Ihering (1850–1930) z okazji otwarcia Museu Paulista. Lekarz z wykształcenia, członek Berlińskiego Towarzystwa Etnologicznego, przybył w 1880 do Brazylii otrzymując posadę pracownika naukowego Muzeum Narodowego w Rio de Janeiro. 
Museu Paulista pod jego kierownictwem w latach 1895–1916 miało ambicję bycia południowoamerykańskim muzeum specjalizującym się w dziedzinie nauk przyrodniczych, na wzór podobnych instytucji europejskich, gromadząc eksponaty z różnych regionów kontynentu amerykańskiego. Zdaniem von Iheringa placówka miała wypełnić lukę w dziedzinie badań naukowych w kraju, w którym nie było jeszcze żadnej wyższej uczelni. Uzupełnieniem tych działań był periodyk "Revista Museu Paulista" ("Przegląd Museu Paulista") również powołany do życia w 1895. Inauguracyjne wydanie zawierało wiele artykułów na temat historii Brazylii, archeologii, botaniki, zoologii i paleontologii. Wydawnictwo zaczęło stopniowo specjalizować się w botanice i zoologii, zgodnie z zainteresowaniami dyrektora muzeum.
Pod zarządem historyka Afonso d'Escragnolle Taunay (1876–1958), który przejął kierownictwo muzeum w 1916, usunięto dział botaniki (1927) i zoologii (1939). Jako historyk zainteresowany tematem kolonizacji i ruchem bandeirantes w São Paulo, Taunay utworzył działy historii i etnografii, a w 1922 rozpoczął wydawanie periodyku "Anais do Museu Paulista", poświęconego historii Brazylii. W 1946 administrację muzeum przejął historyk Sérgio Buarque de Holanda. Rozbudował on działy historii i etnologii, korzystając w przypadku tej ostatniej z zatrudnienia niemieckiego etnologa Herberta Baldusa oraz Haralda Schultza z Rio Grande do Sul. Oprócz reorganizacji zbiorów etnologicznych Sérgio Buarque wznowił publikację magazynu, której zaprzestano w 1938. Nowa seria ukazała się w 1947 prezentując nowy profil – z priorytetem dla tekstów z dziedziny antropologii, a przede wszystkim z rodzimej etnologii. Z odejściem Sérgio Buarque w 1958 administrację Museu Paulista przejął Mário Neme, pozostając na tym stanowisku do 1973. Wcześniej, w 1963, muzeum, które dotychczas miało status bezpłatnego instytutu Uniwersytetu São Paulo, stało się jego częścią.
Poszczególne zbiory Museu Paulista stopniowo zostały włączone do innych instytucji, takich jak Instituto Biologico (Instytut Biologii), Museu de Zoologia da Universidade de São Paulo (Muzeum Zoologii Uniwersytetu São Paulo), Pinacoteca do Estado de São Paulo [Galeria Stanu São Paulo) i Muzeum Archeologii i Etnologii Uniwersytetu São Paulo. Pod dyrekcją historyka Ulpiano Toledo Bezerra de Menezes (1989–1994) kolekcja muzeum nabrała wyłącznie historycznego charakteru, a jej część została umieszczona w Muzeum Republikańskim "Convenção de ITU". Muzeum, zgodnie ze swym edukacyjnym powołaniem, stworzyło bliskie więzi ze szkołami podstawowymi i średnimi.
Zbiory.
Historyczna kolekcja liczy ponad 125 000 eksponatów, w skład których wchodzą przedmioty, ikonografia i dokumentacja archiwalna obejmująca okres od XVII do poł. XX w. Do zbiorów oryginalnych zostały z czasem dodane zbiory prywatne, w tym kolekcja fotografii Militão Augusto de Azevedo, kolekcje Tomasso Bezziego oraz lotnika i wynalazcy Alberto Santos-Dumonta. Zbiory obrazów i grafik obejmują kolekcję Bernardellich liczącą 1 400 dzieł braci Henrique i Rodolfo Bernardellich (1852–1931), obrazy José Wastha Rodriguesa, Benedito Calixto (1853/27), Almeidy Júniora i Oscara Pereiry da Silvy. 
Słynnym dziełem w kolekcji muzealnej jest wielkowymiarowe płótno z 1888, "Independência ou Morte" pędzla Pedro Américo, przedstawiające młodego władcę wznoszącego słynny okrzyk. Obraz znajduje się w najbardziej okazałej sali muzeum, Salão Nobre. 
Muzealne ogrody w stylu francuskiego renesansu wypełnione są rzeźbami i posągami. Wśród nich wyróżnia się okazały monument poświęcony niepodległości Brazylii, "Monumento à Independência", dzieło włoskiego rzeźbiarza Ettore Ximenesa. W cokole monumentu mieści się kaplica oraz krypta, w której znajdują się doczesne szczątki pierwszego władcy Brazylii Pedro I i jego małżonki, cesarzowej Marii Leopoldyny Habsburg.

</doc>
<doc id="2797797" url="https://pl.wikipedia.org/wiki?curid=2797797" title="Sjöbo">
Sjöbo

Sjöbo – miejscowość ("tätort") w południowej Szwecji, w regionie administracyjnym ("län") Skania. Siedziba władz ("centralort") gminy Sjöbo.
W 2015 roku Sjöbo liczyło 7910 mieszkańców.
Położenie.
Położona w południowo-wschodniej części prowincji historycznej ("landskap") Skania, ok. 25 km na północ od Ystad.
Demografia.
Liczba ludności tätortu Sjöbo w latach 1960–2015:
Atrakcje turystyczne.
W Sjöbo w trzeci piątek lipca odbywa się od roku 1864 doroczny jarmark letni ("Sjöbo sommarmarknad"), jedna z głównych atrakcji miejscowości, z dużą liczbą odwiedzających.

</doc>
<doc id="2797799" url="https://pl.wikipedia.org/wiki?curid=2797799" title="Państwowa Wyższa Szkoła Sztuk Pięknych w Paryżu">
Państwowa Wyższa Szkoła Sztuk Pięknych w Paryżu



</doc>
<doc id="2797800" url="https://pl.wikipedia.org/wiki?curid=2797800" title="Węzeł autostradowy Antwerpen-Nord">
Węzeł autostradowy Antwerpen-Nord

Węzeł autostradowy Antwerpen-Nord (nl. "Knooppunt Antwerpen-Noord", fr. "Échangeur d’Anvers-Nord") – węzeł drogowy w Antwerpii na skrzyżowaniu belgijskich autostrad R1 (obwodnicy Antwerpii), A1 (część trasy europejskiej E19) oraz A12. Węzeł otwarty został w roku 1970.

</doc>
<doc id="2797801" url="https://pl.wikipedia.org/wiki?curid=2797801" title="Niekryty Krytyk">
Niekryty Krytyk



</doc>
<doc id="2797802" url="https://pl.wikipedia.org/wiki?curid=2797802" title="Jan Pamuła">
Jan Pamuła



</doc>
<doc id="2797803" url="https://pl.wikipedia.org/wiki?curid=2797803" title="Jan Pamuła (grafik)">
Jan Pamuła (grafik)

Jan Tadeusz Pamuła (ur. 16 stycznia 1944 w Spytkowicach, zm. 24 czerwca 2022) – polski grafik, profesor sztuk plastycznych, w latach 2002–2008 rektor Akademii Sztuk Pięknych im. Jana Matejki w Krakowie.
Życiorys.
W latach 1961–1968 studiował malarstwo i grafikę na krakowskiej ASP. W 1967 kształcił się w Paryżu w "École nationale supérieure des beaux-arts". W 1992 otrzymał tytuł profesora sztuk plastycznych. Zawodowo był związany z macierzystą uczelnią, gdzie w 1996 doszedł do stanowiska profesora zwyczajnego w Katedrze Sztuk Wizualnych. W latach 90. pracował także w New York Institute of Technology jako stypendysta Programu Fulbrighta, wykładał również na Politechnice Częstochowskiej. Od 1996 do 2002 pełnił funkcję prorektora ASP w Krakowie. W latach 2002–2008 przed dwie kadencje zajmował stanowisko rektora tej uczelni.
Jan Pamuła specjalizował się w grafice (w tym komputerowej). W swoim dorobku miał ponad 50 wystaw indywidualnych krajowych i zagranicznych, a także udział w licznych wystawach zbiorowych. Jego prace znalazły się w zbiorach takich placówek jak Muzeum Narodowe w Warszawie, Muzeum Narodowe w Krakowie, Muzeum Architektury we Wrocławiu, Muzeum Wiktorii i Alberta w Londynie, Albertina w Wiedniu i innych.
Był członkiem Związku Polskich Artystów Plastyków i wielokrotnym kuratorem wystaw artystycznych. W 2018 został członkiem czynnym Polskiej Akademii Umiejętności.
Odznaczenia i wyróżnienia.
W 1999 otrzymał Złoty Krzyż Zasługi. W 2003, "za wybitne zasługi w pracy zawodowej w szkolnictwie artystycznym", odznaczony Krzyżem Kawalerskim Orderu Odrodzenia Polski. W 2005 został odznaczony Srebrnym Medalem „Zasłużony Kulturze Gloria Artis”.
W 2003 wyróżniony Nagrodą im. Witolda Wojtkiewicza.

</doc>
<doc id="2797804" url="https://pl.wikipedia.org/wiki?curid=2797804" title="Jelonek (jezioro na Pojezierzu Gnieźnieńskim)">
Jelonek (jezioro na Pojezierzu Gnieźnieńskim)

 
Jelonek – jezioro położone w obrębie miasta Gniezna, w województwie wielkopolskim, na terenie Pojezierza Gnieźnieńskiego. Przez jezioro przepływa Struga Gnieźnieńska, dopływ Wełny.
Dane morfometryczne.
Powierzchnia jeziora to około 15 hektarów. Objętość jeziora wynosi 170 000 metrów sześciennych. Maksymalna głębokość jeziora to 2,4 metry. Zlewnia całkowita zajmowana jest przez powierzchnię wynosi około 16 kilometrów kwadratowych, zlewnia bezpośrednia wynosi 0,8 kilometrów kwadratowych.

</doc>
<doc id="2797806" url="https://pl.wikipedia.org/wiki?curid=2797806" title="Erste Bank Open 2012">
Erste Bank Open 2012

Erste Bank Open 2012 – tenisowy turniej ATP z cyklu Erste Bank Open rozgrywany w dniach 15–21 października 2012 roku w Wiedniu na kortach twardych w hali o puli nagród 486 750 euro.

</doc>
<doc id="2797809" url="https://pl.wikipedia.org/wiki?curid=2797809" title="Węzeł autostradowy Tournai">
Węzeł autostradowy Tournai

Węzeł autostradowy Tournai (fr. "Échangeur de Tournai", nl. "Knooppunt Tournai") – węzeł drogowy znajdujący się na północny wschód od miasta Tournai, w prowincji Hainaut, w Belgii. Na węźle krzyżują się autostrady A8 (fragment tras europejskich E42 oraz E429) i A16 (część trasy E429). Węzeł umożliwia także zjazd z autostrad na drogę krajową N48.
Historia.
Węzeł został zbudowany w 1973 roku, pierwotnie jako węzeł autostrady A8 z drogą N48. Około 1989 roku dobudowano odcinek autostrady A16 oraz połączono ją z węzłem.

</doc>
<doc id="2797812" url="https://pl.wikipedia.org/wiki?curid=2797812" title="Janusz Ostoja-Zagórski">
Janusz Ostoja-Zagórski

Janusz Zygmunt Ostoja-Zagórski (ur. 11 września 1943 w Krakowie) – polski archeolog, profesor nauk humanistycznych, rektor Uniwersytetu Kazimierza Wielkiego w Bydgoszczy w kadencji 2012–2016.
Życiorys.
W 1967 ukończył studia na Uniwersytecie im. Adama Mickiewicza w Poznaniu. Stopnie naukowe doktora w 1974 i doktora habilitowanego w 1981 (na podstawie rozprawy zatytułowanej "Przemiany osadnicze, demograficzne i gospodarcze w okresie halsztackim na Pomorzu") uzyskał w Polskiej Akademii Nauk. W 1994 otrzymał tytuł profesora nauk humanistycznych. Od 1967 związany z poznańskim oddziałem Instytutu Archeologii i Etnologii PAN, gdzie doszedł do stanowiska profesora zwyczajnego (w 2004 przeszedł na urlop bezpłatny). Dwukrotnie był stypendystą Fundacji im. Aleksandra von Humboldta.
W 1995 został wykładowcą Wyższej Szkoły Pedagogicznej w Bydgoszczy, przekształcanej następnie w Akademię Bydgoską i Uniwersytet Kazimierza Wielkiego. W 1995 został kierownikiem Katedry Archeologii i Cywilizacji Starożytnych, w latach 2003–2006 pełnił funkcję dyrektora Instytutu Historii. Od 2006 przez dwie kadencje zajmował stanowisko prorektora ds. nauki i współpracy z zagranicą. W 2012 został wybrany na stanowisko rektora tego uniwersytetu na czteroletnią kadencję. W 2016 nie ubiegał się o reelekcję, na jego następcę (od 1 września 2016) wybrano Jacka Woźnego.
Janusz Ostoja-Zagórski specjalizuje się w zagadnieniach z zakresu archeologii pradziejowej Europy oraz metodologii archeologii. Prowadził badania m.in. nad przemianami gospodarczymi w Europie w epoce brązu. Jest autorem publikacji naukowych z zakresu archeologii, w tym dziesięciu pozycji książkowych.
Odznaczenia i wyróżnienia.
W 2000, "za wybitne zasługi w pracy dydaktyczno-wychowawczej, za osiągnięcia w działalności naukowej", odznaczony Krzyżem Kawalerskim Orderu Odrodzenia Polski. Wyróżniony także Srebrnym Krzyżem Zasługi (1988) oraz Medalem Komisji Edukacji Narodowej (październik 2007).

</doc>
<doc id="2797817" url="https://pl.wikipedia.org/wiki?curid=2797817" title="Tomasz Łodygowski">
Tomasz Łodygowski

Tomasz Andrzej Łodygowski (ur. 7 czerwca 1951 w Poznaniu) – polski inżynier budownictwa i nauczyciel akademicki, profesor nauk technicznych, rektor Politechniki Poznańskiej w kadencjach 2012–2016 i 2016–2020, kierownik Zakładu Lotnictwa. Członek Rady Narodowego Centrum Badań i Rozwoju w kadencji 2020–2024.
Życiorys.
W 1974 ukończył studia na Wydziale Budownictwa Lądowego Politechniki Poznańskiej. Na tej samej jednostce uzyskiwał stopnie doktora w 1982 i doktora habilitowanego w 1997 (w oparciu o rozprawę "Theoretical and numerical aspect of plastic strain localization"). W 2005 otrzymał tytuł profesora nauk technicznych. Zawodowo związany z macierzystą uczelnią, doszedł do stanowiska profesora w Instytucie Konstrukcji Budowlanych. Objął m.in. stanowisko kierownika Zakładu Komputerowego Wspomagania. W latach 2002–2008 pełnił funkcję prorektora tej uczelni. W 2012 został wybrany na stanowisko rektora Politechniki Poznańskiej. W 2016 uzyskał reelekcję na kolejną czteroletnią kadencję.
W 2020 został kierownikiem Zakładu Lotnictwa na Wydziale Inżynierii Lądowej i Transportu Politechniki Poznańskiej. W tym samym roku powołany w skład Rady Narodowego Centrum Badań i Rozwoju na czteroletnią kadencję.
Był stypendystą Programu Fulbrighta na Northwestern University (1986–1988) oraz Fundacji im. Aleksandra von Humboldta na Universität Hannover (1992–1994). W pracy naukowej specjalizuje się m.in. w zagadnieniach mechaniki komputerowej konstrukcji. Uzyskiwał członkostwo w Komitecie Mechaniki Polskiej Akademii Nauk oraz w Central European Association for Computational Mechanics. Współtworzył Polskie Towarzystwo Metod Komputerowych Mechaniki.

</doc>
<doc id="2797818" url="https://pl.wikipedia.org/wiki?curid=2797818" title="Anna Laszuk">
Anna Laszuk

Anna Laszuk (ur. 9 listopada 1969 w Warszawie, zm. 12 października 2012 tamże) – polska dziennikarka radiowa, publicystka, feministka i aktywistka ruchu LGBT.
Życiorys.
Uczęszczała do Państwowego Liceum Muzycznego im. Karola Szymanowskiego w Warszawie, a po otrzymaniu dyplomu muzyka instrumentalisty studiowała przez rok w warszawskiej Akademii Muzycznej im. F. Chopina na wydziale fortepianu. Zawodowo była początkowo instruktorką w łódzkim Pałacu Młodzieży oraz prowadziła warsztaty socjoterapeutyczne. Po przeprowadzce do Warszawy prowadziła zajęcia w Centrum Odwykowym oraz prowadziła pracownię piosenki autorskiej oraz warsztaty muzyczne i teatralne w Domu Kultury „Muranów”.
Od roku 2000 była związana z Radiem TOK FM, w którym m.in. prowadziła audycję „Komentarze”. Była redaktorką naczelną czasopisma feministyczno-lesbijskiego „Furia”.
Zmarła 12 października 2012 w swoim domu w Warszawie. Przyczyną śmierci był nowotwór. 19 października 2012 została pochowana na cmentarzu Północnym w Warszawie.
Od 2013 doroczna Nagroda Radia Tok FM nosi imię Anny Laszuk i przyznawana jest za "odważne, niekonwencjonalne, niezwykłe działania, dzieła lub wypowiedzi, które miały istotny wpływ na świadomość społeczną i zmieniły polską rzeczywistość".
Otwarcie deklarowała się jako lesbijka.

</doc>
<doc id="2797819" url="https://pl.wikipedia.org/wiki?curid=2797819" title="Winiary (jezioro)">
Winiary (jezioro)

 
 jezioro Winiary, jezioro Winiarskie – jezioro w obrębie miasta Gniezna, w województwie wielkopolskim, na terenie Pojezierza Gnieźnieńskiego.
Dane morfometryczne.
Jezioro ma powierzchnię 19 hektarów i średnią głębokość 3-4 metry.

</doc>
<doc id="2797821" url="https://pl.wikipedia.org/wiki?curid=2797821" title="HMNZS Duchess">
HMNZS Duchess

HMNZS „Duchess” (T07) – nowozelandzki okręt pomocniczy należący do Royal New Zealand Navy w okresie II wojny światowej.
Historia.
Parowiec „Duchess” został zwodowany w 1897. Statek mierzył 40,7 m długości, 7,9 m szerokości, jego zanurzenie wynosiło 3,1 m, napęd statku stanowiła maszyna parowa o mocy 81 KM.
Po wybuchu II wojny światowej statek został zarekwirowany przez RNZN w czerwcu 1940 i przystosowany do roli trałowca pomocniczego. W późniejszym czasie od stycznia 1944 do końca wojny okręt służył także jako "examination vesell" (okręt dozoru portu - okręt przeznaczony do inspekcji statków i okrętów wchodzących do portu w czasie wojny).
Okręt został wycofany ze służby w 1947.

</doc>
<doc id="2797822" url="https://pl.wikipedia.org/wiki?curid=2797822" title="HMNZS Futurist">
HMNZS Futurist

HMNZS „Futurist” (T09) – nowozelandzki okręt pomocniczy należący do Royal New Zealand Navy w okresie II wojny światowej.
Historia.
„Futurist” powstał jako niemiecki trałowiec o nazwie „Papenburgh” który został wodowany w stoczni J.L. Meyer w Niemczech w 1917. Po zakończeniu I wojny światowej „Papenburgh” został przekazany do Wielkiej Brytanii i w 1920 został sprzedany do Nowej Zelandii gdzie był używany jako trawler już pod nazwą „Futurist”.
Jednostka mierzyła 39,3 m długości, 7,1 m szerokości, jej zanurzenie wynosiło 3,1 m. Napęd statku stanowiła maszyna parowa opalana węglem o mocy 550 KM i pojedyncza śruba, prędkość maksymalna wynosiła do 10 węzłów. Pojemność brutto jednostki wynosiła 234 ton rejestrowych.
Po wybuchu II wojny światowej „Futurist” został częściowo przystosowany do roli trałowca pomocniczego, w kwietniu 1940 na statku zamontowano urządzenia trałowe ale „Futurist” nadal pracował jako statek rybacki. 20 czerwca, dzień po zatonięciu na minie transatlantyku RMS „Niagara”, „Futurist” został zarekwirowany przez RNZN jako trałowiec pomocniczy. W nowej roli okręt został uzbrojony w pojedyncza armatę 4-calową (101,6 mm), kilka karabinów maszynowych, na pokładzie miał także kilka bomb głębinowych.
HMNZS „Futurist” służył jako trałowiec do sierpnia 1943 pracując głównie w okolicach Wellington. W sierpniu 1943 został przystosowany do roli stawiacza sieci ("boom gate vessel") otwierając i zamykając bony przy wejściu do portu w Wellington.
Okręt został wycofany ze służby i zwrócony właścicielowi w 1945.

</doc>
<doc id="2797823" url="https://pl.wikipedia.org/wiki?curid=2797823" title="Sachsen-Meiningen und Hildburghausen">
Sachsen-Meiningen und Hildburghausen



</doc>
<doc id="2797824" url="https://pl.wikipedia.org/wiki?curid=2797824" title="Ingoda">
Ingoda

Ingoda (ros.: Ингода) – rzeka w azjatyckiej części Rosji na Zabajkalu, która po połączeniu z Ononem tworzy Szyłkę (dorzecze Amuru). Długość rzeki wynosi 708 km, dorzecze zaś zajmuje powierzchnię 37 200 km².
Rzeka wypływa z masywu Sochondo w górach Chentej. W górnym biegu płynie wąską doliną, w środkowym wpływa do szerokiej kotliny między Górami Jabłonowymi i Czerskiego, w dolnym biegu przecina Góry Czerskiego i kilka mniejszych pasm, a jej dolina zwęża się. Reżim deszczowy. Zamarza w okresie od listopada do kwietnia i grubość lodu wynosi zazwyczaj 150–160 cm. U zbiegu Ingody i Czyty leży miasto Czyta, poniżej którego rzeka jest żeglowna dla mniejszych jednostek. Przez dolinę rzeki (w dolnym biegu) przebiega linia Kolei Transsyberyjskiej.

</doc>
<doc id="2797829" url="https://pl.wikipedia.org/wiki?curid=2797829" title="Sochondo">
Sochondo

Sochondo (ros.: Сохондо) – masyw w górach Chentej, w azjatyckiej części Rosji, w Zabajkalu, przy granicy z Mongolią. Posiada dwa główne szczyty – Wielki Sochondo (Bolszoj Sochondo) o wysokości 2500 m n.p.m. (najwyższy szczyt w rosyjskiej części Chenteju; według niektórych źródeł 2499 lub 2505 m n.p.m.) oraz Mały Sochondo (Małyj Sochondo) o wysokości 2401 m n.p.m. (według niektórych źródeł 2404 m n.p.m.). Zbudowany jest głównie z dacytów. Jego część szczytowa jest nieporośnięta drzewami i momentami silnie wypłaszczona (tzw. golec); występują tam rumowiska skalne i tundra wysokogórska. Do wysokości 2000 m n.p.m. masyw porasta tajga sosnowo-modrzewiowa, powyżej występują głównie zarośla sosny karłowej, brzozy karłowatej i jałowca daurskiego. Na zboczach masywu znajdują się elementy rzeźby polodowcowej, m.in. kary i wzniesienia morenowe, a także liczne źródła rzek i potoków (w tym Ingody na zachodnim skłonie), oraz jeziora karowe (Narja, Ugdyri, Zołotoje, Szumundinskoje, Bukukunskoje).
Pierwsze odnotowane wejście miało miejsce w 1772 roku; na szczycie stanął wówczas Nikita Sokołow, jeden z członków ekspedycji badawczej Petera Simona Pallasa. Od 1973 roku masyw leży na obszarze Sochondyńskiego Rezerwatu Biosfery.

</doc>
<doc id="2797830" url="https://pl.wikipedia.org/wiki?curid=2797830" title="A lyga (2012)">
A lyga (2012)

Sezon 2012 był 23 edycją najwyższej klasy rozgrywkowej piłki nożnej na Litwie. Od sezonu 2012 w lidze występuje 10 drużyn, a nie tak jak w sezonie 2011 w którym uczestniczyło 12 zespołów dlatego z I lyga awansowała tylko jedna drużyna REO Wilno. Zespoły grają ze sobą cztery razy, dwa razy w domu i dwa razy na wyjeździe. Od 25 kolejki zespół REO Wilno nie przystępował do meczów lecz oficjalnie nie wycofała się z rozgrywek czego skutkiem jest wygrywanie meczów przez przeciwników walkowerem (0-3). 11 Listopada zostały rozegrane ostatnie mecze i mistrzem Litwy został Ekranas Poniewież.
Tabela końcowa.
Do rozgrywek UEFA Europa League I runda kwalifikacyjna zakwalifikowała się też drużyna Kruoja Pokroje dlatego że Žalgiris Wilno zdobył Puchar Litwy.
UEFA: 
Problemy stadionowe.
Trzy kluby nie mogły rozgrywać meczów na własnym stadionie, gdyż nie spełniały one norm licencyjnych A Lygi. Zespół Dainava Olita do 5. kolejki rozgrywał swoje mecze w Mariampolu, a następnie przeniósł się do Olity na swój domowy stadion.
Drużyna FK Atlantas do 8. kolejki rozgrywała mecze na stadionie swojego przeciwnika Banga Gorżdy, na swój stadion wrócili podczas 11. kolejki.
Taka sama sytuacja była z zespołem Kruoja Pokroje, który do 8. kolejki rozgrywał mecze na Aukštaitijos stadionas, na którym rozgrywa mecze FK Ekranas. Tak samo jak FK Atlantas na swój stadion ponownie zawitali podczas 11. kolejki.
Warto dodać, że Litewski Związek Piłki nożnej poszedł na rękę klubom FK Atlantas i Kruoja Pokroje zmieniając gospodarzy meczów, gdyż to te drużyny miały być gospodarzami. Związek jest rygorystyczny co do spraw licencyjnych, dlatego też w tym sezonie nie zagrały w A lydze takie zespoły jak FK Możejki i FBK Kaunas.
REO Wilno.
Zespół REO Wilno wycofał się z rozgrywek 21 sierpnia 2012 z powodów finansowych.
Drużyna już wcześniej opuściła mecz dnia 21 lipca 2012 z Ekranas Poniewież, potem jednak pojawili się na czterech meczach, lecz żadnego nie wygrali. Piłkarze z Wilna ostatni mecz wygrali 17 czerwca podczas 17. kolejki. Był to mecz derbowy na wyjeździe z Žalgirisem Wilno. 
Wszyscy przeciwnicy wygrali przynajmniej jeden mecz przez walkowera.

</doc>
<doc id="2797874" url="https://pl.wikipedia.org/wiki?curid=2797874" title="Bitwa pod Tarłowem">
Bitwa pod Tarłowem

Bitwa pod Tarłowem – bitwa stoczona w dniach 30 czerwca–2 lipca 1915 roku przez I Brygadę Legionów Polskich pod dowództwem Józefa Piłsudskiego przeciwko oddziałom rosyjskim, na froncie austriacko–rosyjskim w I wojnie światowej.
I Brygada Piechoty Legionów pod koniec czerwca 1915 roku dotarła w walkach pod Wólkę Tarłowską. Tutaj w dniach 30 czerwca–2 lipca 1915 roku legioniści stoczyli zwycięski bój z oddziałami rosyjskimi o tzw. Redutę Tarłowską. Rosjanie bronili mostu na Wiśle i podejść do niego. Reduta była silnie umocnionym punktem usytuowanym w lesie zwanym Dąbrówką. Oszańcowana Reduta była wzniesiona ponad okolicę, co zapewniało panowanie ogniowe nad okolicą. 
W walkach wyróżnił się I batalion 1 pułku piechoty Legionów Polskich pod dowództwem majora Edwarda Śmigłego–Rydza. W walce po obu stronach zginęło po kilkudziesięciu żołnierzy. Poległych pochowano w polowych mogiłach, które już po wojnie przeniesiono na cmentarz w Tarłowie. Utworzono na cmentarzu kwartał wojskowy, gdzie złożono prochy legionistów i postawiono pomnik nawiązujący do konwencji ówcześnie panującego stylu narodowego. Na cokole wyryto napis: „Poległym legionistom polskim na polach Tarłowa w walce o Niepodległość 30 VI - 2 VII 1915 Rada Gminy w Tarłowie stawia tam tę pamiątkę z dobrowolnych ofiar. Dnia 2 lipca 1929 r.”.
Dnia 2 lipca 1929 roku bitwa została upamiętniona na Grobie Nieznanego Żołnierza w Warszawie, napisem na jednej z tablic „TARŁÓW 30 VI - 2 VII 1915", ponownie takim samym napisem upamiętniono bitwę po 1990 roku.
Pobyt Piłsudskiego w Wólce Tarłowskiej upamiętniono kilka lat później postawieniem głazu przed domem w którym przebywał. W 1938 roku odsłonięto na głazie pamiątkowa tablicę. Po wybuchu wojny w 1939 roku tablicę zdjęto celem przechowania. Niestety zaginęła. Dopiero w 1990 roku odtworzono jej wierna kopię i odbyła się uroczystość odsłonięcia pomnika. 

</doc>
<doc id="2797875" url="https://pl.wikipedia.org/wiki?curid=2797875" title="Robert Le Bis">
Robert Le Bis

Robert Le Bis (ur. 1719, zm. 2 września 1792) – francuski prezbiter katolicki, męczennik, błogosławiony Kościoła katolickiego.
Życiorys.
Urodził się w bardzo religijnej rodzinie. Studiował filozofię na uniwersytecie w Caen. We wrześniu 1744 roku otrzymał święcenia kapłańskie. Był wikariuszem parafii Neuville. Został zamordowany 2 września 1792 roku podczas rewolucji francuskiej. Został beatyfikowany 17 października 1926 roku przez Piusa XI w grupie 191 męczenników z Paryża.

</doc>
<doc id="2797876" url="https://pl.wikipedia.org/wiki?curid=2797876" title="Partnerzy (serial komediowy 2012)">
Partnerzy (serial komediowy 2012)

Partners (2012-) – amerykański serial telewizyjny nadawany przez stację CBS od 24 września 2012 roku. Stworzony przez Maxa Mutchnicka i Davida Kohana. Serial doczekał się jedynie 1 sezonu.
Opis fabuły.
Relacje dwóch przyjaciół oraz ich wspólny biznes zostają poddane próbie, gdy jeden z nich, Joe (David Krumholtz), zaręcza się z Ali (Sophia Bush).

</doc>
<doc id="2797877" url="https://pl.wikipedia.org/wiki?curid=2797877" title="Adam Nieżychowski">
Adam Nieżychowski

Adam Nieżychowski herbu Pomian – szambelan królewski w 1760 roku i w 1774 roku, konsyliarz województw poznańskiego i kaliskiego w konfederacji radomskiej w 1767 roku.
Był elektorem w 1764 roku z województwa kaliskiego.

</doc>
<doc id="2797879" url="https://pl.wikipedia.org/wiki?curid=2797879" title="Medalistki mistrzostw Polski seniorów w trójboju">
Medalistki mistrzostw Polski seniorów w trójboju

Medalistki mistrzostw Polski seniorów w trójboju – zdobywczynie medali seniorskich mistrzostw Polski w konkurencji trójboju.
Trójbój lekkoatletyczny kobiet został rozegrany na mistrzostwach kraju po raz pierwszy na mistrzostwach w 1929 r., które odbyły się w Królewskiej Hucie. Składał się z następujących konkurencji: bieg na 100 metrów, skok wzwyż i rzut oszczepem. Zwyciężyła Alina Hulanicka z Grażyny Warszawa, która uzyskała 153 punkty.
W latach 1929-1936 i 1946-1950 w skład trójboju wchodziły: bieg na 100 metrów, skok wzwyż i rzut oszczepem, w 1951 i 1952 bieg na 100 metrów, skok w dal i pchnięcie kulą, a od 1953 do 1955 bieg na 100 metrów, skok wzwyż i pchniecie kulą. W 1955 w Toruniu po raz ostatni rozegrano mistrzostwa Polski w trójboju lekkoatletycznym.
Najwięcej medali mistrzostw Polski (pięć) zdobyła Maria Kwaśniewska, która również wywalczyła najwięcej złotych medali (cztery).
Z wyjątkiem 1947 mistrzostwa w trójboju rozgrywano w innych miejscach i terminach niż zasadnicze mistrzostwa Polski, a w latach 1937-1939, 1945, 1948 i 1950 nie rozegrano ich w ogóle.
Klasyfikacja medalowa.
W historii mistrzostw Polski seniorów na podium tej imprezy stanęły w sumie 33 wieloboistki. Najwięcej medali – 5 – wywalczyła Maria Kwaśniewska, która również zdobyła najwięcej złotych medali – 4.
Zmiany nazwisk.
Niektóre zawodniczki w trakcie kariery lekkoatletycznej zmieniały nazwiska. Poniżej podane są najpierw nazwiska panieńskie, a następnie po mężu:

</doc>
<doc id="2797880" url="https://pl.wikipedia.org/wiki?curid=2797880" title="Marceli Nieżychowski">
Marceli Nieżychowski

Marceli Nieżychowski herbu Pomian – poseł województwa gnieźnieńskiego na Sejm Rozbiorowy 1773–1775, członek konfederacji Adama Ponińskiego w 1773 roku, sekretarz konfederacji wielkopolskiej w 1766 roku.

</doc>
<doc id="2797881" url="https://pl.wikipedia.org/wiki?curid=2797881" title="Marian Arciero">
Marian Arciero

Mariano Arciero (ur. 26 lutego 1707 w Contursi Terme, zm. 16 lutego 1788 w Neapolu) – włoski prezbiter, błogosławiony Kościoła katolickiego.
Życiorys.
Mariano Arciero urodził się 26 lutego 1707 roku w Contursi Terme w prowincji Salerno. Mając 8 lat był znany z głębokiej miłości do Matki Bożej, którą nazwał piękną mamą. W dniu 22 grudnia 1731 roku został wyświęcony na kapłana. Wiele czasu spędzał ucząc dzieci religii. Zmarł 16 lutego 1788 roku o godzinie 16:00 w wieku 81 lat.
14 sierpnia 1854 roku papież Pius IX ogłosił go czcigodnym. Został beatyfikowany przez Benedykta XVI w dniu 24 czerwca 2012 roku. Uroczystością beatyfikacyjnym przewodniczył kardynał Angelo Amato.

</doc>
<doc id="2797882" url="https://pl.wikipedia.org/wiki?curid=2797882" title="Scepomycter">
Scepomycter

Scepomycter – monotypowy rodzaj ptaka z rodziny chwastówkowatych (Cisticolidae).
Występowanie.
Rodzaj obejmuje gatunek występujący w Tanzanii (Afryka Wschodnia).
Morfologia.
Długość ciała 13–14 cm, masa ciała samców do 20 g, samic do 11 g.
Systematyka.
Etymologia.
"Scepomycter": "skepas", σκεπαος "skepaos" – okrycie; μυκτηρ "muktēr", μυκτηρος "muktēros" – nozdrze, od μυσσομαι "mussomai" – dmuchać nosem.
Podział systematyczny.
Takson wyodrębniony z "Bathmocercus". Do rodzaju należy jeden gatunek:
Część ujęć systematycznych wyróżnia jeszcze "S. (w.) rubehoensis" (rudzielak miombowy).

</doc>
<doc id="2797885" url="https://pl.wikipedia.org/wiki?curid=2797885" title="The Secret Circle">
The Secret Circle



</doc>
<doc id="2797888" url="https://pl.wikipedia.org/wiki?curid=2797888" title="Nenad Bilbija">
Nenad Bilbija

Nenad Bilbija (ur. 6 lutego 1984 w Celje) – słoweński piłkarz ręczny, reprezentant Słowenii grający na pozycji lewego rozgrywającego.
Obecnie występuje w Bundeslidze, w drużynie TSV GWD Minden.
Sukcesy.
klubowe.
RK Celje:
BM Valladolid:

</doc>
<doc id="2797890" url="https://pl.wikipedia.org/wiki?curid=2797890" title="Cene Prevc">
Cene Prevc

Cene Prevc (ur. 12 marca 1996 w Kranju) – słoweński skoczek narciarski. Reprezentant klubu SK Triglav Kranj. Drużynowy srebrny medalista Zimowych Igrzysk Olimpijskich 2022. Medalista mistrzostw świata juniorów (2013) i zimowego olimpijskiego festiwalu młodzieży Europy (2013).
Brat Petera, Domena i Niki, również uprawiających skoki narciarskie.
Przebieg kariery.
Swój pierwszy międzynarodowy start w zawodach organizowanych przez Międzynarodową Federację Narciarską odnotował 6 lutego 2011 w Kranju. W zawodach rangi FIS Cup zajął wówczas 15. pozycję. W sezonie 2011/2012 kilkukrotnie kończył konkursy tego cyklu w pierwszej dziesiątce, w tym dwa razy na podium. Pozwoliło mu to zwyciężyć w klasyfikacji generalnej FIS Cup 2011/2012. W styczniu 2012 w Bischofshofen zadebiutował w zawodach Pucharu Kontynentalnego, zajmując 56. miejsce.
8 września 2012 zdobył pierwsze punkty Letniego Pucharu Kontynentalnego, zajmując 14. pozycję w zawodach w Lillehammer. Dzień później zajął 2. miejsce w zawodach tego cyklu, przegrywając wyłącznie z Austriakiem Wolfgangiem Loitzlem. W styczniu 2013 startował w kwalifikacjach do zawodów Pucharu Świata w Innsbrucku i Bischofshofen, ale nie uzyskał awansu do konkursu głównego. Wystąpił na Mistrzostwach Świata Juniorów w Narciarstwie Klasycznym 2013. Indywidualnie zajął 11. pozycję, zaś w zawodach drużynowych zdobył złoty medal. Złoto wywalczył też w zawodach indywidualnych i w drużynie męskiej na Zimowym Olimpijskim Festiwalu Młodzieży Europy 2013, a w drużynowych zawodach mieszanych zdobył srebrny medal.
Na Mistrzostwach Świata Juniorów 2014 zajął 9. miejsce indywidualnie i 6. w drużynie. W marcu 2014 stawał na podium zawodów Pucharu Kontynentalnego: zajął 2. lokatę w Falun i dwukrotnie 3. w Zakopanem. 21 marca 2014 w Planicy zadebiutował w konkursie głównym zawodów Pucharu Świata. Zajął w nim 16. pozycję, tym samym zdobywając pierwsze punkty cyklu.
W ramach Letniego Pucharu Kontynentalnego 2014 trzykrotnie zwyciężył i 2 razy był drugi. Cały cykl ukończył na 2. miejscu w klasyfikacji generalnej. We wrześniu 2014 zadebiutował w Letnim Grand Prix – zawody w Ałmaty ukończył na 16. i 19. pozycji. Na Mistrzostwach Świata Juniorów 2015 zajął 12. lokatę indywidualnie i 5. w drużynie. W marcu 2015 startował w Pucharze Świata. Najwyżej sklasyfikowany był w zawodach w Lahti, na 17. miejscu.
W sezonie 2015/2016 raz stanął na podium zawodów Pucharu Kontynentalnego – w marcu 2016 był 3. w Czajkowskim. W Pucharze Świata nie zdobył punktów.
Sezon zimowy 2016/2017 rozpoczął od dwóch zwycięstw i 2. miejsca w zawodach Pucharu Kontynentalnego w Vikersund. W kolejnych tygodniach trafił do kadry na zawody Pucharu Świata. W otwierających 65. Turniej Czterech Skoczni zawodach w Oberstdorfie zajął najwyższe w sezonie, 8. miejsce. Poza tym występem w PŚ najwyżej klasyfikowany był na 21. lokacie; zajmował głównie miejsca w trzeciej i czwartej dziesiątce. Wystartował na Mistrzostwach Świata w Narciarstwie Klasycznym 2017. Zajął na nich 43. pozycję indywidualnie na skoczni normalnej.
W sezonie 2017/2018 raz stał na podium w Pucharze Kontynentalnym, ponownie zajmując 3. miejsce w Czajkowskim. W sezonie 2018/2019 najwyżej w tym cyklu sklasyfikowany był na 17. pozycji.
W sezonie zimowym 2019/2020 naprzemiennie startował w Pucharze Świata i Pucharze Kontynentalnym. W najwyższej rangi cyklu indywidualnie najwyżej klasyfikowany był na 13. miejscu, w lutym 2020 w Lahti. W klasyfikacji generalnej sezon 2019/2020 Pucharu Świata ukończył na 33. pozycji ze 112 punktami.
W sezonie zimowym 2020/2021 w Pucharze Świata najwyżej sklasyfikowany był na 10. miejscu, w grudniu 2020 w Engelbergu, zaś w Pucharze Kontynentalnym trzykrotnie zajmował drugą i trzykrotnie trzecią pozycję. Wystąpił na Mistrzostwach Świata w Narciarstwie Klasycznym 2021. Indywidualnie był 15. na skoczni normalnej i 9. na dużej, a w drużynie męskiej zajął 5. pozycję.
Zawody Letniego Grand Prix 2021 trzykrotnie ukończył w pierwszej dziesiątce. Najwyżej klasyfikowany był we wrześniu w Szczuczyńsku, na 5. miejscu. W zimowej części sezonu 2021/2022 startował w Pucharze Świata, regularnie zdobywając punkty. Trzynaście razy kończył indywidualne zawody cyklu w najlepszej dziesiątce. 30 stycznia 2022 w Willingen zajął w zawodach Pucharu Świata 3. pozycję, tym samym zajmując jedyne w karierze miejsce na podium cyklu. Wystąpił na Zimowych Igrzyskach Olimpijskich 2022, na których indywidualnie był 12. na skoczni dużej, a w drużynie męskiej, wraz z Lovro Kosem, Timim Zajcem i Peterem Prevcem, zdobył srebrny medal. W ostatnim konkursie sezonu 2021/2022 Pucharu Świata, rozegranym 27 marca 2022 w Planicy, zajął 7. miejsce. Cały sezon ukończył na najwyższej w karierze 10. pozycji w klasyfikacji generalnej z 657 punktami.
W letniej części sezonu 2022/2023 nie startował w zawodach międzynarodowych. 4 października 2022 poinformował o zakończeniu kariery sportowej.

</doc>
<doc id="2797893" url="https://pl.wikipedia.org/wiki?curid=2797893" title="Kazimierz Maciej Skorupka">
Kazimierz Maciej Skorupka

 
Kazimierz Maciej (Maciej Kazimierz) Skorupka herbu Ślepowron (ur. ok. 1716, zm. 1785) – chorąży drohicki w latach 1775-1783, podczaszy drohicki w latach 1756-1775, wicestarosta, sędzia grodzki sandomierski, wojski nowokorczyński, konsyliarz województwa sandomierskiego w konfederacji radomskiej w 1767 roku, chorąży chorągwi pancernej starosty trembowelskiego Potockiego w Pułku Najjaśniejszego Króla w 1760 roku.
Życiorys.
Syn Stanisława Skorupki łowczego drohiczyńskiego. Poseł ziemi drohickiej na sejm 1760 roku. Poseł na sejm nadzwyczajny 1761 roku z województwa ruskiego. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku. Jako poseł z województwa sandomierskiego wszedł w skład delegacji Sejmu 1767–1768, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.

</doc>
<doc id="2797897" url="https://pl.wikipedia.org/wiki?curid=2797897" title="Nil Kabazylas">
Nil Kabazylas

Nil Kabazylas lub Kabasilas (gr. Νεῖλος Καβάσιλας, "Neilos Kabasislas", ur. ok. 1300, zm. 1363) – bizantyński teolog, zwolennik nurtu mistycznego zwanego palamityzmem.
Życiorys.
Urodził się około 1300 r. w Salonikach. Był nauczycielem w Konstantynopolu. Uczył między innymi Demetriusza Kydonesa, z którym później prowadził polemikę dotyczącą teologii świętego Tomasza z Akwinu. Kabazylas przyjmował naukę Tomasza, różnił się jednak od Kydonesa poglądami na pochodzenie Ducha Świętego i palmityzm. W okresie walki o tron cesarski pomiędzy Janem VI Kantakuzenem a Janem V Paleologiem poparł Kantakuzena. Po zwycięstwie Kantakuzena został urzędnikiem cesarskim. Po 1353 r. wstąpił do klasztoru, a po śmierci Grzegorza Palamasa (1361) został wybrany na metropolitę Salonik. Prawdopodobnie nigdy nie objął rządów w diecezji. Jego faktycznym następcą został jego uczeń i krewny Mikołaj Kabazylas. Nil Kabazylas zmarł w 1363 r. najprawdopodobniej w Konstantynopolu.
Pisma.
Nil Kabazylas napisał traktat wyrażający sprzeciw wobec prymatu biskupa Rzymu "De primatu papae" (protestanckie wydanie M. Flaciusa z 1555, w Konstantynopolu wydane w 1624, PG 149, 700–730). Swoje poglądy na różnice pomiędzy Kościołami łacińskim i greckim zawarł w "De causis dissensionum in Ecclesiam" (PG 149, 684–700). W "Mowie" ("Logos sýntomos") polemizował z antyhezychastycznym stanowiskiem Barlaama i Akyndyna. Przeciwnik unii Kościołów greckiego i łacińskiego, zwalczał dogmat rzymski o pochodzeniu Ducha Świętego (Filioque) w 3 większych traktatach, m.in. "O pochodzeniu Ducha Świętego według Łacinników" ("Perí tes tu hagíu pneúmatos ekporeúseos katá Latinon").

</doc>
<doc id="2797898" url="https://pl.wikipedia.org/wiki?curid=2797898" title="Jackie Jensen">
Jackie Jensen

Jack Eugene Jensen (ur. 9 marca 1927, zm. 14 lipca 1982) – amerykański baseballista, który występował na pozycji prawozapolowego.
Życiorys.
Jensen studiował na University of California, gdzie grał w baseball i futbol na pozycji fullbacka w drużynie uniwersyteckiej California Golden Bears. W 1949 roku podpisał kontrakt z występującym w NAPBL Oakland Oaks wart 75 tysięcy dolarów. Wkrótce, w październiku 1949 w ramach wymiany przeszedł do New York Yankees. Trzy lata później został zawodnikiem Washington Senators i po raz pierwszy wystąpił w Meczu Gwiazd.
W grudniu 1953 podpisał kontrakt z Boston Red Sox. W pierwszym sezonie występów w Red Sox zdobył 25 home runów (podczas występów w Yankees i Senators najwięcej w jednym sezonie zdobył 10) i zwyciężył w American League w klasyfikacji pod względem skradzionych baz (22). W 1955 zaliczył najwięcej w lidze RBI (116) i po raz drugi wystąpił w All-Star Game. W sezonie 1958 zdobył 35 home runów (5. wynik w lidze) i zwyciężył w klasyfikacji pod względem zaliczonych RBI, poza tym po raz trzeci w karierze wystąpił w Meczu Gwiazd oraz został wybrany MVP American League. W sezonie 1960 nie zagrał żadnego meczu, gdyż cierpiał na lęk przed lataniem. Rok później zakończył karierę.
Zmarł 14 lipca 1982 na zawał serca w wieku 55 lat.

</doc>
<doc id="2797900" url="https://pl.wikipedia.org/wiki?curid=2797900" title="Wybory do Konstytuanty w Rosji">
Wybory do Konstytuanty w Rosji



</doc>
<doc id="2797902" url="https://pl.wikipedia.org/wiki?curid=2797902" title="Ervin Kassai">
Ervin Kassai

Ervin Kassai (ur. 16 marca 1925 w Budapeszcie, zm. 12 października 2012) – węgierski działacz sportowy, sędzia koszykówki.
Był z wykształcenia ekonomistą, pracował w urzędzie miejskim Budapesztu jako specjalista ruchu drogowego. Działał jako sędzia koszykarski w latach 1953–1975. Prowadził szereg ważnych meczów na szczeblu międzynarodowym, sędziował na czterech igrzyskach olimpijskich (1960, 1964, 1968, 1972), w tym w Rzymie i Meksyku w finałach olimpijskich. Był też sędzią na mistrzostwach świata w Rio de Janeiro (1963) i Ljubljanie (1970), ośmiokrotnie prowadził mecze na mistrzostwach Europy mężczyzn i trzykrotnie na mistrzostwach Europy kobiet. W 1972 sędziował cztery spotkania pomiędzy reprezentacjami USA i Europy z okazji 40-lecia Międzynarodowej Federacji Koszykówki FIBA, w 1959 sędziował serię trzech spotkań reprezentacji USA i ZSRR. Miał ponadto w dorobku mecze europejskich pucharów, prowadził finały pucharu mistrzów krajowych mężczyzn pięć razy (1962, 1966, 1967, 1968, 1971), kobiet dwa razy (1959, 1970 – w Krakowie), ponadto finał pucharu zdobywców pucharów w 1972. 
W latach 1966–1995 był komisarzem technicznym FIBA. W 1976 został wyróżniony tytułem sędziego honorowego FIBA, w 1994 otrzymał Order Zasługi FIBA, a w 2007 uhonorowany został miejscem w galerii sław FIBA.

</doc>
<doc id="2797903" url="https://pl.wikipedia.org/wiki?curid=2797903" title="Dactylometra">
Dactylometra



</doc>
<doc id="2797905" url="https://pl.wikipedia.org/wiki?curid=2797905" title="Melanaster">
Melanaster



</doc>
<doc id="2797906" url="https://pl.wikipedia.org/wiki?curid=2797906" title="Zygonema">
Zygonema



</doc>
<doc id="2797907" url="https://pl.wikipedia.org/wiki?curid=2797907" title="Stenoptycha">
Stenoptycha



</doc>
<doc id="2797908" url="https://pl.wikipedia.org/wiki?curid=2797908" title="Lobocrocis">
Lobocrocis



</doc>
<doc id="2797909" url="https://pl.wikipedia.org/wiki?curid=2797909" title="Bathyluca">
Bathyluca



</doc>
<doc id="2797911" url="https://pl.wikipedia.org/wiki?curid=2797911" title="Kuragea">
Kuragea



</doc>
<doc id="2797914" url="https://pl.wikipedia.org/wiki?curid=2797914" title="Sphenocichla">
Sphenocichla



</doc>
<doc id="2797917" url="https://pl.wikipedia.org/wiki?curid=2797917" title="Kraj Turuchański">
Kraj Turuchański



</doc>
<doc id="2797919" url="https://pl.wikipedia.org/wiki?curid=2797919" title="Mepartrycyna">
Mepartrycyna

Mepartrycyna () – organiczny związek chemiczny, polienowy antybiotyk z grupy makrolidów, otrzymywany ze szczepów "". Używany jako lek przeciwgrzybiczy oraz stosowany w leczeniu łagodnego przerostu gruczołu krokowego.

</doc>
<doc id="2797920" url="https://pl.wikipedia.org/wiki?curid=2797920" title="Ryjak">
Ryjak

Ryjak – potok, prawy dopływ Wisłoki o długości 12,42 km. 
Potok płynie na terenie gminy Krempna w województwie podkarpackim. Przepływa przez miejscowości Ożenna, Grab, Rozstajne.

</doc>
<doc id="2797928" url="https://pl.wikipedia.org/wiki?curid=2797928" title="Christopher Lima da Costa">
Christopher Lima da Costa

Christopher Lima da Costa (ur. 19 stycznia 1988 w Libreville) – urodzony w Gabonie lekkoatleta z Wysp Świętego Tomasza i Książęcej, specjalizujący się w biegach sprinterskich, olimpijczyk.
W 2011 wystąpił na mistrzostwach świata w Daegu, na których odpadł w preeliminacjach biegu na 100 metrów. Był to pierwszy start tego zawodnika na światowej imprezie lekkoatletycznej, a uzyskany przez niego czas (11,61) był najlepszym w jego karierze. Rok później reprezentował swój kraj na igrzyskach olimpijskich w Londynie. Ponownie zakończył rywalizację w pierwszej fazie zmagań biegu na 100 metrów, lecz poprawił swój rekord życiowy o 0,05 s.

</doc>
<doc id="2797932" url="https://pl.wikipedia.org/wiki?curid=2797932" title="Stachyridopsis">
Stachyridopsis



</doc>
<doc id="2797933" url="https://pl.wikipedia.org/wiki?curid=2797933" title="Nocouszek jukatański">
Nocouszek jukatański

Nocouszek jukatański ("Otonyctomys hatti") – gatunek ssaka z podrodziny gałęziaków (Tylomyinae) w obrębie rodziny chomikowatych (Cricetidae), jedyny przedstawiciel rodzaju nocouszek ("Otonyctomys"), zamieszkujący tereny na półwyspie Jukatan – w Meksyku, Belize oraz w północno-wschodniej części Gwatemali. Jest roślinożercą i prowadzi nocny tryb życia.
Historia odkrycia i badań.
Nocouszek jukatański został odkryty przez amerykańskiego zoologa Roberta T. Hatta, który wraz z żoną, Marcelle Roigneau Hatt badał faunę półwyspu Jukatan. Badania prowadził w okresie od 9 października do 17 grudnia 1929 roku. Okaz nieznanego wcześniej gatunku napotkał w okolicy Chichén Itzá. Rodzaj i gatunek po raz pierwszy zgodnie z zasadami nazewnictwa binominalnego opisał w 1932 roku amerykański teriolog i paleontolog Harold Elmer Anthony nadając im odpowiednio nazwy "Otonyctomys" i "Otonyctomys hatti".
Systematyka.
Nocouszek jest rodzajem monotypowym, a jego jedynym przedstawicielem jest nocouszek jukatański. Należy do gryzoni z rodziny chomikowatych. Autorzy "Illustrated Checklist of the Mammals of the World" uznają ten takson za gatunek monotypowy.
Budowa ciała.
Nocouszek jukatański jest gryzoniem średniej wielkości, pod względem morfologicznym bardzo podobnym do bliskiego krewnego nadrzewka kolonijnego. Ma jednak jaśniejszą sierść, a główne różnice między tymi dwoma gatunkami można zauważyć porównując anatomiczne wymiary czaszek. Uszy są krótkie, u podstawy porośnięte kępkami futra, a powyżej gołe. Ogon jest długi (stanowi około 50% łącznej długości ciała) i pokryty sierścią. Na końcu ogona włos jest dłuższy, a bliżej podstawy krótszy. Ubarwienie części brzusznej jest jasnorude, boki podpalane-ochrowe, a w części grzbietowej jest najciemniejsze – ochrowe. Wokół oczu jasne obwódki. Brak widocznych oznak dymorfizmu płciowego. Wzór zębowy "O. hatti": formula_1.
Tryb życia.
Osobniki schwytane przez naukowców i przetrzymywane przez nich w niewoli prowadziły nocny tryb życia. 
Cykl życiowy.
Samica może rodzić dwa razy w ciągu roku – latem i w zimie. Matki z młodymi były spotykane w październiku i lipcu, ale podczas badania populacji w Quintana Roo znajdowano karmiące samice także w lutym.
Rozmieszczenie geograficzne.
Nocouszek jukatański jest gatunkiem endemicznym zamieszkującym wyłącznie tereny na półwyspie Jukatan. Występuje w Meksyku, północnym Belize oraz w północno-wschodniej części Gwatemali.
Ekologia.
Nocouszek jukatański żywi się nasionami niskiej roślinności i krzewów, a także owocami. "O. hatti" padają ofiarami sów - szczątki kostne najprawdopodobniej należące do przedstawiciela tego gatunku, znaleziono podczas badania odchodów lokalnej sowy w okolicy Chichén Itzá. Na nocouszekach jukatańskich pasożytują roztocza "Eutrombicula alfreddugesi".
Siedlisko.
Nocouszek jukatański zamieszkuje liściaste lasy tropikalne oraz rejony wegetacji roślin wokół naturalnych studni krasowych utworzonych w skale wapiennej. W Belize siedlisko jest ograniczone do lasów liściastych na północnych równinach. Zwierzę prowadzi raczej nadrzewny tryb życia. Badacze znajdowali okazy na kłodach powalonych drzew, na lianach, na pniach drzew – na wysokości 1–2 m. Okaz obserwowany w 2005 roku w "Reserva de la Biofera Ria Lagartos" zamieszkiwał opuszczoną dziuplę dzięcioła w martwym drzewie na wysokości 1,8 m od ziemi. "O. hatti" osiedlają się także na terenach zamieszkałych przez ludzi i bywają widywane na dachach ich domostw. Naukowcy łapali niektóre okazy w pułapki zastawiane na inne gatunki gryzoni: "Heteromys gaumeri", "Oryzomys melanotis", "Ototylomys phyllotis", oraz "Peromyscus yucatanicus". Prawdopodobna jest rywalizacja o siedliska "O. hatti" z blisko spokrewnionym "Nyctomys sumichrasti", ale ograniczona jest do niewielkich terenów w Belize.

</doc>
<doc id="2797935" url="https://pl.wikipedia.org/wiki?curid=2797935" title="Melissa Morrison-Howard">
Melissa Morrison-Howard

Melissa Renee Morrison po mężu Morrison-Howard (ur. 9 lipca 1971 w Mooresville w Karolinie Północnej) – amerykańska lekkoatletka, specjalistka biegów płotkarskich, dwukrotna medalistka olimpijska.
Rozpoczęła międzynarodową karierę od zajęcia 5. miejsca w finale biegu na 60 metrów przez płotki na halowych mistrzostwach świata w 1997 w Paryżu. Na mistrzostwach świata w 1997 w Atenach odpadła w eliminacjach biegu na 110 metrów przez płotki. Zajęła 2. miejsce na tym dystansie w Finale Grand Prix IAAF w 1998 w Moskwie. Na halowych mistrzostwach świata w 1999 w Maebashi zajęła 6. miejsce na 60 metrów przez płotki.
Na igrzyskach olimpijskich w 2000 w Sydney Morrison zdobyła brązowy medal w biegu na 100 metrów przez płotki. Zajęła 4. miejsce w tej konkurencji w Finale Grand Prix IAAF w 2000 w Doha i 7. miejsce w Finale Grand Prix IAAF w 2002 w Paryżu.
Zdobyła brązowy medal w biegu na 60 metrów przez płotki na halowych mistrzostwach świata w 2003 w Birmingham. W Światowym Finale IAAF w 2003 w Monako zajęła 6. miejsce na 100 metrów przez płotki.
Na igrzyskach olimpijskich w 2004 w Atenach ponownie zdobyła brązowy medal w biegu na 100 metrów przez płotki.
Melissa Morrison-Howard była mistrzynią Stanów Zjednoczonych w biegu na 100 metrów przez płotki w 1997 oraz halowa mistrzynią USA w biegu na 60 metrów przez płotki w latach 1998-2000 i 2002.
Rekordy życiowe Melissy Morrison-Howard:

</doc>
<doc id="2797938" url="https://pl.wikipedia.org/wiki?curid=2797938" title="Melissa Morrison">
Melissa Morrison



</doc>
<doc id="2797941" url="https://pl.wikipedia.org/wiki?curid=2797941" title="Macronous">
Macronous



</doc>
<doc id="2797943" url="https://pl.wikipedia.org/wiki?curid=2797943" title="SA101">
SA101



</doc>
<doc id="2797944" url="https://pl.wikipedia.org/wiki?curid=2797944" title="Transatlantyk (festiwal)">
Transatlantyk (festiwal)

Transatlantyk Festival (wcześniej: PGNiG Transatlantyk Festival, Transatlantyk Festival Poznań i Międzynarodowy Festiwal Filmu i Muzyki Transatlantyk) – międzynarodowy festiwal filmu i muzyki odbywający się w Łodzi (do 2015 w Poznaniu oraz Rozbitku, w gminie Kwilcz, 60 km od Poznania). Pomysłodawcą i dyrektorem festiwalu jest Jan A.P. Kaczmarek, a Dyrektor Programową – Joanna Łapińska.
Cel i zakres.
Festiwal pomyślany jest jako artystyczna platforma, która poprzez muzykę i film chce budować silniejsze związki między społeczeństwem, sztuką i środowiskiem, a także inspirować dyskusje na aktualne tematy społeczne.
Opiera się na trzech filarach: filmie, muzyce oraz edukacji w ramach działu Edukacja&amp;Inspiracje.
W trakcie festiwalu odbywają się dwa konkursy dla młodych kompozytorów (do 35 roku życia): Transatlantyk Film Music Competition oraz Transatlantyk Instant Composition Contest. Pierwszy z nich polega na skomponowaniu muzyki do dwóch krótkich filmów, natomiast w drugim „uczestnicy natychmiast po obejrzeniu krótkiego materiału filmowego będą musieli na żywo, na fortepianie solo, stworzyć do niego utwór”.
Podczas Festiwalu wręczana jest nagroda Transatlantyk Glocal Hero Award, „przyznawana wybitnym osobistościom, których lokalne i globalne działania kształtują oblicze współczesnego świata”. Laureatami nagrody byli duński naukowiec Bjørn Lomborg (2011), Elżbieta i Krzysztof Pendereccy (2012), Yoko Ono (2013), profesor Gayatri Chakravorty Spivak (2014), Edward Norton (2017), Janina Ochojska (2018).
Festiwalowy plakat autorstwa Tomasza Opasińskiego był dwukrotnie nominowany do nagrody za najlepszy plakat filmowy The Hollywood Reporter: Key Art Awards
, zdobywając w 2012 roku brązowy medal. Plakat z roku 2015, autorstwa Pawła Króla, został nagrodzony tytułem Award of Excellence 2015 magazynu Communication Arts.
Sekcje festiwalu.
Festiwal składa się z:
Edycje festiwalu.
2011.
Pierwsza edycja odbyła się 5–13 sierpnia 2011.
Filmy pokazywano w ramach 16 sekcji tematycznych: 10 niemieckich głosów, Inna Ameryka, Kino klasy B – ekstaza i mdłości, Kino Plenerowe, Nowe Kino Skandynawskie, Pasaż kultury, Retrospektywa Milosa Formana, Rewolucje arabskie – wczoraj i dziś..., Sezon, Transatlantyk Art, Transatlantyk dla Dzieci, Transatlantyk Docs, Transatlantyk Docs Wall Street Story, Transatlantyk Panorama, Transatlantyk Spotlight, Transatlantyk Eko oraz w ramach Kina Kulinarnego (zorganizowanego we współpracy z Międzynarodowym Festiwalem Filmowym w Berlinie).
Nagrodę Transatlantyk Glocal Hero Award otrzymał Bjørn Lomborg.
Laureatem Transatlantyk Film Music Competition został Matthijs Kieboom (Holandia), a Transatlantyk Instant Composition Contest – Dawid Rudnicki (Polska). Gośćmi festiwalu byli m.in.: James Cromwell, Roy Conli, Shem Bitterman, Zbigniew Rybczyński, William Goldstein, George S. Clinton, Rafał Paczkowski i Agatha Dominik.
2012.
Druga edycja odbyła się w dniach 15–22 sierpnia 2012.
Pokazy odbyły się w ramach 18 sekcji tematycznych: Transatlantyk Panorama, Transatlantyk Konfrontacje, Nowe Kino Niemieckie, Nowe Kino Skandynawskie, Oscar nieanglojęzyczny nominacje 2012, Kino Kulinarne, Narodziny mistrza: Alfred Hitchcock, Poza gatunkiem: sci-fi, Transatlantyk dla Dzieci, Kino klasy B „Ekstaza i mdłości”, Sezon, Transatlantyk Docs, Transatlantyk Eko, Transatlantyk Art, Nowe Polskie Dokumenty, Wall Street Story cz. II, Wiosna Arabska kontynuacja, Filmy Rowerowe – bike movies oraz seanse w Kinie Plenerowym „Bałtyk”.
W ramach Kina Plenerowego „Bałtyk” zorganizowano pierwsze na świecie łóżkowe kino plenerowe, zlokalizowane w miejscu, w którym wcześniej znajdowało się Kino Bałtyk.
Nagrodę Transatlantyk Glocal Hero Award otrzymali Elżbieta i Krzysztof Pendereccy „za swoją wieloletnią działalność społeczną i kulturalną”.
Gośćmi festiwalu byli m.in.: Richard N. Gladstein, Julian Sands, Mark Isham, Frances Fisher, Peter Buchman, Jacek Bławut, Grzegorz Hajdarowicz, Łukasz Bielan, Ari Kalinowski.
Laureatem Transatlantyk Film Music Competition został Daniel Beijbom (Szwecja), a Transatlantyk Instant Composition Contest – Jacek Szwaj (Polska).
Festiwal odwiedziło 41 tysięcy osób.
2013.
Trzecia edycja odbyła się w dniach 2–9 sierpnia 2013.
Pokazy odbyły się w ramach 21 sekcji tematycznych: Transatlantyk Panorama, Bike Movies – Kino Rowerowe, Filmowa Droga Mistrza – Stanley Kubrick, Kino Drogi – „Škoda. Wiesz co dobre!”, Kino Klasy B, Kino Kulinarne, Mobilne Kino Skody, Nowe Kino Niemieckie, Nowe Kino Skandynawskie, Oscary 2013 – Nominacje dla Dokumentów Pełnometrażowych, Pokazy Specjalne, Poza Gatunkiem: Superbohater, Sacrum w Kinie, Sezon, Sundance na Transatlantyku, Transatlantyk Art, Transatlantyk dla Dzieci, Transatlantyk Docs, Transatlantyk Eko Inspired By Aquanet, Transatlantyk Konfrontacje i Łóżkowe Kino Plenerowe zorganizowane na Placu Wolności w dniach 3-7 sierpnia.
Nagrodę Transatlantyk Glocal Hero Award otrzymała Yoko Ono, która przy tej okazji wystąpiła z koncertem autorskim. Towarzyszył jej Thurston Moore z zespołu Sonic Youth. Galę wręczenia nagród uświetniał Leszek Możdżer.
Laureatem Transatlantyk Film Music Competition został Xiaotian Shi (Chiny/Wielka Brytania), a Transatlantyk Instant Composition Contest – Aleksander Dębicz (Polska).
Gośćmi festiwalu byli m.in.: Marco Beltrami, David MacMillan, Petr Zelenka, Daniel Bloom, Waldemar Kalinowski, Marta Cunningham, Gloria Campaner, Dorota Kędzierzawska, Edwin Bendyk, Artur Reinhart, Jarosław Kuźniar, Jacek Żakowski, Aneta Kopacz, Magdalena Łazarkiewicz, Marian Dziędziel, prof. Jerzy Osiatyński, prof. Wiktor Osiatyński, Weronika Rosati, Xawery Żuławski, Jacek Borcuch.
Festiwal odwiedziło 62 tys. osób.
2014.
Czwarta edycja odbyła się w dniach 8–14 sierpnia 2014.
Pokazy odbyły się w ramach 17 sekcji tematycznych: Kino dla Mam z NIVEA, Kino klasy B i inne szaleństwa, Kino Kulinarne, Kino Łóżkowe, Transatlantyk Sport, Kino Trzeciego Wieku, Mobilne Kino Skody, Oscary 2014 – Najlepsze Filmy, Retrospektywa: Charles Chaplin, Sezon, Sundance na Transatlantyku, Transatlantyk dla Dzieci, Transatlantyk Docs, Transatlantyk Eko Inspired By Aquanet, Transatlantyk Konfrontacje, Transatlantyk Panorama, Mobilne Kino Skody.
Nagrodę Transatlantyk Glocal Hero Award otrzymała profesor Gayatri Chakravorty Spivak za poświęcenie dla działań antykolonialnych i zgłębianiu zagadnień związanych z rozwojem imperializmu i globalizacji.
Laureatem Transatlantyk Film Music Competition został Moritz Schmittat (Niemcy), a Transatlantyk Instant Composition Contest – Mateusz Dębski (Polska).
Gośćmi festiwalu byli m.in.: Justin Chatwin, John Ottman, Allan Starski, Bruce Broughton, Michael Price, Jóhann Jóhannsson, Sydney Freeland, Amelia Green-Dove, Lech Majewski, Rosław Szaybo, Grażyna Szapołowska, Arkadiusz Jakubik, Lidia Popiel, Bogusław Linda, Jacek Braciak, Katarzyna Herman, Wojciech Eichelberger, Barbara Sikorska-Bouffał, Katarzyna Lewińska.
Edycję odwiedziło 60 tysięcy osób.
2015.
Piąta edycja odbyła się w dniach 7–14 sierpnia 2015.
Pokazy odbyły się w ramach 17 sekcji tematycznych: Kino Kulinarne, Kino Trzeciego Wieku, Mobilne Kino Skody, Sezon, Transatlantyk Docs, Transatlantyk Konfrontacje, Transatlantyk Panorama, Pokazy Specjalne, Retrospektywa: Gaumont, Oscary 2015, Transatlantyk Sport, Kino Łóżkowe, Transatlantyk Niezależni, Transatlantyk Sacrum, Transatlantyk Eko, Kino klasy B i inne szaleństwa: Body Horror, Dziecięcy Klub Filmowy.
Funkcje Kina Łóżkowego zlokalizowanego na Placu Wolności zostały rozbudowane i przekształcone w Łóżkotekę. Na 50 łóżkach wyposażonych w ekrany, prócz projekcji filmowych, odbywały się też wykłady, zabawy dla dzieci, sesje fotograficzne, słuchowiska, filmowe śniadania, lunche i kolacje, działała mobilna biblioteka.
Laureatem Transatlantyk Film Music Competition został Andrea Grant (Włochy), a Transatlantyk Instant Composition Contest – Aleksandra Chmielewska (Polska).
Gośćmi festiwalu byli m.in.: Joe Pantoliano, John Debney, Curt Sobel, Hisako Matsui, Simon Curtis, Shaune Harrison, Frank Ilfman, Jonh Maclean, Kathleen Davison, Paweł Potoroczyn, Magnus von Horn, Joanna Kulig, Maciej Bochniak, Ewa Puszczyńska, Andrzej Maleszka, Stanisław Tyczyński, Mariusz Grzegorzek, Krzysztof Gierat, Rafał Królikowski, Karolina Bielawska, Marcin Prokop, Piotr Metz, Wiesław Kot, Jarosław Barzan, Radosław Ładczuk.
Edycję odwiedziło 65 tysięcy widzów.
2016.
Szósta edycja odbyła się w Łodzi w dniach 23–30 czerwca 2016.
W ramach 24 sekcji tematycznych (m.in. Kino Kulinarne, Kino Klasy B i Inne Szaleństwa, Rossmannowe Kino dla Rodzica z Dzieckiem, Dziecięcy Klub Filmowy Rossmanna, Sezon, Transatlantyk Sacrum, Oscary 2016, Transatlantyk Niezależni, Transatlantyk Docs, Transatlantyk Art, Transatlantyk Konfrontacje, Transatlantyk Panorama, EKO, Inna Ameryka) pokazano 176 filmów. Bohaterem Retrospektywy był Sergio Leone. Na festiwalu zaprezentowano najnowsze produkcje m.in. Andrzeja Żuławskiego, Danisa Tanovicia, Andre Techine czy Jeana Pierre’a i Luca Dardenne’ów.
Laureatem Międzynarodowego Konkursu Transatlantyk został „Aquarius” Klebera Mendonci Filho, Nagrodę Publiczności Transatlantyk Audience Award 2016 otrzymał obraz „Viva” w reżyserii Paddy’ego Breathnacha. Motywem przewodnim edycji 2016 był temat uchodźców i kryzysu Europy.
Najważniejsi goście festiwalu to: Irène Jacob, Richard N.Gladstein – kilkukrotnie nominowany do Oscara producent takich filmów jak Pulp Fiction, Marzyciel czy Nienawistna Ósemka, Dan Lebental – światowej sławy montażysta (m.in. Iron Man i Ant-Man), Keith David (aktor, m.in. Requiem dla snu), (aktorka, Homeland), Will Allen (reżyser, Holly Hell).
Transatlantyk Festival odwiedzili także znani kompozytorzy – Roque Baños (Old-Boy, Mechanik), Daniel Pemberton (Steve Jobs, Kryptonim U.N.C.L.E.). W spotkaniach i panelach dyskusyjnych udział wzięli m.in. publicyści Tomasz Raczek, Bartosz Węglarczyk, Dawid Wildstein i Łukasz Warzecha, Zbigniew Lewicki, Milenia Fiedler czy producent Oscarowego filmu Ida Piotr Dzięcioł.
W Międzynarodowym Konkursie Transatlantyk jury w składzie: Richard N. Gladstein (przewodniczący jury, producent największych hitów Quentina Tarantino), Joanna Kos-Krauze (reżyserka „Papusza”), Keith David (aktor, Requiem dla snu) Dan Lebental (montażysta Iron Man, Thor) i John Maclean, reżyser Slow West (zeszłorocznego zwycięzcy Nagrody Publiczności Transatlantyk Festivalu) uznało, że najlepszym filmem został Aquarius w reżyserii Klebera Mendonca Filho. Obraz został uhonorowany nagrodą Złotej Arki. Wyróżnienie w konkursie otrzymał „Dzień po żałobie” Asapha Polonsky’ego. Nagrodę Publiczności Transatlantyk Audience Award otrzymała „Viva” Paddy’ego Breathnacha.
Złotą Arkę w Konkursie Polskich Filmów Krótkometrażowych otrzymał „Dokument” Marcina Podolca, zaś wyróżnienie – „Love, love” Grzegorza Zaricznego. O nagrodach dla obu tych filmów zadecydowało jury w składzie: Mariusz Grzegorzek (przewodniczący), Aneta Kopacz i Edher Campos.
Widzowie Festiwalu mieli możliwość wziąć udział w kilkudziesięciu warsztatach, spotkaniach, panelach dyskusyjnych czy przeglądach oraz unikatowy, jedyny w tej części Europy przegląd filmów i doświadczeń artystycznych wirtualnej rzeczywistości.
2017.
Program filmowy Transatlantyku obejmował kilkaset seansów, a 55 filmów miało podczas festiwalu swoje polskie premiery.
Na Transatlantyk Festival nagrodami zostali uhonorowani: amerykański aktor Edward Norton i argentyńska reżyserka, Lucrecia Martel. Podczas Gali Zamknięcia Edward Norton otrzymał nagrodę Transatlantyk Glocal Hero Award, przyznawaną artystom, których lokalne i globalne działania kształtują oblicze współczesnego świata. 
Prestiżowa nagroda jubileuszowa FIPRESCI 92, przyznana przez Międzynarodową Federację Krytyków Filmowych FIPRESCI została wręczona argentyńskiej reżyserce Lucrecii Martel przez Sekretarza Generalnego FIPRESCI Klausa Edera. Nagroda jubileuszowa FIPRESCI została w Polsce wręczona po raz pierwszy.
Przyznawaną przez publiczność nagrodą Transatlantyk Distribution Award w wysokości 40 000 PLN został uhonorowany obraz Blandine Lenoir "Pięćdziesiąt wiosen Aurory”, a nagrodę Young Film Critics Award przyznawaną przez zwycięzców konkursu organizowanego w ramach Festiwalu Krytyków Sztuki Filmowej Kamera Akcja dla najlepszego debiutu reżyserskiego otrzymał film "Cierpkie mleko” Huberta Charuela. Drugą edycję Konkursu Polskich Krótkich Metraży i nagrodę w wysokości 10 000 PLN wygrała Julia Orlik i jej animowany "Bankiet”.
Bohaterami sekcji retrospektywnych "Zbliżenie" byli w tym roku goście specjalni festiwalu: Lucrecia Martel, Edward Norton oraz Barbara Sass.
Podczas Festiwalu Transatlantyk 2017 bohaterami spotkań "Master Class", podczas których zaproszeni goście dzielą się z widzami swoim doświadczeniem zawodowym, byli reżyserka Lucrecia Martel (“Bagno”, “Kobieta bez głowy”), operator Michael Seresin (m.in. "Harry Angel", "Ptasiek"), montażystka Anne-Sophie Bion (nominowana do Oscara za film "Artysta") oraz Edward Norton (m.in. "Podziemny krąg", "Więzień nienawiści"). 
Gośćmi festiwalu byli również: Philippe Mora, Trevor Graham ("Monsieur Mayonnaise"), Andrzej Seweryn, Jan P. Matuszyński ("Ostatnia rodzina"), Janusz Majewski, Wojciech Karolak, Krzysztof Sadowski ("Jazz In Poland"), Magdalena Cielecka ("Pokuszenie"), Dorota Stalińska ("Krzyk") czy Greg Zgliński ("Zwierzęta"). 
W ramach spotkań Raporty Mniejszości festiwalowi widzowie mieli okazję porozmawiać z kobietami-współtwórczyniami prezentowanych filmów: Dorotą Roqueplo i Urszulą Grabowską ("Wspomnienie lata"), Kingą Baczyńską ("Maria Skłodowska-Curie"), Olgą Żukowicz, Pauliną Korwin-Kochanowską i Katarzyną Szczerbą ("Las, 4 rano") oraz Ewą Brodzką ("Powidoki").
Transatlantyk rozpoczął się od Wielkiego Czytania Kobiet, widowiska muzyczno-literackiego z muzyką Jana A.P. Kaczmarka, wykonywaną przez Hollyłódzką Orkiestrę Filmową pod batutą Moniki Wolińskiej, chór Vivid Singers i sopranistkę Joannę Jakubas. Podczas spektaklu na scenie pojawiły się: Katarzyna Herman, Justyna Wasilewska, Zofia Wichłacz i Agnieszka Żulewska, Joanna Kos-Krauze, Katarzyna Bonda i Sylwia Chutnik, Joanna Klimas oraz reżyserka całego widowiska Maria Sadowska, które przeczytały fragmenty tekstów m.in. Simone de Beavuoir, Doris Lessing czy Patti Smith. Muzyczną gwiazdą Gali Zamknięcia był zespół Kwadrofonik. 
Podczas festiwalu odbyły się także dwa międzynarodowe konkursy kompozytorskie: Transatlantyk Film Music Competition™ (FMC) oraz Transatlantyk Instant Composition Contest™ (TICC). Zwycięzcą konkursu FMC został Ruslan Perezhilo (Łotwa). W konkursie TICC pierwszą nagrodę otrzymał Jakub Czerski. Podczas Gali wręczono też wspólną nagrodę festiwalu Transatlantyk i Stowarzyszenia Autorów ZAiKS przyznawaną najlepszemu polskiemu finaliście konkursu FMC. Wyróżnienie w wysokości 20 000 PLN otrzymał polski muzyk Antoni Wojnar. Jurorami w konkursie ICC byli Michael P. Aust, Matthijs Kieboom, Piotr Metz oraz Jan A.P. Kaczmarek. Natomiast laureatów konkursu FMC wyłoniło jury w składzie: Anne-Sophie Bion, Jean-Michel Bernard, Wiesław Komasa, Michael Seresin (m.in. "Ptasiek", "Harry Potter") i Jan A.P. Kaczmarek.
Kompozytor muzyki filmowej Jeana-Michela Bernarda (autor muzyki do filmów Michela Gondry’ego, m.in. "Jak we śnie" czy "Uwaga, awaria" oraz piosenek do "Hugo i jego wynalazek" Martina Scorsese), wystąpił w czwartek, 20 lipca w łódzkim Teatrze Nowym im. Kazimierza Dejmka w towarzystwie Gościa Specjalnego - Marysi Sadowskiej. 
Po raz pierwszy w historii festiwalu odbyły się branżowe warsztaty Lodołamacz, których tematem była dystrybucja filmowa. Uczestnicy warsztatów rozmawiali o tradycyjnych i nietradycyjnych metodach dystrybuowania filmów, przyjrzeli się różnym formom dystrybucji od strony prawnej, poznali nowe rozwiązania oraz nowe kierunki w dystrybucji.
2018.
Ósma edycja festiwalu odbyła się w Łodzi, w dniach 13 – 20 lipca.
Transatlantyk Audience Award.
Od pierwszej edycji festiwalu wręczana jest Transatlantyk Audience Award – nagroda dla najlepszego filmu przyznawana przez publiczność. Otrzymały ją następujące produkcje:
2011 – Tylko dla kochanków (For Lovers Only), reż. Michael Polish
2012 – Dom, w którym mieszkam (The House I Live In), reż. Eugene Jarecki
2013 – Babcia Gandzia (Paulette), reż. Jérôme Enrico
2014 – 20 000 dni na Ziemi (20,000 Days on Earth), reż. Jane Pollard, Iain Forsyth
2015 – Slow West, reż. John Maclean
2016 – Viva, reż Paddy Breathnach
Transatlantyk Distribution Award.
2017 – 50 Wiosen Aurory, reż. Blandine Lenoir
Międzynarodowy Konkurs Transatlantyk.
2016 – Aquarius reż. Kleber Mendonca Filho; Złota Arka
2016 – Dzień po żałobie reż. Asaph Polonsky; wyróżnienie
Konkurs Polskich Filmów Krótkometrażowych.
2016 – Dokument reż. Marcin Podolec
2016 – Love, love reż. Grzegorz Zariczny
2017 – Bankiet, reż. Julia Orlik

</doc>
<doc id="2797946" url="https://pl.wikipedia.org/wiki?curid=2797946" title="Graciela Martins">
Graciela Martins

Graciela Martins (ur. 5 kwietnia 1987 w Bissau) – lekkoatletka z Gwinei Bissau, specjalizująca się w biegach sprinterskich, olimpijka.
W 2011 wystąpiła na mistrzostwach świata w Daegu, na których odpadła w eliminacjach biegu na 400 metrów. Był to pierwszy start tej zawodniczki na światowej imprezie lekkoatletycznej, a uzyskany przez nią czas (58,22) był najlepszym w jej karierze. W 2012 startowała na halowych mistrzostwach świata w Stambule, na których nie udało jej się awansować do biegu półfinałowego. W tym samym roku reprezentowała swój kraj na igrzyskach olimpijskich w Londynie. Ponownie zakończyła rywalizację w pierwszej fazie zmagań biegu na 400 metrów.

</doc>
<doc id="2797950" url="https://pl.wikipedia.org/wiki?curid=2797950" title="Kołowrót (symbol)">
Kołowrót (symbol)



</doc>
<doc id="2797951" url="https://pl.wikipedia.org/wiki?curid=2797951" title="Tadeusz Pawłowski (wspinacz)">
Tadeusz Pawłowski (wspinacz)

Tadeusz Aleksander Pawłowski, ps. "Pstruś" (ur. 22 listopada 1910 w Warszawie, zm. 17 kwietnia 1992 w Zakopanem) – polski chemik, taternik, alpinista, ratownik górski, kierownik Tatrzańskiego Ochotniczego Pogotowia Ratunkowego.
Życiorys.
Od dziecka chodził po Tatrach jako turysta, a od 16. roku życia uprawiał taternictwo. Uczęszczał do gimnazjum w Zakopanem, egzamin maturalny zdał w 1930 roku. W późniejszych latach studiował chemię na Uniwersytecie Warszawskim oraz Uniwersytecie Jagiellońskim, w 1938 roku ukończył studia z tytułem magistra chemii. W 1939 roku poślubił Janinę z Klimińskich, małżeństwo trwało do 1956 roku. Ich synem jest Marek Pawłowski (ur. 1948), również taternik i ratownik górski. Druga żona Tadeusza Pawłowskiego, Irena, przez wiele lat pracowała w turystyce. Córką Tadeusza i Ireny jest Anna Wende-Surmiak, magister filologii romańskiej, dyrektor Muzeum Tatrzańskiego w Zakopanem, tłumaczka. Siostrą Pawłowskiego była Ada Kopczyńska.
Taternictwo i alpinizm.
W latach 1929–1939 Tadeusz Pawłowski należał do najbardziej aktywnych taterników. Początkowo należał do jednej z dwóch grup wspinaczy zakopiańskich, skupionej wokół obu miejskich gimnazjów. Innymi jej członkami byli m.in. Tadeusz Brzoza, Jan Gnojek, Mieczysław Kowalski, Stanisław Motyka, Witold Henryk Paryski i Jan Sawicki. Do jego górskich partnerów należeli (także w późniejszych latach) też Józef Krzeptowski, Bronisław Czech, Antoni Kenar, Wiesław Stanisławski, Zofia Radwańska-Kuleszyna, Bolesław Chwaściński i Tadeusz Bernadzikiewicz. W tym czasie Pawłowski dokonał wielu trudnych przejść, w tym nowych takich jak:
Również w tym czasie należał do najbardziej aktywnych taterników wspinających się w zimie, m.in. w kwietniu 1937 roku wraz z Radwańską-Kuleszyną dokonał drugich zimowych wejść na Pośrednią Śnieżną Turnię od strony przełęczy Ścienki oraz północno-wschodnią granią Krywania.
Od 1937 roku brał udział w wyprawach w inne góry: w Alpy z Klubem Wysokogórskim (1937, 1938), Dolomity (1938), w Ruwenzori (1939). W czasie tej ostatniej wraz z Tadeuszem Bernadzikiewiczem dokonał m.in. pierwszego wejścia północno-wschodnią granią na najwyższy w tym paśmie Szczyt Małgorzaty (5109 m). W czasie wojny krótko wspinał się w Libanie (1942), Kurdystanie (1943), Apeninach (1945). Po powrocie do kraju nadal uprawiał taternictwo, wspinał się też w Kaukazie (1965), Alpach Austriackich (1968, 1971), Turcji (1969), Apeninach (1974), Pirenejach (1974), górach Sierra Nevada (1977), Riła (1979), Alpach Julijskich i Austriackich (1980) i Dolomitach (1980).
Okres II wojny światowej.
Pod koniec lata 1939 roku pracował jako kierownik Szkoły Taternictwa Klubu Wysokogórskiego na Hali Gąsienicowej, gdzie zastąpił Stanisława Motykę. Od października 1939 do lutego 1940 roku wraz z żoną Janiną, Włodzimierzem Gosławskim i siostrą Adą Kopczyńską prowadził schronisko w Starej Roztoce, stanowiące punkt przerzutowy dla Polaków przedostających się na Węgry. W czasie zamieci Pawłowski niemal stracił całe trzy palce u ręki. Potem ukrywał się przed Gestapo, a w kwietniu tego roku za drugim razem udało mu się przejść na stronę węgierską wraz z Jerzym Włoczkowskim. W dalszej kolejności w lipcu przez Jugosławię i Turcję dostał się do Palestyny. Do końca wojny pełnił służbę w Wojsku Polskim, walczył w bitwie pod Tobrukiem. Przy wychodzeniu z Tobruku został ranny, pozostał przez jakiś czas w szpitalu w Aleksandrii. Następnie skończył podchorążówkę w palestyńskim Bejd Jirga i wziął udział w kampanii włoskiej. Walczył pod Monte Cassino, był wśród zdobywców Ankony i Bolonii. Służył w 4 Batalionie Strzelców Karpackich, w stopniu podporucznika. Został dwukrotnie odznaczony Krzyżem Walecznych. Do Polski trafił z powrotem w maju 1947 roku.
Okres powojenny.
Już w okresie międzywojennym brał udział w wyprawach ratunkowych TOPR. Po powrocie z wojny, w lipcu 1947 został kierownikiem TOPR i pełnił tę funkcję do 1952, kiedy to objął kierownictwo nowo założonego Górskiego Ochotniczego Pogotowia Ratunkowego. Pracował na tym stanowisku do 1960 roku, przeprowadził liczne akcje ratunkowe i zasłużył się dla początków nowoczesnego ratownictwa górskiego w Polsce.
W 1949 roku Pawłowski uzyskał uprawnienia przewodnika tatrzańskiego I klasy, po 1960 roku pracował przede wszystkim jako przewodnik i instruktor przewodnictwa i taternictwa. Od września 1963 do kwietnia 1966 roku prowadził schronisko na Hali Ornak.
Był autorem licznych artykułów o tematyce związanej z taternictwem, ratownictwem górskim i alpinizmem, publikowanych m.in. w „Taterniku”, „Wierchach” i „Turyście”. Wspólnie z innymi autorami wydał "Skalne drogi w Tatrach Wysokich" (Warszawa 1938, z Zofią Radwańską-Kuleszyną, suplement do przewodnika Chmielowskiego i Świerza), książkę "Sygnały z gór" (Warszawa 1973), a także satyryczne czasopismo „Tatapiernik” (1932).
Od 1932 roku należał do zarządu Sekcji Taternickiej Klubu Sportowego „Tatry” w Zakopanem, od 1947 roku był członkiem zarządów TOPR, GOPR, Koła Zakopiańskiego KW, Koła Przewodników Tatrzańskich w Zakopanem, Oddziału Zakopiańskiego PTT i PTTK oraz Rady Przewodnictwa Tatrzańskiego (do 1984). Od 1980 roku pełnił funkcję prezesa Klubu Seniora Grupy Tatrzańskiej GOPR.
Tadeusz Pawłowski został pochowany na Starym Cmentarzu na Pęksowym Brzyzku (sektor L-II-41). Uhonorowano go honorowym członkostwem Sekcji Taternickiej Klubu Sportowego „Tatry” (1932), GOPR (1972), Horskiej služby, Polskiego Związku Alpinizmu, Koła Zakopiańskiego KW i Koła Przewodników Tatrzańskich w Zakopanem.

</doc>
<doc id="2797952" url="https://pl.wikipedia.org/wiki?curid=2797952" title="Tadeusz Aleksander Pawłowski">
Tadeusz Aleksander Pawłowski



</doc>
<doc id="2797957" url="https://pl.wikipedia.org/wiki?curid=2797957" title="Michał Karoński">
Michał Karoński

Michał Karoński (ur. 5 września 1946) – polski matematyk i informatyk, profesor nauk matematycznych.
Życiorys.
Absolwent I Liceum Ogólnokształcącego im. Karola Marcinkowskiego w Poznaniu. W 1969 ukończył studia matematyczne na Wydziale Matematyki, Fizyki i Chemii Uniwersytetu im. Adama Mickiewicza w Poznaniu. Na tej samej uczelni uzyskiwał stopnie doktora (1974) i doktora habilitowanego (1984) nauk matematycznych. W 1996 otrzymał tytuł profesora nauk matematycznych. Zajmuje się zagadnieniami z zakresu matematyki dyskretnej oraz informatyki teoretycznej.
Zawodowo związany z Uniwersytetem im. Adama Mickiewicza. Doszedł do stanowiska profesora zwyczajnego w Zakładzie Matematyki Dyskretnej na Wydziale Matematyki i Informatyki. W 1984 został kierownikiem tego zakładu. Od 1993 do 1999 był dziekanem Wydziału Matematyki i Informatyki UAM. Był stypendystą University of Florida, badania naukowe prowadził w licznych ośrodkach zagranicznych, m.in. na Uniwersytecie Moskiewskim, Uniwersytecie w Lund, Carnegie Mellon University, a także w międzynarodowych centrach badawczych (w tym w Newton Institute w ramach University of Cambridge). Został redaktorem naczelnym czasopisma „Random Structures &amp; Algorithms”.
Wchodził w skład Komitetu Badań Naukowych i Rady Nauki. W latach 2010–2016 był przewodniczącym rady Narodowego Centrum Nauki. Od 2016 członek Academia Europaea.
Był działaczem Zrzeszenia Studentów Polskich i przewodniczącym rady uczelnianej. Od 1968 do rozwiązania w 1990 członek Polskiej Zjednoczonej Partii Robotniczej, od 1981 do 1982 był sekretarzem uczelnianej organizacji partyjnej. Należał do pierwszej „Solidarności”, na początku lat 90. działacz Polskiej Unii Socjaldemokratycznej (w ramach WUS), od 1992 do 2001 był członkiem Unii Pracy.
W 2013 odznaczony Krzyżem Oficerskim Orderu Odrodzenia Polski.

</doc>
<doc id="2797958" url="https://pl.wikipedia.org/wiki?curid=2797958" title="Otonyctomys">
Otonyctomys



</doc>
<doc id="2797959" url="https://pl.wikipedia.org/wiki?curid=2797959" title="Common Consolidated Corporate Tax Base">
Common Consolidated Corporate Tax Base

Common Consolidated Corporate Tax Base (CCCTB) (pol. "wspólna skonsolidowana podstawa opodatkowania osób prawnych") – zaproponowany przez Komisję Europejską system obliczania podstawy opodatkowania w podatku dochodowym od osób prawnych prowadzących działalność na obszarze Unii Europejskiej. Taki łączny zysk ma być dzielony do opodatkowania przez poszczególne państwa w zależności od liczby pracowników, obrotu i dochodów w poszczególnych państwach.
Powstanie koncepcji.
Rada Europejska w marcu 2000 roku w Lizbonie ustaliła, że strategicznym celem stojącym przed Unią Europejską w XXI wieku jest „zostanie najbardziej konkurencyjną, dynamiczną, opartą na wiedzy gospodarką świata”. W tym celu wezwano w Lizbonie do ustanowienia takich ogólnych ram działalności ekonomicznej w UE, które będą sprzyjały przedsiębiorstwom i będą zachęcały je do inwestycji w Europie. Jako że opodatkowanie dochodu jest jednym z czynników branych pod uwagę przez inwestorów przy rozpoczynaniu nowych przedsięwzięć, 23 października 2001 roku Komisja Europejska, w wykonaniu podjętych założeń, przedstawiła komunikat, w którym zaproponowała ustanowienie skonsolidowanej podstawy opodatkowania dla dochodów osób prawnych działających w ramach rynku wewnętrznego UE.
W kolejnych latach trwały prace nad szczegółowymi założeniami systemu. Ich efektem był opublikowany przez Komisję 16 marca 2011 projekt dyrektywy w sprawie systemu CCCTB.
Założenia i cechy konstrukcyjne systemu.
Prowadzenie przedsiębiorstwa mającego swoje jednostki zależne w różnych państwach wiąże się ze znacznymi nakładami środków pieniężnych na zapewnienie zgodności działania poszczególnych jednostek z przepisami państw ich siedziby – w tym z przepisami prawa podatkowego. Wymagają one zazwyczaj składania odpowiednim organom państwowym regularnych sprawozdań finansowo-rachunkowych, które następnie podlegają szczegółowej weryfikacji. W razie stwierdzenia nieprawidłowości w tych sprawozdaniach, przedsiębiorstwo narażone jest na dotkliwe kary finansowe, a jego kadra zarządzająca także na postępowania karne (karno-skarbowe). Tymczasem przepisy prawa podatkowego mogą się znacząco różnić pomiędzy poszczególnymi państwami Unii. W przypadku podatku dochodowego od osób prawnych takich różnic można by upatrywać w szczególności w zakresie ustalania podstawy opodatkowania, co wynika z przyjmowania różnych definicji kosztów uzyskania przychodu i z wprowadzania różnych list przychodów zwolnionych całkowicie od podatku.
Założeniami systemu CCCTB są:
Cechy konstrukcyjne systemu CCCTB są ujęte w samej jego nazwie:
1. wspólna – oznacza to, że zasady systemu CCCTB będą dotyczyły przedsiębiorstw w całej Unii Europejskiej;
2. podstawa opodatkowania – oznacza kwotę dochodu osiągniętą przez przedsiębiorstwo, podlegającą bezpośrednio opodatkowaniu. Kwota ta jest wyliczana na podstawie osiągniętego przez przedsiębiorstwo przychodu, po odliczeniu od niego przychodów zwolnionych od opodatkowania oraz kosztów uzyskania przychodu, do których odliczenia uprawniają przepisy podatkowe – w przypadku podmiotów korzystających z systemu CCCTB będą to jednolite reguły ustanowione dyrektywą, a nie własne przepisy poszczególnych państw jak dotychczas.
3. skonsolidowana – podmioty korzystające z systemu CCCTB w zakresie stosowania jednolitych reguł ustalania podstawy opodatkowania, które spełnią dodatkowe wymogi dla utworzenia grupy w tym systemie (patrz niżej punkt Adresaci), mogą konsolidować swoje podstawy opodatkowania. W przypadku grupy przedsiębiorstw, każdy podmiot grupy oblicza wówczas swoją własną podstawę opodatkowania, według jednolitych unijnych reguł określonych w dyrektywie. Następnie dochodzi do kompensacji (owej konsolidacji) zysków i strat wszystkich podmiotów grupy. Oznacza to, że skonsolidowaną podstawę opodatkowania dla grupy będzie stanowiła różnica między sumą dochodów a sumą strat poszczególnych jednostek zależnych/podmiotów tworzących grupę.
Przykład:
Grupę tworzą: przedsiębiorstwo A, działające w Polsce, które za ostatni rok obrotowy osiągnęło zysk 12 mln euro; przedsiębiorstwo B, działające we Francji, które za ostatni rok obrotowy osiągnęło zysk 4 mln euro; przedsiębiorstwo C, działające w Bułgarii, które za ostatni rok obrotowy poniosło stratę 8 mln euro; przedsiębiorstwo D, działające w Hiszpanii, które za ostatni rok obrotowy poniosło stratę 2 mln euro. Skonsolidowana podstawa opodatkowania dla całej grupy wyniesie 6 mln euro, co wynika z obliczenia: (12+4)-(8+2)=16-10=6. Gdyby nie rozliczano podatku w systemie CCCTB, tylko w ramach poszczególnych krajów, cała grupa łącznie zapłaciłaby podatek od zysku w wysokości 16 mln euro (przedsiębiorstwo A w Polsce zapłaciłoby podatek od 12 mln euro, a przedsiębiorstwo B we Francji – od 4 mln euro), natomiast przedsiębiorstwa C i D mogłyby sobie w państwach swoich siedzib odliczyć poniesione teraz straty (odpowiednio 8 i 2 mln euro) od osiągniętych ewentualnie zysków w przyszłych latach obrotowych.
Jeżeli ustalona dla wszystkich jednostek skonsolidowana podstawa opodatkowania jest większa od zera, podlega ona podziałowi między wszystkie państwa członkowskie Unii Europejskiej, w których siedziby mają przedsiębiorstwa/zakłady grupy. Projekt dyrektywy zakłada, iż udział danego państwa w skonsolidowanej podstawie jest wyznaczany na podstawie trzech równoważnych (waga po 1/3) wskaźników, odnoszących się do przedsiębiorstwa/zakładu z siedzibą w danym państwie:
Ostatnim krokiem jest opodatkowanie przez państwo członkowskie przypadającego na nie udziału w skonsolidowanej podstawie – wyliczonego według powyższych reguł. Wysokość stawki podatku dochodowego od osób prawnych, jaka zostanie zastosowana przez dany kraj członkowski do jego udziału w skonsolidowanej podstawie, została pozostawiona do swobodnego uznania tego państwa – nie jest przewidziana harmonizacja stawek podatku.
W razie wykazania straty (skonsolidowana podstawa opodatkowania byłaby wówczas mniejsza od zera), można ją będzie kompensować z ewentualnymi dodatnimi skonsolidowanymi podstawami w kolejnych latach, zmniejszając w ten sposób należny podatek za te przyszłe lata. W dyrektywie nie przewidziano ograniczenia w postaci maksymalnej liczby lat, w których możliwe będzie rozliczanie straty.
4. osób prawnych – oznacza to, że z systemu CCCTB – co do zasady – będą mogły korzystać wyłącznie osoby prawne, które płacą podatek dochodowy (zob. też pozostałe wymogi w punkcie #Adresaci).
Adresaci.
Adresatami CCCTB są co do zasady podmioty, które prowadzą działalność gospodarczą w różnych krajach Unii Europejskiej, bez względu na wielkość tej działalności. Transgraniczność nie jest przy tym wymogiem koniecznym, by przyjąć do rozliczania podatku dochodowego system CCCTB w zakresie jednolitych zasad obliczania podstawy opodatkowania.
Jednakże skorzystanie z dobrodziejstwa systemu w postaci konsolidacji podstaw opodatkowania wymaga prowadzenia działalności w ramach grupy. Za grupę w rozumieniu dyrektywy o CCCTB uznaje się przedsiębiorstwo będące rezydentem UE (tzw. „główny podatnik”), wszystkie jego zakłady położone na obszarze UE oraz te jego jednostki bezpośrednio zależne i jednostki zależne niższego poziomu, w których główny podatnik posiada:
W razie utworzenia grupy, niemożliwe jest pozostawienie określonych zakładów lub jednostek zależnych poza grupą (tzw. reguła „all-in all-out”).
System CCCTB, jak wspomniano wyżej, jest zasadniczo przeznaczony dla osób prawnych, będących podatnikami podatku dochodowego. Dyrektywa stanowi jednak, że z systemu skorzystać będą mogły także inne podmioty, które na szczególnych zasadach zostały objęte w danym kraju Unii podatkiem dochodowym od osób prawnych. Z pomocą w ustaleniu czy dany podmiot może uczestniczyć w systemie CCCTB przychodzą załączniki do projektu dyrektywy. Załącznik II dookreśla jaki podatek w danym kraju UE uznaje się za podatek dochodowy od osób prawnych. Natomiast Załącznik I wymienia explicite typy podmiotów uprawnionych do uczestnictwa w systemie CCCTB według prawa każdego państwa członkowskiego. Dla Polski są to: spółki akcyjne, spółki z ograniczoną odpowiedzialnością, spółdzielnie oraz przedsiębiorstwa państwowe. Oprócz podmiotów narodowych, Załącznik I wymienia także – z racji ich immanentnego charakteru paneuropejskiego – spółki europejskie (SE) i spółdzielnie europejskie (SCE).
Takie sformułowanie wymogów uczestnictwa na gruncie prawa polskiego oznacza, że z systemu nie będą mogły korzystać spółki osobowe prawa handlowego (spółka jawna, spółka partnerska, spółka komandytowa i spółka komandytowo-akcyjna), jako że nie płacą same podatku dochodowego od swoich zysków – czynią to wspólnicy tych spółek. 
Dla uczestniczenia w systemie nie jest konieczna unijna rezydencja – w odniesieniu do działalności prowadzonej na terytorium Unii, z CCCTB będą mogły korzystać także przedsiębiorstwa z siedzibą poza jej obszarem. W takiej sytuacji grupę utworzą wszystkie zakłady oraz kwalifikujące się według powyższych kryteriów jednostki zależne danego przedsiębiorstwa zlokalizowane na obszarze UE.
Członkiem grupy nie może być przedsiębiorstwo niewypłacalne lub znajdujące się w likwidacji. W razie gdyby uczestnik grupy stał się niewypłacalny lub rozpoczęto by jego likwidację, ma on obowiązek opuścić grupę.
Wejście do systemu CCCTB wiąże się z obowiązkiem pozostania w nim przez pięć lat – ma to zapobiegać corocznym zmianom reżimu rozliczania podatku dochodowego przez przedsiębiorstwa – w zależności od tego, który reżim w danym roku okazałby się korzystniejszy (krajowy czy CCCTB).
Zalety CCCTB.
Komisja Europejska szacuje, iż każdego roku CCCTB przyniesie przedsiębiorstwom w całej UE oszczędności w wysokości 0,7 mld euro w postaci mniejszych kosztów przestrzegania przepisów i kolejne 1,3 mld euro oszczędności dzięki umożliwieniu kompensowania przez przedsiębiorstwa zysków i strat.
CCCTB a suwerenność podatkowa państw członkowskich.
Zgodnie z ogólnymi zasadami prawa UE, Unia Europejska działa tylko w ramach kompetencji przyznanych jej przez państwa członkowskie, które zachowują we własnej gestii pozostałe kompetencje. Zgodnie z art. 113 Traktatu o funkcjonowaniu UE, dla ustanowienia i funkcjonowania rynku wewnętrznego oraz uniknięcia zakłóceń konkurencji, Unia Europejska została wyposażona w kompetencję do harmonizacji przepisów prawa podatkowego w zakresie podatków pośrednich (tj. podatków obrotowych – przede wszystkim podatku VAT i akcyzy). Ze względu na znacznie mniejsze oddziaływanie podatków bezpośrednich (np. podatki dochodowe) na rynek wewnętrzny, w tym zakresie zharmonizowano jedynie określone zagadnienia, które taki wpływ mają (jak np. wypłata odsetek i należności licencyjnych pomiędzy spółkami powiązanymi różnych państw członkowskich w dyrektywie Rady 2003/49/WE), całą resztę pozostawiając suwerennej decyzji poszczególnych krajów. Stąd też wynika w zasadzie pełna dowolność państw członkowskich w ustaleniu wysokości stawek stosowanych podatków dochodowych, czy też w ustaleniu co podatnik może zaliczyć do kosztów uzyskania przychodu i tym samym obniżyć kwotę dochodu do opodatkowania.
W związku z brakiem pewności co do tego, jak przebiegnie alokacja wpływów z podatku dochodowego w całej Unii po wprowadzeniu systemu CCCTB, obniżenia tych wpływów obawiają się zarówno państwa starej Unii, jak i te, które dokonały akcesji od 2004 roku. Te pierwsze boją się manipulowania przez przedsiębiorstwa mechanizmami systemu CCCTB tak, by większa część podstawy opodatkowania przypadała państwom stosującym niskie, konkurencyjne stawki podatku dochodowego od osób prawnych – czyli przede wszystkim nowym państwom UE. Te państwa z kolei sugerują, że rozliczenia w ramach systemu CCCTB przetransferują część przypadających im dotychczas wpływów z tytułu podatku dochodowego od osób prawnych do krajów unijnej piętnastki. Bez względu na to, który scenariusz by się ziścił, zgoda na wprowadzenie systemu CCCTB oznacza dla wszystkich państw członkowskich częściową utratę kontroli nad wysokością wpływów z tytułu podatku dochodowego od osób prawnych. Państwa nie będą mogły dalej w pełni swobodnie kształtować regulacji prawnych tego podatku, tak jak to czynią do tej pory, stosownie do własnych potrzeb budżetowych.
W związku z powyższym, państwa członkowskie podnoszą, iż dyrektywa CCCTB narusza ich wyłączne uprawnienia w zakresie opodatkowania bezpośredniego. Na ten zarzut Komisja odpowiada dwoma podstawowymi argumentami. Po pierwsze, wskazuje, że system CCCTB zakłada dalszą samodzielność poszczególnych państw członkowskich w kształtowaniu wysokości stawek podatku dochodowego od osób prawnych, które te kraje zastosują do przypadającej im części skonsolidowanej podstawy opodatkowania. Po drugie, projekt Komisji zakłada dobrowolność przyjęcia systemu CCCTB jako sposobu rozliczenia podatku dochodowego przez grupę podmiotów. Ten argument traci jednakże na znaczeniu w związku z poprawką Parlamentu Europejskiego, która przewiduje obligatoryjne stosowanie CCCTB (zob. punkt #Wprowadzenie w życie). W związku z tym, dopiero decyzja Rady w sprawie przyjęcia dyrektywy rozstrzygnie o zastosowanym rozwiązaniu.
Wprowadzenie w życie.
Nad projektem dyrektywy w sprawie CCCTB proceduje się w trybie specjalnej procedury ustawodawczej, zgodnie z art. 115 Traktatu o funkcjonowaniu UE. Głównym ustawodawcą jest więc Rada, która dla wprowadzenia aktu w życie musi – po uprzedniej konsultacji z Parlamentem Europejskim i Komitetem Społeczno-Ekonomicznym – przyjąć akt jednomyślnie. Po przyjęciu aktu nastąpi jeszcze okres, w którym państwa członkowskie będą musiały dokonać transpozycji dyrektywy do swoich porządków prawnych, co według przewidywań Komisji może zająć od dwóch do trzech lat. Dopiero po upływie powyższego okresu przepisy dyrektywy będą miały zastosowanie.
19 kwietnia 2012 roku Parlament Europejski w głosowaniu opowiedział się większością 452 głosów za przyjęciem projektu dyrektywy (wobec 172 głosów przeciw i 36 wstrzymujących się) w ramach procedury konsultacji. Parlament wprowadził do projektu kilka poprawek – w szczególności:
Sejm RP uchwałą z 13 maja 2011 roku uznał projekt dyrektywy w sprawie CCCTB za niezgodny z zasadą pomocniczości. Sejm kwestionuje możliwość stanowienia przez Unię Europejską przepisów prawa podatkowego w odniesieniu do podatków bezpośrednich, jako niemającą podstawy w traktatach. Tym samym, zdaniem Sejmu, projekt dyrektywy w sprawie CCCTB, jako owoc przekroczenia zakresu swoich kompetencji przez UE, jest niezgodny z zasadą pomocniczości. Podobne zdanie ma także kilka innych państw członkowskich (m.in. Bułgaria, Szwecja, Irlandia).
Według profesora Dominika Gajewskigo ze Szkoły Głównej Handlowej dobrowolność poddania się CCCTB sprawi jego niską skuteczność w unikaniu opodatkowania.

</doc>
<doc id="2797961" url="https://pl.wikipedia.org/wiki?curid=2797961" title="Missundaztood / Can’t Take Me Home">
Missundaztood / Can’t Take Me Home

Missundaztood / Can’t Take Me Home – box set amerykańskiej piosenkarki Pink wydany 5 września 2005 roku przez wytwórnię RCA. Wydawnictwo zawiera wszystkie utwory z dwóch pierwszych albumów studyjnych, czyli: "Can’t Take Me Home" oraz "M!ssundaztood". W 2009 box set notowany był w Australii i Francji.

</doc>
<doc id="2797964" url="https://pl.wikipedia.org/wiki?curid=2797964" title="Dżunglaki">
Dżunglaki

Dżunglaki (Pellorneidae) – rodzina ptaków z rzędu wróblowych (Passeriformes).
Występowanie.
Rodzina obejmuje gatunki występujące w Azji i Afryce.
Systematyka.
Do rodziny należą następujące rodzaje:

</doc>
<doc id="2797967" url="https://pl.wikipedia.org/wiki?curid=2797967" title="Języki diasporowe">
Języki diasporowe



</doc>
<doc id="2797970" url="https://pl.wikipedia.org/wiki?curid=2797970" title="The Album Collection">
The Album Collection

The Album Collection – box set amerykańskiej piosenkarki Pink wydany 7 stycznia 2011 roku przez wytwórnię Jive Records. Wydawnictwo zawiera wszystkie utwory z pięciu pierwszym albumów studyjnych. W 2011 roku box set notowany był w Finlandii i Szwajcarii.

</doc>
<doc id="2797972" url="https://pl.wikipedia.org/wiki?curid=2797972" title="Granica etiopsko-somalijska">
Granica etiopsko-somalijska

Granica etiopsko-somalijska – granica międzypaństwowa dzieląca terytoria Somalii i Etiopii o długości 1600 kilometrów.
Początek granicy na północy – trójstyk granic Dżibuti, Etiopii i Somalii. Następnie przybiera kierunek południowy, potem południowo-wschodni biegnąc na zachód od somalijskiego miasta Boorama, na wschód od etiopskiego Ineguha, Durukhsi, Domo i dochodzi do południka 48°E, tu załamuje się i linią prostą biegnie w kierunku południowo-zachodnim do rzeki Uebi Szebelie (etiopska m. Ferfer), następnie łagodnymi łukami do rzeki Dżuba (Genalie), (etiopska m. Dollo Odo) i rzeką Dawa Wenz do trójstyku granic Etiopii, Somalii i Kenii.
Granica powstała w 1960 roku po proklamowaniu niepodległości przez Somalię.
Poprzednio były to dwa odcinki granicy Etiopii z Somali Brytyjskim ustalonej w 1897 roku i Somali Włoskim ustalonej w 1908 roku.
Odcinek granicy Etiopii i Somali Włoskiego układy graniczne nie określały w sposób jednoznaczny, a linii demarkacyjnej nie przeprowadzono w ogóle. Z tego powodu od chwili powstania Somalia zgłaszała roszczenia terytorialne wobec Etiopii o Ogaden, powodując zbrojne konflikty graniczne.
Faktycznie Etiopia graniczy też z nieuznawanymi przez społeczność międzynarodową krajami, które oderwał się od Somalii na początku lat 90., co skraca długość granicy etiopsko-somalijskiej.

</doc>
<doc id="2797979" url="https://pl.wikipedia.org/wiki?curid=2797979" title="Ludwik Franciszek Rigot">
Ludwik Franciszek Rigot

Ludwik Franciszek Rigot, właśc. fr. "Louis François Rigot" (ur. 18 października 1751, zm. 3 września 1792) – męczennik chrześcijański i błogosławiony Kościoła rzymskokatolickiego.
Został zamordowany w czasie rewolucji francuskiej.
Jego beatyfikacji dokonał papież Pius XI w dniu 17 października 1926 roku, w grupie 191 męczenników z Paryża.

</doc>
<doc id="2797982" url="https://pl.wikipedia.org/wiki?curid=2797982" title="Tadeusz Markowski (inżynier)">
Tadeusz Markowski (inżynier)

Tadeusz Bożydar Markowski (ur. 1947 w Zielonej Górze) – polski inżynier i konstruktor, profesor nauk technicznych, rektor Politechniki Rzeszowskiej im. Ignacego Łukasiewicza w kadencjach 1999–2002, 2002–2005 i 2016–2020.
Życiorys.
Ukończył Technikum Mechaniczno-Elektryczne w Rzeszowie, następnie w 1970 studia na Wydziale Mechanicznym Wyższej Szkoły Inżynierskiej w tym mieście. W 1978 uzyskał stopień doktora nauk technicznych w zakresie budowy i eksploatacji maszyn na Wydziale Budowy Maszyn Politechniki Poznańskiej. Habilitował się na tej samej jednostce w 1992 na podstawie rozprawy zatytułowanej "Synteza przestrzeni styku walcowego zazębienia wichrowatego". W 1990 otrzymał tytuł profesora nauk technicznych jako pierwszy absolwent rzeszowskiej uczelni. Specjalizuje się w zakresie konstrukcji maszyn, w tym w zagadnieniach związanych z przekładniami zębatymi.
Od czasu ukończenia studiów zawodowo związany z WSI w Rzeszowie i następnie Politechniką Rzeszowską. Pracę zawodową podjął jako asystent w Zakładzie Konstrukcji Maszyn, doszedł do stanowiska profesora zwyczajnego w Katedrze Konstrukcji Maszyn. Pełnił funkcję dziekana Wydziału Budowy Maszyn i Lotnictwa oraz prorektora Politechniki Rzeszowskiej. W latach 1999–2005 zajmował stanowisko rektora tej uczelni. W 2016 ponownie został wybrany na rektora Politechniki Rzeszowskiej na czteroletnią kadencję.
Działacz Stowarzyszenia „Wspólnota Polska”.
Odznaczenia i wyróżnienia.
Odznaczony Krzyżem Kawalerskim (2005) i Oficerskim (2010) Orderu Odrodzenia Polski
W 2016 wyróżniony tytułem honorowego obywatelstwa Rzeszowa. W 2017 otrzymał Złoty Medal Akademii Polskiego Sukcesu. W 2021 otrzymał statuetkę „Promotor Polski” w ramach programu „Teraz Polska”.

</doc>
<doc id="2797988" url="https://pl.wikipedia.org/wiki?curid=2797988" title="Parafia Najświętszej Maryi Panny Królowej Polski w Stróżach">
Parafia Najświętszej Maryi Panny Królowej Polski w Stróżach

Parafia Najświętszej Maryi Panny Królowej Polski w Stróżach – rzymskokatolicka parafia znajdująca się w diecezji tarnowskiej w dekanacie grybowskim.
Proboszczem Stróż od roku 2008 jest ks. Stanisław Betlej. Ponadto w parafii pracuje dwóch wikariuszy - ks. Tomasz Garwol i ks. Janusz Kras (obaj od roku 2019).
Historia.
Budowę kościoła w Stróżach rozpoczęto w 1917. Parafię erygowano decyzją biskupa tarnowskiego Leona Wałęgi w 1928. Dotychczas wierni ze Stróż należeli do parafii św. Stanisława Biskupa i Męczennika w Wilczyskach.
Kościół parafialny przeszedł gruntowną renowację na przełomie lat 60. i 70. XX. W 2011 roku rozpoczęto rozbudowę, powiększenie kościoła z powodu niewystarczającej powierzchni kościoła oraz zwiększenia liczby parafian.
Pierwsze dzwony do kościoła zakupiono przed II wojną światową Odlewni dzwonów Karola Schwabe. Zakupione dzwony otrzymały imiona: Piotr (800 kg), Maria (500 kg), Antoni (200kg). W 1941r. dzwony zostały zarekwirowane przez okupanta niemieckiego na cele wojenne. Nowe dzwony dla parafii zakupiono w 1973 w odlewni dzwonów Jana Felczyńskiego w Przemyślu, były to dzwony: Maryja Królowa Polski (700kg), Józef-Stanisław-Paweł (350 kg), Anioł Stróż (220 kg). 

</doc>
<doc id="2797989" url="https://pl.wikipedia.org/wiki?curid=2797989" title="Granica sudańsko-południowosudańska">
Granica sudańsko-południowosudańska

Granica Sudanu i Sudanu Południowego – granica międzypaństwowa o długości 1937 kilometrów dzieląca terytoria Sudanu i Sudanu Południowego.
Początek granicy na zachodzie to trójstyk granic Republiki Środkowoafrykańskiej, Sudanu Południowego i Sudanu. Granica biegnie następnie w kierunku północno-wschodnim i wschodnim, częściowo po rzece okresowej Bahr al-Arab, potem równolegle do Nilu Białego w kierunku północnym do równoleżnika 12° N.
Po przecięciu Nilu i na wschód od niego przyjmuje kierunek południowo-wschodni i dochodzi do styku granic Sudanu, Sudanu Południowego i Etiopii.
Granica powstała 9 lipca 2011 roku po proklamowaniu niepodległości przez Sudan Południowy.
Jest to północna granica dawnych sudańskich regionów Bahr al-Ghazal i Górny Nil tworzących w latach 1972–1983 (razem z Ekwatorią) autonomiczny Region Południowy.
Granica została otwarta 27 stycznia 2016.

</doc>
<doc id="2797990" url="https://pl.wikipedia.org/wiki?curid=2797990" title="Chiquinho Conde">
Chiquinho Conde

Chiquinho Conde, właśc. Francisco Queriol Conde Júnior (ur. 22 listopada 1965 w Beirze) – mozambicki piłkarz grający na pozycji napastnika.
Kariera klubowa.
Karierę piłkarską Chiquinho Conde rozpoczął w klubie CD Maxaquene. W 1986 roku zadebiutował w jego barwach w pierwszej lidze mozambickiej. W 1986 roku wywalczył z nim mistrzostwo Mozambiku. Wraz z Maxquene zdobył dwa Puchary Mozambiku w latach 1986 i 1987.
W 1987 roku Chiquinho Conde przeszedł do portugalskiej CF Os Belenenses. 30 sierpnia 1987 zadebiutował w pierwszej lidze portugalskiej w wygranym 2:0 domowym meczu ze Sportingiem Covilhã. W sezonie 1988/1989 zdobył z Belenenses Puchar Portugalii. W Belenenses grał do końca sezonu 1990/1991.
W 1991 roku Chiquinho Conde został zawodnikiem klubu SC Braga. Swój debiut w nim zanotował 22 września 1991 w zwycięskim 2:1 domowym spotkaniu z SCU Toreense. W Bradze grał przez sezon.
Latem 1992 roku Chiquinho Conde podpisał kontrakt z Vitórią Setúbal. W 1993 roku awansował z nią do pierwszej ligi. W 1994 roku przeszedł do Sportingu CP, w którym zadebiutował 20 sierpnia 1994 w wyjazdowym meczu z SC Farense (2:0). W 1995 roku zdobył ze Sportingiem Superpuchar Portugalii. Na początku 1996 roku odszedł ze Sportingu do Belenenses, a jesienią 1996 grał w Vitórii Setúbal.
W 1997 roku Chiquinho Conde wyjechał do Stanów Zjednoczonych. Najpierw grał tam w zespole New England Revolution, a następnie w Tampa Bay Mutiny.
W 1998 roku Chiquinho Conde wrócił do Portugalii, do Vitórii Setúbal. W 2000 roku został zawodnikiem FC Alverca. Swój debiut w niej zanotował 11 września 2000 w meczu z Vitórią Guimarães (1:3). W sezonie 2001/2002 grał w Portimonense SC. W sezonie 2002/2003 był zawodnikiem US Créteil-Lusitanos oraz Imortal DC. Z kolei w sezonie 2003/2004 występował w CD Montijo, w którym zakończył karierę.
Kariera reprezentacyjna.
W reprezentacji Mozambiku Chiqunho Conde zadebiutował w 1985 roku. W 1986 roku był w kadrze Mozambiku na Puchar Narodów Afryki 1986. W 1996 roku został powołany do kadry na Puchar Narodów Afryki 1996. Rozegrał na nim trzy mecze: z Tunezją (1:1), z Wybrzeżem Kości Słoniowej (0:1) i z Ghaną (0:2).
W 1998 roku Chiquinho Conde był w kadrze Mozambiku na Puchar Narodów Afryki 1998. Rozegrał na nim dwa mecze: z Egiptem (0:2) i z Marokiem (0:3). W kadrze narodowej grał do 2001 roku. Rozegrał w nim 98 meczów.

</doc>
<doc id="2797996" url="https://pl.wikipedia.org/wiki?curid=2797996" title="Werner Olk">
Werner Olk

Werner Olk (ur. 18 stycznia 1938 w Ostródzie) − niemiecki piłkarz i trener piłkarski.
Kariera piłkarska.
Zanim w 1960 roku trafił do Bayernu Monachium, grał w Arminii Hanower, występującej w Oberlidze.
W trakcie swojej 10-letniej przygody z Bayernem, zdobył 3 razy Puchar Niemiec (1966, 1967, 1969), Mistrzostwo Niemiec (1969) oraz Puchar Zdobywców Pucharów (1967). W latach 1965–1970 był kapitanem drużyny.
W 1970 roku przeszedł do FC Aarau, gdzie do 1973 roku był grającym trenerem.
W reprezentacji narodowej wystąpił raz, 8 października 1961 roku, w wygranym 2:0 wyjazdowym meczu z Polską.
Linki zewnętrzne.
Profil na fussballdaten

</doc>
<doc id="2797997" url="https://pl.wikipedia.org/wiki?curid=2797997" title="Gabriele Ferzetti">
Gabriele Ferzetti

Gabriele Ferzetti; "właściwie Pasquale Ferzetti" (ur. 17 marca 1925 w Rzymie, zm. 2 grudnia 2015 tamże) – włoski aktor.

</doc>
<doc id="2798004" url="https://pl.wikipedia.org/wiki?curid=2798004" title="Mundur Polskich Sił Zbrojnych">
Mundur Polskich Sił Zbrojnych

Mundur Polskich Sił Zbrojnych – ubiór żołnierza Polskich Sił Zbrojnych.
Mundur Wojska Polskiego we Francji.
Formowane jesienią 1939 roku oddziały Armii Polskiej we Francji otrzymały różnorodne, mocno wysłużone, pamiętające czasy I wojny światowej, umundurowanie barwy błękitnej. Jako nakrycia głowy służyły: czapki typu kepi, furażerki, berety i hełmy. Wojsku wydano drelichowe spodnie, stare ładownice i tornistry.
Znakiem przynależności państwowej były samorzutnie nakładany polski orzeł wojskowy.
Lotnicy polscy otrzymali granatowe mundury, skórzane kurtki i ubiory polowe lotnictwa francuskiego. Na granatowych czapkach lotnicze godła ze skrzydłami husarskimi.
Ciągłość tradycji ubioru w czasie całej wojny utrzymały załogi okrętów wojennych, które znalazły się w 1939 roku w portach Wielkiej Brytanii oraz personel dowódczy i brzegowy marynarki wojennej. Nie nastręczało to trudności wobec wielkiego podobieństwa polskich i brytyjskich ubiorów marynarskich.
24 października 1939 roku ukazał się pierwszy na wychodźstwie rozkaz Ministra Spraw Wojskowych regulujący zasady umundurowania wojska na obczyźnie. Jako zasadę przyjęto, że mundury będą kroju i barwy państw sojuszniczych z polskimi odznakami stopni wojskowych i polskim godłem wojskowym. Zniesiono obowiązek noszenia guzików z orłem państwowym, numerów pułków na naramiennikach, barwnych patek i wężyków na kołnierzu. Barwy broni i służb miały być od tej pory oznaczone małymi patkami barwnymi z wypustkami, naszywanymi na kołnierzach kurtek i płaszczy.
Wiosną 1940 roku wydano oddziałom polskim nowe umundurowanie i oporządzenie wzoru 1935.
Nakryciem głowy były furażerki khaki i hełmy, a w Samodzielnej Brygadzie Strzelców Podhalańskich i 2 Dywizji Strzelców Pieszych ciemnobrązowe berety francuskich oddziałów fortecznych z orłami wyciśniętymi z gumy. Na hełmie wzór 1915 malowano biały wizerunek polskiego godła wojskowego.
Kurtki żołnierskie były zapinane na pięć wypukłych guzików, z miękkim leżącym kołnierzem, spod którego widać było koszulę khaki. Niektóre oddziały z braku kurtek otrzymały grube swetry barwy khaki. Spodnie sukienne kroju pump, noszone były z owijaczami pod kolano. Obuwie stanowiły juchtowe trzewiki sznurowane z podkówkami i gwoździami. Płaszcz khaki z zapięciem jednorzędowym na pięć guzików był przystosowany do podpinania pół, by nie przeszkadzały w marszu. Kołnierze płaszczy i kurtek miały na przodzie wszytą klapkę do zakrywania numerów jednostek.
Kurtki oficerskie posiadały cztery kieszenie i wyłożony kołnierz do koszuli z krawatem. W nowym mundurze noszono godła metalowe lub haftowane na czapkach i furażerkach, wytłaczane z szarej gumy, wycinane z sukna lub haftowane na beretach.
Nowe oporządzenie francuskie składało się ze skórzanego pasa ze sprzączką mosiężną o dwóch kolcach, pary dwuczęściowych ładownic skórzanych podtrzymywanych na skórzanych szelkach, brezentowego tornistra i chlebaka z dwiema dużymi kieszeniami, manierki na wino w sukiennym pokrowcu noszonej na pasku przez ramię oraz maski przeciwgazowej w brezentowej torbie. Na pasie noszono metalową pochwę do bagnetu na żabce. Oddziały polskie nie otrzymały łopatek.
Samodzielna Brygada Strzelców Podhalańskich nosiła długie peleryny z kapturem, pochodzące z magazynów francuskich formacji artyleryjskich oraz brezentowe kurtki – półpłaszcze. Nad cholewką trzewika podhalańczycy wywijali białe, narciarskie skarpety, zakrywając częściowo owijacze.
Brygada Strzelców Karpackich wyposażona została w koszule tropikalne z krótkimi rękawami i szorty, wełniane skarpety do kolan lub granatowe owijacze oraz roboczy mundur drelichowy i sweter. Nakryciem głowy były sukienne francuskie furażerki. Oficerowie umundurowani zostali w lekkie bawełniane frencze z kołnierzem wykładanym, spodnie bryczesy i długie buty lub sztylpy do trzewików. Na głowach nosili przyniesione z kraju rogatywki.
W brygadze nie noszono hełmów bojowych.
Żołnierze broni pancernych donaszali części umundurowania przyniesione z obozów internowania. Używano też krótszych francuskich kurtek skórzanych, czarnych beretów i hełmów czołgowych wz. 1935. Na otrzymanych od Francuzów mundurach umieszczano polskie godła i oznaki stopni.
Mundur w Polskich Siłach Zbrojnych w Wielkiej Brytanii.
W Polskich Siłach Zbrojnych w Wielkiej Brytanii przyjęto umundurowanie i oporządzenie armii brytyjskiej z zachowaniem polskich oznak stopni, guzików i orłów na nakrycia głowy, godeł na patkach kurtek generałów i oficerów dyplomowanych. Wydane 27 października 1941 roku "„Przepisy umundurowania wojska poza granicami państwa polskiego”" ustalały zasadnicze rodzaje ubiorów, które z niewielkimi zmianami i uzupełnieniami obowiązywały do końca istnienia Polskich Sił Zbrojnych.
Odrębność narodową akcentowano noszeniem polskiego godła na nakryciu głowy, polskimi oznakami stopni, guzikami z orłem przy wyjściowych kurtkach generalskich i oficerskich, patkami lub proporczykami w tradycyjnych barwach rodzaju broni, służby lub formacji.
Oddziały otrzymały sukienne umundurowanie angielskie battle dress, furażerki, bluzy, spodnie, płaszcze, czarne trzewiki i spinacze. Oporządzenie stanowiło: parciane pasy główne, szelki, ładownice, tornistry, chlebaki i torby do maski przeciwgazowej. W niektórych oddziałach donaszano umundurowanie i oporządzenie francuskie.
Na wszystkich typach ubioru, z wyjątkiem płaszczy od deszczu i munduru marynarskiego obowiązywały naszywki Poland.
Ogół żołnierzy występował początkowo w furażerkach typu brytyjskiego, które po odpięciu guzików, opuszczeniu boków i daszka mogły spełniać rolę kominiarki pod hełm lub czapki zimowej. Furażerki Od 1942 roku sukcesywnie zastępowane były beretami.
Na furażerkach noszono metalowe, oksydowane orły wojskowe, na beretach w zasadzie haftowane srebrną, szarą lub białą nicią, a na hełmach malowane olejną farbą. Oznaki stopni na furażerkach i beretach haftowano lub naszywano początkowo z lewej strony – oficerskie poziomo, podoficerskie pionowo, a od lutego 1943 roku lokowano je między orłem a skórzanym obszyciem dolnej krawędzi beretu.
Berety khaki nosili żołnierze Batalionu Strzelców Podhalańskich. Kompania reprezentacyjna batalionu występowała w pelerynach. Wraz ze zmianą nakrycia głowy w armii brytyjskiej w czarne berety, wyposażono w 1942 roku żołnierzy broni pancernych, i oddziałów technicznych I Korpusu. Berety popielate 1 Samodzielna Brygada Spadochronowa. Od 1943 roku kompania grenadierów winna nosić również berety popielate. Wbrew przepisom noszono w niej jednak berety błękitne. W pozostałych formacjach I Korpusu berety granatowe weszły w 1943 roku.
Samodzielna Kompania Grenadierów, oprócz typowego umundurowania brytyjskiego wyróżniała się popielatymi lub błękitnymi beretami, patkami na kołnierzu z wiśniową wypustką i metalowym znakiem w postaci spadochronu oraz oznaką alianckich oddziałów specjalnych noszoną na prawym rękawie. Kompania wyposażona została ponadto w amerykańskie gumowe hełmy spadochronowe i trzewiki z długą, sznurowaną cholewką.
Żandarmeria nosiła okrągłe brytyjskie czapki z białym pokrowcem. Na ramieniu zakładano czerwono-biało-czerwone opaski służbowe z literami MP i sznury służbowe na lewym ramieniu.
Oficerowie do ubioru garnizonowo-służbowego mogli nosić rogatywki z barwnym otokiem. W Londynie, Edynburgu i Glasgow był to ubiór obowiązkowy. Rogatywek nie noszono do battle-dressu.
Mundur w Armii Polskiej na Wschodzie i w 2 Korpusie.
Umundurowanie brytyjskie otrzymały również oddziały polskie pełniące służbę w Afryce, na Bliskim Wschodzie i walczące na terenie Włoch. Obok mundurów sukiennych zaopatrywano je również w drelichowe barwy piaskowej, składające się z furażerki, kasku tropikalnego, koszuli tropikalnej z naramiennikami, tropikalnej kurtki oficerskiej bush jacket, szortów, swetra i długich drelichowych spodni zamiast bryczesów. Koszule noszono z podwiniętymi rękawami. Oficerowie używali koszul z krótkimi rękawami. Oznaki stopni noszono w formie nasuwek na naramienniki, a oznaki rozpoznawcze z naszywką „Poland” na przymocowanych sznurkiem do naramiennika i przypiętych na zatrzaski „klapkach” z materiału tropikalnego. Szeregowi używali do szortów wełnianych skarpet pod kolano bez stóp, które obwiązywano owijką nad cholewką trzewika lub z braku owijek spinano spinaczem.
Do połowy 1942 roku obowiązywało oficerów i szeregowych zapinanie bluzy battle-dress pod szyją. Rozpiąć można było w czasie marszu lub przy wykonywaniu prac biurowych i poza służbą. Przy rozpiętym kołnierzu kurtki obowiązywała oficerów i podoficerów koszula khaki i krawat. Od połowy 1942 oficerowie mieli zawsze kołnierz bluzy rozpięty i klapy zapięcia wyłożone. Szeregowi nadal nosili bluzę zapiętą pod szyją i koszulę bez kołnierzyka i krawata. Od lutego 1945 roku wprowadzono dla szeregowych koszule z krawatem.
Do 1943 roku oficerowie występując w szeregu i na służbie nosili pas skórzany z koalicyjką i pistoletem w skórzanym futerale. Poza służbą nie noszono pasa. Dozwolony był pas miękki z materiału kurtki na wyjściowej kurtce oficerskiej. Od 1943 roku oficerowie i szeregowi obowiązani byli nosić na bluzie battle-dress pas parciany typu żołnierskiego, poza służbą bez szelek, a w służbie z szelkami i z rewolwerem w brezentowym futerale.
W styczniu czarne berety przyznano 2 BKPanc, trzem pułkom rozpoznawczym i kompaniom transportowym 2 Korpusu. Berety ciemnozielone nosiła 1 Samodzielna Kompania Commando.
18 marca 1944 roku rozpoczęto wymianę furażerek na berety khaki. Proces ten trwał do 1 lipca. W kwietniu 1945 roku wymieniono je na berety granatowe.
W Palestynie Samodzielna Brygada Strzelców Karpackich została przemundurowana na wzór brytyjski. Były to zestawy tropikalne typu battle dres, koszule tropikalne z podwijanymi rękawami i szorty barwy piaskowej, wełniane skarpety pod kolano, krótkie sukienne owijki zastąpione później brezentowymi spinaczami, dwurzędowy płaszcz sukienny, furażerki sukienne i bawełniane, hełmy stalowe z malowanymi godłami, kapelusze australijskie i hełmy korkowe. W skład ekwipunku wchodziły pasy i ładownice skórzane, zamienione później na parciane, plecak, chlebak i manierka w sukiennym pokrowcu.
Mundur polowy oficerów był identyczny. Ubiór wyjściowy stanowiły kurtki z lekkiego materiału, bryczesy, buty czarne lub brązowe z długą cholewą lub sztylpy i skórzane pasy z koalicyjką.
Mimo rozkazu Naczelnego Wodza z 27 października 1941 o oznaczeniu rękawów mundurów żołnierzy polskich na obczyźnie naszywką „Poland”, oznaka ta nie była noszona w brygadzie&gt;.
Umundurowanie kobiet.
Panie z Pomocniczej Służby Wojskowej Kobiet od kwietnia 1943 roku nosiły umundurowanie kroju i barwy odpowiednich brytyjskich kobiecych służb wojsk lądowych, marynarki i lotnictwa, ze specjalnymi oznakami grup służbowych, odmiennymi oznakami stopnia niż w wojsku, z polskim godłem i guzikami.
Nakryciem głowy w kompaniach transportowych byty czarne berety filcowe z orłem, w pozostałych – berety czesankowe khaki.
Mundur letni składał się z koszuli z przypinanymi naramiennikami, spódnicy drelichowej, zielonych skarpet i brązowych półbutów.
Do munduru zimowego kobiety nosiły bluzę battle-dressu z kołnierzem rozpiętym i wyłożonym kołnierzem koszuli lub też frencze kamgamowe z paskiem sukiennym i kamgamowe spódnice. Okryciem wierzchnim były dwurzędowe płaszcze sukienne z wykładanym kołnierzem.
Niebieskie naramienniki w Wojskowym Korpusie Sióstr Służby Zdrowia wykonane były z szewiotu. Zamiast gwiazdek noszono metalowe krzyżyki. Na rękawach noszono naszywki „Poland” i odpowiednie oznaki wielkich jednostek.
Umundurowanie Armii Polskiej w ZSRR.
Armia Polska w ZSRR umundurowana była początkowo w części umundurowania polskiego z 1939 roku, a częściowo wyposażona w radzieckie zimowe ubiory watowane, futrzane czapki, buty z cholewami i filcowe „walonki”. Zimą 1941 roku otrzymała pierwszy transport brytyjskich płaszczy, starych pasów skórzanych i ładownic. Wiosną roku 1942 większość oddziałów wyposażono w angielskie mundury sukienne i furażerki oraz parciany ekwipunek brytyjskiej piechoty. Na nakryciach głowy noszono polskie orły wojskowe wykonane własnym przemysłem przez żołnierzy, a później dostarczane z Wielkiej Brytanii.
Mundur Polskich Sił Powietrznych.
Żołnierze Polskich Sił Powietrznych nosili stalowoniebieski mundur RAF-u z polskimi guzikami, polskimi oznakami stopni na małych patkach nałożonych na wyłogi kołnierzy, oraz z brytyjskimi oznakami stopni funkcyjnych na rękawy kurtek, na naramienniki płaszczy i bluz battle-dressu. Szeregowi nosili godła metalowe godła wzorowane na lotniczych godłach z roku 1936, oficerowie zaś haftowane złotym i srebrnym bajorkiem na czarnych podkładkach. Do ubioru polowego piloci poszczególnych dywizjonów nosili różnokolorowe szaliki.
Mundur Marynarki Wojennej.
Marynarka wojenna zachowała umundurowanie sprzed 1939 roku. Nie nastręczało to trudności wobec wielkiego podobieństwa polskich i brytyjskich ubiorów marynarskich. Drobne zmiany obejmowały wprowadzenie oznak stopni na naramiennikach półpłaszczy, wprowadzeniu nowej oznaki chorążego i skrócenie galonów oficerskich na rękawach kurtek oficerskich, tylko do części zewnętrznej mankietu.
Typy umundurowania.
W okresie istnienia Polskich Sił Zbrojnych obowiązywały następujące typy ubiorów: polowy, garnizonowy i garnizonowo-służbowy.
Oznaki i odznaki.
Oznaki stopni wojsk lądowychnoszone były na naramiennikach, nasuwkach na naramienniki i nakryciu głowy z wyjątkiem hełmów bojowych, kapeluszy, hełmów spadochronowych, kasków tropikalnych i czapeczek wełnianych.
Barwy rodzajów wojsk i służb noszone były w formie patek, proporczyków kawaleryjskich i trójkątów na kołnierzach kurtek i płaszczy. W 2 Korpusie barwy i emblematy nakładano na furażerki i berety.
Stosowano też zwyczaj noszenia na rękawach oznak rozpoznawczych oddziałów. Noszono je na lewym rękawie kurtki, bluzy, koszuli tropikalnej i płaszcza poniżej naszywki Poland .
Żołnierze 2 Korpusu od czerwca 1946 roku na rękawach nosili po dwie, a w przypadku brygad nawet trzy oznaki.
Noszono też odznaki honorowe. 10 pułk dragonów nosił herb hrabstwa Lanark, a pułki i bataliony 1 DPanc otrzymały prawo noszenia naszywek z herbami miast belgijskich i holenderskich. Ochotnicy z krajów Europy i obydwu Ameryk nosili naszywki naramienne z flagami narodowymi.
Batalion Strzelców Podhalańskich nosił sznur naramienny w norweskich barwach narodowych, a 10 Brygada Kawalerii Pancernej czarne naramienniki

</doc>
<doc id="2798005" url="https://pl.wikipedia.org/wiki?curid=2798005" title="Bór (województwo wielkopolskie)">
Bór (województwo wielkopolskie)



</doc>
<doc id="2798006" url="https://pl.wikipedia.org/wiki?curid=2798006" title="Version intégrale">
Version intégrale

Version intégrale – album Garou z 2011 r., pierwszy w całości nagrywany we Francji. Do współpracy piosenkarz zaprosił takich Jacques'a Venerusa, Davida Esposita, Pascala Obispo i Mike'a Ibrahima. Nad całością albumu czuwał producent Pierre Jaconelli. Singlem promującym album była piosenka "J'avais besoin d'être là". 

</doc>
<doc id="2798008" url="https://pl.wikipedia.org/wiki?curid=2798008" title="Pete Jacobs">
Pete Jacobs

Pete Jacobs (ur. 27 października 1981) – australijski triathlonista, mistrz świata Ironman Triathlon 2012.
Jako profesjonalny triathlonista w zawodach pod szyldem Ironman startuje od 2004. Jego specjalizacją jest dystans Ironman (3,86 km pływania, 180,2 km kolarstwa, 42,195 km biegu). Od tej pory jego największymi sukcesami były:

</doc>
<doc id="2798010" url="https://pl.wikipedia.org/wiki?curid=2798010" title="Stefan Biskupski">
Stefan Biskupski



</doc>
<doc id="2798017" url="https://pl.wikipedia.org/wiki?curid=2798017" title="Pałkarz">
Pałkarz

Pałkarz (ang. "batter" lub "hitter") – w baseballu i softballu zawodnik drużyny atakującej, który zajmuje miejsce przy bazie domowej w celu odbicia piłki narzuconej przez miotacza. Każdy zawodnik grający w defensywie ma obowiązek pojawić się na liście pałkarzy. W American League i Pacific League na liście pałkarzy wyznacza się designated hittera w miejsce miotacza, który w National League i Central League na niej figuruje.
Pałkarz może ustawić się z lewej lub prawej strony bazy domowej w zależności od tego, którą ręką odbija. W zawodowym baseballu wyróżnia się tak zwanych switch hitterów, specjalizującym się w odbijaniu piłki zarówno lewą, jak i prawą ręką.

</doc>
<doc id="2798019" url="https://pl.wikipedia.org/wiki?curid=2798019" title="Otokar Cobra">
Otokar Cobra

Otokar Cobra – turecki wielozadaniowy kołowy wóz bojowy produkowany przez przedsiębiorstwo Otokar. Pierwsze pojazdy trafiły do służby w 1997 roku.
Powstało kilka odmian pojazdu, m.in. transporter opancerzony, opancerzony samochód rozpoznawczy, ambulans, wóz dowodzenia, amfibia oraz platforma uzbrojenia. Uzbrojenie pojazdu może stanowić karabin maszynowy kalibru 7,62 mm lub 12,7 mm, granatnik automatyczny kalibru 40 mm, armata automatyczna kalibru 20 mm bądź wyrzutnia kierowanych pocisków przeciwpancernych lub przeciwlotniczych.

</doc>
<doc id="2798024" url="https://pl.wikipedia.org/wiki?curid=2798024" title="Korzun">
Korzun

Korzun − tatarska rodzina szlachecka i nazwa jej herbu własnego, odmiany herbu Kot Morski.
Opis herbu.
Nie jest pewny wizerunek tego herbu. Stanisław Dziadulewicz podaje, że jest to odmiana herbu Kot Morski, do której dołączono strzałę rozdartą. Na podstawie tego opisu, Tadeusz Gajl zrekonstruował ten herb następująco:
"W polu czerwonym z prawej rogacina rozdarta, srebrna, z lewej kot morski siedzący, z przepaską złotą. klejnot: nad hełmem, w koronie, trzy pióra strusie. Labry czerwone, podbite srebrem."
Najwcześniejsze wzmianki.
Herb bardzo powierzchownie opisany przez Stanisława Dziadulewicza w "Herbarzu rodzin tatarskich" (1929). Przynależał tatarskiej rodzinie Korzunów, osiadła w kijowszczyźnie i bracławszczyźnie (otrzymali w 1386 od Władysława Jagiełły za wierną służbę majątek Moninsk w ziemi ruskiej).
Herbowni.
Jedna rodzina herbownych (herb własny):
Korzon, Korzón, Korzun.

</doc>
<doc id="2798029" url="https://pl.wikipedia.org/wiki?curid=2798029" title="Incydent w czasie lotu TACA Airlines 110">
Incydent w czasie lotu TACA Airlines 110



</doc>
<doc id="2798030" url="https://pl.wikipedia.org/wiki?curid=2798030" title="Brasil">
Brasil



</doc>
<doc id="2798032" url="https://pl.wikipedia.org/wiki?curid=2798032" title="We Three Kings">
We Three Kings

We Three Kings, również znana jako We Three Kings of Orient Are lub The Quest of the Magi – kolęda autorstwa wielebnego Johna Henry'ego Hopkinsa, Jr., który napisał zarówno tekst, jak i muzykę. Powstała w 1857 roku, ale nie ukazała się w druku, aż do wydania jego książki "Carols, Hymns and Song" w 1863 roku. 
John Henry Hopkins, Jr., wówczas wyświęcony diakon Kościoła episkopalnego, odegrał ważną rolę w organizowaniu świątecznej procesji (podczas której wykonany został ten hymn) dla studentów Ogólnego Seminarium Teologicznego ("General Theological Seminary") w Nowym Jorku w 1857 roku, służąc jako dyrygent.
W 2017 roku powstało polskie tłumaczenie pieśni, pt. „Trzej królowie”, w wykonaniu TGD.
Tekst kolędy.
&lt;poem&gt;
We three kings of Orient are;
Bearing gifts we traverse afar,
Field and fountains, moor and mountains,
Following yonder star.
　　Refren:
　　O Star of wonder, star of night,
　　Star with royal beauty bright,
　　Westward leading, still proceeding,
　　Guide us to thy Perfect Light.
Born a King on Bethlehem's plain
Gold I bring to crown Him again,
King forever, ceasing never,
Over us all to reign.
　　Refren
Frankincense to offer have I;
Incense owns a Deity nigh;
Prayer and praising, all men raising,
Worship Him, God most high.
　　Refren
Myrrh is mine, its bitter perfume
Breathes a life of gathering gloom;
Sorrowing, sighing, bleeding, dying,
Sealed in the stone cold tomb.
　　Refren
Glorious now behold Him arise
King and God and Sacrifice
Alleluia, Alleluia
Sounds through the earth and sky
　　Refren
&lt;/poem&gt;

</doc>
<doc id="2798034" url="https://pl.wikipedia.org/wiki?curid=2798034" title="Parafia św. Mikołaja w Sząbruku">
Parafia św. Mikołaja w Sząbruku

Parafia Świętego Mikołaja w Sząbruku – parafia rzymskokatolicka we wsi Sząbruk, w gminie Gietrzwałd, w powiecie olsztyńskim. Należy do dekanatu Olsztyn III - Gutkowo archidiecezji warmińskiej. Powstała w 1 połowie XIV wieku.

</doc>
<doc id="2798037" url="https://pl.wikipedia.org/wiki?curid=2798037" title="Switch hitter">
Switch hitter

Switch hitter – w baseballu jest to pałkarz specjalizujący się w odbijaniu piłki zarówno prawą jak i lewą reką.
Statystycznie praworęczny pałkarz częściej odbija piłkę narzuconą przez leworęcznego miotacza i na odwrót. Przykładowo w sezonie 2006 leworęczny designated hitter Jim Thome (wówczas w Chicago White Sox) stając naprzeciw praworęcznych miotaczy osiągnął średnią uderzeń 0,321 i zdobył 36 home runów, zaś po piłkach narzuconych przez leworęcznych miotaczy miał średnią 0,236 i zdobył 6 home runów.
Switch hitter ma wybór ustawienia się z lewej lub prawej strony bazy domowej.

</doc>
<doc id="2798038" url="https://pl.wikipedia.org/wiki?curid=2798038" title="Christian Morales">
Christian Morales

Christian Ariel Morales Yaniz (ur. 25 września 1972 w Rosario) – argentyński piłkarz występujący na pozycji napastnika.
Kariera klubowa.
Morales pochodzi z miasta Rosario i jest wychowankiem tamtejszej drużyny Rosario Central. W argentyńskiej Primera División zadebiutował 5 grudnia 1993 w przegranym 1:4 spotkaniu z Banfield. Nie potrafił sobie jednak wywalczyć miejsca w pierwszym składzie i po rozegraniu zaledwie dwóch ligowych spotkań w barwach Central odszedł do innego klubu z tego samego miasta, trzecioligowego Argentino de Rosario, gdzie spędził kolejne dwa sezony, jednak żadnego z nich nie ukoronował awansem na zaplecze najwyższej klasy rozgrywkowej. W lipcu 1996 został zawodnikiem innej drużyny z trzeciej ligi argentyńskiej, Talleres de Remedios de Escalada, której barwy reprezentował z kolei przez rok, także bez większych sukcesów.
Latem 1997 Morales podpisał kontrakt z meksykańskim drugoligowcem, CD Irapuato. Tam od razu został kluczowym piłkarzem zespołu i podczas wiosennego sezonu Invierno 1998 wywalczył tytuł króla strzelców Primera División A z dziewiętnastoma bramkami na koncie. Sukces ten powtórzył również rok później, kiedy w rozgrywkach Invierno 1999 zanotował siedemnaście bramek. W sezonie 1999/2000 wygrał z Irapuato rozgrywki drugiej ligi zarówno w jesiennej fazie Invierno, jak i wiosennej Verano, co zaowocowało automatycznie awansem klubu do najwyższej klasy rozgrywkowej. W meksykańskiej Primera División zadebiutował 30 lipca 2000 w zremisowanym 0:0 spotkaniu z Guadalajarą, natomiast premierowego gola strzelił sześć dni później w wygranej 2:1 konfrontacji z Cruz Azul, tworząc bramkostrzelny duet z Urugwajczykiem Martínem Rodríguezem. Ogółem w barwach Irapuato spędził niemal pięć lat, zdobywając dla niego 101 goli w 219 ligowych meczach, zostając jednym z najlepszych strzelców w historii klubu. Zajmuje także drugie miejsce w klasyfikacji wszech czasów najskuteczniejszych piłkarzy drugiej ligi meksykańskiej, ustępując jedynie Valtencirowi Gomesowi.
Wiosną 2002, po sprzedaniu licencji Irapuato zespołowi Tiburones Rojos de Veracruz, Morales przeniósł się do nowej ekipy, jednak nie potrafił sobie tam wywalczyć miejsca w wyjściowej jedenastce i podczas gry w tym klubie ani razu nie wpisał się na listę strzelców. Już po pół roku podpisał umowę z drugoligowym Chapulineros de Oaxaca, gdzie spędził kolejne sześć miesięcy. W styczniu 2003 zasilił chilijską drużynę Cobreloa z miasta Calama, z którą w sezonie Apertura 2003 odniósł największy sukces w karierze, zdobywając mistrzostwo kraju. Wówczas także wziął udział w jedynym międzynarodowym turnieju w karierze, Copa Libertadores, odpadając z niego z Cobreloą w ćwierćfinale. Po upływie pół roku wrócił do Meksyku, gdzie bez większych osiągnięć grał w drugoligowych klubach Guerreros de Tlaxcala i Pionieros de Ciudad Obregón. W 2005 roku, po prawie ośmiu latach gry za granicą, powrócił do ojczyzny, podpisując umowę z trzecioligowym Atlético Tucumán, gdzie w wieku 33 lat zakończył profesjonalną karierę.

</doc>
<doc id="2798040" url="https://pl.wikipedia.org/wiki?curid=2798040" title="Cristian Morales">
Cristian Morales



</doc>
<doc id="2798042" url="https://pl.wikipedia.org/wiki?curid=2798042" title="A Day in Dayton">
A Day in Dayton

A Day in Dayton – album koncertowy Elvisa Presleya, stanowiący zapis dwóch występów 6 października 1974 roku w Dayton. Pierwszy z nich odbył się o 14:30, a drugi – 20:30). Elvis mi na sobie Blue Rainbow suit (14:30) i Chinese Dragon suit (20:30).
Lista utworów.
Pierwszy występ:
Drugi występ:

</doc>
<doc id="2798043" url="https://pl.wikipedia.org/wiki?curid=2798043" title="Kaiping">
Kaiping

Kaiping (chiń.: 开平; pinyin: "Kāipíng") – miasto na prawach powiatu w południowych Chinach, w prowincji Guangdong, w prefekturze miejskiej Jiangmen. W 2000 roku liczba mieszkańców miasta wynosiła 668 692. 
Historia.
Tereny dzisiejszego miasta były pierwotnie zamieszkane przez ludy Yue; począwszy od okresu dynastii Qin nastąpił stopniowy napływ ludności Han. Za rządów dynastii Ming obszar Kaiping podzielony był pomiędzy powiatami Xinxing, Enping i Xinhui. Powiat Kaiping został wydzielony w 1649 roku. Prawa miejskie Kaiping otrzymało 28 marca 1993 roku.
Kultura.
Charakterystyczną cechą historycznego budownictwa Kaipingu i jego okolic są "diaolou" – kilkukondygnacyjne budowle mieszkalne o charakterze obronnym. W 2007 roku wpisano je na listę światowego dziedzictwa UNESCO.

</doc>
<doc id="2798046" url="https://pl.wikipedia.org/wiki?curid=2798046" title="Ewa Małecka-Tendera">
Ewa Małecka-Tendera

Ewa Maria Małecka-Tendera (ur. 8 października 1949 w Gliwicach) – polska lekarka, specjalistka w zakresie pediatrii i endokrynologii, profesor nauk medycznych, w latach 2005–2012 rektor Śląskiej Akademii Medycznej w Katowicach, która podczas jej kadencji zmieniła nazwę na Śląski Uniwersytet Medyczny w Katowicach.
Życiorys.
Ukończyła studia na Śląskiej Akademii Medycznej (1972). W 1980 uzyskała stopień doktora nauk medycznych. Habilitowała się w 1994 na podstawie pracy "Wykorzystanie termicznego działania efedryny i teofiliny w leczeniu otyłości prostej u dzieci. Badania doświadczalne i kliniczne". W 2001 otrzymała tytuł profesora nauk medycznych. Specjalizacje lekarskie uzyskiwała z zakresu chorób dziecięcych (1975 i 1978) oraz endokrynologii (1996).
Od 1973 zawodowo związana ze śląską uczelnią medyczną. Była zatrudniona w II Klinice Chorób Dzieci, następnie w Klinice Endokrynologii Dziecięcej oraz w Katedrze i Klinice Patofizjologii na Wydziale Lekarskim. Była kierownikiem Zakładu Promocji Zdrowia i Leczenia Otyłości Katedry Patofizjologii, a w latach 2002–2019 kierownikiem Katedry i Kliniki Endokrynologii i Diabetologii Dziecięcej. W latach 1996–2002 była prodziekanem, a w latach 2002–2005 dziekanem Wydziału Lekarskiego w Katowicach. W latach 2005–2012 pełniła funkcję rektora tej uczelni. W czasie jej pierwszej kadencji w 2007 Śląska Akademia Medyczna została przekształcona w Śląski Uniwersytet Medyczny.
Pod jej kierunkiem stopień naukowy doktora uzyskała w 2007 Maria Kalina. Została członkinią Polskiego Towarzystwa Lekarskiego, Polskiego Towarzystwa Pediatrycznego, Polskiego Towarzystwa Endokrynologicznego. W latach 2005–2009 była prezesem Polskiego Towarzystwa Endokrynologii Dziecięcej. Powoływana w skład rad redakcyjnych i naukowych „Endokrynologii, Diabetologii i Chorób Przemiany Materii Wieku Rozwojowego”, „Wiadomości Lekarskich”, „Endokrynologii Pediatrycznej” oraz polskiego wydania „Diabetes Care”, a także „Endokrynologii, Otyłości i Chorób Metabolicznych” (jako redaktor naczelny).
Zajmuje się zagadnieniami otyłości prostej u dzieci, prewencją miażdżycy u dzieci, zaburzeniami okresu dojrzewania i chorobami tarczycy u
dzieci.
Jej mężem został Michał Tendera, profesor nauk medycznych i kardiolog.
Odznaczenia.
W 2008 została odznaczona Krzyżem Kawalerskim Orderu Odrodzenia Polski.

</doc>
<doc id="2798048" url="https://pl.wikipedia.org/wiki?curid=2798048" title="Bitwa pod Arras (1915)">
Bitwa pod Arras (1915)

Bitwa pod Arras – bitwa stoczona w ramach tzw. ofensywy z Artois maj-lipiec 1915, w której 6 francuskich korpusów armijnych uzupełnionych jednostkami brytyjskimi atakowało siły niemieckie w rejonie Artois na północy Francji na froncie zachodnim I wojny światowej. W ataku z 9 maja 1915 wziął w niej udział Legion Bajończyków
nacierający na wzgórza Vimy, położone 10 kilometrów na północ od Arras. 
W sierpniu 1914, po wybuchu I wojny światowej, wielu Polaków zamieszkałych we Francji zgłosiło się do oddziałów polskich organizowanych przez Komitet Wolontariuszy Polskich. 21 sierpnia 1914 władze francuskie zezwoliły na sformowanie dwóch polskich jednostek w ramach Legii Cudzoziemskiej. Część ochotników skierowano do Bajonny, gdzie stworzono kompanię w sile około 180 żołnierzy i gdzie rozpoczęli szkolenie (potocznie nazywano ich Bajończykami lub Legionem Bajońskim). Utworzono z nich 2 kompanię 1 Pułku Legii Cudzoziemskiej należącego do Dywizji Marokańskiej. Oficerami-dowódcami w kompanii byli Francuzi. Niższe funkcje sprawowali Polacy z Legii. Drugą część skierowano do miasta Rueil, gdzie utworzyli drugą kompanię (Rueilczycy). 22 października 1914 Bajończycy (2 kompania batalionu "C" 2 Pułku Marszowego 1 Pułku Cudzoziemskiego), zostali wysłani na front w Szampanii, gdzie zajęli pozycje w okolicach Sillery. W potyczkach przeszli chrzest bojowy i ponieśli pierwsze straty w osobie Władysława Szujskiego, ich chorążego. Do kwietnia 1915 zajmowali pozycje nad rzeką Aisne.
Pod koniec kwietnia 1915 Bajończyków przerzucono w rejon miasteczka Mont St.Éloi, gdzie zajęli pozycje pod laskiem Berthonval. Stamtąd 9 maja ruszyli do natarcia na wzgórze 140 w paśmie wzgórz Vimy, silnie ufortyfikowanych pozycji niemieckich na północ od Arras. W natarciu pododdział polski zdobył cztery linie niemieckich okopów "Ouvrages blancs". Poniósł przy tym olbrzymie straty sięgające ¾ stanu osobowego. Przy życiu pozostało około 50 żołnierzy. Polegli wszyscy oficerowie, między innymi dowódca kompanii kapitan Osmont d'Amilly i ppor. Lucjan Malcz. W wyniku strat pozostałości kompanii zostały wycofane do drugiej linii na zaplecze frontu w rejon Notre-Dame de Lorette. Tam 16 czerwca w Souchez śmierć ponieśli kolejni żołnierze w tym ppor. Jan Rotwand, w wyniku czego kompanię latem 1915 rozwiązano. Część żołnierzy kompanii zaciągnęła się do francuskich jednostek, część wyjechała do Rosji, gdzie wcielona została do polskich oddziałów. Zdecydowana większość znalazła się w organizowanej od 1917 Armii Polskiej we Francji.
Bohaterstwo żołnierzy Bajończyków dokumentuje sztandar kompanii z 34 śladami po kulach odniesionymi w Szampanii, przechowywany w Muzeum Wojska Polskiego w Warszawie.
W rejonie Arras w czasie I wojny światowej, od jesieni 1914 do jesieni 1918 przechodziło sześć ofensyw: 2 niemieckie (1–13 października 1914 i 7 kwietnia 1918), 4 francusko-brytyjskie (maj 1915, lipiec 1915, 15 września – 13 października 1915, 9 kwietnia – 20 maja 1915, sierpień 1918 i wrzesień 1918). Wzgórza Vimy zostały zdobyte dopiero w dniach 9-12 kwietnia 1917 przez cztery dywizje kanadyjskie wspomagane przez dywizję brytyjską. Upamiętniono to marmurowym monumentem ufundowanym przez rząd Kanady obok miejsca bitwy.
Walki pod Arras zostały upamiętnione w Polsce na tablicach Grobu Nieznanego Żołnierza w Warszawie, napisem na jednej z tablic, w okresie II RP i po 1990 „ARRAS 9 V 1915”.

</doc>
<doc id="2798049" url="https://pl.wikipedia.org/wiki?curid=2798049" title="Winiary (województwo wielkopolskie)">
Winiary (województwo wielkopolskie)

Winiary - wieś w Polsce, w województwie wielkopolskim, w powiecie gnieźnieńskim, w gminie Gniezno. Należy do sołectwa Goślinowo. Od południa graniczy z Gnieznem. Liczy 69 mieszkańców.
Wieś duchowna, własność Klasztoru Klarysek w Gnieźnie, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.

</doc>
<doc id="2798054" url="https://pl.wikipedia.org/wiki?curid=2798054" title="Ogród Botaniczny w São Paulo">
Ogród Botaniczny w São Paulo

Ogród Botaniczny w São Paulo (port. "Jardim Botânico de São Paulo") – ogród botaniczny i park w São Paulo w dzielnicy Água Funda przy Av. Miguel Estéfano 3031, obejmujący obszar 36 ha.
Opis.
Ogród Botaniczny składa się z szeregu założeń ogrodowych urządzonych wokół jezior oraz z lasów, zamieszkałych przez dziką zwierzynę (wyjce, aguti, paki, marmozety). Do parku wiedzie aleja wysadzona palmami królewskimi, rosnącymi w otoczeniu innych drzew tropikalnych, których nazwy zwyczajowe są znane jedynie w języku portugalskim. Aleja prowadzi ona do tzw. Jardim Lineu (Ogrodu Linneusza), urządzonego na wzór podobnego założenia w Uppsali i nazwanego na cześć szwedzkiego przyrodnika Karola Linneusza. W szklarniach rosną różne gatunki roślin tropikalnych strefy Mata Atlântica, a w ogrodowym muzeum znajduje się bank nasion brazylijskich roślin kwitnących oraz importowanych drzew owocowych. Teren ogrodu uzupełniają stawy, trawniki i ścieżki spacerowe.

</doc>
<doc id="2798055" url="https://pl.wikipedia.org/wiki?curid=2798055" title="Sprawiedliwość Kambyzesa">
Sprawiedliwość Kambyzesa

Sprawiedliwość Kambyzesa () – dyptyk (obecnie rozdzielony) niderlandzkiego malarza Gerarda Davida
Praca została zlecona w 1498 roku przez radnych miasta Brugii, a jej tematyka była ściśle określona. Starożytna opowieść o sprawiedliwości króla Kambyzesa miała zostać umieszczona w sali miejskiego trybunału w ratuszu i miała ostrzegać przed korupcyjnymi pokusami radnych. Kompozycja dyptyku została osadzona w rzeczywistości ówczesnej Brugii. Postacie noszą współczesne flamandzkie stroje i urzędowe szaty burgundzkie. Przyjęta forma dużego dyptyku, w archiwum miejskim Brugii początkowo nosiła nazwę "Sądu Ostatecznego".
Geneza.
Przedstawiona scena dotyczyła popularnej opowieści rozpropagowanej przez Waleriusza Maksymusa, żyjącego w I w. n.e., a opisanej w zborze anegdot pt. "Facta et dicta memorabilia (Pamiętne czyny i słowa)". Przed nim historię Kambyzesa i skorumpowanego sędziego opisał Herodot w swoim dziele pt. "Dzieje". Legenda opowiada o królu perskim z VI wieku p.n.e. Kambyzesie II, który wydał surowy wyrok na sędziego Sisamnesa: 
Opis obrazu i interpretacja.
David namalował dyptyk, na którym przedstawił kilka wątków historii. Na lewym panelu, na pierwszym planie, ukazał moment wydania wyroku na sędziego, na prawym chwile wykonania wyroku, czyli obdzierania ze skóry. Na dalszym planie obrazu artysta umieścił małe scenki uzupełniające, które stanowią początek historii.
Sąd Sisamnesa.
Na lewym panelu, w głębi widać postać sędziego przyjmującego łapówkę w formie mieszka pełnego monet. Budynek widoczny w lewej kwaterze identyfikowano z halą zgromadzeń miejskich w Brugii, a postać w loggie jako postać artysty. W prawej kwaterze widać boczną ścianę katedry.W centralnej części znajduje się siedząca postać sędziego Sisamnesa i stojącego przed nim brodatego króla Kambyzesa. Król w szacie obramowanej gronostajem, liczy na palcach jego przewinienia, sędzia jest już trzymany przez jednego ze strażników. Na jego twarzy widać zatroskanie; wie już, że jego los został przesądzony. By wyrazić niechęć do przekupnego sędziego David nadał mu podobiznę Pietera Lanchalsa, spiskowca, który zdradził Brugię na rzecz cesarza Maksymiliana I. Wokół głównych bohaterów skupionych jest wiele postaci będących świadkami oskarżenia. Ich portrety odpowiadają wizerunkom wielu ówczesnych rajców Brugii. Postać w czerwonej czapce, na lewo od Sisamnesa to Filip I Piękny, władca Burgundii.
Nad krzesłem sędziego Umieszczone zostały herby Filipa Pięknego i jego żony Joanny Szalonej. Pod nimi, w dwóch medalionach, widoczne są sceny zaczerpnięte z "Metamorfoz" Owidiusza. Lewy medalion przedstawia historię Herkulesa i jego żony Dejaniry. Dejanira była zazdrosna o podboje miłosne męża i dała się namówić centaurowi Nessosowi na przygotowanie szaty namoczonej zatrutą krwią Hydry lernejskiej. Po założeniu koszuli, zatruta krew Nessosa zaczęła palić i zżerać ciało Heraklesa. Przy próbach zerwania koszuli, z jego ciała odrywały się kawałki skóry. W celu ukrócenia cierpień, Herakles spalił się na stosie, dostając się następnie na Olimp jako nieśmiertelny bóg. Dejanira natomiast popełniła samobójstwo. Historia ma nawiązywać do przestępstwa jakiego dopuścił się Sisamnes, a mianowicie zdrady wymiaru sprawiedliwości, a kara miała być adekwatna do tego co przytrafiło się Heraklesowi.Drugi medalion przedstawia boga Apolla oraz satyra Marsjasza i ukazuje historię zawodów na najlepszego grajka. Zwycięzca miał w dowolny sposób potraktować ciało pokonanego. Triumfatorem okazał się Apollo, który nakazał obedrzeć satyra żywcem ze skóry. Marsjasz był symbolem hipokryzji. Przedstawienie tej historii miało przypominać, iż profesja jaką trudnił się Sisamnes i sprawiedliwość wyroków jaką miał wymierzać pochodziła od bogów i była darem dla wszystkich ludzi. Przyjmowanie łapówki w celu zmiany wyroku było grzechem przeciwko społeczeństwu.
Wykonanie wyroku na Sisamnesie.
Na prawym panelu przedstawiono losy Sisamnesa po zapadnięciu wyroku. Sędzia, nago leży na stole pod którym rzucono jego czerwone szaty. Czterech katów zaczyna wykonywać wyrok króla. Na twarzy skazańca widoczny jest grymas bólu. Metodycznie oddzielana skóra od ciała ma później posłużyć do obicia tronu kolejnego sędziego. Wykonywaniu wyroku, tak jak w pierwszym panelu przygląda się szeroka grupa widzów z królem na czele. W tle David umieścił kolejną scenę będącą kontynuacja opowieści. Na tronie, już obitym skórą Sisamnesa siedzi jego syn Otanes.
Temat dyptyku, mimo swego makabrycznego zakończenia, miał wymowę moralizatorską. Miał przypominać wszystkim sędziom o sprawowaniu swej funkcji zgodnie z powołaniem, o wydawaniu wyroków sprawiedliwych i niezawisłych. Girlandy kwiatów, loggie i łukowe sklepienia zapowiadają nowa stylistykę, która pojawiła się w sztuce pod koniec XV wieku.

</doc>
<doc id="2798063" url="https://pl.wikipedia.org/wiki?curid=2798063" title="António Morais">
António Morais

José António Nuno Rodrígues de Morais (ur. 25 kwietnia 1923, zm. 2 września 1986) – portugalski lekkoatleta (sprinter), uczestnik igrzysk olimpijskich w Londynie w 1948
Występy na igrzyskach olimpijskich.
Morais wystartował w dwóch konkurencjach na igrzyskach olimpijskich w 1948 r. Wziął udział w zmaganiach lekkoatletycznych.
Pierwszy raz wystartował na dystansie 100 m rozgrywanym 30 lipca. W jedenastym biegu eliminacyjnym zajął drugie miejsce z czasem 10,9 s. i awansował dalej. W rozgrywanym tego samego dnia ćwierćfinale w pierwszym biegu zajął ostatnie 6. miejsce tracąc do zwycięzcy 0,82 s. i tym samym zakończył rywalizację w tej konkurencji. Ponownie Morais wystartował 2 sierpnia. Tym razem wziął udział w biegu na 200 m. W trzecim biegu eliminacyjnym zajął trzecie i ostatnie miejsce z czasem 22,6 s. i co nie pozwoliło mu awansował dalej.

</doc>
<doc id="2798065" url="https://pl.wikipedia.org/wiki?curid=2798065" title="Matheus Carvalho">
Matheus Carvalho

Matheus Thiago de Carvalho (ur. 11 marca 1992 w Niterói) – brazylijski piłkarz występujący na pozycji napastnika we francuskim klubie AS Monaco, do którego jest wypożyczony z Fluminense FC.
Kariera klubowa.
Matheus Carvalho piłkarską karierę rozpoczął w Fluminense FC w 2010, kiedy to znalazł się w kadrze na mecz z Grêmio Porto Alegre. Mecz rozegrany 29 października 2010 przesiedział na ławce rezerwowych. Taki minimalny był jego udział w mistrzostwie Brazylii w 2010. 
W barwach zespołu z Fluminense zadebiutował 29 maja 2011 w wygranym 1-0 meczu Santa Catarina z Atlético Goianiense zastępując w 82 min. Deco. Swój pierwszy sezon we Flu rozegrał w lidze brazylijskiej 8 meczów, w których zdobył bramkę (17 lipca w przegranym 1-3 meczu z Coritibą). Rok 2012 rozpoczął od wygrania z Fluminense po siedmioletniej przerwie ligi stanowej.

</doc>
<doc id="2798066" url="https://pl.wikipedia.org/wiki?curid=2798066" title="Andrzej Ciechanowicz">
Andrzej Ciechanowicz

Andrzej Bogusław Ciechanowicz (ur. 16 kwietnia 1963 w Goleniowie) – polski lekarz i nauczyciel akademicki, profesor nauk medycznych, rektor Pomorskiego Uniwersytetu Medycznego w Szczecinie w kadencji 2012–2016.
Życiorys.
Jest absolwentem I Liceum Ogólnokształcącego im. Marii Skłodowskiej-Curie w Szczecinie. W 1988 ukończył studia na Pomorskiej Akademii Medycznej. Na tej samej uczelni uzyskał w 1992 stopień naukowy doktora na podstawie pracy "Prekalikreina osoczowa jako wskaźnik diagnostyczny i rokowniczy przewlekłych chorób wątroby", a w 1999 stopień naukowy doktora habilitowanego w oparciu o rozprawę zatytułowaną "Molekularne mechanizmy nefroprotekcyjnego działania enalaprilu w doświadczalnej przewlekłej niewydolności nerek". W 2005 otrzymał tytuł profesora nauk medycznych.
Specjalizacje lekarskie uzyskiwał z zakresu chorób wewnętrznych i hipertensjologii. Zawodowo związany z Pomorską Akademią Medyczną i następnie Pomorskim Uniwersytetem Medycznym, gdzie został kierownikiem Katedry Diagnostyki Laboratoryjnej i Medycyny Molekularnej oraz Zakładu Biochemii Klinicznej i Molekularnej. W latach 1999–2002 był prodziekanem Wydziału Lekarskiego, od 2008 do 2012 pełnił funkcję prorektora ds. nauki. W 2012 został wybrany na stanowisko rektora tej uczelni, pełnił tę funkcję do 2016.

</doc>
<doc id="2798069" url="https://pl.wikipedia.org/wiki?curid=2798069" title="Sandahl Bergman">
Sandahl Bergman

Sandahl Bergman (ur. 14 listopada 1951 w Kansas City w stanie Missouri) – amerykańska aktorka, tancerka, a także kaskaderka.
Najbardziej znana z ról u boku Arnolda Schwarzeneggera w filmach: "Conan Barbarzyńca" (1982; reż. John Milius) oraz "Czerwona Sonja" (1985; reż. Richard Fleischer). Za kreację w pierwszym z nich otrzymała nagrody: Saturn i Złoty Glob; z kolei za rolę w drugim z tych filmów była nominowana do Złotej Maliny dla najgorszej aktorki drugoplanowej. 
Od 2003 nie występuje.
Filmografia.
Role filmowe:
Gościnne występy w serialach TV:

</doc>
<doc id="2798071" url="https://pl.wikipedia.org/wiki?curid=2798071" title="Mikołaj Kabazylas">
Mikołaj Kabazylas

Mikołaj Kabazylas lub Kabasilas właśc. Mikołaj Chamaetos (gr.: Νικόλαος Καβάσιλας, "Nikolaos Kabasilas", zm. ok. 1391) – teolog bizantyński, zwolennik palamityzmu, święty prawosławny.
Życiorys.
Mikołaj Kabazylas, a właściwie Mikołaj Chamaetos, przyszedł na świat w I połowie XIV wieku. W młodości był sakelariuszem (zarządcą klasztorów) patriarchatu konstantynopolitańskiego. W okresie walki o tron cesarski pomiędzy Janem VI Kantakuzenem a Janem V Paleologiem posłował z ramienia patriarchy Jana XIV Kalekasa do Jana Kantakuzena. W latach 60. XIV wieku był biskupem Tesaloniki, następcą na tym urzędzie po swoim krewnym Nilu Kabazylasie.
Pisma.
Mikołaj zdobył sławę jako autor "O życiu w Chrystusie" ("Peri tes en Christozoes", po raz pierwszy wydane przez W. Gassa w Greifswald, w 1849 r. pt. "Die Mystik des Nikolaus K. vom Leben in Christo", PG 150, 493–727). Kabazylas przedstawił w nim ideę powszechnego obowiązku świętości w Kościele, która realizuje się przez zjednoczenie ze Zmartwychwstałym Chrystusem w sakramentach, modlitwie, kontemplacji i umartwieniach podejmowanych z radością z miłości do Boga. Autor rozumie sakrament chrztu jako nowe narodziny i zaktualizowanie tajemnic wiary, bierzmowanie – jako tajemnicę daru męstwa i nadziei, eucharystię – jako sakrament odnowienia człowieczeństwa. Początkowe cztery z siedmiu części, z których składa się całe dzieło, opisują ingerencje Boga w świat człowieka. Kolejne trzy mówią o współpracy człowieka poddającego się woli Bożej ze swoim Stwórcą. Dzieło ma charakter komentarza liturgicznego. Kabazylas, za Ojcami Kościoła, powtarza, że wszystkie sakramenty wypływają z modlitwy i wymagają współpracy człowieka z Bogiem, co szczególnie ukazuje na przykładzie sakramentu kapłaństwa, pojednania i komunii.
W swoich pismach Kabazylas wiele miejsca poświęca też liturgii. w "Hermeneia tes theias leiturgias" (wydał F. Duceusz w 1524) wyjaśnia czynności symboliczne w liturgii i modlitw mszalnych wiążąc je z wydarzeniami z życia Jezusa. Jako pierwszy w Kościele wschodnim, w "Eis ten theian leiturgian", że przemiany chleba i wina w Ciało i Krew Chrystusa dokonuje, przyzywany po słowach ustanowienia, w epiklezie, Duch Święty. Prowadził spory z teologami zachodnimi o słowa konsekracji eucharystycznej. Uznając ołtarz za niezbędny do sprawowania sakramentów, zanalizował jego części i ich znaczenie.
W pismach ascetycznych pozostaje zależny od Pseudo-Dionizego Areopagity.

</doc>
<doc id="2798072" url="https://pl.wikipedia.org/wiki?curid=2798072" title="João Vieira (trójskoczek)">
João Vieira (trójskoczek)

João Rodrigues Vieira (ur. 6 marca 1919) – portugalski lekkoatleta specjalizujący się w trójskoku, uczestnik igrzysk olimpijskich w Londynie 1948 r. 
Występy na igrzyskach olimpijskich.
Vieira wystartował na igrzyskach olimpijskich w 1948 r. Wziął udział w zmaganiach lekkoatletycznych w konkurencji trójskoku.
Zmagania trójskoczków odbyły się 3 sierpnia. W rundzie kwalifikacyjnej Vieira zajął 17. miejsce z wynikiem 14,28 m. Rezultat ten był zbyt słaby by awansować do finału (minimum kwalifikacyjne wynosiło 14,50 m).

</doc>
<doc id="2798073" url="https://pl.wikipedia.org/wiki?curid=2798073" title="Designated hitter">
Designated hitter

Designated hitter (pol. wyznaczony pałkarz, w skrócie DH) – w baseballu jest to zawodnik, który figuruje na liście pałkarzy, jednak nie gra w defensywie. Wyznaczony jest w miejsce miotacza.
Reguła została wprowadzona w celu uatrakcyjnienia zawodów, a także aby nie eksploatować niepotrzebnie miotacza, który zazwyczaj jest najsłabiej odbijającym w drużynie, ale najważniejszym graczem defensywy.
DH w Major League Baseball.
Pierwsze plany wprowadzenia designated hittera w MLB pojawiły się na początku XX wieku. Ostatecznie zaakceptowano je w 1973 roku. Designated hitter wyznaczany jest tylko w American League, zaś w National League pojawia się jedynie gdy zespoły tej ligi rozgrywają wyjazdowe mecze w ramach interleague play.
W corocznym meczu gwiazd (MLB All-Star Game) designated hitter używany jest zawsze, bez względu na to, gdzie odbywają się zawody.
Pierwszym baseballistą, który figurował na liście pałkarzy jako designated hitter, był Ron Blomberg z New York Yankees.
Zasady dotyczące DH.
Z powyższych zasad wynika, że zawodnik spełniający rolę DH oraz zastępujący go ewentualnie gracze mogą grać tylko w ataku i tylko na tej samej pozycji (pod tym samym numerem na liście odbijania). To samo dotyczy formacji obronnej oraz miotacza lub rezerwowych miotaczy, których zastępuje DH – gracze ci przyporządkowani są zawsze do tej samej pozycji. Każda zmiana pozycji przez DH (zagranie w obronie), miotacza (odbijanie, zagranie na pozycji innej niż miotacz) lub niemiotacza (zagranie na pozycji miotacza) powoduje utracenie przywileju korzystania z DH.
DH w Minor League Baseball.
W niższych ligach po raz pierwszy DH pojawił się na liście w 1969 roku jednak początkowo nie było obowiązku wystawiania go do składu. Przykładowo Cincinnati Reds z National League w swoich klubach farmerskich wyznaczał do odbijania miotacza na wszystkich szczeblach NAPBL czy też w meczu jeden zespół wyznaczał na listę pałkarza miotacza, a drugi designated hittera. Pod koniec lat osiemdziesiątych XX wieku wprowadzono jednoznaczne przepisy. Na poziomach Triple-A oraz Double-A designated hitter jest wystawiany wówczas gdy dwa kluby w jednym meczu nie są klubami farmerskimi zespołów z National League.
W Class A, Rookie oraz w Liga Mexicana de Béisbol kluby mają obowiązek wystawić designated hittera w każdym meczu.
DH w Nippon Professional Baseball.
W zawodowym baseballu japońskim designated hitter wyznaczany jest w Pacific League od 1975. W Central League DH pojawia się jedynie podczas wyjazdowych meczów interleague play, który wprowadzono w 2005.

</doc>
<doc id="2798075" url="https://pl.wikipedia.org/wiki?curid=2798075" title="Droga Dębińska">
Droga Dębińska

Droga Dębińska – ulica w Poznaniu mająca swój początek w pobliżu centrum miasta i biegnąca przez tereny Łęgów Dębińskich i Dębiny w kierunku południowym ku granicy miasta.
Przebieg i charakter.
Ulica rozpoczyna bieg na skrzyżowaniu ulic Strzeleckiej i Królowej Jadwigi (rejon dawnego Placu Zjednoczenia), odchodząc w kierunku południowym od skrzyżowania. Zabudowę wzdłuż ulicy stanowią obiekty sportowe skupione w kwadracie ulic Droga Dębińska, o. M. Żelazka, Dolna Wilda, Królowej Jadwigi oraz ogródki działkowe. Za skrzyżowaniem z ul. Piastowską, Droga Dębińska jest traktem biegnącym w południowym klinie zieleni. Ulica kończy się w pobliżu ulicy Ku Dębinie.
Przejazd pod wiaduktem Hetmańskim możliwy jest dla pojazdów nie przekraczających 3,9 m wysokości. Stosowne znaki zakazu znajdują się jednak wyłącznie przy samym wiadukcie, co najmniej kilkaset metrów od skrzyżowań z ulicami umożliwiającymi dokonanie objazdu. Przy skrzyżowaniach nie występują znaki uzupełniające oraz , uprzedzające o ograniczeniu. Ponadto jadąc od strony północnej kierowca wyższego pojazdu nie ma możliwości przeprowadzenia manewru zawracania.
Historia.
Ulica była jedną z głównych dróg dojazdowych do miasta od strony południowej. W pobliżu ulicy istniała prawdopodobnie przeprawa łodziami na prawy brzeg miasta – Rataje (ul. Wioślarska).
W 1820 książę Antoni Radziwiłł nakazał wytyczyć drogę z miasta do pałacyku myśliwskiego na Dębinie, będącego własnością jego żony Ludwiki.
W latach 1820-1840 przy ulicy wybudowanych zostało wiele domków letniskowych i willi. Powstawały ogródki rozrywkowe pod nazwami "Nowa Wenecja", "Domek Szwajcarski", "Columbia", "Nowa Ameryka" ("Kalibrok"), "Dolina Szwajcarska", "Villa Nova" oraz inne obiekty, np. strzelnica Bractwa Kurkowego (ok. 1827, "Syberia" lub "Nowa Syberia"), ogród Wiktoria (Park ks. Józefa), Vogielka (Wesołe Miasteczko). W ciągu ulicy znajdowała się Brama Dębińska ("Eichwaldtorplatz", zbudowana w poł. XIX w., rozebrana w 1908).
Przy Drodze Dębińskiej powstał pierwszy tor wyścigów konnych w Poznaniu, nieopodal ogródka rozrywkowego "Villa Nova", gdzie w 1839 zorganizowano pierwsze wyścigi. Od tego czasu (z nielicznymi przerwami) odbywano tam wyścigi konne aż do wybudowania w roku 1914 nowego toru wyścigowego na Woli. W miejscu dawnych nadwarciańskich torów powstały ogródki działkowe.
14 maja 1872 Drogą Dębińską przemaszerowało 700 uczniów Gimnazjum św. Marii Magdaleny do ogrodu Wiktoria. Wystawiona została sztuka A. Fredry "Pan Geldhab". Przybyła nader liczna publiczność. Manifestacja ta zaniepokoiła władze pruskie.
W 1911 ulicę poszerzono, a teren ujęcia wody pitnej dla miasta znajdujący się przy końcu drogi zalesiono, ogrodzono palami betonowymi i siatką.
Ulica i tereny wokół były zalewane przez pobliską Wartę. Na przykład w 1850 rzeka zrujnowała wiele zabudowań na tym terenie. W 1927 ulica została zmodernizowana: wyrównana i podwyższona, usypany został wzdłuż ulicy wał mający zapobiegać zalewaniu przez rzekę. Prace zlecono bezrobotnym w ramach walki z bezrobociem.
5 września 1939, po wysadzeniu mostów na Warcie w Poznaniu, Zarząd Miasta nakazał wybudować most pontonowy między ul. Wioślarską a ul. Bielniki. Droga Dębińska stała się jedyną trasą dojazdową z prawobrzeżnego Poznania do centrum; trasą tą wkroczyły powracające z Warszawy do Poznania wojska niemieckie. Drogą Dębińską, 14 września 1939, Cyryl Ratajski powrócił do Puszczykowa po faktycznym przejęciu władzy przez Niemców w Poznaniu.
Przed II wojną światową w ulicy funkcjonowała komunikacja tramwajowa (przystanek końcowy Łęgi Dębińskie). Po wojnie tory służyły także jako tory odstawcze. W 1959 zaprzestano eksploatacji torowiska dla przewozów pasażerskich, tor na poboczu ulicy pozostawiony został jako dojazd do bazy MPK przy ul. Bielniki. Ostatecznie trakcja tramwajowa została rozebrana w 1974.
W latach 70. XX wieku istniała koncepcja powiązania Drogi Dębińskiej z Szelągiem za pomocą tzw. Trasy Piastowskiej.
Przy ulicy znajduje się zabytkowe założenie parkowo-rekreacyjne wraz z zabudowaniami z 1927-1928 Zespół Dziecińca "Pod Słońcem" (nr rej. A-290 z 8.09.1986) oraz podlegające ochronie Miejskiego Konserwatora Zabytków wille pod nr 3, 7, 10, 17.

</doc>
<doc id="2798080" url="https://pl.wikipedia.org/wiki?curid=2798080" title="Wychowanie spartańskie">
Wychowanie spartańskie



</doc>
<doc id="2798081" url="https://pl.wikipedia.org/wiki?curid=2798081" title="Luís García">
Luís García

Luís Alcide de Nuñes García (ur. 16 marca 1923) – portugalski lekkoatleta specjalizujący się w trójskoku, uczestnik igrzysk olimpijskich w Londynie 1948 
Występy na igrzyskach olimpijskich.
Garcia wystartował na igrzyskach olimpijskich w 1948 r. Wziął udział w zmaganiach lekkoatletycznych w konkurencji trójskoku.
Zmagania trójskoczków odbyły się 3 sierpnia. W rundzie kwalifikacyjnej Vieira zajął 22. miejsce z wynikiem 13,92 m. Rezultat ten był zbyt słaby by awansować do finału, minimum kwalifikacyjne wynosiło 14,50 m.

</doc>
<doc id="2798083" url="https://pl.wikipedia.org/wiki?curid=2798083" title="Parafia wojskowa św. Wojciecha w Braniewie">
Parafia wojskowa św. Wojciecha w Braniewie



</doc>
<doc id="2798084" url="https://pl.wikipedia.org/wiki?curid=2798084" title="Oblężenie Waldshut">
Oblężenie Waldshut

Oblężenie Waldshut – oblężenie, które miało miejsce w 1468 w trakcie walk pomiędzy Szwajcarami a Austriakami o władzę w Sundgau w południowym Schwarzwaldzie, zakończone oblężeniem i zdobyciem miasta Waldshut.
W II połowie XV stulecia kilkakrotnie dochodziło do konfliktów pomiędzy szlachtą austriacką oraz miastami południowo-niemieckimi. Austriacy wielokrotnie organizowali wyprawy łupieżcze, napadając na kupców miejskich. Sytuację na swoją korzyść postanowili wykorzystać Szwajcarzy, których celem było rozszerzenie swoich wpływów na ziemiach położonych na północ od Renu. W tym celu zawiązali sojusz z niemieckimi miastami Schaffhausen (1454), Rottweil (1463) i Mülhausen (1466).
Konflikt zapoczątkowały dwa wydarzenia: w roku 1467 burmistrz Schaffhausen dostał się do niewoli austriackiej, rok później Habsburgowie ograniczyli prawa miasta Mülhausen. Kilka miesięcy później siły szwajcarskie rozpoczęły wyprawę łupieżczą w region Sundgau w Schwarzwaldzie, zajmując w czerwcu 1468 r. miasta Klettgau, St. Blasien i Tiengen.
Pod koniec lipca rozpoczęło się oblężenie Waldshut. Zdziesiątkowani obrońcy stawili gwałtowny opór. Dnia 27 sierpnia na krótko przed upadkiem miasta siły szwajcarskie z Berna i Basel podpisały układ pokojowy z obrońcami Waldshut. Aby przyśpieszyć koniec walk, wygłodzonym żołnierzom przekazano nawet tłustego barana. W traktacie tym Habsburgowie zobowiązali się do zapłacenia odszkodowania za wszystkie wyrządzone szkody oraz przekazania miasta Waldshut w zastaw. Tzw. wojna o Waldshut nie przyniosła praktycznie żadnych większych terytorialnych zmian. Jednym wyjątkiem było miasto Wessenberg położone na południe od Renu i wioski Hottwil oraz Mandach, zdobyte przez Berneńczyków.

</doc>
<doc id="2798085" url="https://pl.wikipedia.org/wiki?curid=2798085" title="Wallace (piłkarz)">
Wallace (piłkarz)

Wallace, właśc. Wallace Oliveira dos Santos (ur. 1 maja 1994 w Rio de Janeiro) – brazylijski piłkarz występujący na pozycji obrońcy.
Kariera klubowa.
Fluminense.
Wallace rozpoczął swoją karierę w brazylijskim klubie Fluminense FC. W barwach pierwszego zespołu zadebiutował w wieku 17 lat. Od tego momentu regularnie występował w barwach drużyny, przyczyniając się do sukcesów w rozgrywkach o mistrzostwo kraju, mistrzostwo stanu oraz Taça Guanabara.
Chelsea.
4 grudnia 2012 roku angielska Chelsea potwierdziła transfer Wallace’a. W ramach umowy transferowej Brazylijczyk pozostał jednak we Fluminense do końca sezonu. 17 lipca 2013 roku w meczu sparingowym z Singha All-Stars Wallace zadebiutował w zespole Chelsea. W trakcie meczu wywalczył także rzut karny, który na bramkę zamienił ostatecznie Romelu Lukaku.
Inter.
13 sierpnia 2013 roku Wallace został wysłany na roczne wypożyczenie do włoskiego Interu Mediolan.
Vitesse.
30 czerwca 2014 roku Wallace został wysłany na roczne wypożyczenie do holenderskiego Vitesse.
Kariera reprezentacyjna.
W 2011 roku Wallace wraz z kadrą do lat 17 zdobył młodzieżowe Mistrzostwo Ameryki Południowej oraz zajął czwarte miejsce na młodzieżowych Mistrzostwach Świata.

</doc>
<doc id="2798090" url="https://pl.wikipedia.org/wiki?curid=2798090" title="Rubén Jurado">
Rubén Jurado

Rubén Jurado Fernández (ur. 25 kwietnia 1986 w Sewilli) − hiszpański piłkarz grający na pozycji napastnika w klubie AEL Limassol.
Kariera.
Jest wychowankiem Sevilla FC. W latach 2004–2006 występował w CF Utrera. Następnie reprezentował rezerwy rodzimego klubu. Od 2006 roku, przez jeden sezon grał w CF Mairena. Później występował w barwach CP Berja, Hellín Deportivo oraz CP Cacereño (6 goli w 33 spotkaniach sezonu 2009/10). W międzyczasie powrócił na krótki okres do Maireny. W 2011 roku został zawodnikiem UD Almansa.
Po półrocznym pobycie w zespole z Almansy, postanowił wyjechać z kraju. W połowie 2011 roku podpisał kontrakt z Piastem Gliwice. Na koniec rozgrywek wywalczył wraz z klubem awans do Ekstraklasy, będąc jednym z najskuteczniejszych zawodników drużyny. 1 lipca 2015 roku został zawodnikiem rumuńskiego ASA Tirgu Mures. Swoją przygodę z Rumunią dość szybko zakończył bo po zaledwie półtora miesiąca i 4 rozegranych meczach przeniósł się do hiszpańskiego trzecioligowca Atletico Baleares. Po grze w swoim rodzimym kraju, swoją karierę kontynuował w Polsce. Po powrocie prezentował on barwy Arki Gdyni. Kolejnym jego przystankiem był Cypr. 4 lipca 2018 roku został zawodnikiem AEL-U Limassol.

</doc>
<doc id="2798092" url="https://pl.wikipedia.org/wiki?curid=2798092" title="Anil Kumar Singh">
Anil Kumar Singh

Anil Kumar Singh (ur. 4 marca 1985) – hinduski lekkoatleta specjalizujący się w rzucie oszczepem.
Złoty medalista mistrzostw kraju oraz pierwszy oszczepnik z Indii, który rzucił oszczepem ponad 80 metrów.
Rekord życiowy: 80,72 (18 września 2008, Bhopal) – rezultat ten był do 2015 roku rekordem Indii.

</doc>
<doc id="2798093" url="https://pl.wikipedia.org/wiki?curid=2798093" title="Jacek Wysocki (pediatra)">
Jacek Wysocki (pediatra)

Jacek Wysocki (ur. 5 lipca 1954 w Poznaniu) – polski lekarz, profesor nauk medycznych, rektor Uniwersytetu Medycznego im. Karola Marcinkowskiego w Poznaniu w kadencjach 2008–2012 i 2012–2016.
Życiorys.
W 1979 ukończył medycynę na Wydziale Lekarskim Akademii Medycznej w Poznaniu. W 1986 uzyskał stopień doktora nauk medycznych. Habilitował się w 1998 na podstawie rozprawy zatytułowanej "Adhezja limfocytów T do śródbłonka naczyniowego w warunkach eksperymentalnych oraz w przebiegu przewlekłego zakażenia wirusem B zapalenia wątroby u dzieci". W 2007 otrzymał tytuł profesora nauk medycznych. Specjalizacje lekarskie uzyskiwał z zakresu pediatrii (1982 i 1987) oraz chorób zakaźnych (1993). Zawodowo związany z poznańską Akademią Medyczną i następnie Uniwersytetem Medycznym, od 2010 na stanowisku profesora zwyczajnego. W 2008 został wybrany na rektora tej uczelni, w 2012 uzyskał reelekcję na kolejną kadencję.
Praktykę zawodową podjął także m.in. w ramach prowadzonego przez siebie Specjalistycznego Zespołu Opieki Zdrowotnej nad Matką i Dzieckiem w Poznaniu (jako ordynator oddziału). Został wiceprezesem Polskiego Towarzystwa Nauk o Zdrowiu oraz przewodniczącym Polskiego Towarzystwa Wakcynologii.
W 2005 odznaczony Krzyżem Kawalerskim Orderu Odrodzenia Polski.

</doc>
<doc id="2798095" url="https://pl.wikipedia.org/wiki?curid=2798095" title="Armando Aldegalega">
Armando Aldegalega

Armando Rodrigues Aldegalega (ur. 23 listopada 1937) – portugalski lekkoatleta (długodystansowiec), uczestnik igrzysk olimpijskich w Tokio 1964 r. i Monachium 1972 r. 
Osiągnięcia.
Aldegalega wystartował na igrzyskach olimpijskich w 1964 r. w maratonie. Zawody odbyły się 21 października 1964 r. Do mety dobiegł w czasie 2:38:02,2 co pozwoliło mu na zajęcie 44. miejsca.
Dwukrotnie wystąpił w maratonie na mistrzostwach Europy – w 1969 był 25., a w 1971 zajął 15. lokatę. 
Podczas igrzysk olimpijskich w Monachium (1972) ponownie wziął udział w biegu maratońskim. Zawody odbyły się 10 września 1972 r. Tym razem dystans 42,195 km przebiegł w czasie 2:28:24,6 co pozwoliło mu na zajęcie 41. miejsca. Na igrzyskach w Monachium Aldegalega pełnił funkcję chorążego reprezentacji Portugalii.
19-krotny złoty medalista mistrzostw kraju: 2 tytuły na 5000 metrów (1967 i 1969), 5 na 10 000 metrów (1962, 1964, 1967, 1969 i 1971), 10 w biegu maratońskim (1964, 1966–1969, 1971–1974 i 1980) oraz 2 w biegu na 3000 metrów z przeszkodami (1964 i 1968). Dziesięć tytułów mistrza kraju w maratonie czyni po jednym z najbardziej utytułowanych pod tym względem lekkoatletów na świecie.
Z powodzeniem rywalizował w zawodach weteranów, zdobywając złote medale w różnych kategoriach wiekowych i na różnych dystansach podczas mistrzostw świata i Europy.

</doc>
<doc id="2798097" url="https://pl.wikipedia.org/wiki?curid=2798097" title="Doc.">
Doc.



</doc>
<doc id="2798098" url="https://pl.wikipedia.org/wiki?curid=2798098" title="Kościół św. Małgorzaty w Raciborowicach">
Kościół św. Małgorzaty w Raciborowicach

Kościół św. Małgorzaty – gotycki kościół murowany znajdujący się w Raciborowicach, w gminie Michałowice, w powiecie krakowskim.
Kościół został wzniesiony w latach 1460–1476 z fundacji Jana Długosza w tzw. „stylu długoszowym”. Kościół jest budowlą jednonawową z prezbiterium zakończonym prostokątnie, nakrytym sklepieniem krzyżowo-żebrowym. Prostokątna nawa kryta jest stropem. Bogate jest wyposażenie w detal kamieniarski. Do najbardziej charakterystycznych motywów należą ostrołukowe portale uskokowo-schodowate i liczne kartusze z herbem Wieniawa (głowa żubra) Jana Długosza. Na zwornikach sklepiennych prezbiterium oprócz herbu Wieniawa, znajduje się również herb Kapituły Krakowskiej – trzy korony. Wystroju dopełnia płaskorzeźbiona tablica erekcyjna z reliefem patronki kościoła – św. Małgorzaty wraz z inskrypcją (1476) i herbami.
We wnętrzu wyróżnia się Ołtarz Główny w stylu barokowym i krucyfiksem z 1440 roku, znajdujący się w ołtarzu bocznym obraz Matki Boskiej Śnieżnej z Dzieciątkiem pochodzący z 1526 roku, renesansowa płyta nagrobna ks. Walentego Brzostowskiego (zm. 1586) i trzy epitafia: dwa renesansowe z XVI wieku – Mikołaja i Jana Rajskich i Anny z Lipia Linkowej oraz jedno klasyczne Jerzego Dubieckiego z 1767 roku. W nawie głównej na północnej ścianie w 1963 r. odkryto renesansową polichromię.
Z tutejszą świątynią związany był Jan Długosz – fundator kościoła i pierwszy proboszcz parafii Raciborowickiej oraz Karol Wojtyła, który spędził tutaj kilka miesięcy jako kleryk.
Obiekt został wpisany do rejestru zabytków nieruchomych Wojewódzkiego Urzędu Ochrony Zabytków w Krakowie.

</doc>
<doc id="2798100" url="https://pl.wikipedia.org/wiki?curid=2798100" title="Cancer squilla">
Cancer squilla



</doc>
<doc id="2798101" url="https://pl.wikipedia.org/wiki?curid=2798101" title="Palaemon communis">
Palaemon communis



</doc>
<doc id="2798102" url="https://pl.wikipedia.org/wiki?curid=2798102" title="Palaemon fabricii">
Palaemon fabricii



</doc>
<doc id="2798103" url="https://pl.wikipedia.org/wiki?curid=2798103" title="Wyznaczony pałkarz">
Wyznaczony pałkarz



</doc>
<doc id="2798106" url="https://pl.wikipedia.org/wiki?curid=2798106" title="Youth For Understanding">
Youth For Understanding

Youth For Understanding (YFU) – organizacja społeczna o światowym zasięgu, zajmująca się międzynarodową wymianą młodzieży dla rozwijania międzykulturowego zrozumienia. Organizacja powstała w roku 1951 w Michigan z inicjatywy dr Rachel Andersen.
Niedługo po zakończeniu II wojny światowej 75 niemieckich nastolatków zaproszono na roczny pobyt wśród rodzin amerykańskich. Od tamej pory organizacja znacznie się rozwinęła, obecnie w programie biorą udział 64 kraje, a wraz z YFU wyjechało już ponad 250 000 uczniów. Każdego roku na wymianę wyjeżdża ok. 4000 uczniów z całego świata.
Celem organizacji jest budowanie globalnej świadomości młodych ludzi i przygotowanie ich do podejmowania decyzji w zmieniającym się świecie, zacieranie stereotypów, a także tworzenie porozumienia między młodzieżą różnych narodowości. Ma to umożliwić młodzieży zdobycie doświadczenia, które otwierałoby im możliwości i perspektywy na przyszłość, uczyło samodzielności i tolerancji oraz byłoby przygodą.
Uczniowie, którzy decydują się na wymianę z YFU, uczęszczają przez rok do lokalnej szkoły za granicą i mieszkają u rodziny goszczącej. Program obejmuje dodatkowo około 5 seminariów prowadzonych przez wolontariuszy YFU. Odbywają się one przed wymianą, w jej trakcie oraz po powrocie do kraju rodzinnego
YFU Polska.
Pierwsza wymiana YFU w Polsce odbyła się w roku 1989 (Polska – Niemcy), a w roku 1993 program został zarejestrowany, jako "Młodzi dla Porozumienia Polska". Założycielką YFU w Polsce oraz jej wieloletnią przewodniczącą była Małgorzata Plewa, a od 1999 przewodniczącą jest Małgorzata Górzna. Obecnie polski program obejmuje wymianę młodzieży z: Argentyną, Austrią, Bułgarią, Chile, Chinami, Czechami, Danią, Estonią, Finlandią, Francją, Holandią, Indiami, Litwą, Meksykiem, Norwegią, Niemcami, Serbią, Słowacją, Szwajcarią, USA, Węgrami.

</doc>
<doc id="2798108" url="https://pl.wikipedia.org/wiki?curid=2798108" title="Palaemon rectirostris">
Palaemon rectirostris



</doc>
<doc id="2798109" url="https://pl.wikipedia.org/wiki?curid=2798109" title="Walki o Bobrujsk (1918)">
Walki o Bobrujsk (1918)

Walki o Bobrujsk – walki stoczone w dniach 2 lutego – 11 marca 1918 o Bobrujsk przez I Korpus Polski w Rosji pod dowództwem generała Józefa Dowbora-Muśnickiego z oddziałami sowieckimi podczas I wojny światowej.
24 lipca 1917 generał wojsk rosyjskich Józef Dowbor-Muśnicki zorganizował na Białorusi z żołnierzy Polaków służących w Armii Imperium Rosyjskiego I Korpus Polski w składzie trzech dywizji piechoty (około 30 tys. żołnierzy). W styczniu 1918 rozpoczął on walki z Armią Czerwoną – korpusowi udało się zająć Rohaczów. Jednak Dowbor-Muśnicki dążył do zajęcia twierdzy Bobrujsk: Sowieci bronili Bobrujska siłami około 7 tys. żołnierzy. Oblężenie miasta rozpoczęło się 2 lutego. 3 lutego 1918 Bobrujsk został zdobyty. Oddziały generała Dowbora-Muśnickiego opanowały miasto i twierdzę. Polacy zdobyli wielkie magazyny z zaopatrzeniem wojskowym, amunicją i prowiantem. Korpus uzyskał środki do dalszej walki. Bolszewicy nie chcieli pogodzić się ze stratą miasta i twierdzy. Oddziały Armii Czerwonej i tzw. Czerwoni Partyzanci za wszelką cenę chcieli odbić miasto. Walki trwały w całej okolicy (m.in. pod Rohaczowem) i straty rosły po obu stronach. Polacy zorganizowali cmentarz wojskowy, gdzie chowano poległych i zmarłych żołnierzy i oficerów. W walkach szczególnie odznaczyli się, żołnierze Legii Rycerskiej.
7 lutego oddziały 1 Dywizji Strzelców i 3 Pułku Ułanów zaatakowały z dwóch kierunków Żłobin; pomimo wkroczenia grupy północnej do miasta, nie zdołała przebić obrony na dworcu kolejowym, wzmocnionej przez marynarzy bolszewickich i pociąg pancerny, i siły polskie musiały się wycofać za rzekę Ołę.
Na mocy traktatu brzeskiego Rosja bolszewicka zgodziła się na okupację przez armię niemiecką białoruskich guberni z Mińskiem i Bobrujskiem, zajętych już w lutym 1918 podczas ofensywy niemieckiej w przerwie rokowań w Brześciu. Niemcy początkowo tolerowali obecność terytorium zajmowanego przez korpus polski, jednak w maju 1918 zażądali rozbrojenia korpusu. Generał Dowbor-Muśnicki nie uzyskawszy poparcia Rady Regencyjnej zmuszony został do złożenia broni Niemcom. Przed ewakuacją z Twierdzy Bobrujsk dowództwo Korpusu zdecydowało utworzyć na miejscu cmentarza polskiego kopiec jako pomnik poległych w walkach o niepodległość Polski. Po wojnie polsko-bolszewickiej kopiec Dowborczyków w Twierdzy Bobrujsk został zniszczony.
W 1932 Dowborczycy odtworzyli małą kopię kopca bobrujskiego na Cmentarzu Powązkowskim w Warszawie. W nim chowano żołnierzy generała Dowbora-Muśnickiego, mieszkających w niepodległej Polsce. 
Walki o Bobrujsk zostały upamiętnione na Grobie Nieznanego Żołnierza w Warszawie, napisem na jednej z tablic w czasie II RP i po 1990 „BOBRUJSK 2 II - 11 III 1918”.

</doc>
<doc id="2798110" url="https://pl.wikipedia.org/wiki?curid=2798110" title="Alfred Espinas">
Alfred Espinas

Alfred Victor Espinas (ur. 23 maja 1844, zm. 24 lutego 1922 w Saint-Florentin) – francuski intelektualista, myśliciel, socjolog, prekursor prakseologii, uczeń Comte`a i Spencera.
Do jego koncepcji odwoływał się Tadeusz Kotarbiński.
Napisał między innymi:

</doc>
<doc id="2798111" url="https://pl.wikipedia.org/wiki?curid=2798111" title="Edukacja dwujęzyczna">
Edukacja dwujęzyczna

Edukacja dwujęzyczna – rodzaj kształcenia korzystający z dwóch języków wykładowych. W literaturze edukacyjnej i lingwistycznej można często spotkać się z pojęciem "edukacja bilingwalna" (, kalka językowa oznaczająca edukację dwujęzyczną) wykorzystywanym również do opisu kształcenia korzystającego z więcej niż dwóch języków.
UNESCO w 1999 roku określiło edukację wielojęzyczną () jako edukację wykorzystującą co najmniej trzy języki:
Dokładne zdefiniowanie edukacji dwujęzycznej jest trudne z powodu istnienia wielu definicji dwujęzyczności.
Colin Baker rozróżnił cztery typy edukacji dwujęzycznej:
Powyższe rozróżnienie dotyczy głównie dzieci imigrantów w nowym kraju i nie bierze pod uwagę innych sytuacji.
Edukacja dwu- i wielojęzyczna występuje także w państwach wielojęzycznych, w których istnieje więcej niż jeden język urzędowy, np. Szwajcaria, Luksemburg lub Indie.
W Katalonii i Kraju Basków edukacja może być prowadzona w języku hiszpańskim lub języku regionalnym (język kataloński lub język baskijski).
Edukacja dwujęzyczna może przybierać wielorakie formy w zależności od prestiżu danego języka w poszczególnych społeczeństwach i klasy społecznej rodziców.
Edukacja dwujęzyczna w Polsce.
W Polsce powszechna edukacja dwujęzyczna nie została wprowadzona jako rozwiązanie systemowe z uwagi na brak większych mniejszości językowych. Jednak istnieje szereg publicznych i niepublicznych placówek edukacyjnych z dwoma lub więcej językami wykładowymi. W roku 2008 istniały w Polsce 123 szkoły publiczne (licea, gimnazja i – na zasadzie eksperymentu – szkoły podstawowe) z klasami dwujęzycznymi. Łącznie uczęszczało do nich 11500 uczniów. Drugim językiem wykładowym był język: angielski (41), niemiecki (30), francuski (29), hiszpański (16), rosyjski (1). Projekt reformy szkolnictwa w roku 2017 przewidywał możliwość tworzenia oddziałów dwujęzycznych od klasy VII szkoły podstawowej oraz klas wstępnych dla oddziałów dwujęzycznych w szkołach ponadpodstawowych. 
Do tego należy dodać pewną liczbę szkół niepublicznych (społecznych i prywatnych) prowadzących edukację dwujęzyczną lub trójjęzyczną. 
Ani Ministerstwo Edukacji Narodowej, ani kuratoria oświaty, ani Główny Urząd Statystyczny nie udostępniają na swoich stronach internetowych wydzielonych statystyk dotyczących liczby szkół i uczniów wielojęzycznych w Polsce, dlatego brak kompletnej, systematycznej i aktualnej informacji na ten temat.
Mity nt. edukacji dwujęzycznej.
Wokół tematu edukacji dwujęzycznej przez lata narosło wiele mitów. Polscy naukowcy jako najczęstsze wytypowali przekonania:
Są to szkodliwe stereotypy dawno obalone przez naukę, niestety wciąż podzielane przez wielu rodziców.

</doc>
<doc id="2798113" url="https://pl.wikipedia.org/wiki?curid=2798113" title="Woodkid">
Woodkid

Woodkid, właśc. Yoann Lemoine (ur. 16 marca 1983 w Tassin-la-Demi-Lune) – francuski reżyser, autor tekstów i wokalista.
Kariera.
Do 2011: "Początki".
Woodkid szerzej znany jest jako reżyser takich teledysków jak: "Wastin’ Time" The Shoes, "Born To Die" i "Blue Jeans" Lany Del Rey czy "Take Care" Drake'a oraz Rihanny. Współpracował również z Yelle, Nolwenn Leroy, Moby, Mystery Jets i Katy Perry.
Za początek zainteresowania muzyką wskazuje się moment, w którym kręcił teledysk w Stanach Zjednoczonych. Otrzymał wtedy bandżo z rąk gitarzysty Richiego Havensa, w wyniku czego przestał grać na pianinie na rzecz otrzymanego instrumentu. Nadal pracując nad reżyserią teledysków, Woodkid postanowił również zająć się tworzeniem własnej muzyki.
2011–2012: "Iron" i "Run Boy Run" EP.
Woodkid wydał swoją pierwszą EP-kę "Iron" 28 marca 2011 roku. W teledysku do tytułowego utworu zagrała angielska modelka Agyness Deyn. Piosenka została również wybrana na motyw przewodni traileru gry Ubisoftu "", dzięki czemu zyskała ogromną popularność. Inspirując się tekstem tytułowej piosenki, francuska marka couture Dior nazwała swoją kolekcję na jesień-zimę 2013 „A Soldier On My Own”, utwór został również użyty jako soundtrack podczas pokazu.
15 października 2011 roku Woodkid zaśpiewał razem z Laną Del Rey swój przebój "Iron". Rok 2012 rozpoczął od prywatnego paryskiego show z Wieży Eiffla, nadawanego na żywo za pośrednictwem amerykańskiej platformy Noisey.com. 21 maja 2012 roku miała miejsce premiera drugiej EP-ki pt. "Run Boy Run" razem z teledyskiem do tytułowej piosenki, która była również sequelem utworu "Iron". Woodkid wystąpił również 13 czerwca na koncercie The Shoes w paryskiej Olimpii. "Iron" zostało użyte na potrzeby zwiastuna filmu o Hitchcocku.
Od 2012: "The Golden Age".
W celu promocji przyszłego albumu artysta udał się w trasę koncertową obejmującą Europę i Stany Zjednoczone. Podczas jednego z ostatnich koncertów w Paryżu zaprezentował nowy utwór "Stabat Mater", który znalazł się na albumie. Woodkid zapowiedział również rozpoczęcie światowej trasy koncertowej w kwietniu 2013 roku. 14 grudnia 2012 roku artysta zapowiedział swój debiutancki album "The Golden Age", prezentując krótki film wideo. Wraz z udostępnieniem teasera zaprezentował również pełną tracklistę, składającą się z 14 utworów, w tym dotychczasowych przebojów takich jak „Iron” czy „Run Boy Run”. Trzecim singlem z płyty został utwór „I Love You”, a teledysk do niego ukazał się 4 lutego 2013 roku. Czwartym singlem z albumu został utwór tytułowy „The Golden Age”, teledysk zapowiedziano na rok 2014 krótkim teaserem.
7 czerwca 2013 roku, utwór "Run Boy Run" został użyty w trailerze gry Techlandu Dying Light. Dzięki temu utwór w Polsce zyskał większy rozgłos oraz na świecie.
5 listopada 2013 roku, podczas koncertu w Le Zénith w Paryżu, w ramach trasy koncertowej "The Golden Age Tour", po raz pierwszy zaprezentował dwa nowe utwory „Go” oraz „Volcano”.
W 2023 roku, nawiązał współpracę z Riot Games i na potrzeby serialu Arcane, powstał utwór "Guns for Hire".

</doc>
<doc id="2798115" url="https://pl.wikipedia.org/wiki?curid=2798115" title="Palaemon leachii">
Palaemon leachii



</doc>
<doc id="2798116" url="https://pl.wikipedia.org/wiki?curid=2798116" title="Palaemon imbellis">
Palaemon imbellis



</doc>
<doc id="2798117" url="https://pl.wikipedia.org/wiki?curid=2798117" title="Palaemon rectirostris octodentatus">
Palaemon rectirostris octodentatus



</doc>
<doc id="2798118" url="https://pl.wikipedia.org/wiki?curid=2798118" title="Kim Ch’ŏl-nam">
Kim Ch’ŏl-nam

Kim Ch'ŏl-nam (ur. 21 września 1970) – północnokoreański lekkoatleta, który specjalizował się w rzucie oszczepem. 
Rekord życiowy: 63,82 (21 maja 1994, Pjongjang) – rezultat ten jest aktualnym rekordem Korei Północnej.

</doc>
<doc id="2798121" url="https://pl.wikipedia.org/wiki?curid=2798121" title="Kim Chol-Nam">
Kim Chol-Nam



</doc>
<doc id="2798122" url="https://pl.wikipedia.org/wiki?curid=2798122" title="Leander rectirostris transitans">
Leander rectirostris transitans



</doc>
<doc id="2798123" url="https://pl.wikipedia.org/wiki?curid=2798123" title="Leander rectirostris typica">
Leander rectirostris typica



</doc>
<doc id="2798124" url="https://pl.wikipedia.org/wiki?curid=2798124" title="Leander brandti">
Leander brandti



</doc>
<doc id="2798126" url="https://pl.wikipedia.org/wiki?curid=2798126" title="Leander adspersus">
Leander adspersus



</doc>
<doc id="2798128" url="https://pl.wikipedia.org/wiki?curid=2798128" title="Leander adspersus fabricii">
Leander adspersus fabricii



</doc>
<doc id="2798130" url="https://pl.wikipedia.org/wiki?curid=2798130" title="Leander rectirostris octodentatus">
Leander rectirostris octodentatus



</doc>
<doc id="2798132" url="https://pl.wikipedia.org/wiki?curid=2798132" title="Leander imbellis">
Leander imbellis



</doc>
<doc id="2798134" url="https://pl.wikipedia.org/wiki?curid=2798134" title="Kazimierz Dańczak">
Kazimierz Dańczak

Kazimierz Dańczak, ps. „Borsuk” (ur. 1914 w Hurku, zm. 19 września 1944 w Sanoku) – polski nauczyciel, uczestnik kampanii wrześniowej, żołnierz Armii Krajowej, podporucznik.
Życiorys.
Kazimierz Dańczak urodził się w 1914 we wsi Hurko pod Przemyślem. Jego ojciec zginął w I wojnie światowej kilka miesięcy po urodzeniu syna. Matce - w wychowaniu chłopca - pomagała jego ciotka Eleonora Wanat - kierowniczka szkoły powszechnej w Baryczy. W 1936 Dańczak ukończył Seminarium Nauczycielskie w Samborze, po którym odbył służbę wojskową w 4 pułku piechoty Legionów, po czym w 1936 przydzielono go do 3 pułku piechoty Legionów. Został mianowany podporucznikiemt. Pracował jako nauczyciel w szkołach w Wesołej i od 1938 w Laskówce. 
Po wybuchu II wojny światowej zmobilizowany, wziął udział w kampanii wrześniowej, walcząc m.in. pod Lubaczowem i w bitwie pod Tomaszowem Lubelskim. Następnie powrócił do nauczania w szkole w Laskówce. Zaangażował się w działalność konspiracyjną, w tym werbunek nowych członków podziemia. W wyniku denucjacji kierowanych przez ludność ukraińską do władz niemieckich był poszukiwany przez Gestapo. Przed aresztowaniem ostrzegła go jego przyszła żona Stefania Wydra. Stefania wyniosła także z mieszkania wszelkie obciążające Dańczaka materiały konspiracyjne, ważne dokumenty i zdjęcia. Kazimierz Dańczak został pozbawiony posady i służbowego mieszkania. Poszukiwany przez Gestapo musiał się ukrywać w Lisówce i okolicach. Według relacji jego kuzyna Władysława Bogaczewicza, który pomagał Kazimierzowi Dańczakowi dostarczając ubrania, jedzenie i wykonując inne zadania - Dańczak posługiwał się sfałszowaną Kennkartą na nazwisko Stanisław Gołębiowski. 
W 1943 ożenił się ze Stefanią Wydrą. Ślub odbył się potajemnie wieczorem w kościele św. Wojciecha w Bachórzu. Ich syn Leonard przeżył wojnę. Wskutek kolejnego donosu miejscowych Ukraińców, Niemcy aresztowali żonę Dańczaka i wywieźli do Auschwitz-Birkenau. 
Hitlerowcy wyznaczyli 25 zakładników i zagrozili ich rozstrzelaniem. Kazimierz Dańczak dowiedział się o tym i pogodził się ze śmiercią i czekał na to w lesie, gdzie się ukrywał. Likwidacji Kazimierza Dańczaka miał dokonać komentdant Ukraińskiej Policji Pomocniczej. Chłopcy pomagający w lesie Kazimierzowi Dańczakowi próbowali zmylić komendanta krzykami i gwizdami. Komendant jednak dotarł do Kazimierza Dańczaka i go postrzelił. Strzał na szczęście nie był śmiertelny i kiedy Kazimierz Dańczak odzyskał przytomność zbiegł. 
Po powrocie do zdrowia zgłosił się do zgrupowania AK oddział partyzancki OP-23 Południe. Latem 1944 został zastępcą por. Zbigniewa Cerkowniaka ps. Boruta, dowódcy IV plutonu. Brał udział w akcji „Burza” walcząc w okolicach Zagórza i Poraża. 6 sierpnia 1944 podczas pobytu plutonu w Zawadce Morochowskiej w trakcie porannej toalety w potoku, został skrytobójczo postrzelony z jednej z chat znajdującej się przy lesie. 
W kartach z jego kalendarza można znaleźć wpisy: 
Pomimo zarządzonego pościgu, mordercy nie udało się ująć. Jak podaje w swoich pamiętnikach por. Alojzy Bełza, w wyniku przeprowadzonego we wsi śledztwa udało się ustalić personalia zabójcy. Okazał się nim były ukraiński policjant i członek UPA. Rannego Dańczaka odwieziono furmanką do Bukowska pod opiekę dra Czecha z Zagórza, miejscowej nauczycielki Kazimiery Kochańskiej i pielęgniarki Porębskiej. Po zdobyciu Sanoka przez Sowietów, W połowie września Kazimierza Dańczaka przetransportowano do Sanoka na furmance wyłożonej sianem. Jak relacjonuje jego kuzyn Władysław Bogaczewicz - po licznych interwencjach rodziny Dańczaka przyjęto do Sanockiego szpitala. Niestety nie odzyskał już przytomności i 19 września 1944 zmarł. 
Kazimierz Dańczak został pochowany w bezimiennym grobie na cmentarzu przy ulicy Kazimierza Lipińskiego. Obecnie w tym miejscu na Cmentarzu Posada w Sanoku znajduje się jego nagrobek.

</doc>
<doc id="2798138" url="https://pl.wikipedia.org/wiki?curid=2798138" title="Luka Gusić">
Luka Gusić

Luka Gusić (ur. 27 września 1989 w Splicie) – chorwacki piłkarz występujący na pozycji obrońcy w austriackim klubie Wiener SC.
Kariera.
Gusić jest wychowankiem NK OSK Otok. W 2008 roku przeszedł do NK Junak Sinj. Wystąpił w 33 meczach klubu, zdobywając jednego gola. Jego dobra dyspozycja zaowocowała transferem do pierwszoligowego HNK Šibenik, gdzie zagrał sześć spotkań. Jeszcze w 2010 roku trafił na wypożyczenie do NK Dugopolje. Zespół z południa Chorwacji postanowił wykupić zawodnika, który rozegrał w jego barwach łącznie 39 meczów. Na początku 2012 roku rozwiązał umowę z klubem.
9 lutego 2012 roku Gusić podpisał kontrakt z Jagiellonią Białystok. Po rundzie jesiennej sezonu 2012/13 odszedł z drużyny i związał się z Podbeskidziem Bielsko-Biała. Latem 2013 roku Gusić odszedł z Podbeskidzia.

</doc>
<doc id="2798139" url="https://pl.wikipedia.org/wiki?curid=2798139" title="Palaemon foliirostris">
Palaemon foliirostris



</doc>
<doc id="2798141" url="https://pl.wikipedia.org/wiki?curid=2798141" title="Nigdzie w Afryce (powieść)">
Nigdzie w Afryce (powieść)

 Nigdzie w Afryce (niem. "Nirgendwo in Afrika") – powieść autobiograficzna autorstwa Stefanie Zweig, wydana w Polsce w 2004 roku nakładem wydawnictwa Amber.
Ekranizacja.
Film wyreżyserowany przez Caroline Link na podstawie powieści w 2003 roku otrzymał Oskara w kategorii "Najlepszy film nieanglojęzyczny".

</doc>
<doc id="2798145" url="https://pl.wikipedia.org/wiki?curid=2798145" title="Guilherme Gonçalves">
Guilherme Gonçalves

Guilherme Gonçalves - portugalski rugbysta, jednokrotny reprezentant Portugalii w rugby union mężczyzn. Jego jedynym meczem w reprezentacji było spotkanie z Hiszpanią, który został rozegrany 13 kwietnia 1935 w Lizbonie.

</doc>
<doc id="2798148" url="https://pl.wikipedia.org/wiki?curid=2798148" title="EC Cruzeiro">
EC Cruzeiro

Esporte Clube Cruzeiro – brazylijski klub piłkarski z siedzibą w Cachoeirinha w stanie Rio Grande do Sul.
Historia.
Esporte Clube Cruzeiro został założony 14 lipca 1913. W 1918 klub odniósł pierwszy sukces wygrywając mistrzostwa Porto Alegre. Sukces ten Cruzeiro powtórzyło w 1921 i 1929. Dzięki sukcesowi w 1929, klub uczestniczył w mistrzostwach stanu Rio Grande do Sul, które jedyny raz w swojej historii wygrał. W 1961 był wśród założycieli stałej ligi stanowej.
W lidze stanowej występował w latach 1961–1965, 1968-1973, 1976-1979. W 1979 klub wycofał się z uczestnictwa w rozgrywkach. W 1991 klub powrócił startując w rozgrywkach drugiej ligi stanowej. W latach 90. i pierwszej dekadzie XXI wieku klub występował w drugiej i trzeciej lidze stanowej. W 2010 klub po ponad 30 latach przerwy powrócił do stanowej elity. W 2011 klub zajął czwarte miejsce w rozgrywkach, dzięki czemu w 2010 klub mógł wystartować w Campeonato Brasileiro Série D, w których odpadł w pierwszej fazie rozgrywek, zajmując przedostatnie 39. miejsce.

</doc>
<doc id="2798149" url="https://pl.wikipedia.org/wiki?curid=2798149" title="Epicloud">
Epicloud

Epicloud – album studyjny Devin Townsend Project. Wydawnictwo ukazało się 18 września 2012 roku nakładem wytwórni muzycznych HevyDevy Records i InsideOut Music. 
Płyta dotarła do 105. miejsca listy Billboard 200 w Stanach Zjednoczonych sprzedając się w nakładzie 4,6 tys. egzemplarzy w przeciągu trzech tygodni od dnia premiery. Nagrania były promowane teledyskiem do utworu "Lucky Animals".
W 2013 roku album uzyskał nominację do nagrody kanadyjskiego przemysłu fonograficznego Juno w kategorii "Metal/Hard Music Album of the Year".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2798150" url="https://pl.wikipedia.org/wiki?curid=2798150" title="Joe Morgan">
Joe Morgan

Joe Leonard Morgan (ur. 19 września 1943 w Bonham, zm. 11 października 2020 w Danville) – amerykański baseballista, który występował na pozycji drugobazowego przez 22 sezony w Major League Baseball.
Przebieg kariery.
W listopadzie 1962 podpisał kontrakt jako wolny agent z klubem Houston Colt .45s, który trzy lata później zmienił nazwę na Astros. W MLB zadebiutował 21 września 1963 w meczu przeciwko Philadelphia Phillies. W pierwszych dwóch sezonach występów w Colts rozegrał zaledwie 18 meczów. W 1965 pojawiał się w składzie zespołu już regularnie, a w głosowaniu do nagrody MLB Rookie of the Year Award zajął 2. miejsce. Rok później po raz pierwszy w karierze wystąpił w Meczu Gwiazd. W listopadzie 1971 w ramach wymiany przeszedł do Cincinnati Reds.
W sezonie 1975 mając między innymi średnią uderzeń 0,327 (4. wynik w National League), slugging percentage (0,508) i najlepszy w lidze on-base percentage (0,466), został wybrany MVP National League. W tym samym roku wystąpił w World Series, w którym Reds pokonali Boston Red Sox w siedmiu meczach. W 1976 ponownie został najbardziej wartościowym zawodnikiem, a w World Series Cincinnati Reds pokonali New York Yankees w czterech spotkaniach.
W styczniu 1980 przeszedł do Houston Astros, z którym awansował do National League Championship Series, jednak Astros ulegli późniejszemu triumfatorowi w World Series Philadelphia Phillies. Występował jeszcze w San Francisco Giants, Philadelphia Phillies oraz w Oakland Athletics.
Późniejszy okres.
Po zakończeniu kariery był komentatorem lokalnych stacji podczas meczów Cincinnati Reds i San Francisco Giants. Pracował także dla telewizji ABC, NBC i ESPN. W 1990 został wybrany do Galerii Sław Baseballu. Zmarł 11 października 2020.

</doc>
<doc id="2798151" url="https://pl.wikipedia.org/wiki?curid=2798151" title="John Norton (rugbysta)">
John Norton (rugbysta)

John Norton – portugalski rugbysta, jednokrotny reprezentant Portugalii w rugby union mężczyzn. Jego jedynym meczem w reprezentacji było spotkanie z Hiszpanią, który został rozegrany 13 kwietnia 1935 w Lizbonie.

</doc>
<doc id="2798153" url="https://pl.wikipedia.org/wiki?curid=2798153" title="Francisco Silva (rugbysta)">
Francisco Silva (rugbysta)

Francisco Silva – portugalski rugbysta, jednokrotny reprezentant Portugalii w rugby union mężczyzn. Jego jedynym meczem w reprezentacji było spotkanie z Hiszpanią, który został rozegrany 13 kwietnia 1935 w Lizbonie.

</doc>
<doc id="2798154" url="https://pl.wikipedia.org/wiki?curid=2798154" title="João Teixeira">
João Teixeira

João Teixeira - portugalski rugbysta, jednokrotny reprezentant Portugalii w rugby union mężczyzn. Jego jedynym meczem w reprezentacji było spotkanie z Hiszpanią, który został rozegrany 13 kwietnia 1935 w Lizbonie.

</doc>
<doc id="2798155" url="https://pl.wikipedia.org/wiki?curid=2798155" title="Héctor Álvarez">
Héctor Álvarez

Héctor Carlos "Yaya" Álvarez Martínez (ur. 12 grudnia 1977 w Villa Constitución) – argentyński piłkarz występujący na pozycji napastnika.
Kariera klubowa.
Álvarez jest wychowankiem zespołu Club Atlético Banfield z siedzibą w stołecznym mieście Buenos Aires. W jego barwach zadebiutował w argentyńskiej Primera División, 12 sierpnia 1996 w wygranym 1:0 meczu z San Lorenzo. Nie wywalczył sobie jednak pewnego miejsca w wyjściowej jedenastce i po sezonie 1996/1997 spadł ze swoją drużyną do drugiej ligi, w której występował przez rok, ani razu nie wpisując się na listę strzelców. W 1999 roku wyjechał do Meksyku, gdzie w tamtejszej drugiej lidze z krótkimi przerwami spędził następnych osiem lat, początkowo podpisując kontrakt z klubem Águilas de Tamaulipas z miasta Ciudad Madero. W lipcu 2001 przeszedł do Tampico Madero FC, w którym od razu został kluczowym piłkarzem zespołu i już podczas pierwszego sezonu w tym klubie, Invierno 2001, wywalczył tytuł króla strzelców Primera División A, zdobywając szesnaście bramek. W sezonie 2002/2003 występował w CD Zacatepec, w którego barwach strzelił 39 bramek w 37 ligowych spotkaniach, co zapewniło mu tytuł najskuteczniejszego zawodnika drugiej ligi zarówno w jesiennych rozgrywkach Apertura, jak i wiosennej fazie Clausura.
Latem 2003 Álvarez przeszedł do innego klubu z drugiej ligi meksykańskiej, Club León, w którego barwach w sezonie Apertura 2003 czwarty raz, a trzeci z rzędu, został królem strzelców rozgrywek, tym razem notując siedemnaście bramek. Pół roku później, podczas fazy Clausura 2004, wygrał z Leónem drugą ligę, jednak wobec porażki w decydującym dwumeczu z Dorados nie zaowocowało to awansem do najwyższej klasy rozgrywkowej. On sam dzięki swoim świetnym występom w maju 2004 na zasadzie kilkutygodniowego wypożyczenia zasilił pierwszoligowy Club Santos Laguna z siedzibą w mieście Torreón, w celu wsparcia jej w dwumeczu 1/8 finału Copa Libertadores, nie będąc jednocześnie zgłoszonym do rozgrywek meksykańskiej Primera División. Ostatecznie Santos Laguna odpadła wówczas z turnieju po porażce z argentyńskim River Plate. Po powrocie do Leónu cały czas był czołowym strzelcem klubu, a w sezonie Clausura 2005 dotarł z nim do finału drugiej ligi.
W lipcu 2005 Álvarez zasilił meksykańskiego drugoligowca Correcaminos UAT z miasta Ciudad Victoria, w którego barwach grał przez półtora roku i mimo regularnego wpisywania się na listę strzelców nie odniósł z nim żadnego większego osiągnięcia. W międzyczasie wiosną 2006 został ściągnięty na półroczne wypożyczenie do argentyńskiego zespołu z drugiej ligi Club Atlético Huracán, w celu zastąpienia sprzedanego Pablo Osvaldo, jednak nie wywalczył z nim awansu do pierwszej ligi. Na początku 2008 roku, po sześciu miesiącach bezrobocia, ponownie powrócił do ojczyzny, tym razem podpisując umowę z trzecioligowym Atlético Tucumán, któremu w sezonie 2007/2008 znacząco pomógł w wygraniu rozgrywek Torneo Argentino A, a co za tym idzie awansie do drugiej ligi. Po pół roku został zawodnikiem Tiburones Rojos de Coatzacoalcos z drugiej ligi meksykańskiej, gdzie także spędził sześć miesięcy, po czym odszedł do stołecznego urugwajskiego klubu Montevideo Wanderers. Jedyne dwie bramki w tamtejszej Primera División strzelił 28 lutego 2009 w wygranej 4:2 konfrontacji z Danubio.
Latem 2009 Álvarez kolejny raz wrócił do Argentyny, tym razem do drugoligowego San Martín de Tucumán, w którego barwach spędził rok, będąc nie tylko najlepszym strzelcem ekipy, ale także plasując się w czołówce najskuteczniejszych piłkarzy Primera B Nacional. Później po raz drugi podpisał umowę z lokalnym rywalem drużyny, Atlético Tucumán, również występującego w drugiej lidze argentyńskiej, gdzie podobnie jak w San Martín był podstawowym piłkarzem zespołu. W lipcu 2011 został za to zawodnikiem grającego w tej samej klasie rozgrywkowej Club Atlético Patronato, w którym wystąpił zaledwie w czterech ligowych meczach i po sześciu miesiącach przeszedł do Juventudu Antoniana z siedzibą w Salcie, grającego w Torneo Argentino A. Latem 2012 przeszedł do klubu Central Córdoba z miasta Rosario, również z trzeciej ligi. Jego barwy reprezentował przez rok, na koniec sezonu 2012/2013 spadając ze swoją ekipą do czwartej ligi argentyńskiej. Bezpośrednio po tym, w wieku 35 lat, zakończył profesjonalną karierę piłkarską.

</doc>
<doc id="2798157" url="https://pl.wikipedia.org/wiki?curid=2798157" title="Héctor Carlos Álvarez">
Héctor Carlos Álvarez



</doc>
<doc id="2798160" url="https://pl.wikipedia.org/wiki?curid=2798160" title="Tuomas Kiiskinen">
Tuomas Kiiskinen

Tuomas Kiiskinen (ur. 7 października 1986 w Kuopio) – fiński hokeistam reprezentant Finlandii.
Jego brat Matias (ur. 1988) także został hokeistą.
Kariera.
Od czerwca 2014 zawodnik Växjö Lakers. W styczniu 2015 i w kwietniu 2017 przedłużał kontrakt o dwa lata. Po pięciu sezonach tamże we wrześniu 2019 przeszedł do Skellefteå AIK. Pod koniec tego miesiąca został wypożyczony do SaiPa. W kwietniu 2020 przedłużył umowę w Skellefteå o rok.
Uczestniczył w turnieju mistrzostw świata w 2012.

</doc>
<doc id="2798161" url="https://pl.wikipedia.org/wiki?curid=2798161" title="CFM International">
CFM International

CFM International – joint venture amerykańskiej firmy General Electric i francuskiej Snecma zajmujące się produkcją silników lotniczych.
Historia.
Na początku lat 60. ubiegłego wieku United States Air Force zainicjowało prace nad nowymi silnikami odrzutowymi dla samolotów transportowych, w których konstrukcji główny nacisk położono na niski poziom zużycia paliwa. Jedną z zaangażowanych w prace firm była amerykańska General Electric. W październiku 1965 roku jej produkt, nowy silnik turbowentylatorowy oznaczony jako TF39 wygrał konkurs na nową jednostkę napędową dla maszyn transportowych w ramach programu CXX i został użyty na samolotach Lockheed C-5 Galaxy. Produkcja wojskowych silników TF39 była ograniczona, dlatego też General Electric pomyślał o wejściu na rynek samolotów cywilnych. We wrześniu 1967 roku rozpoczęto program budowy nowego silnika turbowentylatorowego opartego o przeznaczoną do wojska konstrukcję TF39. Rezultatem prac była jednostka napędowa oznaczona jako General Electric CF6 (Litery CF były skrótem od Commercial Fan – cywilny turbowentylatorowy). Pierwotnie miała ona posłużyć do napędów samolotów McDonnell Douglas DC-10 i Lockheed L-1011. Tymczasem w Europie we wrześniu 1967 roku rządy Wielkiej Brytanii, Francji i Niemiec podpisały porozumienie, w wyniku którego powołano do życia konsorcjum Airbus, którego celem była budowa szerokokadłubowych samolotów mających konkurować z amerykańskimi konstrukcjami. Pierwszym projektem Airbusa był samolot Airbus A300, który został zamówiony przez amerykańskiego przewoźnika American Airlines. Brytyjski Rolls-Royce liczył, że do napędu nowej maszyny wybrane zostaną jego silniki RB207. Jednak wycofanie się brytyjskiego rządu z całego przedsięwzięcia i próba zachęcenia kolejnych amerykańskich przewoźników do kupna samolotu zaowocowało wybraniem jednostek General Electric CF6.
Aby dostosować silnik do europejskich wymagań General Electric rozpoczął współpracę z francuską Snecma. W tym samym okresie, Snecma rozpoczęła pracę nad własnym silnikiem turbowentylatorowym, oznaczonym jako M56 ("Moteur 56"). Było to o tyle ryzykowne dla firmy przedsięwzięcie, iż nie dysponowała ona odpowiednim doświadczeniem w budowie tego typu silników. W zaistniałej sytuacji, kolejnym krokiem francuskiego przedsiębiorstwa było pozyskanie partnera dysponującego odpowiednim zapleczem technicznym, chcącego wesprzeć starania Snecmy. Naturalnym wyborem wydawał się być General Electric. W 1971 roku na Międzynarodowym Salonie Lotniczym w Paryżu spotkali się prezesi obydwu firm. Podjęto wówczas decyzję o wspólnym opracowaniu nowej, turbowentylatorowej jednostki napędowej przeznaczonej dla samolotów średniodystansowych. Formalne porozumienie o rozpoczęciu współpracy obydwie firmy podpisały w listopadzie 1971 roku. Nowy silnik otrzymał oznaczenie CFM56 co było połączeniem nazwy amerykańskiego silnika CF6 i opracowywanego przez Francuzów M56. Amerykańsko–francuskie Joint venture pod nazwą CFM International zarejestrowano w Paryżu. Obydwie firmy zainwestowały po połowie środków finansowych. Na czele CFM International stanął Jean Sollier ze Snecmy, zaś amerykański inżynier Jack Hope z General Electric stanął na czele całego projektu CFM56. W grudniu 1971 roku zgodę na amerykańsko–francuską współpracę wyraził francuski rząd jednak nieoczekiwanie na przeszkodzie dla dalszych prac stanął Kongres Stanów Zjednoczonych. Wkładem General Electric w prace nad CFM56 miała być między innymi technologia budowy silnika F101, używanego na bombowcach Rockwell B-1B Lancer. Kongres obawiał się pozyskania informacji o budowie silnika przez Związek Radziecki. Obawa ta był podyktowana tym, iż podobna sytuacja miała już miejsce, kiedy informacje o silniku Rolls-Royce/Snecma Olympus 593 napędzającego samolot Concorde zostały wykradzione z Francji i trafiły do ZSRR. Pomimo nacisków ze strony General Electric Kongres pozostawał nieugięty. Dopiero osobiste spotkanie prezydentów obydwu państwa, Richarda Nixona i Georges'a Pompidou do jakiego doszło w 1973 roku w Reykjavíku przełamało impas. 30 maja 1973 roku wydano zgodę na rozpoczęcie współpracy i wykorzystanie elementów technologii budowy silnika F101 a w styczniu 1974 roku CFM International formalnie zainicjowała swoją działalność. Efektem prac było rozpoczęcie w 1981 roku seryjnej produkcji silników CFM56-2 (wersja CFM56-1 była serią prototypową).

</doc>
<doc id="2798162" url="https://pl.wikipedia.org/wiki?curid=2798162" title="Haroche">
Haroche

Haroche:

</doc>
<doc id="2798173" url="https://pl.wikipedia.org/wiki?curid=2798173" title="Marijampolės futbolo arena">
Marijampolės futbolo arena

Marijampolės futbolo arena – stadion piłkarski wraz z kompleksem sportowym w Mariampolu na Litwie o pojemności 6200 miejsc siedzących na którym rozgrywa swoje mecze klub z Litewskiej A Lygi, Sūduva Mariampol. Obiekt powstał w latach 2007–2008. Stadion posiada sztuczne oświetlenie i podgrzewaną murawę. Obok stadionu zlokalizowana jest baza treningowa o pojemności 2500 miejsc siedzących gdzie w hali znajduje się pełnowymiarowe boisko na którym z powodów atmosferycznych czasami też są rozgrywane mecze. Przy stadionie znajdują się też dwa pełnowymiarowe boiska treningowe. Stadion posiada 2 kategorię UEFA. Stadion będzie jedną z aren Mistrzostw Europy U-19 w 2013 roku. 11 grudnia 2019 r. informuje, że Grupa ARVI nie będzie już wspierać Klubu Sūduva. Były usuwalne notatki i szyldy z nazwiskiem byłego sponsora. ARVi Arena została przemianowana na Mariampolska Arena Piłki Nożnej (przynajmniej tymczasowo, dopóki nie pojawi się inny sponsor).
Przed otwarciem nowego stadionu w 2008 roku piłkarze Sūduvy Mariampol występowali na Sūduvos stadionas.
Mecze.
Mecze Klubowe.
Na stadionie swoje mecze rozgrywa klub Sūduva Mariampol, w sezonie 2012 A Lygy do 5 kolejki grał też tu zespół Dainava Olita z powodu problemów licencyjnych własnego stadionu.
W zimowej przerwie sezonu 2008/2009 na okresie przygotowawczym gościły tu polskie II ligowe Wigry Suwałki, a przed sezonem 2012/2013 grająca w ekstraklasie Jagiellonia Białystok.
Superpuchar Litwy.
Na stadionie odbył się Superpuchar Litwy 2013 w którym Žalgiris Wilno pokonało po dogrywce Ekranas Poniewież 1:0. Na trybunach zasiadło 2100 osób.

</doc>
<doc id="2798179" url="https://pl.wikipedia.org/wiki?curid=2798179" title="Komodo (film 1999)">
Komodo (film 1999)

Komodo – amerykańsko-australijski horror science fiction z 1999 roku w reżyserii Michaela Lantieri. Wyprodukowany przez Scanbox Entertainment.
Opis fabuły.
15-letni Patrick (Kevin Zegers) spędza wakacje na jednej z wysp Północnej Karoliny. Jego rodzice zostają zaatakowani i zabici przez smoki z Komodo. Chłopiec długo nie może dojść do siebie. Chodzi na terapię do doktor Victorii Juno (Jill Hennessy) W końcu razem z nią wraca na wyspę. Stają do walki o życie.

</doc>
<doc id="2798181" url="https://pl.wikipedia.org/wiki?curid=2798181" title="Góry Onońskie">
Góry Onońskie

Góry Onońskie (ros.: Ононский хребет, "Ononskij chriebiet") – pasmo górskie w azjatyckiej części Rosji, w południowo-wschodnim Zabajkalu, na lewym brzegu Undy (prawego dopływu Ononu). Rozciąga się z południowego zachodu na północny wschód na długości ok. 90 km i średniej szerokości ok. 20 km. Wznosi się średnio na wysokość 1000–1200 m n.p.m.; najwyższy szczyt, Pietrowka, ma wysokość 1323 m n.p.m. Zbudowane jest ze skał z okresu późnego paleozoiku i mezozoiku, głównie z granitów, granitoporfirów, a w części południowej także z piaskowców i zlepieńców. Dominuje rzeźba średniogórska. Zbocza zachodnie są łagodne, wschodnie natomiast charakteryzują się dużą stromością i silnym rozczłonkowaniem. Pasmo porośnięte jest lasostepem i tajgą modrzewiową.

</doc>
<doc id="2798182" url="https://pl.wikipedia.org/wiki?curid=2798182" title="Ukraińska Socjal-Demokratyczna Partia Robotnicza">
Ukraińska Socjal-Demokratyczna Partia Robotnicza



</doc>
<doc id="2798183" url="https://pl.wikipedia.org/wiki?curid=2798183" title="Mistrzostwa Polski w Kolarstwie Szosowym 2012">
Mistrzostwa Polski w Kolarstwie Szosowym 2012

Mistrzostwa Polski w kolarstwie szosowym 2012 odbyły się w dniach 20–24 czerwca 2012 roku w Jędrzejowie i Sędziszowie.

</doc>
<doc id="2798184" url="https://pl.wikipedia.org/wiki?curid=2798184" title="Rewolucyjna Partia Ukrainy">
Rewolucyjna Partia Ukrainy



</doc>
<doc id="2798187" url="https://pl.wikipedia.org/wiki?curid=2798187" title="Walki pod Saint-Hilaire-le-Grand">
Walki pod Saint-Hilaire-le-Grand

Walki pod Saint-Hilaire-le-Grand – walki stoczone w dniu 25 lipca 1918 r. przez 1 Pułk Strzelców Polskich w rejonie Szampania-Ardeny w departamencie Marna we Francji przeciwko oddziałom niemieckim, na froncie francusko – niemieckim w I wojnie światowej.
Po rozformowaniu Legionu Bajończyków i Legionu Ruelczyków w 1915 r. do roku 1917, pomimo wysiłków polskich środowisk niepodległościowych, inicjatywa utworzenia Armii Polskiej na Zachodzie napotykała trudności. We Francji liczono się z negatywnym stanowiskiem Rosji. Stany Zjednoczone zaś jako państwo neutralne nie chciało się angażować w żadne inicjatywy werbunkowe. Sytuacja zmieniła się wiosną 1917 r. po rewolucji lutowej w Rosji, kiedy to państwa Ententy nie obawiały się Rosji, ani nie liczyły na jej udział w wojnie. Wskutek zabiegów środowisk polskich, w tym Komitetu Narodowego Polskiego i Komitetu Wolontariuszy Polskich prezydent Francji Raymond Poincare wydał 4 czerwca 1917 r. dekret o powołaniu Armii Polskiej we Francji.
Akcję werbunkową oparto o polską emigrację we Francji, Stanach Zjednoczonych, Brazylii i jeńców polskich z armii austriackiej
i niemieckiej. W grudniu do Francji dotarła pierwsza grupa ochotników zza oceanu, a już 10 stycznia 1918 r. 1 Pułk Strzelców rozpoczął organizację i szkolenie. Wiosna rozpoczęto formowanie kolejnych pułków. W czerwcu utworzono 1 Dywizję Strzelców Polskich. W lipcu dywizja liczyła ponad 10 tys. żołnierzy i oficerów.
4 października na czele Armii stanął gen. Józef Haller, przybyły z Rosji.
W miarę formowania i szkolenia poszczególne oddziały Armii wysyłano na różne odcinki frontu w Wogezach i Szampanii. W lipcu 1918 r. do walki w okolicach Reims, a następnie pod Saint-Hilaire-le-Grand skierowano 1 Pułk Strzelców, szwadron szwoleżerów i kompanię saperów. Na tym odcinku 5 lipca Polacy zdobyli uznanie świetnie wykonanym natarciem na pozycje Bois de Requete. W walkach wzięto do niewoli 120 jeńców i zdobyto 12 ciężkich karabinów maszynowych.
Niedługo po bitwie 1 Pułk Strzelców dołączono do 2 i 3 Pułku Strzelców, zgrupowując w ramach 1 Dywizji Strzelców, której powierzono odcinek Rambervillers -Roan – L'Etape.
1 Dywizja Strzelców była przewidziana do zajęcia Saarbrüecken w listopadzie 1918 r. Na datę rozpoczęcia natarcia wyznaczono wieczór 11 listopada 1918 r. Kilka godzin wcześniej skończyła się I wojna światowa.
W kwietniu i maju 1919 r. oddziały Armii Polskiej we Francji przybyły do kraju, gdzie odegrały znaczącą rolę na frontach wojny polsko-ukraińskiej i wojny polsko-bolszewickiej.
Walki o Saint-Hilaire-le-Grand zostały upamiętnione na Grobie Nieznanego Żołnierza w Warszawie, napisem na jednej z tablic w czasie II RP i po 1990 roku: "St. Hilaire le Gd koło Reims 25 VII 1918".

</doc>
<doc id="2798188" url="https://pl.wikipedia.org/wiki?curid=2798188" title="Estádio do Zimpeto">
Estádio do Zimpeto

Estádio do Zimpeto – wielofunkcyjny stadion w Maputo, stolicy Mozambiku. Został otwarty w 2011 roku, a jego budowa kosztowała 57 mln $. Obiekt może pomieścić 42 000 widzów. Stadion był główną areną Igrzysk Afrykańskich w 2011 roku.

</doc>
<doc id="2798190" url="https://pl.wikipedia.org/wiki?curid=2798190" title="Aga (rzeka)">
Aga (rzeka)

Aga (ros.: Ага) – rzeka w azjatyckiej części Rosji, w Zabajkalu, lewy dopływ Ononu. Powstaje z połączenia Urdo-Agi i Chojto-Agi. Jej długość wynosi 167 km; dorzecze zajmuje powierzchnię 8000 km².

</doc>
<doc id="2798192" url="https://pl.wikipedia.org/wiki?curid=2798192" title="Tygodnik Krapkowicki">
Tygodnik Krapkowicki

Tygodnik Krapkowicki – gazeta działająca na lokalnym rynku od 30 kwietnia 1998 roku. Informuje mieszkańców o życiu społecznym i politycznym powiatu krapkowickiego. Ukazuje się na terenie Gmina Krapkowice, Gmina Gogolin, Gmina Strzeleczki, Gmina Walce] i Gmina Zdzieszowice. Wydawcą jest Bastech Sp. z o.o. Jednym z celów Tygodnika Krapkowickiego jest krzewienie lokalnej tradycji i kultury, współpracując z instytucjami kultury i sportu.
Tygodnik Krapkowicki Młodych
Innowacyjna forma powstała z myślą o młodych ludziach, którzy prasę czytają głównie w internecie. Tematyką są wydarzenia, relacje, wywiady, ciekawostki. Udostępniana jest także przestrzeń dla twórców wierszy, felietonów czy opowiadań w zakładce "Wasza twórczość".
Liga Futsalu o Puchar Tygodnika Krapkowickiego
Tygodnik Krapkowicki jest organizatorem Ligi Futsalu o Puchar Tygodnika Krapkowickiego, która aktywizuje sportowców zarówno amatorów i zawodowców do spędzania czasu w sezonie jesienno-zimowym na sportowo. Z roku na rok liczba drużyn uczestniczących wzrasta i cieszy się bardzo dużą popularnością. Dzięki temu przyczynia się do rozwoju piłki nożnej w regionie.
Portal internetowy
Od 30 kwietnia 2012 roku TK wprowadził nowy zmodernizowany portal internetowy www.tygodnik-krapkowicki.info.
Przynależność do organizacji
Tygodnik Krapkowicki należy do Stowarzyszenia Gazet Lokalnych oraz Stowarzyszenie Polskich Mediów.
Wyróżnienia
W wieloletnim dorobku wydawnictwa, Tygodnik Krapkowicki został trzykrotnie wyróżniony w konkursie dla gazet lokalnych mających największy wpływ na kształtowanie świadomości proekologicznej społeczeństwa.

</doc>
<doc id="2798194" url="https://pl.wikipedia.org/wiki?curid=2798194" title="Life Is Good">
Life Is Good



</doc>
<doc id="2798196" url="https://pl.wikipedia.org/wiki?curid=2798196" title="Crystal Emmanuel">
Crystal Emmanuel

Crystal Emmanuel (ur. 27 listopada 1991 w Scarborough) – kanadyjska lekkoatletka, sprinterka.
Do końca 2008 roku reprezentowała Barbados.
W 2010 startowała na mistrzostwach świata juniorów w Moncton, na których dotarła do półfinału biegu na 200 metrów, a wraz z koleżankami ze sztafety 4 × 100 metrów, zajęła 6. miejsce. Zdobyła brązowy medal w biegu na 100 metrów podczas młodzieżowych mistrzostw NACAC, rozegranych na początku lipca 2012 roku. Miesiąc później reprezentowała Kanadę na igrzyskach olimpijskich w Londynie, na których dotarła do półfinału biegu na 200 metrów. Złota medalistka igrzysk frankofońskich (2013). W 2015 weszła w skład kanadyjskiej sztafety 4 × 100 metrów, która zdobyła brąz podczas igrzysk panamerykańskich w Toronto. Półfinalistka światowego czempionatu w Londynie w biegu na 200 metrów oraz półfinalistka na dystansie dwukrotnie krótszym.
Wielokrotna mistrzyni Kanady.
Rekordy życiowe.
29 sierpnia 2015 Emmanuel na pierwszej zmianie kanadyjskiej sztafety 4 × 100 metrów, która w Pekinie ustanowiła z wynikiem 42,60 aktualny rekord kraju w tej konkurencji.

</doc>
<doc id="2798198" url="https://pl.wikipedia.org/wiki?curid=2798198" title="Jezioro Świętokrzyskie">
Jezioro Świętokrzyskie

 
Jezioro Świętokrzyskie – jezioro na terenie miasta Gniezna, w województwie wielkopolskim, leżące na terenie Pojezierza Gnieźnieńskiego. Położone jest na północ od śródmieścia. Jest to jezioro typu rynnowego. Przy północno-zachodnim brzegu jeziora znajduje się miejska oczyszczalnia ścieków, przy południowym - cmentarz św. Krzyża. Przez jezioro przepływa Struga Gnieźnieńska (Wełnianka), dopływ Wełny. Obecnie jest to ostoja ptactwa wodnego i w związku z tym jest traktowane jako strefa ciszy. Nad jeziorem można uprawiać jedynie wypoczynek bierny.
Dane morfometryczne.
Jezioro znajduje się na wysokości 103 metrów. Maksymalna głębokość to 5 metrów. Powierzchnia zwieciadła wody wynosi 14 ha.

</doc>
<doc id="2798199" url="https://pl.wikipedia.org/wiki?curid=2798199" title="Lejkownik kubkowatokapeluszowy">
Lejkownik kubkowatokapeluszowy

Lejkownik kubkowatokapeluszowy ("Pseudoclitocybe cyathiformis" (Bull.) Singer) – gatunek grzybów z rodziny "Pseudoclitocybaceae".
Systematyka i nazewnictwo.
Pozycja w klasyfikacji według Index Fungorum: "Pseudoclitocybe, Pseudoclitocybaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1792 r. Bulliard nadając mu nazwę "Agaricus cyathiformis". Obecną, uznaną przez Index Fungorum nazwę nadał mu w 1956 r. Rolf Singer, przenosząc go do rodzaju "Pseudoclitocybe". Niektóre synonimy łacińskie:
Nazwę polską podał Władysław Wojewoda w 2003 r. W polskim piśmiennictwie mykologicznym gatunek ten opisywany był też jako bedłka kubkowa, bedłka czarkowata i lejkorodek kubeczkowy.
Morfologia.
Średnica 4–10 cm, kształt kielichowaty lub głęboko lejkowaty o podwiniętych brzegach. Jest higrofaniczny i nieco błyszczący. W czasie suchej pogody skórka jest gładka i ma kolor jasnokawowy lub cielisty, w czasie wilgotnej pogody od ciemnoumbrowego przez kawowobrązowy do czekoladowobrązowego.
Grube, rzadkie, dość głęboko zbiegające na trzon, rozwidlone. Mają kolor od białawego przez jasnobrązowy do czerwonobrązowego.
Wysokość 5–12 cm, grubość 0,5–1,2 cm, kształt walcowaty, u podstawy pałkowato zgrubiały. Kolor brązowy, z powierzchnią pilśniowatą i pokrytą włókienkami lub siatkowaną.
Wodnisty i miękki o brązowawym kolorze i niewyraźnym zapachu i smaku.
Biały.
Występowanie i siedlisko.
Występowanie tego gatunku opisano w Ameryce Północnej, Europie i Japonii. W Polsce jest pospolity.
Występuje w różnych typach lasów, ale również w trawie poza lasem. Rośnie na warstwie próchnicy na ziemi, także na obumarłych pniach drzew i na resztkach drzewa zmieszanych z ziemią. Owocniki pojawiają się dopiero późną jesienią, rzadko kiedy wcześniej niż w październiku. Czasami mogą się rozwinąć nawet na wilgotnych kamieniach.
Znaczenie.
Saprotrof. Grzyb jadalny.

</doc>
<doc id="2798201" url="https://pl.wikipedia.org/wiki?curid=2798201" title="Pseudoclitocybe cyathiformis">
Pseudoclitocybe cyathiformis



</doc>
<doc id="2798204" url="https://pl.wikipedia.org/wiki?curid=2798204" title="1811 w literaturze">
1811 w literaturze



</doc>
<doc id="2798206" url="https://pl.wikipedia.org/wiki?curid=2798206" title="Antoni Jówko">
Antoni Jówko

Antoni Jówko (ur. 14 marca 1947 w Białej Podlaskiej) – polski chemik, profesor nauk chemicznych, nauczyciel akademicki, rektor Akademii Podlaskiej i Uniwersytetu Przyrodniczo-Humanistycznego w Siedlcach.
Życiorys.
W 1970 ukończył studia na Wydziale Matematyczno-Fizyczno-Chemicznym Uniwersytetu Marii Curie-Skłodowskiej w Lublinie. W 1976 uzyskał stopień naukowy doktora na Wydziale Chemii Uniwersytetu Warszawskiego. Habilitował się w 1984 na Politechnice Łódzkiej. W 2004 otrzymał tytuł naukowy profesora.
Od 1970 związany zawodowo z Wyższą Szkołą Nauczycielską w Siedlcach, przekształcaną kolejno w Wyższą Szkołę Pedagogiczną (1974), Wyższą Szkołę Rolniczo-Pedagogiczną (1977), Akademię Podlaską (1999) i Uniwersytet Przyrodniczo-Humanistyczny (2010). W latach 1987–1990, 1999–2000 i 2005–2008 zajmował stanowisko prorektora ds. nauki. Od 1994 do 1999 pełnił funkcję dziekana Wydziału Chemiczno-Matematycznego. W latach 2000–2005 był rektorem Akademii Podlaskiej. Stanowisko rektora siedleckiej uczelni zajmował także w kadencji 2008–2012.
W pracy naukowej specjalizuje się w chemii fizycznej i chemii radiacyjnej. Był członkiem Komitetu Chemii Polskiej Akademii Nauk. Odbywał staże naukowe na uczelniach w Sztokholmie, Calgary i Moskwie.

</doc>
<doc id="2798207" url="https://pl.wikipedia.org/wiki?curid=2798207" title="Góry Arguńskie">
Góry Arguńskie

Góry Arguńskie (ros.: Аргунский хребет, "Argunskij chriebiet") – pasmo górskie w azjatyckiej części Rosji, w południowo-wschodnim Zabajkalu, na lewym brzegu środkowego biegu Argunu. Rozciąga się od okolic Zabajkalska w kierunku północno-wschodnim, aż do dolnego biegu Urulunguju (lewego dopływu Argunu); długość pasma wynosi ok. 130 km, średnia szerokość to 35–40 km. Pasmo wznosi się średnio na wysokość 800-1000 m n.p.m.; najwyższy szczyt, Bieriezowaja, ma wysokość 1139 m n.p.m. Pasmo zbudowane jest ze skał paleozoicznych, głównie z granitów, piaskowców, zlepieńców i tufów. Dominuje rzeźba niskogórska. Szczyty są stosunkowo łagodne, na zboczach występują liczne wąwozy i parowy, miejscami także skałki. Pasmo pokryte jest stepem (wykorzystywany do wypasu) i miejscami lasostepem.

</doc>
<doc id="2798208" url="https://pl.wikipedia.org/wiki?curid=2798208" title="Estádio Municipal de Benguela">
Estádio Municipal de Benguela

Estádio Municipal de Benguela – stadion sportowy w Bengueli, w Angoli. Obiekt może pomieścić 4000 widzów. Swoje spotkania rozgrywa na nim drużyna Primeiro de Maio Benguela.

</doc>
<doc id="2798210" url="https://pl.wikipedia.org/wiki?curid=2798210" title="Andy Schmid">
Andy Schmid

Andy Schmid (ur. 30 sierpnia 1983 w Horgen) – szwajcarski piłkarz ręczny, reprezentant kraju grający na pozycji środkowego rozgrywającego.
Od 2010 występuje w Bundeslidze, w drużynie Rhein-Neckar Löwen.

</doc>
<doc id="2798211" url="https://pl.wikipedia.org/wiki?curid=2798211" title="Kabli">
Kabli

Kabli – wieś w Estonii, w prowincji Parnawa, w gminie Häädemeeste.

</doc>
<doc id="2798213" url="https://pl.wikipedia.org/wiki?curid=2798213" title="Archidiecezja kartagińska">
Archidiecezja kartagińska

Archidiecezja kartagińska (łac. "Archidioecesis Carthaginensis") – historyczna rzymskokatolicka archidiecezja ze stolicą w Kartaginie, w dzisiejszej Tunezji. Obecnie archidiecezja tytularna nieobsadzona od 1979.
Sufraganie.
Sufraganiami archidiecezji kartagińskiej za czasów rzymskich były m.in.:
Historia.
Dokładna data powstania diecezji kartagińskiej nie jest znana, lecz pewne jest, że istniała już za czasów prześladowań chrześcijan. W tym okresie na stolicy biskupiej zasiadał najbardziej znany biskup kartagiński św. Cyprian z Kartaginy (zmarł w 258). Nie jest również znany rok promowania diecezji do godności arcybiskupstwa. U schyłku panowania Rzymian Kartagina stała się ośrodkiem silnie rozprzestrzeniającego się w północnej Afryce chrześcijaństwa.
Kres chrześcijaństwu na tych terenach przyniósł podbój północnej Afryki przez Arabów i zdobycie miasta w 697 przez arabskiego wodza Hasana Ibn Numana.
W następnych wiekach Kartagina była archidiecezją tytularną. Pierwszy wymieniany przez portal Catholic-Hierarchy arcybiskup tytularny Kartaginy to Diego Requeséns - arcybiskup "ad personam" diecezji Mazara del Vallo.
10 listopada 1884 papież Leon XIII przywrócił archidiecezję kartagińską. Powstała ona w miejsce wikariatu apostolskiego Tunisu. Przetrwała ona do 9 lipca 1964, kiedy to papież Paweł VI ją zlikwidował ustanawiając w jej miejsce prałaturę terytorialną Tunisu (obecnie archidiecezja Tunisu).
Po likwidacji arcybiskupstwo kartagińskie ponownie zostało stolicą tytularną.
Arcybiskupi kartagińscy.
Ordynariusze 1884 - 1964.
"Wszyscy arcybiskupi w tym okresie byli Francuzami."

</doc>
<doc id="2798214" url="https://pl.wikipedia.org/wiki?curid=2798214" title="1813 w literaturze">
1813 w literaturze



</doc>
<doc id="2798215" url="https://pl.wikipedia.org/wiki?curid=2798215" title="Stanisław Rymszewicz">
Stanisław Rymszewicz

Stanisław Rymszewicz (ur. 30 czerwca 1890 w Wilnie, zm. 5 lutego 1973 w Gdańsku) – polski wojskowy, oficer Marynarki Wojennej, inżynier budowy okrętów, uczestnik obu wojen światowych i wojny polsko-bolszewickiej, przewodniczący komisji nadzorującej budowę w stoczni brytyjskiej niszczycieli „Grom” i „Błyskawica”, po II wojnie światowej między innymi inspektor Polskiego Rejestru Statków i wykładowca Politechniki Gdańskiej.
Życiorys.
Stanisław Rymszewicz był synem Józefa i Jadwigi z Hoppenów. Za uczestnictwo w strajku szkolnym w 1905 roku został relegowany ze szkoły realnej w Wilnie, dalszą naukę odbywał w Mitawie. W latach 1908–1912 odbył studia na Wydziale Mechanicznym Wyższej Morskiej Szkoły Inżynieryjnej w Kronsztadzie. Służył w rosyjskiej marynarce wojennej w stopniu miczmana na pancerniku „Pantielejmon” i niszczycielu „Liejtienant Sziestakow”, w składzie Floty Czarnomorskiej. Podczas II wojny bałkańskiej uczestniczył w międzynarodowej blokadzie Konstantynopola na krążowniku „Kaguł”. W pierwszych miesiącach I wojny światowej służył na innym krążowniku typu "Bogatyr" – „Pamiat' Mierkurija”. Awansowany w 1916 roku do stopnia lejtnanta, został przeniesiony na stanowisko oficera radiowego sztabu brygady okrętów podwodnych Floty Czarnomorskiej, dowodzonej przez kontradmirała Wacława Kłoczkowskiego oraz zastępcy dowódcy podwodnego stawiacza min „Krab”. W okresie rewolucji bolszewickiej został przez załogę okrętu wybrany zastępcą komisarza i delegatem na wszechrosyjski zjazd delegatów radiowców i telegrafistów ("Wsieradios").
W 1918 roku wyjechał z Sewastopola i przez linię frontu przedostał się do rodzinnego Wilna a następnie do Warszawy, gdzie zgłosił się jako ochotnik do formowanego Wojska Polskiego. 13 stycznia 1919 roku został przyjęty i zweryfikowany w stopniu kapitana wojsk łączności. Służył na froncie bolszewickim w Dowództwie Wojsk Radiotelegraficznych. 14 października 1920 roku został zatwierdzony w stopniu majora, w Korpusie Wojsk Łączności, w grupie oficerów byłych Korpusów Wschodnich i byłej armii rosyjskiej.
31 marca 1924 roku został mianowany podpułkownikiem ze starszeństwem z 1 lipca 1923 roku i 4. lokatą w korpusie oficerów łączności. Był komendantem i dyrektorem nauk Obozu Wyszkolenia Oficerów Łączności w Zegrzu. W 1927 roku został przeniesiony do Marynarki Wojennej w stopniu komandora porucznika w Wydziale Budowy Okrętów Kierownictwa Marynarki Wojennej. Został mianowany zastępcą komandora Xawerego Czernickiego, przewodniczącego Komisji Nadzoru Budowy Okrętów we Francji, sprawując kontrolę postępów budowy kontrtorpedowców „Burza” i „Wicher” oraz okrętów podwodnych typu "Wilk". W 1932 roku został szefem Biura Zaopatrzenia Kierownictwa Marynarki Wojennej. 1 stycznia 1933 roku został awansowany do stopnia komandora.
W rozpisanych w latach 1933–1934 kolejnych przetargach na projekt nowych niszczycieli dla Marynarki Wojennej pełnił funkcję przewodniczącego komisji przetargowej. Po podpisaniu z brytyjską stocznią J. Samuel White kontraktu na budowę dwóch jednostek typu "Grom", został mianowany przewodniczącym komisji nadzorczej. Przebywał w Wielkiej Brytanii do końca 1937 roku. Po powrocie został zastępcą szefa Służby Technicznej KMW do spraw inspekcji technicznej. Kierował przygotowaniami do rozpoczęcia budowy dwóch kolejnych niszczycieli w Polsce oraz był odpowiedzialny za opracowanie założeń projektowych dla planowanych ścigaczy torpedowych. W 1939 roku wyjechał do Wielkiej Brytanii w misji zakupu materiałów wojennych, kierowanej przez generała Ludomiła Rayskiego. Do kraju powrócił 25 sierpnia. Od 5 września organizował bazę przeładunkową dla dostaw materiałów wojennych do Polski w rumuńskim Gałaczu, wykorzystywaną później jako punkt ewakuacyjny polskich uchodźców. Po jej likwidacji w listopadzie 1939 roku wyjechał do Paryża, zostając szefem Samodzielnego Referatu Technicznego i Zaopatrzenia Materiałowego KMW. Po upadku Francji przedostał się do Wielkiej Brytanii. Do zakończenia wojny służył w Kierownictwie Marynarki Wojennej, przeprowadzał między innymi inspekcję przydatności przejmowanego krążownika „Danae”. Był także przewodniczącym Sądu Honorowego Oficerów Starszych.
Do Polski powrócił w grudniu 1947 roku. Pracował między innymi jako inspektor Wydziału Żeglugi Gdańskiego Urzędu Morskiego, a w latach 1949–1958 główny inspektor elektryk Polskiego Rejestru Statków w Gdańsku. Był także wykładowcą elektrotechniki na Politechnice Gdańskiej.
Mieszkał w Gdańsku-Oliwie, gdzie zmarł 5 lutego 1973 roku. Został pochowany 8 lutego 1973 roku na Cmentarzu Oliwskim (kwatera 8-11-10).

</doc>
<doc id="2798217" url="https://pl.wikipedia.org/wiki?curid=2798217" title="1814 w literaturze">
1814 w literaturze



</doc>
<doc id="2798218" url="https://pl.wikipedia.org/wiki?curid=2798218" title="1817 w literaturze">
1817 w literaturze



</doc>
<doc id="2798225" url="https://pl.wikipedia.org/wiki?curid=2798225" title="Evinta">
Evinta

Evinta − jedenasty album brytyjskiej grupy doommetalowej My Dying Bride wydany 30 maja 2011 nakładem Peaceville Records. Grupa na bazie motywów znanych ze swych dawnych utworów stworzyła nowe kompozycje, napisane bardziej na instrumenty klasyczne, aniżeli te właściwe muzyce metalowej. Tym samym powstało wydawnictwo cechujące zarówno studyjny album jak kompilację.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2798227" url="https://pl.wikipedia.org/wiki?curid=2798227" title="Kanika Beckles">
Kanika Beckles

Kanika Beckles (ur. 3 października 1991 w Saint Joseph) – urodzona na Trynidadzie i Tobago, grenadyjska lekkoatletka, sprinterka specjalizująca się w biegu na 400 metrów.
W 2010 zdobyła brązowy medal w biegu na 400 metrów podczas CARIFTA Games. W tym samym roku startowała na mistrzostwach świata juniorów w Moncton, na których odpadła w eliminacjach biegu na 400 metrów. Bez powodzenia startowała na mistrzostwach Ameryki Środkowej i Karaibów oraz na igrzyskach panamerykańskich w 2011 roku. W 2012 reprezentowała Grenadę na igrzyskach olimpijskich w Londynie, lecz nie pojawiła się na starcie biegu na 400 metrów z powodu kontuzji ścięgna.

</doc>
<doc id="2798230" url="https://pl.wikipedia.org/wiki?curid=2798230" title="Krzysztof Warzocha">
Krzysztof Warzocha

Krzysztof Zbigniew Warzocha (ur. 1966) – polski lekarz, specjalista w zakresie hematologii i onkologii klinicznej, profesor nauk medycznych, dyrektor Centrum Onkologii – Instytutu im. Marii Skłodowskiej-Curie (2012–2015).
Życiorys.
W 1990 ukończył studia na Wydziale Lekarskim Akademii Medycznej w Łodzi. Na tej samej uczelni uzyskiwał stopnie naukowe doktora (w 1992 na podstawie pracy "Wpływ rekombinowanego ludzkiego czynnika martwicy nowotworów, oddzielnie i w połączeniu z cyklofosfamidem i metotreksatem na białaczki przeszczepialne i prawidłową hematopoezę") i doktora habilitowanego (w 1998 w oparciu o rozprawę zatytułowaną "Układ ligando-receptorowy czynnika martwicy nowotworów i limfotoksyny: znaczenie prognostyczne i molekularne mechanizmy ekspresji w chłoniakach złośliwych"). W 2003 otrzymał tytuł profesora nauk medycznych.
Przez kilkanaście lat był związany z Kliniką Hematologii oraz Instytutem Medycyny Wewnętrznej łódzkiej uczelni medycznej. W 2002 objął stanowisko dyrektora Instytutu Hematologii i Transfuzjologii, a w 2003 kierownika Kliniki Hematologii w tej instytucji. W 2012 został dyrektorem Centrum Onkologii – Instytutu im. Marii Skłodowskiej-Curie. Pełnił tę funkcję do 2015.
Specjalizacje lekarskie uzyskiwał z chorób wewnętrznych (1998), hematologii (2002), onkologii klinicznej (2003) i zdrowia publicznego (2004). W latach 90. odbywał staże zagraniczne m.in. na uczelniach i w centrach medycznych w Leeds, Lyonie i Calgary. Objął funkcję redaktora naczelnego pisma „Hematologia”. Został członkiem Polskiego Towarzystwa Hematologów i Transfuzjologów, wiceprezesem Polskiej Grupy Badawczej Chłoniaków oraz członkiem zarządu Polskiej Grupy Białaczek u Dorosłych.
Odznaczony Złotym Krzyżem Zasługi (2006) oraz Krzyżem Kawalerskim Orderu Odrodzenia Polski (2011).

</doc>
<doc id="2798232" url="https://pl.wikipedia.org/wiki?curid=2798232" title="Jacob Matijevic">
Jacob Matijevic

Jacob R. Matijevic, znany również jako "Jake" Matijevic (ur. 3 listopada 1947 w Chicago, zm. 20 sierpnia 2012 w Los Angeles) – amerykański matematyk i inżynier, pracownik NASA.
Na jego cześć naukowcy z NASA nazwali skałę na Marsie (Jake Matijevic), którą odkrył i zbadał łazik Curiosity oraz wzgórze na zachodnim brzegu krateru Endurance (Matijevic Hill).

</doc>
<doc id="2798237" url="https://pl.wikipedia.org/wiki?curid=2798237" title="Jezioro Pyszczynek">
Jezioro Pyszczynek

 
Jezioro Pyszczynek, Jezioro Pyszczyńskie – jezioro w Polsce, położone w województwie wielkopolskim, w powiecie gnieźnieńskim, w gminie Gniezno na terenie Pojezierza Gnieźnieńskiego. Przez jezioro przepływa Struga Gnieźnieńska (Wełnianka), dopływ Wełny. Nad jeziorem leżą wsie Pyszczyn i Pyszczynek. Na południe od akwenu znajduje się nasyp linii kolejowej Gniezno Winiary - Sława Wielkopolska. Użytkownikiem jeziora jest Polski Związek Wędkarski Okręg w Poznaniu, a opiekę nad akwenem w imieniu PZW sprawuje Koło nr 10 Gniezno Kolejarz Polskiego Związku Wędkarskiego.
Dane morfometryczne.
Jezioro zajmuje powierzchnię 12,47 hektarów. Położone jest na wysokości 102 metrów. Maksymalna głębokość to 2 metry.

</doc>
<doc id="2798238" url="https://pl.wikipedia.org/wiki?curid=2798238" title="Carole Quinton">
Carole Quinton

Carole Louise Quinton (ur. 11 lipca 1936 w Rugby) – brytyjska lekkoatletka, specjalistka biegów płotkarskich, wicemistrzyni olimpijska z 1960 z Rzymu.
Startowała w biegu na 80 metrów przez płotki na igrzyskach olimpijskich w 1956 w Melbourne, ale odpadła w półfinale.
Zdobyła srebrny medal w sztafecie 4 × 100 metrów na mistrzostwach Europy w 1958 w Sztokholmie (sztafeta biegła w składzie: Madeleine Weston, Dorothy Hyman, Claire Dew i Quinton na ostatniej zmianie), a w finale biegu na 80 metrów przez płotki zajęła 4. miejsce. Na Igrzyskach Imperium Brytyjskiego i Wspólnoty Brytyjskiej 1958 w Cardiff zdobyła srebrny medal w biegu na 80 metrów przez płotki za Normą Thrower z Australii (Quinton reprezentowała wówczas Anglię).
Na igrzyskach olimpijskich w 1960 w Rzymie zdobyła srebrny medal w biegu na 80 metrów przez płotki, przegrywając jedynie z Iriną Press ze Związku Radzieckiego. Sztafeta 4 × 100 metrów z jej udziałem nie ukończyła biegu finałowego.
21 sierpnia 1958 w Sztokholmie ustanowiła rekord Wielkiej Brytanii na 80 metrów przez płotki czasem 10,9 s, który potem czterokrotnie wyrównała.
Była mistrzynią Wielkiej Brytanii w biegu na 80 metrów przez płotki w 1958 i 1960.

</doc>
<doc id="2798240" url="https://pl.wikipedia.org/wiki?curid=2798240" title="For Lies I Sire">
For Lies I Sire

For Lies I Sire − dziesiąty album studyjny brytyjskiego zespołu muzycznego My Dying Bride. Wydawnictwo ukazało się 23 marca 2009 roku nakładem wytwórni muzycznej Peaceville Records. Nagrania zostały zarejestrowane pomiędzy kwietniem, a listopadem 2008 roku w Futureworks Studios w Manchesterze. Mastering odbył się w grudniu tego samego roku w Abbey Road Studios w Londynie.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2798242" url="https://pl.wikipedia.org/wiki?curid=2798242" title="Operator kreacji">
Operator kreacji



</doc>
<doc id="2798243" url="https://pl.wikipedia.org/wiki?curid=2798243" title="Operator anihilacji">
Operator anihilacji



</doc>
<doc id="2798246" url="https://pl.wikipedia.org/wiki?curid=2798246" title="Louis-François Rigot">
Louis-François Rigot



</doc>
<doc id="2798247" url="https://pl.wikipedia.org/wiki?curid=2798247" title="British Comedy Awards 1997">
British Comedy Awards 1997

British Comedy Awards 1997 – ósma edycja nagród British Comedy Awards, zorganizowana w 1997 roku. Prowadzącym ceremonię rozdania nagród był Jonathan Ross. W najważniejszych kategoriach aktorskich zwyciężyli Dawn French (za serial "Pastor na obcasach") i David Jason (za "Tylko głupcy i konie").

</doc>
<doc id="2798249" url="https://pl.wikipedia.org/wiki?curid=2798249" title="Palaemon minans">
Palaemon minans



</doc>
<doc id="2798250" url="https://pl.wikipedia.org/wiki?curid=2798250" title="Palaemonella gracilis">
Palaemonella gracilis



</doc>
<doc id="2798255" url="https://pl.wikipedia.org/wiki?curid=2798255" title="Zé Povinho">
Zé Povinho

Zé Povinho – postać portugalskiego everymana stworzonego w 1875 roku przez karykaturzystę Rafaela Bordalo Pinheiro. Povinho stał się pierwszym symbolem portugalskiej klasy robotniczej, a później nieoficjalną personifikacją Portugalii.
„Zé” to popularne zdrobnienie od imienia „José” (Józef), natomiast „Povinho”, to zdrobnienie wyrazu „povo”, który tłumaczyć należy jako "lud", "naród".
Postać po raz pierwszy pojawiła się 22 maja 1875 roku w magazynie A Lanterna Mágica, choć wówczas nie nosiła jeszcze swojego późniejszego imienia. Jako Zé Povinho „wystąpiła” w tym samym czasopiśmie 6 grudnia tego samego roku. Autor Zé, Rafael Bordalo Pinheiro, tworzył rysunki tej postaci przez blisko 30 lat. Obrazki publikowano później w wielu popularniejszych dziennikach i periodykach, takich jak O António Maria, A Paródia, O Commércio do Porto Illustrado, czy Pontos nos iis.
Postać spopularyzowały ceramiczne figurki z fabryki w Caldas da Rainha, która produkuje je począwszy od ostatniej ćwierci XIX wieku.
Povinho postrzegany jest jako uprzejmy, prosty człowiek często przedstawiany jako naśmiewający się z silniejszych. Nie jest przedstawicielem władzy, ale człowiekiem z ludu, będący narzędziem krytyki wobec silniejszych, elitaryzmu, polityków, niesprawiedliwości i tyranii.
Zé Povinho stał się, i do dziś pozostaje, jedną z bardziej charakterystycznych portugalskich postaci. Ze względu na to, że powstał jako „narodowy robotnik”, część osób sprzeciwia się temu, by postać ta reprezentowała Portugalczyków jako cały naród. Jednak jego przyjazność, gotowość do pomocy innym, a przede wszystkim postawa całkowitej pogardy i braku szacunku dla wszystkich tych, którzy chcieliby narzucić mu swą wolę, uczyniły go popularnym. Povinho wyśmiewa potężnych i ich przywary, jednocześnie czyniąc to samo ze słabościami zwykłych ludzi.

</doc>
<doc id="2798257" url="https://pl.wikipedia.org/wiki?curid=2798257" title="Aleksander Malinowski">
Aleksander Malinowski



</doc>
<doc id="2798263" url="https://pl.wikipedia.org/wiki?curid=2798263" title="15 Minut Projekt">
15 Minut Projekt

15 Minut Projekt – polski zespół wykonujący szeroko pojętą muzykę elektroniczną z wpływami jazzu. Formacja powstała w 2000 roku z inicjatywy perkusisty Jana Młynarskiego i klawiszowca Michała Króla.
Debiutancki album formacji pt. "15 minut projekt" ukazał się 5 czerwca 2003 roku nakładem wytwórni muzycznej Kayax. Płyta dotarła do 43. miejsca zestawienia OLiS. Gościnnie w nagraniach wzięli udział m.in. Ania Szarmach, Sokół, Novika i Kayah. Pewną popularność zyskał pochodzący z płyty utwór „Najdłuższy chillout w mieście”. Piosenka dotarła do 39. i 49. miejsca, odpowiednio Szczecińskiej Listy Przebojów i Listy Przebojów Programu Trzeciego Polskiego Radia.
Również w 2003 roku zespół otrzymał nominację do nagrody polskiego przemysłu fonograficznego Fryderyka w kategorii "nowa twarz fonografii". 23 maja 2005 roku ukazał się koncertowy album duetu pt. "Live in Punkt". Materiał został zarejestrowany w warszawskim klubie „Punkt”.
Po 2006 roku projekt został zarzucony.

</doc>
<doc id="2798265" url="https://pl.wikipedia.org/wiki?curid=2798265" title="Vladimir Vertelko">
Vladimir Vertelko



</doc>
<doc id="2798268" url="https://pl.wikipedia.org/wiki?curid=2798268" title="Miłość w Königshütte">
Miłość w Königshütte

Miłość w Königshütte – sztuka teatralna autorstwa Ingmara Villqista napisana na podstawie wcześniejszego scenariusza filmowego. Inspiracją do napisania tej sztuki była wizyta w 18. urodziny autora, wraz z matką, na terenie Obozu Zgoda w Świętochłowicach.
Opis fabuły.
Akcja toczy się pod koniec II wojny i bezpośrednio po jej zakończeniu. Główny bohater, lekarz i Ślązak, dostaje się do niewoli, a następnie na własną prośbę zostaje wcielony do Ludowego Wojska Polskiego. Po zakończeniu wojny rozpoczyna pracę w chorzowskim szpitalu, poznaje pochodzącą z centralnej Polski nauczycielkę w której się zakochuje i z którą się żeni. Równocześnie rozpoczyna pracę w izbie chorych Obozu Zgoda. Widzi warunki panujące w obozie oraz tortury, jakim poddawani są w nim uwięzieni Ślązacy. Postanawia pomóc młodej więźniarce. Niestety, jego żona nie może pogodzić się z odrębnością Ślązaków.
Premiera i obsada.
Premierowe przedstawienie odbyło się w Teatrze Polskim w Bielsku-Białej, 31 marca 2012.
Obsada przedstawienia premierowego:

</doc>
<doc id="2798270" url="https://pl.wikipedia.org/wiki?curid=2798270" title="Alena Juriewa">
Alena Juriewa



</doc>
<doc id="2798272" url="https://pl.wikipedia.org/wiki?curid=2798272" title="Jang Ok-ju">
Jang Ok-ju

Jang Ok-ju (ur. 7 listopada 1988) – północnokoreańska lekkoatletka specjalizująca się w rzucie oszczepem.
Na mistrzostwach Azji w 2005 roku zajęła 10. miejsce ustanawiając (nieaktualny już) rekord Korei Północnej. 

</doc>
<doc id="2798274" url="https://pl.wikipedia.org/wiki?curid=2798274" title="Władimir Wiertiełko">
Władimir Wiertiełko



</doc>
<doc id="2798275" url="https://pl.wikipedia.org/wiki?curid=2798275" title="Planetarium w Jenie">
Planetarium w Jenie

Planetarium Zeissa w Jenie (Niemcy), "Zeiss-Planetarium" – najstarsze nieprzerwanie działające planetarium na świecie. Jego budowę rozpoczęto jesienią 1924 roku. Planetarium zaprojektowali Hans Schlag (1890–1970) i Johannes Schreiter (1872–1957). Kopułę stanowi żelazno-betonowa konstrukcja utworzona z blisko 8000 metalowych prętów różnej długości. Wewnętrzna średnica kopuły, będąca ekranem, na którym wyświetlane są gwiazdy, ma średnicę 23 metrów. Planetarium otwarto 18 lipca 1926 roku.

</doc>
<doc id="2798276" url="https://pl.wikipedia.org/wiki?curid=2798276" title="1408 (opowiadanie)">
1408 (opowiadanie)

1408 – opowiadanie Stephena Kinga opublikowane po raz pierwszy w 1999 roku, jako drugie opowiadanie w kolekcji audiobooków "Blood and Smoke". W 2002 roku pojawiło się w zbiorze "Wszystko jest względne" (2002).
Ekranizacja.
Opowiadanie zekranizowano w 2007 roku. Film wyreżyserował Mikael Håfström, a główne role zagrali John Cusack, Samuel L. Jackson oraz Mary McCormack.

</doc>
<doc id="2798278" url="https://pl.wikipedia.org/wiki?curid=2798278" title="Aleksandr Malinowski">
Aleksandr Malinowski



</doc>
<doc id="2798280" url="https://pl.wikipedia.org/wiki?curid=2798280" title="Parafia Świętego Mikołaja w Sząbruku">
Parafia Świętego Mikołaja w Sząbruku



</doc>
<doc id="2798281" url="https://pl.wikipedia.org/wiki?curid=2798281" title="Dmitrij Nikulenkow">
Dmitrij Nikulenkow



</doc>
<doc id="2798283" url="https://pl.wikipedia.org/wiki?curid=2798283" title="Eugène Cuvelier">
Eugène Cuvelier

Eugène-Adalbert Cuvelier (ur. 6 kwietnia 1837, zm. 31 października 1900 w Thomery) – francuski fotograf związany z kręgiem malarzy z Barbizon.
Ojciec Eugène’a, Adalbert-Auguste (1812–1871), kupiec z Arras, po amatorsku zajmował się malarstwem i fotografią. Przyjaźnił się z malarzem Camille’em Corotem, którego zapoznał z techniką "cliché-verre". W historii sztuki znany jest właśnie z tego powodu, a nie za sprawą swoich fotografii, które zachowały się do dziś w niedużej liczbie i długo pozostawały niezidentyfikowane. Przedstawiają one widoki miasta Arras i okolic oraz portrety.
Młody Eugène nauczył się fotografować od ojca. Ponadto pobierał nauki u dwóch malarzy z Arras: Constanta Dutilleux i Xaviera Dourlensa. Dzięki ojcu wszedł również w artystyczne środowisko – za jego sprawą zapoznał się z malarzami z Barbizon. Miejscowość tę odwiedził po raz pierwszy w 1856 r. ze swoim nauczycielem, Dutilleux. Trzy lata później Eugène poślubił Marie-Louise Ganne, córkę właścicieli karczmy w Barbizon. Świadkami na ślubie byli Camille Corot i Théodore Rousseau.
Nie jest jasne, jaki zawód wykonywał Eugène; także inne szczegóły z jego życia nie są znane. W przekazach źródłowych z lat 50. XIX w. bywa określany jako malarz, ale również jako mechanik (inżynier). Fotografią prawdopodobnie nie zajmował się w celach zarobkowych; odbitki wykonywał w niewielu egzemplarzach dla siebie i dla swoich przyjaciół, rzadko prezentując je publicznie. Brak dowodów, by kiedykolwiek prowadził atelier fotograficzne, zabiegał o rządowe zlecenia bądź publikował swoje prace.
Większość zachowanych fotografii jego autorstwa pochodzi z początku lat 60. XIX w. Stosował negatywy na papierze i odbitki na papierze solnym – technikę wówczas już przestarzałą, wypartą przez mokre płyty kolodionowe i papier albuminowy. Wybór bardziej pracochłonnej techniki podyktowany był walorami estetycznymi otrzymywanych w ten sposób odbitek. Tematem zdjęć Cuveliera był przede wszystkim las Fontainebleau, ukazywany z jednej strony z romantycznym podziwem dla ogromu i siły natury, a z drugiej z naturalistyczną intymnością i naciskiem na wrażenie. Światło i atmosfera znajdowały się w centrum uwagi Cuveliera, podobnie jak i Corota w późnej twórczości, a wreszcie impresjonistów. Fotografie Cuveliera były bliskie malarstwu z kręgu artystów z Barbizon, a wpływy, jakie zaistniały między malarzami a fotografem, były obustronne. Przykładowo w 1861 r. Jean-François Millet zachęcał Théodore’a Rousseau do spotkania się z Cuvelierem, którego – jak pisał w liście – piękne i wykonane ze smakiem zdjęcia miał okazję oglądać.
Pod koniec życia Cuvelier wraz z żoną przeniósł się do Thomery, gdzie zmarł w wieku sześćdziesięciu trzech lat. Mieli jedną córkę, która zmarła bezdzietnie. Większość rodzinnych pamiątek i dokumentów została zniszczona podczas I wojny światowej. Dorobek Eugène’a znany jest dłużej i lepiej niż jego ojca, gdyż już w 1924 r. Paul Blondel przekazał kolekcję jego zdjęć do Francuskiej Biblioteki Narodowej. W latach 80. XX w. ponad sto prac Cuveliera-ojca i syna wystawili na sprzedaż we Francji spadkobiercy siostry Marie-Louise Ganne; część z nich kupiły Biblioteka Narodowa Francji i Metropolitan Museum of Art, pozostałe rozmaici kolekcjonerzy i instytucje. Drugi liczny zbiór fotografii Eugène’a znaleziono w 1989 r. w Nowej Anglii.
Twórczości obu Cuvelierów poświęcona była monograficzna wystawa w Metropolitan Museum of Art w 1996 r. Rok później wystawę prac Eugène’a zorganizowała Staatsgalerie Stuttgart; była ona prezentowana również w Musée d’Orsay.

</doc>
<doc id="2798284" url="https://pl.wikipedia.org/wiki?curid=2798284" title="José Francisco Alves">
José Francisco Alves

José Francisco Sanches Alves (ur. 20 kwietnia 1941 w Lageosa da Raia) – portugalski duchowny rzymskokatolicki, arcybiskup Évory w latach 2008–2018.
Życiorys.
Święcenia kapłańskie otrzymał 3 lipca 1966 i został inkardynowany do archidiecezji Évory. Pracował w seminariach archidiecezjalnych oraz w miejscowym instytucie teologicznym. W latach 1988-1998 był wikariuszem generalnym archidiecezji.
7 marca 1998 papież Jan Paweł II mianował go biskupem pomocniczym Lizbony, ze stolicą tytularną "Hierpiniana". Sakry biskupiej udzielił mu 31 maja 1998 abp Maurílio de Gouveia.
22 kwietnia 2004 został mianowany ordynariuszem diecezji Portalegre-Castelo Branco, zaś 30 maja 2004 kanonicznie objął urząd.
8 stycznia 2008 papież Benedykt XVI mianował go arcybiskupem ordynariuszem Évory. Ingres odbył się 17 lutego 2008.
26 czerwca 2018 papież przyjął jego rezygnację z pełnionego urzędu.

</doc>
<doc id="2798288" url="https://pl.wikipedia.org/wiki?curid=2798288" title="Dachłówka">
Dachłówka

Dachłówka (biał. Дахлоўка) – rzeka na Białorusi, prawostronny dopływ Muchawca.
Długość rzeki wynosi 24 km, powierzchnia zlewni 226 km², średnie nachylenie powierzchni wody 0,5%. Źródło znajduje się w okolicy wsi Poddubno w rejonie prużańskim, a ujście w okolicach wsi Muchowłoki w rejonie kobryńskim.

</doc>
<doc id="2798289" url="https://pl.wikipedia.org/wiki?curid=2798289" title="Halle Janemar">
Halle Janemar

Harald "Halle" Janemar (ur. 4 maja 1920 w Uppsali, zm. 14 lutego 2016 tamże) – szwedzki kolarz torowy, szosowy i panczenista, brązowy medalista torowych mistrzostw świata.
Kariera.
Pierwszy sukces w karierze Halle Janemar osiągnął w 1938 roku, kiedy zdobył mistrzostwo Szwecji juniorów w indywidualnej jeździe na czas. Na rozgrywanych rok później mistrzostwach krajów nordyckich zdobył złoty medal w szosowym wyścigu drużynowym. Największy sukces osiągnął w 1946 roku, kiedy zdobył brązowy medal w indywidualnym wyścigu na dochodzenie amatorów podczas torowych mistrzostw świata w Zurychu. W zawodach tych wyprzedzili go jedynie Francuz Roger Rioland oraz Duńczyk Børge Gissel. W tym samym roku Janemar wystartował na łyżwiarskich mistrzostwach świata w wieloboju w Oslo, gdzie wygrał bieg na 500 m, ale w klasyfikacji końcowej zajął dziesiąte miejsce. mistrzostwach świata w wieloboju w Oslo w 1947 roku był siedemnasty, a rok później, podczas zimowych igrzysk olimpijskich w Sankt Moritz był jedenasty na dystansie 500 m. Brał ponadto udział w mistrzostwach świata w wieloboju w Oslo w 1949 roku, jednak w klasyfikacji końcowej bł dopiero dwudziesty. Ponadto wielokrotnie zdobywał medale szosowych mistrzostw Szwecji, w tym cztery złote.

</doc>
<doc id="2798290" url="https://pl.wikipedia.org/wiki?curid=2798290" title="Harald Janemar">
Harald Janemar



</doc>
<doc id="2798291" url="https://pl.wikipedia.org/wiki?curid=2798291" title="Børge Gissel">
Børge Gissel

Børge Gissel (ur. 7 lipca 1915 w Aarhus, zm. 6 kwietnia 2002 we Fredericii) – duński kolarz torowy, srebrny medalista mistrzostw świata.
Kariera.
Największy sukces w karierze Børge Gissel osiągnął w 1946 roku, kiedy zdobył srebrny medal w indywidualnym wyścigu na dochodzenie amatorów podczas mistrzostw świata w Zurychu. W zawodach tych wyprzedził go jedynie Francuz Roger Rioland, a trzecie miejsce wywalczył Szwed Halle Janemar. Był to jedyny medal wywalczony przez Gissela na międzynarodowej imprezie tej rangi, Na rozgrywanych dwa lata później igrzyskach olimpijskich w Londynie wspólnie z kolegami z reprezentacji zajął piątą pozycję w drużynowym wyścigu na dochodzenie. Ponadto pięciokrotnie zdobywał medale torowych mistrzostw kraju, w tym trzy złote.

</doc>
<doc id="2798301" url="https://pl.wikipedia.org/wiki?curid=2798301" title="Roger Rioland">
Roger Rioland

Roger Rioland (ur. 24 października 1924 w Vitry-sur-Seine, zm. 28 marca 2018 tamże) – francuski kolarz torowy i szosowy, złoty medalista mistrzostw świata.
Kariera.
Największy sukces w karierze Roger Rioland osiągnął w 1946 roku, kiedy zdobył złoty medal w indywidualnym wyścigu na dochodzenie amatorów podczas mistrzostw świata w Zurychu. W zawodach tych bezpośrednio wyprzedził Duńczyka Børge Gissela Szweda Halle Janemara. Konkurencję tą rozgrywano po raz pierwszy na imprezie tego cyklu, tym samym Francuz został pierwszym w historii mistrzem świata w indywidualnym wyścigu na dochodzenie amatorów. Był to jednak jedyny medal wywalczony przez Riolanda na międzynarodowej imprezie tej rangi. Ponadto wielokrotnie zdobywał medale torowych mistrzostw kraju, w tym cztery złote. Startował również w wyścigach szosowych, ale bez większych sukcesów. 

</doc>
<doc id="2798302" url="https://pl.wikipedia.org/wiki?curid=2798302" title="Josip Leko">
Josip Leko

Josip Leko (ur. 19 września 1948 w Plavnie) – chorwacki polityk i prawnik, parlamentarzysta, przewodniczący Zgromadzenia Chorwackiego w latach 2012–2015.
Życiorys.
Z wykształcenia prawnik, ukończył studia na Wydziale Prawa Uniwersytetu w Zagrzebiu. W 1976 zdał państwowy egzamin prawniczy, a w 1993 egzamin adwokacki. Pracował m.in. jako doradca prawny w administracji samorządowej, w latach 1989–1991 był zastępcą dyrektora przedsiębiorstwa handlowego. W latach 90. był etatowym pracownikiem Socjaldemokratycznej Partii Chorwacji. Z listy SDP w 2000, 2003, 2007, 2011 i 2015 uzyskiwał mandat poselski do chorwackiego parlamentu. W 2011 objął stanowisko wiceprzewodniczącego Zgromadzenia Chorwackiego. W 2012 po śmierci Borisa Šprema wybrano go na marszałka parlamentu, funkcję tę pełnił do końca VII kadencji parlamentu.

</doc>
<doc id="2798303" url="https://pl.wikipedia.org/wiki?curid=2798303" title="Speedway Ekstraliga (2013)">
Speedway Ekstraliga (2013)

Ekstraliga żużlowa 2013 – czternasty, od czasu uruchomienia Ekstraligi i 66. w historii, sezon rozgrywek najwyższego szczebla o drużynowe mistrzostwo Polski na żużlu. Kalendarz rozgrywek opublikowano 7 grudnia 2012 r. Sezon rozpoczął się 14 kwietnia 2013 r. i zakończył się 27 października 2013 r. (w Polsce).
Tytułu mistrza Polski z sezonu 2012 broniła drużyna Unii Tarnów. Do Ekstraligi awansował Start Gniezno, dla którego był to pierwszy sezon w najwyższej klasie rozgrywkowej od 1999 r.
Za transmisję w telewizji odpowiedzialna była platforma nc+. Mecze były dostępne na kanałach Canal+ i NSport.
Sezon pierwotnie miał się rozpocząć 1 kwietnia 2013 roku, jednak z powodu przedłużającej się zimy w Polsce, przełożono dwie pierwsze kolejki Enea Ekstraligi i inauguracja sezonu nastąpiła dopiero 14 kwietnia 2013 roku.
Drużyny.
W rozgrywkach wzięło udział dziesięć zespołów, w tym 9 występujących w poprzednim sezonie oraz 1, który awansował z I Ligi.
Zespoły i stadiony.
Kluby Speedway Ekstraligi 2013
Rozgrywki.
Zmiany regulaminowe.
Po zakończeniu sezonu 2012 przedstawiciele klubów ekstraligi przystąpili do negocjacji mających na celu ustalenie i uporządkowanie regulaminu rozgrywek na kolejne lata. Rozbieżność zdań, spowodowana różnicą interesów poszczególnych klubów, zmusiła je do przekazania uprawnień do opracowania regulaminu Polskiemu Związkowi Motorowemu.
16 listopada 2012 r. Rada Nadzorcza Speedway Ekstraligi, złożona z ekspertów powołanych przez PZM, opracowała regulamin obowiązujący w najwyższej klasie rozgrywkowej.
Wprowadzono następujące zmiany:
KSM
Liczebność drużyn
System rozgrywek
Próba toru
Krajowi zawodnicy w zespole
Zawodnicy zastępowani
Tabela biegowa
Żółte i czerwone kartki

</doc>
<doc id="2798304" url="https://pl.wikipedia.org/wiki?curid=2798304" title="Hurbatila">
Hurbatila

Hurbatila (ok. 1330 p.n.e.) – władca elamicki, znany jak dotychczas jedynie ze źródeł babilońskich. Wzmiankowany jest w jednej z inskrypcji kasyckiego króla Kurigalzu II, gdzie nazywany jest "tyranem Suzy i Elamu". Według "Kroniki P" obaj władcy toczyli ze sobą wojnę, z której zwycięsko wyjść miał Kurigalzu II.

</doc>
<doc id="2798305" url="https://pl.wikipedia.org/wiki?curid=2798305" title="Nadrzewek kolonijny">
Nadrzewek kolonijny

Nadrzewek kolonijny ("Nyctomys sumichrasti") – gatunek ssaka z podrodziny gałęziaków (Tylomyinae) w obrębie rodziny chomikowatych (Cricetidae), jedyny przedstawiciel rodzaju nadrzewek ("Nyctomys"), zamieszkujący niziny i niskie zadrzewione pasma górskie w Meksyku (od południowej części stanu Jalisco do południowych terenów stanu Veracruz i na południe aż do Panamy. Jest roślinożercą i prowadzi nocny tryb życia.
Systematyka.
Rodzaj i gatunek po raz pierwszy zgodnie z zasadami nazewnictwa binominalnego opisał w 1860 roku szwajcarski entomolog Henri de Saussure nadając im odpowiednio nazwy "Nyctomys" i "Hesperomys" ("Nyctomys") "sumichrasti". Holotyp pochodził z Uvero, 20 km na północny zachód od Santiago Tuxtla, w stanie Veracruz, w Meksyku. 
Rodzaj "Nyctomys" jest według obecnej systematyki monotypowy, a jego jedynym gatunkiem jest nadrzewek kolonijny. Należy do gryzoni z rodziny chomikowatych. Ostatnie badania filogenetyczne wykazały, że "Nyctomys" jest parafiletyczny. Populacje wyżynne różnią się genetycznie i morfometrycznie od populacji nizinnych. Niemniej jednak rodzaj jest obecnie poddawany rewizji taksonomicznejRecent phylogenetic studies have shown that Nyctomys is paraphyletic. Upland populations are genetically and morphometrically distinct from lowland populations. Nevertheless, the genus is currently under taxonomic revision.. 
Lokalne nazwy "N. sumichrasti": "ratón trepador", "rata cosechadora de Sumichrasti" oraz "rata vespertina".
W obrębie gatunku wyodrębnia się 9 podgatunków:
Budowa ciała.
Nadrzewek kolonijny jest gryzoniem średniej wielkości, pod względem morfologicznym bardzo podobnym do bliskiego krewnego nocouszka jukatańskiego ("Otonyctomys hatti)", ma jednak ciemniejszą sierść. Główne różnice między tymi dwoma gatunkami można zauważyć porównując anatomiczne wymiary czaszek. "N. sumichrasti" ma dużą głowę. Uszy są krótkie. Ogon jest długi, mocny (stanowi około 50% łącznej długości ciała) i pokryty sierścią. Na końcu ogona włosy są dłuższe, a bliżej podstawy krótsze. Ubarwienie części grzbietowej jest śniado-brązowe, przechodzące w pomarańczowe, a w części brzusznej – kremowe. Łapy są krótkie i szerokie, palce długie. Wibryssy ma długie. Wokół oczu obwódki z jaśniej wybarwionej sierści. Dymorfizm płciowy przejawia się w większej masie ciała samców. Wzór zębowy "O. sumichrasti": formula_1.
Tryb życia.
Osobniki schwytane przez naukowców prowadziły nocny tryb życia i mieszkały na drzewach. 
Cykl życiowy.
Samica może rodzić zarówno w porze suchej, jak i deszczowej. Po ciąży trwającej 30–38 dni, rodzi się zwykle 1–3 młodych (średnio 2). Są ślepe, z częścią grzbietową pokrytą sierścią. Ich masa ciała wynosi około 4,7 g. Po około 2 tygodniach młode zaczynają samodzielnie się wspinać. Oczy otwierają po 15–18 dniach. Opieka matki kończy się mniej więcej w tym samym czasie i młode opuszczają gniazdo. Dojrzałość płciową uzyskują po około 75 dniach. Zoolodzy określili długość życia osobnika hodowanego w niewoli na 5 lat i 2 miesiące. 
Rozmieszczenie geograficzne.
Nadrzewek kolonijny jest gatunkiem endemicznym zamieszkującym wyłącznie tereny nizinne i niskie zadrzewione pasma górskie w Meksyku: od południowej części stanu Jalisco do południowych terenów stanu Veracruz – z wyłączeniem półwyspu Jukatan i na południe aż do Panamy.
Zasięg występowania w zależności od podgatunku:
Ekologia.
Nadrzewek kolonijny żywi się owocami i nasionami. Chętnie zjada owoce śliwca purpurowego, "Jacquinia pungens", "Cordia diversifolia" z rodziny ogórecznikowatych, "Cresentia alata", "Terminalia catappa", "Psychotria gracilis". Naukowcy odnotowali spożywanie przez "N. sumichrasti" 
liści "Daphnopsis americana", które zawierają kilka trujących związków. Zwierzęta zjadały jednak tylko boczne części i końcówkę młodych liści, unikając części środkowej. Sporadycznie "N. sumichrasti" żywią się także owadami.

</doc>
<doc id="2798306" url="https://pl.wikipedia.org/wiki?curid=2798306" title="Okręgowe rozgrywki w piłce nożnej w okresie międzywojennym">
Okręgowe rozgrywki w piłce nożnej w okresie międzywojennym

Okręgowe rozgrywki w piłce nożnej w okresie międzywojennym – odpowiednik drugiej w hierarchii klasy męskich ligowych rozgrywek piłkarskich w Polsce.
Regularne rozgrywki piłkarskie w Polsce rozpoczynają się wiosną 1920 roku. Poprzedzone zostały utworzeniem w grudniu 1919 Polskiego Związku Piłki Nożnej oraz struktur okręgowych. Część klubów działała już przed wojną, np. w Galicji czy na terenie zaboru niemieckiego. Kluby te posiadają bazę sportową oraz tradycje piłkarskie, w przyszłości zaprocentuje to uzyskiwaniem dobrych rezultatów. Tak więc do pierwszego sezonu rozgrywek przystępują drużyny skupione w 5 związkach okręgowych: poznańskim, lwowskim, krakowskim, warszawskim oraz łódzkim.
Okręgi OZPN z kilkoma wyjątkami pokrywają się z granicami województw. Przy tworzeniu się struktur okręgowych w poszczególnych województwach dochodzi do wielu zmian przynależności okręgów i podokręgów.
Do 1939 roku powstało 14 Okręgowych Związków Piłki Nożnej, zabrakło 2 z województw nowogródzkiego i tarnopolskiego.
Historia.
W okresie międzywojennym nie było ligi, z której kluby awansowałyby do Ekstraklasy. Problem awansów do I ligi polskiej rozwiązywały turnieje barażowe mistrzów lig okręgowych, którego zwycięzcy (początkowo jedna drużyna, a od 1936 – dwie) awansowali do ligi krajowej.
Raz na jakiś czas pojawiały się jednak koncepcje jej utworzenia, których w rzeczywistości nigdy nie zrealizowano. 2 listopada 1929 projekt jej powołania zaproponował na swych łamach Przegląd Sportowy. Idea nie została podchwycona przez piłkarską centralę, więc dalsze próby jej forowania porzucono. Do pomysłu wrócono niemal dekadę później. W niedzielę, 26 września 1937 odbyła się w Częstochowie konferencja przedstawicieli ośmiu klubów A-klasowych, podczas której omawiano szczegóły utworzenia ogólnokrajowej II ligi, a uczestniczyli w niej delegaci:
Dodatkowo do udziału w niej zaproszono przedstawicieli czterech kolejnych drużyn, którzy jednakże nie pojawili się na spotkaniu. Były to:
Podczas konferencji rozmawiano o utworzeniu narodowej B-klasy, którą miało tworzyć wspomnianych 12 klubów, jednak i z tego projektu nic nie wyszło.
System rozgrywek A klasy w latach 1920–1939.
1920-1926.
Pierwsze mistrzostwa, rozpoczęte w roku 1920, zostały przerwane z powodu wybuchu wojny polsko-bolszewickiej. W kolejnych latach rozgrywki toczą się w klasach okręgowych A, B i C, gdzie po zakończonym sezonie mistrzowie okręgów toczą walkę o tytuł Mistrza Polski. Taki przebieg mają sezony od 1921 do 1926 roku, z przerwą w roku 1925. W roku 1926 mistrzowie oraz najlepsze drużyny w okręgach uzyskują awans do Ogólnopolskiej Ligi.
1927-1939.
Od roku 1927 zmieniał się system rozgrywkowy oraz sposób wyłonienia drużyny awansującej do Ligi. Mistrzowie okręgów po zakończonym sezonie toczyli eliminacje o ligę. Rozgrywki te toczyły się systemem grupowym do momentu wyłonienia najlepszej drużyny, która zyskiwała prawo awansu. W poszczególnych sezonach system grupowy mieszany był z systemem pucharowym, szczególnie dotyczyło to półfinałów czy finału. W końcu lat 30. XX wieku do Ligi awansowały 2 lub 3 najlepsze drużyny eliminacji.
(*) – Pod koniec lat 30. XX wieku władze PZPN-u oficjalnie ustanawiają klasę Okręgową jako II poziom rozgrywek. Zmiana ta nie do końca się przyjęła, w niektórych okręgach nie została wprowadzona. Stąd też mogą pojawiać się rozbieżności co do nazwy II poziomu rozgrywek w zależności od okręgu. Dodatkowo w Śląskim (Katowickim) OZPN-ie od 1932 A klasa nosi nazwę Liga śląska.
Z powodu zwiększonej liczby klubów oraz tworzenia tzw. podokręgów, w niektórych OZPN-ach tworzy się grupy A klasy. Przykładem jest Kielecki i Śląski OZPN, gdzie w poszczególnych sezonach mamy od 3 do 4 grup A klasy. Liczba grup nie zmienia regulaminu, gdyż tylko jeden mistrz z danego okręgu może zagrać w eliminacjach do Ligi. Zatem mistrzowie poszczególnych grup toczą między sobą walkę o te premiowane miejsce. Grupy tworzono także w mniejszych okręgach np. białostockim, powodem były względy ekonomiczne i zmniejszenie kosztów wyjazdów.
Okręgowe Związki Piłki Nożnej (OZPN).
Rozwój organizacyjny Związku Piłki Nożnej wyglądał w największym skrócie tak:
Każdy OZPN prowadził swoje mistrzostwa okręgowe w ligach, zwanymi Klasą A lub ligą okręgową. Należy wspomnieć, że nie wszystkie województwa posiadały własne A-Klasy. Okręgowe Związki Piłki Nożnej w niektórych obszarach zlokalizowanych głównie w województwach wschodnich (Kresy Wschodnie) nie były wystarczająco rozwinięte (lub nie posiadały wystarczająco dużo drużyn) aby organizować własne ligi. Tak więc, nie było własnych lig w województwach nowogródzkim i tarnopolskim. Zamiast tego, drużyny z tych województw uczestniczyły w rozgrywkach sąsiednich Okręgów OZPN.
Ciekawy jest fakt, że w kilku przypadkach, drużyny z jednego województwa uczestniczyły w A-klasie innego regionu – np. Koszarawa Żywiec z województwa krakowskiego występował w połowie lat 30. w śląskiej klasie A, SKS Starachowice występował w końcu lat 30. w warszawskiej klasie A, chociaż miasto Starachowice położone w województwie kieleckim, lub Pogoń Stryj, który grał w lwowskiej klasie A, ale miasto Stryj należało do województwa stanisławowskiego.
Władze OZPN-ów miały decydujący i ostateczny głos co do rozgrywek A,B i C klasy. Nie odosobnione były przypadki wykorzystywania tego do zmian w ligowej tabeli po sezonie przy zielonym stoliku. Zdarzały się przypadki utrzymywania drużyn zasłużonych pomimo miejsca spadkowego itp.
Schemat podziału A klasy w poszczególnych okręgach i wybranych podokręgach.
(*) – Kielecki OZPN został rozwiązany w 1937, w jego miejsce powołany Zagłębiowski OZPN. Kielce jako podokręg przeniosły się do Krakowskiego OZPN-u
(**) – do października 1927 r. pod nazwą Toruński OZPN
(***) – od 1932 Klasa A Śląskiego Okręgu nosi nazwę Liga Śląska
(7) – w nawiasach rozgrywki nieoficjalne
po. – Podokręgi
7 – liczba drużyn występujących w A klasie
7/7 – liczba grup
7 – pogrubienie oznacza Ligę Okręgową
Artykuły poświęcone okręgowym rozgrywkom w okresie międzywojennym.
Stanisławowska Liga Okręgowa (1933-1939)
Tabela wszech czasów
"Kursywą" wydzielono kluby nie występowali w ostatnim sezonie.
Uwagi:
Turnieje barażowe o awans do ligi piłkarskiej.
Organizacja turniejów barażowych była generalnie (wyjątkiem był rok 1931) jednak nieco inna. Były one dwustopniowe, ale w obu wypadkach grupowe, czyli zwycięzcy grup eliminacyjnych (początkowo trzech, później czterech) rywalizowali w grupie finałowej rozgrywając mecz i rewanż system każdy z każdym.
System turniejów kwalifikacyjnych był zatem taki sam, jak wyłaniania mistrza Polski w latach 1925–1926, wówczas też mistrzowie okręgowych klas A (ligi okręgowe powstały później) rywalizowali w trzech grupach eliminacyjnych (po trzy zespoły), których zwycięzcy rywalizowali później między sobą w grupie finałowej.
Turnieje kwalifikacyjne (o wejście do ligi – jak je nazywano) odbywały się równolegle z ligową rundą rewanżową. Rozgrywki okręgowe prowadzone były bowiem systemem jesień-wiosna (czyli tak jak obecnie), natomiast liga grała systemem wiosna-jesień, wyłaniając mistrza w październiku lub listopadzie.
Sezon 1927.
Rok 1927 był pierwszym rokiem ligi piłkarskiej. O pierwsze miejsce do niej walczyły jako mistrzowie okręgów, tylko 4 kluby. Okręgi warszawski i poznański, wobec zbyt późnego zakończenia rozgrywek u siebie, nie desygnowały swych mistrzów do walk o wejście do niej. Ciekawym faktem jest, że wśród tych czterech klubów znajdował się Śląsk Świętochłowice, a więc drużyna, która wiele razy walczyła o miejsce w ekstraklasie. Zwycięzcą grupy został wówczas Śląsk Świętochłowice zdobywając 8 pkt., drugą była Garbarnia Kraków – 7 pkt., trzecim ŁTSG Łódź – 6 pkt., a czwartym – mistrz Lwowa – 6 Pułk lot. – 3 pkt.
Sezon 1928.
W 1928 r. o wejście do Ligi walczy już 10 drużyn, podzielonych na 3 grupy. Do finału wchodzą tylko mistrzowie grup. Kolejność w grupach eliminacyjnych:
Finał wygrała Garbarnia przed ŁTSG Łódź i Polonią Przemyśl.
Sezon 1929.
W 1929 r. rozgrywki o awans do I ligi odbywały się w 4 grupach eliminacyjnych (12 drużyn). Kolejność w grupach:
W puli finałowej wygrał ŁTSG – 10 pkt., Lechia zdobyła 8 pkt., Naprzód 6 pkt., Ognisko 0.
Sezon 1930.
W 1930 r. walczono również w 4 grupach (13 drużyn). Kolejność w grupach eliminacyjnych:
W puli finałowej wygrała Lechia przed AKS Chorzów, 82 pp i Legią.
Sezon 1931.
1931 r. przyniósł zmiany, rozgrywki były trójstopniowe: grupy eliminacyjne, półfinały i finał. Uczestniczyło 13 drużyn. Kolejność w grupach eliminacyjnych:
W półfinale Naprzód Lipiny pokonał ŁTSG, a 22 pp – 82 pp. W finale 22 pp z Siedlec wygrał z Naprzodem.
Sezon 1932.
W 1932 r. było podobnie, o wejście walczy 13 drużyn. Kolejność w grupach eliminacyjnych:
W półfinale Legia wyeliminowała 1 ppleg., a Podgórze Polonię. W finale w trzech meczach Podgórze Kraków pokonało Polonię Przemyśl.
Sezon 1933.
W 1933 r. uczestniczy w walkach o wejście do ligi 13 drużyn. Kolejność w grupach eliminacyjnych:
I grupę wygrała ex-ligowa Polonia Warszawa, II – Naprzód Lipiny, III – Polonia Przemyśl, IV – Śmigły Wilno. W półfinale Polonia Warszawa pokonała Polonię Przemyśl, a Śmigły wyeliminował Naprzód. W finale Polonia Warszawa pokonała Śmigłego. Śmigły zmierzył się jeszcze z dwoma spadkowiczami I ligi: Garbarnią Kraków i Czarnymi Lwów. Garbarnia z tej trójki okazała się najlepsza u trzymała się w I lidze, Czarni spadli.
Sezon 1934.
W 1934 r. o wejście do ligi walczyło 14 drużyn, a 15. – Naprzód Lipiny brał, jako piąta drużyna, udział w finale na podstawie decyzji Zarządu Ligi (dokooptowany jako rekompensatę za pokrzywdzenie w rozgrywkach w 1933 r.).
Ostateczna kolejność w grupach przedstawiała się następująco:
W półfinale Smigły wygrał z Legią, a Śląsk z Rewerą. Finał rozegrany przy 3 drużynach (Smigły, Śląsk, Naprzód) – wygrał Śląsk.
Sezon 1935.
W 1935 r. uczestniczyło 13 drużyn. Kolejność w grupach eliminacyjnych:
W półfinale Dąb wygrał z Legią, Czarni ze Śmigłym. Do finału dołączono jeszcze Podgórze Kraków. Finał wygrał Dąb Katowice.
Sezon 1936.
Od 1936 r. do I ligi awansowało po 2 zespoły, stąd rozgrywki były tylko dwustopniowe: grupy eliminacyjne i grupa finałowa. Uczestniczyło 13 drużyn. Kolejność w grupach eliminacyjnych:
Finał wygrała Cracovia przed AKS, Śmigłymi, Brygadą i dwie pierwsze drużyny awansowały do I ligi.
Sezon 1936/1937.
W 1937 walczyło o wejście 14 drużyn. Mistrzowie okręgówek podzieleni byli na 4 grupy. Ostateczna kolejność w grupach przedstawiała się następująco:
W grupie finałowej znalazły się: Polonia Warszawa, Brygada Częstochowa, Unia Lublin i Śmigły Wilno, a do ligi awansowały: Polonia Warszawa (z kompletem zwycięstw na koncie) oraz Śmigły Wilno, który lepszym stosunkiem bramek wyprzedził Brygadę Częstochowa (oba zespoły miały po 6 pkt.). Korzystniejszy bilans bramek Śmigły zawdzięczał zwycięstwu 8:1 z Unią Lublin w ostatnim meczu i jednoczesnej sportowej postawie Polonii, która mając zapewniony awans ograła na Konwiktorskiej 4:1 Brygadę, czwartego gola strzelając w ostatniej minucie meczu. Tydzień wcześniej Polonia przed własną publicznością ograła Śmigłego 6:1.
Podział na grupy nie był przy tym stały (prawdopodobnie co roku ustalał go zjazd PZPN) i np.
Sezon 1937/1938.
W 1938 r. rywalizowało 15 mistrzów okręgówek. Kolejność w grupach eliminacyjnych:
Do grupy finałowej zakwalifikowały się: Union-Touring Łódź, Śląsk Świętochłowice, Garbarnia Kraków i PKS Łuck, a do ekstraklasy awansowały: Garbarnia (10 pkt.) i Union-Touring (9 pkt.).
Sezon 1938/1939.
W 1939 walczyło o wejście 14 drużyn. Mistrzowie okręgówek podzieleni byli na 4 grupy. Ostateczna kolejność w grupach przedstawiała się następująco:
Do grupy finałowej zakwalifikowały się: Legia Poznań, Śląsk Świętochłowice, Junak Drohobycz i Śmigły Wilno. Po dwóch kolejkach prowadził Śląsk Świętochłowice.
Rozgrywki niedokończone z powodu napaści Niemiec na Polskę i tym samym wybuchu II wojny światowej.

</doc>
<doc id="2798307" url="https://pl.wikipedia.org/wiki?curid=2798307" title="Arne Pedersen">
Arne Pedersen

Arne Pedersen (ur. 7 września 1917 w Kopenhadze, zm. 11 lipca 1959 w Esbjerg) – duński kolarz torowy i szosowy, brązowy medalista torowych mistrzostw świata.
Kariera.
Największy sukces w karierze Arne Pedersen osiągnął w 1946 roku, kiedy zdobył brązowy medal w indywidualnym wyścigu na dochodzenie zawodowców podczas mistrzostw świata w Zurychu. W zawodach tych wyprzedzili go jedynie Holender Gerrit Peters oraz Francuz Roger Piel. Był to jedyny medal wywalczony przez Pedersena na międzynarodowej imprezie tej rangi. W 1936 roku Pedersen wystartował na igrzyskach olimpijskich w Berlinie, gdzie wspólnie z kolegami z reprezentacji zajął ósmą pozycję w drużynowym wyścigu na dochodzenie, a w wyścigu na 1 km był piąty. Ponadto czterokrotnie zdobywał złote medale torowych mistrzostw kraju w indywidualnym wyścigu na dochodzenie. Startował również w wyścigach szosowych, ale bez większych sukcesów.

</doc>
<doc id="2798310" url="https://pl.wikipedia.org/wiki?curid=2798310" title="Staffan Kronwall">
Staffan Kronwall

Staffan Kronwall (ur. 10 września 1982 w Järfälla) – szwedzki hokeista, reprezentant Szwecji, olimpijczyk.
Jego bracia Mattias (ur. 1977) i Niklas (ur. 1981) także zostali hokeistami.
Kariera.
Wychowanek Järfälla HC. Od 2012 zawodnik Łokomotiwu Jarosław. We wrześniu 2013 przedłużył kontrakt o dwa lata, w grudniu 2015 o rok, zaś sierpniu 2017, w styczniu 2018 i w kwietniu 2019 prolongował kontrakt o rok. Od 2015 był kapitanem drużyny. Po sezonie KHL (2019/2020) ogłosił zakończenie kariery zawodniczej.
Uczestniczył w turniejach mistrzostw świata w 2011, 2012, 2013, 2015 oraz zimowych igrzysk olimpijskich 2018.

</doc>
<doc id="2798311" url="https://pl.wikipedia.org/wiki?curid=2798311" title="Bystrzyca Nadwórna">
Bystrzyca Nadwórna

Bystrzyca Nadwórna – polski klub piłkarski z siedzibą w Nadwórnej. Rozwiązany w 1939 roku.
Historia.
Chronologia nazw:
Klub Sportowy Bystrzyca Nadwórna został założony w 1927 roku. Dwa sezony występował w rozgrywkach Ligi okręgowej Stanisławów. W 1939 z przyjściem wojsk radzieckich klub został rozwiązany.

</doc>
<doc id="2798313" url="https://pl.wikipedia.org/wiki?curid=2798313" title="Rüdiger von Sachsen">
Rüdiger von Sachsen

Rüdiger Karl Ernst Timo Aldi von Sachsen (ur. 23 grudnia 1953 w Mülheim an der Ruhr, zm. 29 marca 2022 w Moritzburgu) – książę pochodzący z saskiej dynastii Wettynów, pretendent do tronu Saksonii.
Jedyny syn księcia Timo Wettyna (ur. 1923, zm. 1982) i jego morganatycznej żony, Margrit Lucas (1932–1957). Od 1974 roku żonaty z Astrid Linke (1949–1989), a od 2004 roku żonaty z Dianą Dorndorf (związek zakończony rozwodem w 2005 roku). Miał trzech synów z pierwszego małżeństwa:
Miał młodszą siostrę, czterokrotnie zamężną Iris Hildegard Saską (ur. 1955) oraz starszego brata Hermanna von Sachsen (ur. 1950, nieślubnego syna księcia Timo Wettyna i Eriki Montanus).
Po zakończeniu pracy jako psycholog w 2003 roku przeprowadził się z Westerwaldu do Moritzburga, gdzie wraz ze swoim najstarszym synem założył "Wettinische Forstverwaltung" w lesie o powierzchni około 1200 hektarów, stanowiącym niegdyś własność saksońskiej rodziny królewskiej. W 2005 roku został Kawalerem Rycerskiego Orderu Henryka Dostojnego.
Wprawdzie Rüdiger von Sachsen ze względu na pochodzenie z morganatycznego małżeństwa – w myśl zasad obowiązujących w saksońskiej rodzinie królewskiej – był wykluczony z sukcesji tronu, jednak jego krewny, książę Albert Józef – w 2002 roku, stając w opozycji do swojego starszego brata księcia Marii Emanuela, który dążył, by jego następcą oraz spadkobiercą rodu został ich wspólny siostrzeniec, Aleksander de Afif – stwierdził, że następstwo tronu po Marii Emanuelu powinno przysługiwać, zgodnie z prawem salickim, wszystkim męskim przedstawicielom dynastii Wettynów bez względu na zawierane małżeństwa. Na tej podstawie, po śmierci Alberta Józefa, który wcześniej ogłosił się głową saksońskiej rodziny królewskiej, od dnia 6 października 2012 roku Rüdiger von Sachsen rościł sobie pretensje do królewskiej korony Saksonii, nawet mimo faktu, że Aleksander de Afif został uznany za głowę saksońskiej rodziny królewskiej przez rząd Saksonii, a w 2015 roku papież Franciszek spotkał się z nim jako głową saksońskiej rodziny królewskiej na prywatnej audiencji w Watykanie.

</doc>
<doc id="2798314" url="https://pl.wikipedia.org/wiki?curid=2798314" title="Cirrus aviaticus">
Cirrus aviaticus



</doc>
<doc id="2798315" url="https://pl.wikipedia.org/wiki?curid=2798315" title="Ojcowie Biali">
Ojcowie Biali



</doc>
<doc id="2798320" url="https://pl.wikipedia.org/wiki?curid=2798320" title="Janne Lahti">
Janne Lahti

Janne Lahti (ur. 20 lipca 1982 w Riihimäki) – fiński hokeista, reprezentant Finlandii.
Kariera.
Wychowanek klubu Nikkarit. Od sierpnia 2012 gracz Ak Barsu Kazań. Od drugiej połowy listopada 2012 zawodnik Amuru Chabarowsk. Od sierpnia 2013 ponownie zawodnik Jokeritu. Od kwietnia 2014 zawodnik Lukko. W kwietniu 2016 przeszedł do HPK, z którym w lutym 2016 przedłużył umowę o dwa lata. W kwietniu 2019 ogłosił zakończenie kariery zawodniczej z uwagi na kontuzję.

</doc>
<doc id="2798335" url="https://pl.wikipedia.org/wiki?curid=2798335" title="Hallutusz-Inszuszinak">
Hallutusz-Inszuszinak

Hallutusz-Inszuszinak (1205–1185 p.n.e.) – król Elamu, pierwszy władca z dynastii Szutrukidów, ojciec Szutruk-Nahhunte I.
O władcy tym wiadomo jest bardzo niewiele, gdyż jak dotychczas nie odkryto żadnych źródeł dotyczących jego panowania. Wzmiankowany jest jedynie w inskrypcjach swoich następców, którzy wymieniają go jako swego przodka.

</doc>
<doc id="2798340" url="https://pl.wikipedia.org/wiki?curid=2798340" title="Unia Sosnowiec">
Unia Sosnowiec



</doc>
<doc id="2798379" url="https://pl.wikipedia.org/wiki?curid=2798379" title="Światła obrysowe">
Światła obrysowe

Światła obrysowe – światła znajdujące się w zewnętrznej stronie lampy tylnej, świecące barwą czerwoną, wymagane dla samochodów ciężarowych o szerokości powyżej 2,1 metra. Mogą być również instalowane w pojazdach o szerokości powyżej 1,8 metra, a nie przekraczającej 2,1 metra. Nazywane błędnie światłami pozycyjnymi bocznymi.

</doc>
<doc id="2798381" url="https://pl.wikipedia.org/wiki?curid=2798381" title="PKS Łuck">
PKS Łuck

PKS Łuck – polski klub piłkarski z siedzibą w Łucku. Rozwiązany podczas II wojny światowej.
Historia.
Piłkarska drużyna PKS została założona w Łucku w 1929 roku. W 1931 PKS wywalczył awans do wołyńskiej Klasy A, po czym stał się najsilniejszym klubem z Łucka oraz jednym z najsilniejszych na Wołyniu, kończąc wszystkie kolejne sezony do wybuchu wojny zdobyciem mistrzostwa lub wicemistrzostwa Wołynia. Jako mistrz PKS czterokrotnie grał w grupach eliminacyjnych dla mistrzów okręgówek, walczących w barażach o awans do Ligi. Awansu nie wywalczył, jednakże zanotował zwycięstwa m.in. z Czarnymi Lwów, Rewerą Stanisławów, 22 Strzelcem Siedlce, WKS Grodno i Pogonią Brześć.
We wrześniu 1939, kiedy wybuchła II wojna światowa, klub przestał istnieć.
Poszczególne sezony.
Pozycje ligowe PKS Łuck z sezonów 1931-1939:

</doc>
<doc id="2798384" url="https://pl.wikipedia.org/wiki?curid=2798384" title="Ignacy Chambrez">
Ignacy Chambrez

Ignacy de Ryvos Chambrez, Ignatz Chambrez (ur. 31 lipca 1758 w Holešovie, zm. w 1835 w Brnie) – rysownik, malarz i architekt czeskiego pochodzenia, nauczyciel szkół średnich oraz profesor budownictwa na Uniwersytecie Jagiellońskim i Uniwersytecie Lwowskim.
Życiorys.
Okres cieszyński.
Był synem artysty malarza, Jana Chambreza. Początkowe nauki pobierał u swego ojca i u Jana Sturma. W czasie długiej podróży „studyjnej” w latach 1776–1783 zwiedził Austrię, Włochy, Niemcy i Francję. W 1784 r. osiadł w Cieszynie, gdzie został wpisany do rejestru cieszyńskich mieszczan. 5 października ożenił się z Teresą Drachny, córką miejskiego budowniczego. W latach 1793–1803 był nauczycielem rysunków w Szkole Głównej w tym mieście. W tym czasie malował portrety miejscowych osobistości, obrazy o treści religijnej do kościołów na Śląsku Cieszyńskim (m.in. w Końskiej i Jabłonkowie), a także zaprojektował szereg budynków w samym Cieszynie. W archiwach zachował się list I. Chambreza do księcia cieszyńskiego Alberta z 18 października 1801 r. z prośbą o subwencję, aby wykonany przez siebie widok Cieszyna, odbudowanego po pożarze z 1789 r., mógł wydać w formie miedziorytu. Książę przyznał autorowi złoty medal oraz dotację w wysokości 60 guldenów.
Okres krakowski.
W latach 1803–1807 uczył w Szkole Normalnej w Krakowie, od r. 1807 z tytułem profesora nadzwyczajnego wykładał budownictwo w Uniwersytecie Jagiellońskim. W tym okresie wydał dwukrotnie podręcznik pt. "Betrachtungen über den Charakter der Gebäude und die darauf anzubringenden architektonischen Verzierungen" (Wien 1807 i 1808).
Okres lwowski.
W r. 1812 został przeniesiony do Lwowa, zostawiając rodzinę w Cieszynie. Początkowo wykładał w tamtejszym liceum. Następnie (1817 r.) otrzymał świeżo kreowaną, nadzwyczajną katedrę „wyższego budownictwa” na wydziale filozoficznym tamtejszego uniwersytetu, którą piastował do roku 1834, kiedy złożył dymisję ze złego stanu zdrowia. Mimo podeszłego już wieku ujawniał wielką ruchliwość, wyjeżdżał często za granicę dla uzupełnienia swoich wiadomości, dbał o poziom naukowy słuchaczy, gromadził troskliwie zbiory dydaktyczne katedry budownictwa. Wykształcił cały zastęp architektów galicyjskich. Obowiązki katedry swej pojmował szeroko, wykładał nie tylko architekturę, ale również budowę dróg i mostów, tworząc naukowe podwaliny dla powstałej w późniejszych latach lwowskiej Politechniki. Wykłady prowadził na podstawie własnych skryptów oraz dzieł fachowych z zakresu nauk technicznych autorstwa m.in. Vignoli, Milizia i Schemerlego.
W okresie lwowskim wydał drukiem: "Versuch eines architektonischen Katechismus" (Lwów 1821) oraz "Kurzer und fassl. Anweis zum Selbst¬unterricht für Landmaurermeister" (Brno 1822). Książki te opracował z myślą uczynienia z nich fachowych podręczników szkolnych, jednak nie uzyskały one zatwierdzenia.
Starania Chambreza, podjęte już w 1818 r., o uzyskanie stopnia profesora zwyczajnego spełzły na niczym.
W latach 20. XIX w. – w czasie pracy w Uniwersytecie Lwowskim – zapadł na zdrowiu.
W latach 1826–1828 kierował przebudową gmachu Uniwersytetu Lwowskiego, wykazując tym swoje walory jako architekt.
Był członkiem korespondentem Morawsko-Śląskiego Towarzystwa Rolniczego.
Za jego pracę Uniwersytet Lwowski zaproponował mu złoty medal, którego nie zdążył otrzymać.
Po przejściu na emeryturę w 1834 roku wyjechał do Brna, gdzie zmarł w 1835 roku (niektóre źródła podają, że było to we Lwowie na przełomie 1844 i 1845 roku).

</doc>
<doc id="2798387" url="https://pl.wikipedia.org/wiki?curid=2798387" title="Jezioro Wełnickie">
Jezioro Wełnickie

 
Jezioro Wełnickie – jezioro rynnowe położone w Polsce, w województwie wielkopolskim, w powiecie gnieźnieńskim, w gminie Gniezno, na terenie Pojezierza Gnieźnieńskiego. Od zachodu graniczy z Gnieznem. Zachodni brzeg akwenu jest zalesiony. Na północ od jeziora leży wieś Wełnica. Przez akwen przepływa strumień bez nazwy, dopływ Wełny.
Dane morfometryczne.
Jezioro położone jest na wysokości 100,2 metrów. Maksymalna głębokość to 6 metrów.

</doc>
<doc id="2798390" url="https://pl.wikipedia.org/wiki?curid=2798390" title="Mary McCormack">
Mary McCormack

Mary McCormack (ur. 8 lutego 1969 w Plainfield w stanie New Jersey) – amerykańska aktorka filmowa.

</doc>
<doc id="2798397" url="https://pl.wikipedia.org/wiki?curid=2798397" title="Wikariat apostolski Trinidadu">
Wikariat apostolski Trinidadu

Wikariat apostolski Trinidadu – (łac. "Apostolicus Vicariatus Trinitensis", hisz. "Vicariatos Apostólico de Trinidad") – rzymskokatolicki wikariat apostolski ze stolicą w Trinidadzie, w Kolumbii.
W 2010 na terenie wikariatu apostolskiego pracowało 15 zakonników i 11 sióstr zakonnych.
Historia.
Od 1893 ludność współczesnego wikariatu apostolskiego Trinidadu ewangelizowana była głównie przez augustianów rekolektów w ramach wikariatu apostolskiego Casanare.
29 października 1999 decyzją papieża św. Jana Pawła II wikariat apostolski Casanare został zlikwidowany a w jego miejsce erygowano wikariat apostolski Trinidadu i diecezję Yopal.

</doc>
<doc id="2798399" url="https://pl.wikipedia.org/wiki?curid=2798399" title="Wikariat apostolski Trinidad">
Wikariat apostolski Trinidad



</doc>
<doc id="2798400" url="https://pl.wikipedia.org/wiki?curid=2798400" title="Žalgiris (stadion)">
Žalgiris (stadion)

Žalgiris – nieistniejący stadion piłkarski w Wilnie, na Litwie. Stadion posiadał 15 030 miejsc, a pod koniec jego funkcjonowania użytkowane było wyłącznie 6530 miejsc na których zainstalowane były plastikowe krzesełka. Dodatkowo posiadał też oświetlenie i jeden zadaszony sektor. Obok stadionu znajdowało się boisko treningowe. Do końca 2012 roku swoje mecze w roli gospodarza rozgrywała na nim drużyna Polonii Wilno. W 2016 roku został zburzony.
Historia obiektu.
Stadion na Pióromoncie.
Obiekt został zbudowany na początku lat 20. XX w. przez Wojskowy Klub Sportowy Pogoń Wilno i należał do niego. Występowały tutaj także inne zespoły piłkarskie Wilna, o ile mecze ze względu na rangę wymagały większego obiektu. Stadion wybudowali żołnierze pod kierownictwem por. Bolesława Waligóry. Podczas otwarcia obiektu 22 sierpnia 1922 r. rozegrano mecz piłkarski pomiędzy WKS Wilno, a TS Strzelec (3ː1). Mecz z loży honorowej oglądał marszałek Józef Piłsudski.
W 1924 roku odbył się tu zlot sokolstwa kresowego i wybudowano wówczas duże drewniane trybuny. Po utworzeniu w Polsce w 1927 roku Państwowego Urzędu Wychowania Fizycznego i Przysposobienia Wojskowego, stadion na Pióromoncie został odebrany klubowi WKS Pogoń i stał się głównym obiektem wileńskiego Okręgowego Ośrodka WF "Wilno", pozostając nim do wybuchu wojny. W późniejszych latach rozbudowano obiekt o bieżnię żużlową, a jeszcze później tor kolarski wykorzystywany również przez motocyklistów. Na ponowne otwarcie obiektu po przebudowie w 1929 roku, drużyna Pogoń Wilno zagrała mecz z drużyną czechosłowacką Židenice Brno, na którym pojawił się ówczesny prezydent Polski, Ignacy Mościcki. We wrześniu 1929 roku na stadionie odbyły się Mistrzostwa Polski Pań w pięcioboju lekkoatletycznym z udziałem Haliny Konopackiej. Od 1930 r. stadion został przekazany KPW Ognisko, które zarządzało nim aż do wybuchu II wojny światowej. We wrześniu 1936 roku odbyły się na obiekcie Mistrzostwa Polski w lekkiej atletyce mężczyzn. 
Žalgiris.
Po wojnie Wilno znalazło się w granicach ZSRR, a sam obiekt przeszedł przebudowę w latach 1948–1950 i służył Spartakowi Wilno, który w 1961 roku przyjął nazwę Žalgiris do końca 2010 roku, kiedy ten przeniósł się na LFF Stadion w miejsce zlikwidowanego FK Vėtra. Reprezentacja Litwy w piłce nożnej na tym stadionie rozegrała 23 spotkania. Pod koniec 2012 roku stadion został zamknięty, a dwa lata później tereny przejęła grupa Hanner. Nowy właściciel postanowił zburzyć stadion i w jego miejsce postawić hotel, biurowiec oraz osiedle mieszkaniowe. W 2016 ciężki sprzęt pojawił się na stadionie i w niecały miesiąc zrównał obiekt z ziemią.
Rekordy reprezentacji Litwy w piłce nożnej.
Aktualny rekord frekwencji wynosi 15 000 osób. Został on ustanowiony 26 kwietnia 1995 roku na meczu Litwa – Włochy podczas eliminacji do mistrzostw Europy w 1996 roku.
Największa porażka gospodarzy miała miejsce 4 września 1999 roku podczas meczu eliminacyjnego do mistrzostw Europy w 2000 roku Litwa – Czechy 0:4.

</doc>
<doc id="2798403" url="https://pl.wikipedia.org/wiki?curid=2798403" title="Linia Armstronga">
Linia Armstronga

Linia Armstronga – wysokość, na której panuje tak niskie ciśnienie atmosferyczne (wynoszące 0,0618 atmosfery), że woda zaczyna wrzeć w temperaturze ciała ludzkiego, 37° C (98,6° F). 
Wysokość linii Armstronga różnie jest podawana, zazwyczaj w przedziale pomiędzy 18 900 a 19 350 metrów n.p.m.
Określenie pochodzi od nazwiska amerykańskiego generała, pilota lekarza, Harry'ego George Armstronga, uznawanego powszechnie za pioniera w dziedzinie medycyny lotniczej, który jako pierwszy rozpoznał i opisał fizjologię zjawisk zachodzących w ludzkim organizmie w tych ekstremalnych warunkach.
Latanie na tej i wyższych wysokościach wymaga stosowania hermetycznych kombinezonów ciśnieniowych lub hermetyzowanych kabin, sztucznie utrzymujących ciśnienie na poziomie ok. 800hPa. Odpowiada to ciśnieniu panującemu na wysokości 2000 m n.p.m.

</doc>
<doc id="2798404" url="https://pl.wikipedia.org/wiki?curid=2798404" title="Głęboczek (jezioro w powiecie gnieźnieńskim)">
Głęboczek (jezioro w powiecie gnieźnieńskim)

 
Głęboczek – jezioro w Polsce, w województwie wielkopolskim, w powiecie gnieźnieńskim, w gminie Gniezno, na terenie Pojezierza Gnieźnieńskiego. Północny brzeg jeziora stanowi granicę gminy Gniezno z gminą Mieleszyn. Brzegi jeziora są całkowicie zalesione. Obecnie należy do Koła nr 11 Polania Gniezno Polskiego Związku Wędkarskiego. Przez akwen przepływa rzeka Mielneńska Struga, dopływ Wełny.
Dane morfometryczne.
Jezioro zajmuje powierzchnię 13,7 hektarów. Położone jest na wysokości 95 metrów. Maksymalna głębokość to 9 metrów.

</doc>
<doc id="2798407" url="https://pl.wikipedia.org/wiki?curid=2798407" title="Monato">
Monato

Monato – miesięcznik w języku esperanto poświęcony między innymi zagadnieniom związanym z polityką, ekonomią oraz kulturą.
Powstał w 1979 (pierwszy numer ukazał się w 1980). Posiada stu stałych współpracowników i korespondentów w 45 krajach. Zawiera wyłącznie artykuły napisane w esperanto (nie publikuje się tłumaczeń). Jego obecnym redaktorem naczelnym jest Paul Gubbins.

</doc>
<doc id="2798408" url="https://pl.wikipedia.org/wiki?curid=2798408" title="Pas ruchu dla rowerów">
Pas ruchu dla rowerów

Pas ruchu dla rowerów – część jezdni przeznaczona do ruchu rowerów w jednym kierunku, oznaczona odpowiednimi znakami drogowymi.
Szczególnym przypadkiem pasa rowerowego jest kontrapas rowerowy. 
Stosowanie.
W 2014 roku w Holandii znajdowało się około 5,5 tys. km pasów ruchu dla rowerów (wydzielonych dróg dla rowerów było wówczas 37 tys. km).
Jednymi z pierwszych pasów ruchu dla rowerów w Polsce były pasy ruchu dla rowerów przy ul. Reymonta w Krakowie, które powstały w 1992 roku.
Zalety i wady.
Pasy ruchu dla rowerów są najtańszą i najszybszą w realizacji formą infrastruktury rowerowej w przypadku istniejącej jezdni. Istotną zaletą tego rozwiązania jest dobre skomunikowanie z układem drogowym oraz brak konfliktów z pieszymi. Rozwiązanie to jest przede wszystkim zalecane dla obszarów śródmiejskich. Rozwiązanie to bywa jednak krytykowane ze względu na niższe niż w przypadku drogi dla rowerów, subiektywne odczucie bezpieczeństwa i wyższe ryzyko nielegalnego parkowania.
Według badań z 2019 roku miasta z wydzielonymi pasami ruchu dla rowerów miały 44% mniej ofiar śmiertelnych wypadków drogowych i 50% mniej poważnych obrażeń w wyniku kolizji. Zależność ta była szczególnie silna w miastach, w których pasy ruchu dla rowerów były oddzielone fizycznymi barierami od pasów ruchu dla samochodów.
Oznakowanie i uwarunkowania prawne w Polsce.
Pasy ruchu dla rowerów można stosować na drogach klasy G, Z, L i D na terenie zabudowy. Jego szerokość wynosi pomiędzy 1,5 m a 2 m, z wyjątkiem skrzyżowań gdzie może zostać zwiększona do 3 m, a jego powierzchnia może być w całości lub częściowo oznaczona barwą czerwoną.
Pas ruchu dla rowerów wyznacza się na jezdni oznaczając je znakiem P-23 „rower” i oddzielając od sąsiedniego pasa ruchu odpowiednią linią segregacyjną: P-1c „linia pojedyncza przerywana-wydzielająca”, P-1e „linia pojedyncza przerywana-prowadząca szeroko”, P-2b „linia pojedyncza ciągła-szeroka”, P-3b „linia jednostronnie przekraczalna-krótka” lub P-4 „linia podwójna ciągła”. Dopuszcza się dodatkowo stosowanie znaków P-8 (strzałek) w wersji mini. Pas ruchu dla rowerów od pozostałych pasów ruchu może być oddzielony również za pomocą wyspy dzielącej.
Do oznakowania pionowego pasów ruchu dla rowerów służy znak F-19 „pas ruchu dla określonych pojazdów”.
Szczególnym przypadkiem pasu ruchu dla rowerów jest kontrapas, czyli pas ruchu dla rowerów służący do jazdy w kierunku przeciwnym do pozostałych pojazdów.

</doc>
<doc id="2798410" url="https://pl.wikipedia.org/wiki?curid=2798410" title="Park Miejski w Prudniku">
Park Miejski w Prudniku

Park Miejski w Prudniku – zabytkowy park o powierzchni 11,5 ha, położony niedaleko centralnej części Prudnika. Granicę parku wyznaczają: ul. Parkowa (północ), ul. Jarosława Dąbrowskiego (zachód), ul. Stanisława Staszica (południe) i ul. Adama Mickiewicza (wschód). Jest to najstarszy i największy park w Prudniku. Występują w nim rzadkie okazy drzew i krzewów egzotycznych.
Historia.
20 września 1879 w Prudniku powstało Towarzystwo Upiększania Miasta (). Jego przewodniczącym został architekt ogrodowy Albrecht, a wśród jego członków znaleźli się m.in. nauczyciel gimnazjalny doktor Exner, radca sanitarny dr Fränkel, właściciel zakładów włókienniczych (późniejsze ZPB „Frotex”) Abraham Fränkel, dyrektor poczty Konrad, proboszcz prudnickiej parafii ks. Nippel, przedstawiciel Zarządu Miasta Rudolph oraz przewodniczący Rady Miejskiej Schwarzer. Statutowym celem Towarzystwa było „upiększenie publicznych promenad i placów miasta Prudnik, jak i dbałość o piękno tak w mieście, jak i poza nim”.
Park miejski wytyczono na terenie wzdłuż ulicy Parkowej, później został powiększony do ul. Staszica, która stanowiła promenadę spacerową. Towarzystwo w 1880 wydzierżawiło grunt na południe od starego cmentarza (teren obecnie zajmowany przez I Liceum Ogólnokształcące im. Adama Mickiewicza) o powierzchni 10 mórg, a cztery lata później grunt o prawie takiej samej powierzchni. Na podstawie projektu opracowanego przez inspektora ogrodowego Foxa zleciło wykonanie założeń spacerowych. W roku 1885 Towarzystwo przeznaczyło na park 2970, a w 1887 – 2539 marek w złocie. Park zaprojektowano wzorując się na rozwiązaniach angielskich. Jego centralnym punktem stał się pawilon muzyczny wzniesiony 31 marca 1887 (obecnie plac Rodziny Fränklów).
Rozwój parku następował stopniowo. Na planie Prudnika z 1890 Park Miejski, opisany jako „Anlagen”, zajmował połowę swojej dzisiejszej powierzchni. Nazwa „Anlagen” była w powszechnym użyciu. W oficjalnych wystąpieniach park nazywano również „promenadą”. Po ukończeniu park został przekazany pod zarząd miejski, a Towarzystwo Upiększania Miasto rozwiązało się uznawszy, że cel jego działalności został osiągnięty. Odtąd park administracyjnie podlegał pod Państwowy Urząd Leśny.
21 października 1888 w parku miejskim stanął pomnik upamiętniający wojnę francusko-pruską. Po modyfikacjach ok. 1960 (zdjęto pruskiego orła, skrócono i przebudowano obeliks, a na nim umieszcono orła Piastów) pomnik upamiętnia 700-lecie istnienia Prudnika i 1000-lecie Państwa Polskiego. W 1923 w północno-zachodnim narożniku parku wystawiony został pomnik upamiętniających żołnierzy stacjonującego w Prudniku 57 Pułku Artylerii Polowej poległych w I wojnie światowej. Po II wojnie światowej pomnik został zniszczony. W 1961 kamień, na którym się znajdował, został ustawiony na dawnym miejscu i zaopatrzony w tablicę z nazwiskami zabitych członków Związku Polaków w Niemczech mieszkających w okolicy Prudnika, którzy polegli w III powstaniu śląskich lub zostali zamordowani w niemieckich obozach koncentracyjnych. Nosi nazwę „Pomnik Poległych Patriotów”.
W południowej części parku znajdowała się pijalnia mleka (tzw. „Domek Mleczny”) – drewniany pawilon, w którym sprzedawano mleko i wyroby mleczne. Po II wojnie światowej służył jako sklep warzywny, natomiast w latach 50. został zlikwidowany. W czasach niemieckich i na krótko po wojnie na potrzeby parku pracowało ogrodnictwo. Na przełomie lat 50. i 60. XX wieku przestało funkcjonować. Park miał swojego dozorcę, który był odpowiedzialny za czystość i porządek. W dwudziestoleciu międzywojennym na terenie parku wybudowano korty tenisowe założone przez Prudnicki Klub Tenisowo-Narciarski (), z których w latach 60. i 70. korzystał klub łuczniczy Obuwnik Prudnik, i budynek klubowy. Od 1927 park posiada elektryczne oświetlenie.
Rodzina Fränkel ufundowała zbudowany w 1911 posąg bogini Diany, wzorowany na rzeźbie z Luwru. Po II wojnie światowej zaginął w nieznanych okolicznościach. Bank Spółdzielczy w Prudniku w 2011 ufundował wierną kopię pomnika Diany, wykonaną przez Agnieszkę i Marka Maślańców.
Podczas bitwy o Prudnik w marcu 1945 w Parku Miejskim Armia Czerwona stworzyła cmentarz dywizyjny 13 Dywizji Strzeleckiej w tzw. „Ogródku Jordanowskim”. Po zakończeniu wojny został przeniesiony na cmentarz w Kędzierzynie-Koźlu. Pochowany został tu m.in. łemkowski kleryk Włodzimierz Jesyp, a przy zakładaniu cmentarza pracował Antoni Błaszczyński – pierwszy polski burmistrz Prudnika.
W 1973 ścieżki parkowe zostały wybetonowane. 3 maja 1981 w Parku Miejskim zorganizowano uroczystą mszę polową z okazji rocznicy uchwalenia Konstytucji 3 maja. W latach 2008–2010 przeprowadzono rewitalizację parku. 7 lipca 2022 w parku odsłonięto ułożone na chodniku płyty z cytatami utworów poetyckich, które utworzyły „Prudnicką Aleję Słowa”. Na płytach znalazły się cytaty autorstwa Danieli Długosz-Pency, Zofii Kulig, Wojciecha Ossolińskiego i .
Przyroda.
W Parku Miejskim w Prudniku zachowały się liczne okazy ponad stuletnich drzew. Występują tu m.in.: buk zwyczajny ("Fagus sylvatica" L.) i jego odmiana czerwona, daglezja zielona ("Pseudotsuga menziesii" (Mirb.) Franco), dąb szypułkowy ("Quercus robur" L.), jesion wyniosły ("Fraxinus excelsior" L.), klon jawor ("Acer pseudoplatanus" L.), lipa drobnolistna ("Tilia cordata" Mill.), platan klonolistny ("Platanus acerifolia"), sosna czarna ("Pinus nigra" Arn.), sosna wejmutka ("Pinus strobus" L.), tulipanowiec amerykański ("Liriodendron tulipifera" L.), wiąz górski ("Ulmus glabra" Huds.).
Są tu również rośliny podlegające ścisłej ochronie prawnej, np. rosnący w strefie runa zawilec gajowy ("Anemone nemorosa" L.), fiołek leśny ("Viola reichenbachiana"), złoć żółta ("Gagea lutea"), pióropusznik strusi ("Matteuccia struthiopteris" (L.) Todaro), kokoryczka wonna ("Polygonatum odoratum" (Mill) Druce), bluszcz pospolity ("Hedera helix" L.), cis pospolity ("Taxus baccata" L.), gajowiec żółty ("Galeobdolon luteum" Huds.), dąbrówka rozłogowa ("Ajuga reptans" L.).
Infrastruktura.
Park Miejski w Prudniku zlokalizowany jest u zbiegu ulic: Dąbrowskiego, Wojska Polskiego, Staszica, Mickiewicza, Parkowa. W parku znajduje się plac zabaw, skatepark, boiska zbudowane w ramach ogólnopolskiego programu rządowego "Orlik 2012" i korty tenisowe z drewnianym domkiem szwajcarskim powstałe w okresie międzywojennym. Park posiada również szalety. Od 2007 promenada przylegająca do parku wzdłuż ul. Jarosława Dąbrowskiego nosi nazwę „Alejka Rajdu Maluchów”. Od strony ul. Dąbrowskiego znajduje się polana piknikowa.
Do ważnych obiektów parku należą:
Prudnicki Park Miejski jest punktem początkowym i końcowym "„Szlaku Historycznego Lasów Królewskiego Miasta Prudnik”".

</doc>
<doc id="2798411" url="https://pl.wikipedia.org/wiki?curid=2798411" title="Ogrody działkowe w Warszawie">
Ogrody działkowe w Warszawie

Ogrody działkowe w Warszawie – ogrody działkowe znajdujące się w granicach administracyjnych Warszawy.
W 2018 liczba ogrodów wynosiła ok. 170, a liczba działek ok. 30 tys.
Opis.
W 1975 w Warszawie istniało ponad 170 ogrodów działkowych o łącznej powierzchni prawie 1 tys. ha.
W 2012 ogrody zajmowały powierzchnię ok. 1,2 tys. ha, z czego większość stanowiły ogrody zarejestrowane w Polskim Związku Działkowców. Najstarszy z nich Ogród Działkowy Tramwajarzy przy ul. Odyńca (obecnie ROD im. Obrońców Pokoju) założyła w 1902 roku Kazimiera Proczek.
W 1990 w stolicy odnotowano 1819 ha ogrodów działkowych, z czego 1211 ha stanowiły ogrody zarejestrowane w PZD, a 608 ha – ogrody dzikie.
Największe kompleksy ogródków:
W 1990 ok. 41% ogrodów określono jako czynny element powiązań przyrodniczych, 49% stanowiło element układu przewietrzania miasta (głównie ogródki w rejonie Pola Mokotowskiego, Okęcia, Bemowa, w dolinie Wisły i strefie podskarpowej skarpy warszawskiej). Ok. 50% ogródków stanowiło trzon systemu ekologicznego miasta, a prawie 2/3 odgrywało istotną rolę w kształtowaniu systemów ekologicznych. Ze względu na swą rolę w systemie ekologicznym miasta rekomendowano pozostawienie 956 ha ogródków jako terenów zagospodarowanych w dotychczasowy sposób lub jako ogólnodostępne tereny zieleni. Na niektórych kompleksach ogródków odnotowano wysokie skażenia środowiska, dyskwalifikujące je jako tereny upraw spożywczych (największy zespół na Pradze-Południe).

</doc>
<doc id="2798412" url="https://pl.wikipedia.org/wiki?curid=2798412" title="Obciążenie powierzchni (lotnictwo)">
Obciążenie powierzchni (lotnictwo)

Obciążenie powierzchni – w aerodynamice lotniczej, stosunek masy (w kg) statku powietrznego do jego powierzchni (w m2) nośnej. Jeden z podstawowych parametrów statku powietrznego. 
Korelujący m.in. z:
Ogólnie, większe wartości obciążenia powierzchni występują w statkach osiągających większe prędkości. W przypadku szybowców, proste zwiększenie obciążenia przez dodanie balastu powoduje wzrost prędkości i opadania bez utraty - w przybliżeniu - doskonałości. Rośnie też prędkość minimalna i zwiększa się utrata wysokości po przeciągnięciu. Stosunkowo małe obciążenie jednostkowe (i jednocześnie duże wydłużenie płata) mają poddźwiękowe wysokościowe samoloty rozpoznawcze mające wysoki pułap operacyjny np. Lockheed U-2 czy Martin/General Dynamics RB-57F Canberra.
Aby statek powietrzny nie przejawiał cech niebezpiecznych pilotażowo wraz ze wzrostem obciążenia powierzchni konstruktor zmniejsza obciążenie mocy poprzez zastosowanie silnika o większej mocy (lub większym ciągu). Samolot o małym obciążeniu powierzchni i małym obciążeniu mocy wykazuje dobre cechy akrobacyjne. 
Duże wartości obciążenia powierzchni skorelowane są także z dużymi prędkościami minimalnymi statku. Między innymi dlatego statki powietrzne często stosują (oprócz innych) urządzenia przy lądowaniu (np. klapy Fowlera), co zwiększa siłę nośną i zmniejsza prędkość lądowania. Samolot posiadający duże obciążenie powierzchni wykazuje dużą utratę wysokości w locie bezsilnikowym - z tego powodu lądowanie awaryjne takim samolotem jest trudniejsze. 
Typowe wartości obciążenia powierzchni to ok. 1-20kg/m2 dla ptaków, 4 dla paralotni, 20-60 dla szybowców, 50-70 dla awionetek, 150-300 dla myśliwców okresu II wojny światowej, 300-600 dla współczesnych myśliwców, 600-800 dla współczesnych dużych samolotów liniowych.

</doc>
<doc id="2798413" url="https://pl.wikipedia.org/wiki?curid=2798413" title="Ambasadorowie ZSRR w II RP">
Ambasadorowie ZSRR w II RP

Posłowie i ambasadorowie ZSRR w Polsce

</doc>
<doc id="2798414" url="https://pl.wikipedia.org/wiki?curid=2798414" title="Posłowie ZSRR w II RP">
Posłowie ZSRR w II RP

Posłowie i ambasadorowie ZSRR w Polsce

</doc>
<doc id="2798415" url="https://pl.wikipedia.org/wiki?curid=2798415" title="Ambasadorowie ZSRR w III RP">
Ambasadorowie ZSRR w III RP

Posłowie i ambasadorowie ZSRR w Polsce

</doc>
<doc id="2798416" url="https://pl.wikipedia.org/wiki?curid=2798416" title="Czysta robota">
Czysta robota

Czysta robota (ang. "No Comebacks", dosł. "Bez odwrotu") – tom sensacyjnych opowiadań angielskiego pisarza Fredericka Forsytha pisanych na przestrzeni lat 70. i opublikowany drukiem w 1982 r.
Pierwsze wydanie w języku polskim w 1986 (z podtytułem "Jedenaście sensacyjnych opowiadań z zaskakującą pointą"), następne z lat 1991, 1993, 1994, 1996, 1997, 2008 i 2009. Tłumaczenia dokonał Stefan Wilkosz.
Oryginalne wydanie zawiera 10 opowiadań. Jedenaste pod tytułem "Pasterz" zostało opublikowane osobno w 1976.
Charakterystyka.
Każde z opowiadań stanowi zamkniętą całość. Większość dzieje się w Anglii bądź w Irlandii, w pozostałych bohaterem jest obywatel któregoś z tych państw. Narrator umiejętnie wprowadza czytelnika do sedna fabuły, pokrótce charakteryzując występujące postacie. Zakończenie jest zwykle trudne do przewidzenia.
Streszczenia.
Londyński milioner zakochuje się w kobiecie mieszkającej z mężem w Hiszpanii, która nie chce go opuścić. Bogacz po wielu staraniach dociera do płatnego zabójcy, któremu zleca zamordowanie męża. Morderca wykonuje zadanie. Pod koniec spotyka się z głównym bohaterem i mówi mu, że jedyny kłopot stanowiło to, że po zabójstwie weszła do pokoju kobieta (ukochana milionera); gdy widzi przestrach na twarzy rozmówcy, mówi mu, żeby niczego się nie obawiał, bo to była „czysta robota”, więc kobietę także zastrzelił.
Pochodzący z Indii student medycyny znajduje w Irlandii pracę na czarno w przedsiębiorstwie rozbiórki starych budynków. Tyranizowany i pobity przez okrutnego brygadzistę obmyśla niezwykłą zemstę polegającą na wrzuceniu mu do marynarki przywiezionej z Indii bardzo jadowitej żmii. Gad jest jednak oszołomiony po podróży, więc brygadzista znalazłszy go wrzuca go do słoika myśląc, że to padalec. Po weekendzie podrzuca żmiję studentowi do posiłku i długo się śmieje widząc jego przestrach. Nie zauważa, że zostaje nagle ukąszony przez żmiję; szybko umiera, ale sekcja zwłok nie wykazuje niczego niepokojącego. Opowiadanie kończy się, gdy żmija składa jaja.
Skromny urzędnik bankowy tyranizowany od lat przez apodyktyczną żonę jako nagrodę od dyrekcji banku otrzymuje pobyt wakacyjny na Mauritiusie. Podczas pobytu zostaje namówiony przez kolegę do wzięcia udziału w polowaniu na wielką rybę. Podczas niego po ciężkiej walce udaje mu się schwytać wielkiego marlina, którego miejscowi z szacunkiem nazywają „Cesarzem”, ale w ostatniej chwili uwalnia rybę, czym zdobywa sobie podziw miejscowych rybaków. Po powrocie mówi zaskoczonej żonie, że się z nią rozwodzi, a kolegom, że rezygnuje z pracy w banku; a później mówi, że zamierza osiąść na Mauritiusie i zająć się organizowaniem polowań na ryby.
Początkujący irlandzki złodziej nazwiskiem Murphy planuje z wspólnikami porwanie TIR-a przewożącego transport koniaku. Okazuje się jednak, że przez pomyłkę porwał ciężarówkę przewożącą transport nawozu do róż. Chcąc zatrzeć ślady próbuje porzucić ciężarówkę jak najdalej od miejsca porwania i jadąc zderza się z traktorem. Gdy na miejscu zjawia się policja, okazuje się, że pod transportem nawozu przemycana była broń.
Pracownik towarzystwa ubezpieczeniowego w średnim wieku podczas jazdy do pracy znajduje w pociągu gazetkę z ogłoszeniami prostytutek. Spotyka się z jedną z nich i niedługo potem otrzymuje telefon, że jeśli nie zapłaci szantażystom, to zdjęcia z tego spotkania otrzyma żona i dyrektor towarzystwa. Kupuje zatem kasetkę na pieniądze, którą potem odbiera szantażysta. Jakiś czas później głównego bohatera odwiedza policyjny detektyw prowadzący śledztwo w sprawie morderstwa (prostytutka i jej wspólnik zginęli od wybuchu bomby), który po rozmowie dochodzi do wniosku, że spokojny urzędnik ubezpieczeniowy nie mógł mieć nic wspólnego z zabójstwem. Główny bohater pod koniec opowiadania odbiera pamiątkową fotografię, która pokazuje, że w czasie II Wojny Światowej służył w jednostce saperów specjalizującej się w rozbrajaniu bomb lotniczych.
Dochodzi do rozbiórki starego domku (teren ma zostać przeznaczony na parking) i eksmisji właściciela, który sprzeciwiał się pracom. Podczas burzenia odkryte zostają zwłoki kobiety. Policja zaczyna podejrzewać dotychczasowego mieszkańca o zabójstwo żony, która zniknęła 15 lat wcześniej. Śledztwo wykazuje jednak, że mordercą musiał być nieżyjący poprzedni właściciel, bo zwłoki zostały zamurowane 20 lat przed zniknięciem żony obecnego, więc policja umarza postępowanie. Pod koniec opowiadania okazuje się, że obecny właściciel też zabił swoją żonę, ale zwłoki zabetonował w fundamencie przybudówki, który został pokryty teraz asfaltem, więc nikt nie odnajdzie ciała.
Drobny londyński biznesmen zostaje zniesławiony w reportażu przez nierzetelnego dziennikarza, przez co ponosi straty. Orientuje się, że proces o zniesławienie jest ciężki i kosztowny. Dowiaduje się jednak, że zgodnie z brytyjskim prawem oskarżony i świadek w procesie karnym nie ponosi odpowiedzialności za zniesławienie za swoje wypowiedzi podczas procesu, jak również nie ponoszą jej dziennikarze cytujący te wypowiedzi. Pewnego dnia lekko uderza dziennikarza w nos, a następnie oddaje się w ręce policji. Dzień przed rozprawą telefonuje do redakcji innych gazet opisując sytuację, a podczas niej składa oświadczenie, w którym szczegółowo opisuje nierzetelność reportera, który go zniesławił.
Młode irlandzkie małżeństwo podczas wakacji we Francji w połowie lat 1950. nocuje w domu, którego właścicielem jest były żołnierz brytyjski z I Wojny Światowej, który po jej zakończeniu ożenił się z Francuzką i został w ojczyźnie żony. Przed odjazdem małżeństwa ujawnia on, że w 1916 r. był w plutonie egzekucyjnym, który rozstrzelał Patricka Pearse'a po stłumieniu Powstania Wielkanocnego w Dublinie.
Owdowiały i bezdzietny londyński milioner śmiertelnie chory na nowotwór w testamencie zapisuje swojej siostrze i szwagrowi, z którymi pozostawał w konflikcie z powodu ich chciwości, cały swój majątek. Warunkiem otrzymania spadku jest udział obojga w pogrzebie milionera w morzu (w wielkiej i ciężkiej trumnie). Po pogrzebie okazuje się, że milioner cały majątek sprzedał i kupił za otrzymane pieniądze platynę, którą ukrył w trumnie. Spadkobiercy w tej sytuacji rezygnują ze spadku. W rzeczywistości milioner platynę potajemnie sprzedał, a otrzymane pieniądze przekazał anonimowo sierocińcowi, którego dyrektorka za część darowizny chce nabyć dawną posiadłość milionera.
W 1939 r. irlandzki sędzia jedzie pociągiem do miasteczka, gdzie ma przewodniczyć rozprawie, w której oskarżony jest zawodowy szuler. Podczas podróży rozgrywa z współpodróżującym księdzem i jeszcze jednym mężczyzną kilka partii pokera; we wszystkich zwycięzcą jest ksiądz. Podczas rozprawy okazuje się, że drugi mężczyzna z pociągu to właśnie oskarżony. Okazuje się, że kiedyś grał on w pokera ze świadkiem oskarżenia i skromnym niezbyt rozgarniętym farmerem; wszystkie partie wygrał ów farmer. Sędzia uniewinnia oskarżonego stwierdzając, że nie może on być oszustem, skoro przegrał w karty jeszcze więcej niż świadek. Po rozprawie okazuje się, że ów farmer i ksiądz z pociągu to jedna osoba oraz wspólnik oskarżonego.
Młody pilot myśliwski RAF-u w noc wigilijną w 1957 r. leci z Niemiec do Anglii. Nad Morzem Północnym dochodzi do awarii całego sprzętu elektrycznego (w tym radiostacji), a równocześnie rozwijająca się mgła uniemożliwia mu odnalezienie lotniska i lądowanie bez kontaktu radiowego z ziemią. Dlatego też zaczyna krążyć nad morzem, aby z ziemi przysłano mu na pomoc inny samolot zwany „pasterzem”, który ma go doprowadzić do lotniska. Gdy do końca paliwa zostaje mu kilka minut, widzi samolot Mosquito oznaczony literami JK; samolot ten przez mgłę sprowadza go na lotnisko. Po wylądowaniu okazuje się, że jest to stare lotnisko pełniące od zakończenia wojny wyłącznie rolę magazynu. Gdy telefonuje do dowództwa, okazuje się, że o jego locie z powodu świąt zapomniano i nikt nie wysyłał „pasterza”. Później w rozmowie ze starym kapralem pilot dowiaduje się, że Mosquitem oznaczonym JK latał major John Kavanagh, który pomagał dotrzeć do lotniska zagubionym samolotom, i który zaginął w Wigilię w 1943 r.

</doc>
<doc id="2798417" url="https://pl.wikipedia.org/wiki?curid=2798417" title="10 pułk dragonów">
10 pułk dragonów



</doc>
<doc id="2798419" url="https://pl.wikipedia.org/wiki?curid=2798419" title="Kresy Tarnopol">
Kresy Tarnopol

WCKS Kresy Tarnopol – polski klub piłkarski z siedzibą w Tarnopolu.
Historia.
Chronologia nazw:
W czasie wakacji szkolnych w 1907 z inicjatywy Kulikowskiego wspartego entuzjazmem ucznia C. K. I Gimnazjum w Tarnopolu, Jana Misiewicza powstał klub piłki nożnej, ujęty w ramy organizacyjne przez prof. Aleksandra Medyńskiego, pierwszego przewodniczącego. Pod koniec roku szkolnego 1910/1911 w klubie trenowało 90 zawodników, podzielonych na 8 drużyn, zaś pierwszy zespół rozgrywał mecze z ekipami z innych miast. Pełna nazwa klubu brzmiała: I-szy Tarnopolski Klub Sportowy Kresy.
Ustaliwszy nazwę klubu postarano się o odznakę. Został nią "balon" (piłka), przepasany wstęgą z napisem "Kresy". Następnie zmieniono koszulki z czerwonych na białe w czarne pasy. Spodenki były czarne, no i wreszcie prawdziwe buty piłkarskie.
Na początku w mieście nie było przeciwników i rywalizowali pomiędzy sobą trzy drużyny "Kresów". Dopiero jesienią 1908 r. nastąpiła pewna poprawa sytuacji, gdy na terenie tarnopolskim powstały wreszcie dwa nowe kluby. Wychowankowie bursy Towarzystwa Szkoły Ludowej założyli sobie drużynę piłki nożnej. W ślad za nimi poszli uczniowie ruskiego gimnazjum zrzeszając się w klubie Podilla Tarnopol. Pierwszy w historii sportu tarnopolskiego mecz piłki nożnej został rozegrany w dniu 21 sierpnia 1909 r. między "Kresami" a "Podilla", w którym kresowianie wygrali 4:1. Zawody odbywały się na boisku za Parkiem Miejskim (dziś na tym miejscu Stadion Miejski w Tarnopolu). W 2010 r. zmieniono barwy na blado-czerwono-niebieskie. W czasie wakacji szkolnych odeszli uczniowie Żydzi, którzy utworzyli własny klub "Jehuda", powiększając w ten sposób liczbę klubów sportowych w Tarnopolu. Istniały więc w tym czasie następujące kluby: "Kresy" jako klub uczniów gimnazjalnych I-szego gimnazjum. Bursa T.S.L. wychowanków bursy. Podilla uczniów gimnazjum ruskiego. Jehuda uczniów szkól średnich, uważających się za Żydów (cześć Żydów z Belemerem na czele pozostała wierna barwom "Kresów") i Zoria, złożona z wychowanków Bursy Ruskiej. Wciąż w 1910 odbyło się szereg spotkań "Kresów" zarówno z miejscowymi klubami jak leż z drużynami ze Złoczowa, Stryja, Stanisławowa, Lwowa i, nie bliskimi przecież, Czerniowcami. W 1914 w związku z rozpoczęciem I wojny światowej klub przestał istnieć. Od 1917 odbywały się sporadyczne mecze "Kresów".
Dopiero w 1921 przybył do Tarnopola Władysław Szucki, który przy pomocy Adama Freya i Jacyszyna założył własnym sumptem klub piłki nożnej nazywając go Jutrzenka. Żołnierze 54 pp. stacjonującego w Tarnopolu, zaczęli również w tym czasie grać w piłkę nożną, pod kierownictwem st.sierżanta Tadeusza Kiełbusiewicza. Z początkiem sierpnia 1921 doszło do spotkania tych dwóch drużyn. Wygrali wojskowi w stosunku 1:0. Był to pierwszy mecz piłkarski w Tarnopolu w odrodzonej Polsce. Zgalwanizował on byłych członków "Kresów" w osobach Freya, Wrony, Jaszczyszyna i innych do tego stopnia, że postanowili wznowić działalność "Kresów". Przy pomocy Szuckiego doszło do fuzji z "Jutrzenką" i w dniu 2 lipca 1921 r. odbyło się zebranie, na którym powołano do życia "Kresy". Na czele zarządu stanął komisarz rządowy miasta dr Włodzimierz Lenkiewicz. Na walnym zgromadzeniu uchwalono przystąpienie do LOZPN (Lwowski Okręgowy Związek Piłki Nożnej), który zaliczył "Kresy" do Klasy B, a drugą drużynę do Klasy C.
W 1922 rozpoczęły się mistrzostwa, w których "Kresy" omal nie zdobyły mistrzostwa swojej grupy. W 1924 zespół zdobył mistrzostwo swojej grupy. W kwietniu 1928 r. powstaje tarnopolski podokręg dla rozgrywek w klasie B i C.
Początkiem nowej ery w życiu i działalności "Kresów" był dzień 11 maja 1931. W tym dniu nastąpiło połączenie dwóch klubów: 54 ppsk i "Kresów" w jeden klub pod nazwą Wojskowo-Cywilny Klub Sportowy Kresy.
W 1934 kierownictwo sekcji piłki nożnej obejmuje por. Domaradzki Stefan, dawny piłkarz. Na treningach wyciskał ostatnie poty z piłkarzy. Kuracja przyniosła w efekcie zwyżkę formy, w ślad za czym przyszło zwycięstwo w mistrzostwach Podokręgu Piłki Nożnej i wejścia do klasy A. W 1936 piłkarska drużyna zdobyła drugie miejsce w rozgrywkach A–klasy. Najbliżej awansu na zaplecze Ekstraklasy Kresy Tarnopol były w 1937 – w półfinałowym dwumeczu eliminacji pokonały Białego Orła Lwów 4:3 i 4:1, lecz w finale, po trzech meczach (gdyż dwumecz nie przyniósł roztrzygnięcia), musiały uznać wyższość Junaka Drohobycz.
Przy klubie powstają następujące sekcje: bokserska, wioślarska, pływacka, szermierska, gimnastyczna, lekkoatletyczna, hokeja na lodzie, narciarska, kolarska, kajakarska, strzelecka, siatkarska i koszykarska.
We wrześniu 1939, kiedy wybuchła II wojna światowa, klub przestał istnieć.

</doc>
<doc id="2798422" url="https://pl.wikipedia.org/wiki?curid=2798422" title="Kościół Wniebowzięcia Najświętszej Maryi Panny w Bierzgłowie">
Kościół Wniebowzięcia Najświętszej Maryi Panny w Bierzgłowie

Kościół Wniebowzięcia Najświętszej Maryi Panny w Bierzgłowie – rzymskokatolicki kościół parafialny w diecezji toruńskiej, w dekanacie bierzgłowskim.
Lokalizacja.
Kościół znajduje się w powiecie toruńskim, w gminie Łubianka, we wsi Bierzgłowo, przy ul. ks. Zientarskiego 20.
Historia kościoła.
Kościół murowany z początku XIV wieku, jeden z najstarszych kościołów wiejskich na terenie Ziemi Chełmińskiej, pierwotnie pod wezwaniem św. Wawrzyńca, obecnie od 2 połowy XVII wieku noszący wezwanie Wniebowzięcia Najświętszej Maryi Panny.
Architektura.
Budowla gotycka orientowana, zbudowana w przeważającej części z ciosanych kamieni polnych przy oszczędnym użyciu cegły w portalach wykrojach okiennych i szczytach. Założony w rzucie poziomym na planie prostokąta, przykryty dwuspadkowym dachem ceramicznym.
Kamienne mury obwodowe wieńczą dwa szczyty schodkowe:
Do wnętrza prowadzą dwa ostrołucznie zwieńczone portale o bogato profilowanych ościeżach: główny w fasadzie oraz boczny po stronie południowej, ten ostatni jako wewnętrzny, przysłonięty dobudowaną w 1982 roku neogotycką kruchtą, przekształconą na zakrystię. Trzy ostrołucznie zwieńczone otwory okienne znajdują się jedynie w elewacji południowej, a dwa mniejsze w zachodnim szczycie. Wnętrze pomieszczenia przykryte jest kolebkowym, drewnianym stropem kasetonowym.
Wnętrze kościoła.
Głównymi elementami wyposażenia wnętrza kościoła są: bogato złocony barokowy ołtarz główny wraz z ustawionym na jego tle marmurowym wolnostojącym ołtarzem „posoborowym” oraz wykonanym w tym samym materiale pulpitem.
Ustawiony przed ołtarzem „posoborowym” metalowy krzyż jest posrebrzany i pozłacany, o formie barokowej, pochodzi prawdopodobnie z 2 połowy XVII wieku.
W centralnej części ołtarza głównego znajdują się:
Z lewej strony ołtarza głównego znajduje się ołtarz boczny, klasycystyczny z połowy XIX wieku. W centralnej części ołtarza umieszczono obraz Matki Boskiej Szkaplerznej (z XIX wieku) oraz drugi mniejszy obraz w zwieńczeniu, przedstawiający Ostatnią Wieczerzę. Retabulum tego ołtarza składa się z niskiej predelli, flankowanej dwiema doryckimi kolumnami wspierającymi szerokie belkowanie, na którym osadzone prostokątne zwieńczenie. Po zewnętrznych stronach kolumn stoją rzeźby dwóch niezidentyfikowanych świętych. Skromny wystrój plastyczny ołtarza stanowią stylizowane ornamenty oraz dorobione podczas ostatniej konserwacji wąskie uszaki.
Boczny ołtarz Chrztu Pańskiego (znajdujący się po prawej stronie prezbiterium), datowany jest na II połowę XVII wieku, w późniejszym czasie kilkakrotnie przerabiany i uzupełniany elementami wystroju plastycznego. Ustawione na stole ołtarzowym retabulum tego ołtarza składa się z niskiej predelli, stojącej na niej zasadniczej szafy z mieszczącym się pośrodku w prostokątnym przekroju centralnym obrazem Chrztu Pańskiego. Dwie stojące po bokach obrazu doryckie kolumny wspierają osadzone na nich masywne belkowanie z ustawionym na nim zwieńczeniem, którego prostokątny wykrój wypełnia malowany na desce obraz Św. Kazimierza Królewicza. Całość wieńczy bogato ornamentowana gloria za okrągłym medalionem pośrodku. Po zewnętrznych stronach doryckich kolumn są ustawione rzeźby świętych apostołów Piotra i Pawła. O dokonywanych na przestrzeni czasu przy tym ołtarzu zmianach zaświadczają między innymi istniejące różne stylowo ornamenty, od wici roślinnej, ornament kampanula, mięsisty akant, kratkę regencyjną, aż po rocaille, których zakończenie stanowi wyrzeźbiony w 1734 roku na profilowanej ramie antependium.
Witraże o motywach eucharystycznych zostały wykonane przez Leona Jędrzejewskiego według projektu Mariana Dorawy w 2003 roku.
Na sklepieniu kościoła na belce w łuku tęczowym wisi, pochodzący zapewne z 2 połowy XVII wieku, barokowy krucyfiks.
Obok ołtarza Chrztu Pańskiego ustawiono barokową chrzcielnicę z połowy XVII wieku, o motywach ludowych, wyciosanej z jednego pnia drewna, składającej się z czworokątnej podstawy przechodzącej bezpośrednio w nodus wspierający asymetrycznie wyrzeźbioną czaszę, zamykaną bogato płaskorzeźbioną – jak całość elementu – przykrywą.
Na chórze znajdują się organy o neogotyckiej, frontowej oprawie szafy organowej i współczesnym jej wyposażeniu z końca XIX wieku, posiadającym trakturę mechaniczną i wiatrownicę mechaniczno-zasuwkową, z jedną klawiaturą ręczną. Niezbędnego powietrza do gry dla 6-rejestrowego zespołu dźwięku dostarcza nowszy miech pływakowy, uruchamiany cichobieżnym wentylatorem elektrycznym.
Strop drewniany jest kolebkowy ze 117 kasetonami, przykrywający wnętrze kościoła. Wykonano go w 1938 roku przez miejscowego stolarza Piotra Zakierskiego.
Całość wnętrza kościoła dopełniają liczne obrazy, chorągwie parafialne oraz 4 neogotyckie, XIX-wieczne mosiężne żyrandole, zwisające ze stropu kościoła.

</doc>
<doc id="2798424" url="https://pl.wikipedia.org/wiki?curid=2798424" title="Menachem Usyszkin">
Menachem Usyszkin

Abraham Menachem Mendel Usyszkin (Ussiszkin) (ur. 14 sierpnia 1863 w Dubrownej, zm. 2 października 1941 w Jerozolimie) – rosyjski inżynier i nauczyciel pochodzenia żydowskiego, przywódca ruchu syjonistycznego. W latach 1923–1941 kierował Żydowskim Funduszem Narodowym.
Życiorys.
Dzieciństwo i młodość.
Usyszkin urodził się w 1863 roku w miejscowości Dubrowna (Imperium Rosyjskie, obecnie terytorium Białorusi), w rodzinie żydowskiej. W 1871 roku rodzina przeprowadziła się do Moskwy. Młody Menachem był entuzjastycznym czytelnikiem współczesnych pisarzy żydowskich i już od 1878 roku zaangażował się w działalność na rzecz odrodzenia języka hebrajskiego. Był aktywnym działaczem wczesnego ruchu syjonistycznego; został członkiem organizacji Bilu i Chowewej Syjon. W 1882 roku rozpoczął studia inżynieryjne na Uniwersytecie Moskiewskim, tytuł zawodowy inżyniera uzyskał w 1889 r. Podczas studiów założył żydowskie stowarzyszenie studenckie.
Działalność syjonistyczna.
Usyszkin był gorącym zwolennikiem rozwoju osadnictwa żydowskiego w Palestynie. Gdy w sierpniu 1884 roku powstało w Moskwie stowarzyszenie "Benei Syjon", Usyszkin został wybrany do komitetu społecznego. Rok później został sekretarzem wszystkich grup Chowewej Syjon w Moskwie. Od 1887 roku publikował swoje artykuły w gazecie hebrajskiej "Ha-Meliẓ". W 1887 roku uczestniczył w konferencji syjonistycznej w Druskienikach. Został wybrany jej sekretarzem. Doszło wówczas do sporu między frakcją popierającą ortodoksyjnego rabina Samuela Mohylewera a liberalną frakcją Leona Pinskera. Usyszkin zdołał załagodzić spór i doprowadził do pojednania. Przedstawione wtedy przez niego poglądy były pierwszą oznaką jego pragmatyzmu syjonistycznego. Od 1889 roku współpracował z Aszerem Ginsbergiem, zostając członkiem założonego przez niego elitarnego tajnego stowarzyszenia "Bnei Mosze". Propagowało ono przekształcenie "Chowewej Syjon" w ruch na rzecz odrodzenia kultury i języka hebrajskiego. Stowarzyszenie to było aktywne przez osiem lat i osiągnęło liczne sukcesy. W 1890 roku uczestniczył w spotkaniu założycielskim "Komitetu Odessy" ruchu "Chowewej Syjon".
W 1891 roku po raz pierwszy odwiedził Palestynę, będącą wówczas pod panowaniem Imperium Osmańskiego. Swoje wrażenia z podróży opisał w broszurze wydanej w języku rosyjskim i hebrajskim. Po powrocie zamieszkał w Jekatierinosławiu na Ukrainie, gdzie mieszkał do 1906 roku. Był aktywny w zbieraniu funduszy na działalność syjonistyczną, a także w lokalnej pracy wychowawczej dla żydowskiej młodzieży. Zmodernizował cheder i założył hebrajską bibliotekę, był członkiem zarządu wydawnictwa "Ahi Asaf". W 1896 roku przedrukowało ono słynny artykuł Theodora Herzla zatytułowany „"Państwo żydowskie"” (niem. "Der Judenstaat"). Krótko potem spotkał się osobiście z Herzlem w Wiedniu i z Maxem Nordau w Paryżu. Spotkania te i rozmowy wywarły głębokie wrażenie na Usyszkinie, pomimo zgłaszanych przez niego zastrzeżeń dotyczących rozwoju wyłącznie politycznej koncepcji syjonizmu. Usyszkin był zwolennikiem praktycznego podejścia, z silnym naciskiem na działalność kolonizacyjną Palestyny i potrzebę rozwoju kultury hebrajskiej. W 1897 roku został wybrany sekretarzem Pierwszego Kongresu Syjonistycznego w Bazylei. Podczas dyskusji nad sformułowaniem programu i celu ruchu syjonistycznego, wyraził obawę, że wyraźne określenie tych celów może negatywnie nastawić władze tureckie do istniejącej już społeczności żydowskiej w Palestynie. Zgłaszane sprzeciwy wykluczyły go wówczas z grupy liderów ruchu, jednak już rok później, na Drugim Kongresie Syjonistycznym, został wybrany na członka Komitetu Wykonawczego Światowej Organizacji Syjonistycznej. Gdy w 1899 roku dokonano podziału terytorium Imperium Rosyjskiego dla celów działalności syjonistycznej, Usyszkin objął przywództwo w dzielnicy Jekatierinosławia (obejmowała południową część Rosji i Kaukaz). Pod jego kierownictwem dzielnica stała się jednym z najbardziej aktywnych regionów w rosyjskim ruchu syjonistycznym, zarówno w sferze aktywności kulturowej jak i praktycznych działań. W 1901 roku, na Piątym Kongresie Syjonistycznym, zaproponował utworzenie Żydowskiego Funduszu Narodowego (ang. "The Jewish National Fund"), który rozpoczął gromadzenie środków finansowych potrzebnych na wykup ziemi w Palestynie. Żydowski Trust Kolonialny pełnił rolę banku Światowej Organizacji Syjonistycznej, przeznaczając zgromadzone środki na konkretne cele. Pod koniec 1901 roku dysponowano niebagatelną na owe czasy sumą 250 tys. £. Po powrocie z kongresu, Usyszkin zwołał konferencję syjonistyczną na Kaukazie, rozszerzając swoją działalność na tym obszarze. W tym samym roku był członkiem delegacji, która spotkała się z baronem Edmondem de Rothschild, protestując przeciwko metodom działania jego przedstawicieli w Ziemi Izraela. Rothschild odrzucił żądania delegacji, wdając się w spór z Aszerem Ginsbergiem. Usyszkin uratował sytuację, łagodząc całą sytuację. W 1902 roku podczas konferencji syjonistycznej w Mińsku wygłosił historyczne przemówienie, które wywarło ogromny wpływ na dalszy rozwój ruchu syjonistycznego. Wezwał żydowską młodzież do przyłączenia się do pionierskiej pracy kolonizacyjnej w Ziemi Izraela.
Gdy w 1903 roku doszło do pogromu w Kiszyniowie, Usyszkin odwiedził ten rejon i był głęboko wstrząśnięty tym co zobaczył. Zrozumiał powagę zagrożenia za strony antysemityzmu. Od tej pory coraz bardziej gorliwie nalegał na rozwój aliji do Palestyny, gdzie miał rozwijać się zarodek przyszłego państwa żydowskiego. Od lipca do września 1903 roku po raz drugi przebywał w Palestynie. W tym samym roku, podczas Szóstego Kongresu Syjonistycznego, doszło do poważnego wewnętrznego kryzysu w ruchu syjonistycznym. Herzl przedstawił wówczas brytyjską propozycję osiedlenia żydowskich kolonizatorów w Ugandzie. Z punktu widzenia kwestii żydowskiej sytuacja wymagała poszukiwania pilnego rozwiązania, gdyż w carskiej Rosji nasilały się pogromy i należało znaleźć miejsce ucieczki dla tysięcy rosyjskich Żydów. Herzl podkreślał przy tym, że „plan Uganda” ma charakter tymczasowego rozwiązania, a końcowym celem syjonizmu nadal pozostaje Palestyna. Usyszkin zdecydowanie przeciwstawił się „planowi Uganda”, stając się jednym z przywódców opozycji do Herzla. Był inicjatorem zwołania konferencji w Charkowie (1903 r.), na której zażądano od Herzla porzucenia planu. Na początku 1905 roku Usyszkin zwołał podobną konferencję w Wilnie. W okresie tym opublikował program, który stał się fundamentem „syntetycznego syjonizmu”. Było to pięć punktów, które należało systematycznie rozwijać: (1) działania polityczne, (2) nabywanie gruntów, (3) alija, (4) tworzenie nowych kolonii rolniczych i (5) organizowanie pracy i edukacji dla osadników. Podejście to później zdominowało ruch syjonistyczny. W lipcu 1905 roku Usyszkin walnie wpłynął na Siódmy Kongres Syjonistyczny, który odrzucił „plan Uganda”, koncentrując działalność na żydowskim osadnictwie w Ziemi Izraela.
Po powrocie do Rosji został zaskoczony dużymi przemianami społecznymi, które zaistniały po rewolucji w 1905 roku. Przeciwstawił się fali asymilacji narodowej i kulturowej, które powodowały utratę żydowskiej tożsamości narodowej. Starał się wspierać ruch syjonistyczny, a w szczególności język hebrajski. W 1906 roku został wybrany przewodniczącym "Komitetu Odessy". Wspierał założenie osiedli Be’er Ja’akow (powstało w 1907 r.) i Ein Ganim (powstało w 1908 roku i potem upadło). Podczas rewolucji młodoturków w 1908 roku, udał się do Konstantynopola, promując sprawę syjonizmu przed tureckimi władzami. W 1913 roku po raz trzeci odwiedził Palestynę. Działał na rzecz utworzenia Uniwersytetu Hebrajskiego. Podczas I wojny światowej w lutym 1915 roku potajemnie wyjechał z Rosji by wziąć udział w konferencji syjonistycznej w Kopenhadze. Po powrocie do Odessy został poinformowany, że władze planują jego aresztowanie i wydalenie z Rosji. Uciekł wówczas do Moskwy, gdzie pozostał do wybuchu Rewolucji październikowej w 1917 roku. Po ogłoszeniu przez Brytyjczyków deklaracji Balfoura, zorganizował masową demonstrację w Odessie. Wzięło w niej udział 200 tys. osób. Następnie, na zaproszenie Chaima Weizmana i Nahuma Sokołowa dołączył do żydowskiej delegacji na konferencji pokojowej w Paryżu. W dniu 29 lutego 1919 roku miał przywilej przemówienia do uczestników konferencji. Przemawiał w języku hebrajskim.
W Palestynie.
W listopadzie 1919 roku Usyszkin wyemigrował do Brytyjskiego Mandatu Palestyny. Zaangażował się w tworzenie sieci szkół hebrajskich oraz uczestniczył w budowie kibucu Kirjat Anawim. Na wiosnę 1921 roku wyjechał do Stanów Zjednoczonych by spotkać się z Albertem Einsteinem. Celem wyjazdu było pozyskanie funduszy na dalszą działalność kolonizacyjną w Palestynie. W sierpniu 1923 roku na Trzynastym Kongresie Syjonistycznym został wybrany przewodniczącym Komitetu Wykonawczego Światowej Organizacji Syjonistycznej. Zrezygnował jednak z tego stanowiska, aby w latach 1923–1941 pełnić obowiązki prezydenta Żydowskiego Funduszu Narodowego. W następnych latach całkowicie poświęcił się pozyskiwaniu funduszy na pozyskiwanie nowych gruntów w Palestynie. W tym celu w 1924 roku odbył podróż do Europy i w 1927 roku do Kanady. W międzyczasie pełnił liczne obowiązki w Mandacie Palestyny. W latach 1925–1941 był członkiem Rady Narodowej. Odegrał ważną rolę w procesie utworzenia Uniwersytetu Hebrajskiego w Jerozolimie. Został wybrany zarówno do Rady Powierniczej, jak i Komitetu Wykonawczego uniwersytetu. Gdy w 1936 roku wybuchło arabskie powstanie, zaproponował Królewskiej Komisji Palestyny podział kraju na część żydowską i arabską. W 1939 roku uczestniczył w Londynie w konferencji arabskich i żydowskich przywódców. Rozmowy zakończyły się 27 marca bez osiągnięcia porozumienia. W konsekwencji brytyjski rząd opublikował 17 maja 1939 białą księgę, którą ograniczył wielkość żydowskiej imigracji i zakazał Żydom zakupu gruntów na większości obszaru kraju.
Usyszkin zmarł 2 października 1941 roku w Jerozolimie. Został pochowany w ogrodzie botanicznym Uniwersytetu Hebrajskiego na Górze Skopus w Jerozolimie.

</doc>
<doc id="2798425" url="https://pl.wikipedia.org/wiki?curid=2798425" title="Wydział Filologiczny Uniwersytetu Pedagogicznego im. KEN w Krakowie">
Wydział Filologiczny Uniwersytetu Pedagogicznego im. KEN w Krakowie

Wydział Filologiczny Uniwersytetu Pedagogicznego im. Komisji Edukacji Narodowej w Krakowie – jednostka naukowo-dydaktyczna, jeden z sześciu wydziałów Uniwersytetu. Został wyodrębniony z Wydziału Humanistycznego 1 października 2010 roku. Wydział ma uprawnienia do nadawania stopni naukowych doktora i doktora habilitowanego nauk humanistycznych w zakresie językoznawstwa i literaturoznawstwa.
Lokalizacja.
Wydział zlokalizowany jest w Krakowie. Siedziba dziekanatu znajduje się w budynku głównym uczelni przy ul. Podchorążych 2.
Władze Wydziału.
W kadencji 2016-2020 :

</doc>
<doc id="2798431" url="https://pl.wikipedia.org/wiki?curid=2798431" title="FilmBox Action">
FilmBox Action

FilmBox Action – piąta filmowa stacja telewizyjna spod marki FilmBox dystrybuowana na terenie Polski przez SPI International Polska. Emituje filmy z gatunku kryminałów, sensacyjnych, westerny, katastroficzne, thrillery i horrory. W godzinach nocnych również filmy erotyczne. Stacja nadaje programy 24 godziny na dobę.
Wszystkie filmy są nadawane w wersji polskiej (z lektorem lub dubbingiem).

</doc>
<doc id="2798432" url="https://pl.wikipedia.org/wiki?curid=2798432" title="Perry Saturn">
Perry Saturn

Perry Arthur Satullo (ur. 25 października 1966 w Cleveland) – amerykański wrestler, bardziej znany jako Perry Saturn. Od swojego debiutu w 1990 roku, walczył on w takich federacjach jak Extreme Championship Wrestling (ECW), World Championship Wrestling (WCW), World Wrestling Entertainment (WWF) i Total Nonstop Action Wrestling (TNA).
Początki kariery.
Przed rozpoczęciem kariery profesjonalnego wrestlera, Perry Satullo w wieku 17 lat trafił do amerykańskiej armii, gdzie nauczył się podstaw sztuk walki, które później pomagały mu w zmaganiach na ringu. W 1988 roku, Perry rozpoczął treningi u legendy biznesu – Killera Kowalskiego w jego szkole w Malden, gdzie wkrótce zdobył swój pierwszy pas mistrzowski – Light Heavyweight Championship a później także mistrzostwo Tag Team Titles z Terra Rizing, obecnie znanym jako Triple H. W tym czasie, Satullo pojawił się także w federacji New Japan Pro Wrestling, gdzie spędził tylko trzy tygodnie. W 1993 roku, Saturn zaczął walczyć w następnej federacji, United States Wrestling Association, gdzie poznał swojego późniejszego partnera z tag teamu The Eliminators, Johna Kronusa. W 1994 roku, Perry z Johnem wzięli udział w turnieju o wakujące pasy tagów, jednak odpadli w finale w walce z Brianem Christopherem i Eddie Gillbertem. The Eliminators kontynuowali swoją walkę o złoto i zaledwie kilka tygodni później pokonali wcześniejszych rywali i zostali mistrzami. Pasy trzymali przez miesiąc by stracić je dla PG-13. Następnie, Saturn spędził trochę czasu w WAR, gdzie rozwijał swoje umiejętności ringowe. W 1995, Saturn odnowił swój tag team z Kronusem i przeniósł się do Extreme Championship Wrestling.
Extreme Championship Wrestling.
Zaraz po pojawieniu się w nowej federacji, kontrola nad dywizją tagów, została przejęta przez The Eliminators, którzy pokonali Mikeya Whipwrecka i Cactusa Jacka, stając się tym samym ECW Tag Team Championami. Przez następne 6 miesięcy, aż do sierpnia 1996 roku, nikt nie był w stanie zatrzymać Eliminators. W końcu, Kronus i Saturn ulegli The Gangstas (Sead i New Jack), z którymi rozpoczęli długi i zacięty feud. W grudniu, Kronus i Saturn pokonali Saeda i New Jacka w wielkim rematchu i zdobyli pasy tag team ponownie. Oba tagi kontynuowały feud do marca 1997 roku, jednak w ECW pojawiła się nowa drużyna – The Dudley Boyz i to ona zgarnęła pasy od The Eliminators. Miesiąc później na Barely Legal, Kronus i Saturn pokonali Dudley Boyz i zostali mistrzami po raz trzeci. Po dwóch miesiącach title runu, Eliminators znów zostali pokonani przez Dudley Boyz a niedługo później Satullo opuścił ECW i przeniósł się do WCW.
World Championship Wrestling.
Satullo pojawił się w World Championship Wrestling na krótko przed tym jak federacja pozyskała Ravena. Po pojawieniu się Ravena, Saturn dołączył do jego stajni The Flock by pomagać mu gnębić innych wrestlerów m.in. przez interwencje w walkach. Już w swojej debiutowej walce na Nitro, Saturn pokonał Disco Inferno, ówczesnego mistrza WCW Tv Champion i stał się posiadaczem pasa, który trzymał przez miesiąc aż do rematchu z Disco. Posiadanie przez Saturna pasa, oddzielało go zdecydowanie od reszty jobberskiego The Flock. W kwietniu 1998 roku, Saturn zaczął stwarzać niepotrzebne problemy w The Flock i wplątał się w feud z Hammerem, który również był członkiem tej stajni. Na pierwszym Nitro w maju, Kidman ogłosił, że odbędzie się walka Loser Leaves Flock Match, między Saturnem a Hammerem. Saturn przegrał tę walkę i jeszcze tej samej nocy, Raven i całe Flock wyzwało Saturna by ten przyszedł i usprawiedliwił się ze swojej porażki. Saturn pojawił się z ogoloną głową, co nadało mu większego superstar look i równym krokiem szedł w stronę ringu. Niespodziewanie, Flock zaczęło atak na Hammerze i Raven ogłosił, że to on jednak musi opuścić stajnię. Niedługo później, Saturn powiedział, że był tylko przyjacielem Ravena, co bardzo rozwścieczyło lidera grupy, który musiał wyrzucić Saturna ze stajni.
Na gali Fall Brawl '98, Saturn udowodnił swoje umiejętności i pokonał Ravena po interwencjach Lodiego i Kanyona. Po zakończeniu długiego feudu z Raven’s Flock, Saturn miał konflikt z Eddiem Guerrero, bowiem uważał, że jego stajnia przypomina mu za bardzo Flock. Niedługo potem, Saturn dołączył do Kaza Hayashi i walczył przeciwko Ernestowi Millerowi i Sonnym Onoo. Feud z Millerem kosztował go wiele interwencji podczas walk na Nitro i Thunder. Obaj panowie spotkali się na Starrcade. Podczas walki, interweniujący Sonny Onoo niefortunnie kopnął Millera, następnie Saturn wykonał Death Valley Driver i wygrał walkę. Później, Saturn wdał się w konflikt z Chrisem Jericho z którym stoczył na gali Souled Out '99 pamiętny Loser Wars Dress Match. Jericho wygrał walkę i Saturn musiał założyć sukienkę. Feud obu wrestlerów zakończył się kilka miesięcy później po Dog Collar Matchu, który wygrał Saturn. W marcu 1999 roku, Saturn wziął udział w turnieju o pas US Title, jednak został wyeliminowany już w pierwszej rundzie przez Bookera T.
Pod koniec marca, Saturn reaktywował swój tag team z Ravenem i razem kontynuowali walki z Benoit i Malenko. Na Slamboree, Raven i Saturn pokonali dwóch Horsemanów oraz Mysterio i Kidmana i wygrali pasy tagów. W czerwcu, Raven został kontuzjowany przez Diamond Dallas Page’a i Bam Bigelowa i Saturn sam musiał stawić czoła dwóm wrestlerom. Mimo interwencji Kanyona, Saturnowi nie udało się obronić pasów mistrzowskich. Wkrótce nowym partnerem Saturna został Chris Benoit, z którym walczył przeciwko The Triad, ciągnąc dalej feud.
Na gali Bash At The Beach 1999, Saturn i Benoit walczyli z The Triad o pasy tag team. Saturn dostał kombinacje Diamond Cutter i Greeting From Asbury Park i walka została zakończona poprzez zpinowanie. Benoit i Saturn dołączyli niedługo potem do Shane’a Douglasa i nazwali swoją stajnię – The Revolution. Była to jedna z najsilniejszych stajni od czasów 4 Horsemen. W sierpniu, Revolution feudowało z inną grupą – The Rednecks, a na gali Road Wild '99, Saturn, Malenko i Benoit pokonali przeciwników po tym jak Saturn wykonał DVD na Bobbym Duncum Jr.
Miesiąc później, Saturn i reszta Revolution kontynuowali feud z Viciousem i Rickiem Steinerem. Saturn zgodził się na walkę ze Steinerem o Tv Title, jednak przegrał ją. Wkrótce Revolution wraz z kontuzjowanym Douglasem zaczęło celować w Filthy Animals. Pojawiać zaczęły się też konflikty między Benoitem a Revolution i musiał on opuścić stajnie na rzecz Breta Harta. Na gali Halloween Havoc '99, Saturn stoczył pojedynek z Eddym Guerrero, który był członkiem Filthy Animalsa a walka zakończyła się dyskwalifikacją dla Saturna, po interwencji Rica Flaira, który pobił Eddy’ego. Po Halloween Havoc, został ogłoszony turniej o World Title. W 1 rundzie, Saturn pokonał Eddiego Guerrero przy małej pomocy Revolution i przeszedł do kolejnej rundy. Następnym przeciwnikiem Saturna okazał się być Bret Hart. Mimo interwencji Revolution, Saturnowi nie udało się go pokonać i stapował on po założonym przez Breta, Sharpshooterze. Konflikt na linii Revolution i Filthy Animals nie malał i na Mayhem '99, Saturn i Malenko dołączyli do Asya’i i stoczyli walkę typu Elimination Match z Eddym, Kidmanem i Torrie, która byłą jego dziewczyną. Jak się później okazało, jedynym survivorem został Saturn. Na gali Souled Out '99, Saturn przegrał z Kidmanem, który oprócz tej walki stoczył jeszcze dwoma z innymi członkami Revolution. Gala ta była ostatnią Saturna i razem z Benoitem, Malenko i Guerrero, całą grupą przenieśli się do WWF.
World Wrestling Federation.
Na ostatnim RAW w styczniu 2000, The Radicalz (Chris Benoit, Saturn, Dean Malenko, Eddy Guerrero) pojawili się na gali szukając pracy w federacji. Z pomocą przyszedł im Cactus Jack, który ich oficjalnie przedstawił i Radicalz podpisali kontrakty. Radicalz stoczyli brawl razem z New Age Outlawz przeciwko heelowej frakcji McMahon-Helmsley. Benoit opuścił wkrótce stajnię i rozpoczął feud z Chrisem Jericho a trzech pozostałych członków Radicalz feudowało z Too Cool i Chyna. Radicalz rozpadało się po tym jak Eddie postanowił opuścić grupę dla ukochanej Chyna’y. Malenko i Saturn ciągle jednak byli w tagu.
Saturn został przeniesiony do dywizji Hardcore gdzie toczył feud z Torrie. Wkrótce do Saturna dołączyła Terri Runnels, która stała się jego managerką. Po nieudanym występie na King of the Ring, Perry zainteresował się pasem European Championship, jednak przez długi okres nie udało mu się go zdobyć. 23 lipca, Perry Saturn pokonał Eddiego Guererro i wygrał tytuł. Podczas feudu Terri z The Kat, Saturn wplątał się w konflikt z Al Snowem, na rzecz którego stracił swój tytuł European Championship.
The Radicalz zreformowało się pod koniec 2000 roku i rozpoczęło feud z D-Generation X, których pokonali na Survivor Series. Tego samego wieczoru, grupa zaatakowała Stone Colda podczas jego walki z Triple H. Wkrótce, Malenko starał się o względy Lity przez co Radicalz wdali się w konflikt z Hardy Boyz. Na WrestleManii X-Seven, Saturn pomógł Eddiemu pokonać Testa, jednak nie zatrzymało to Eddiego w stajni i opuścił on Radicalzów.
W marcu, gimmick Saturna uległ totalnej zmianie. Od teraz zaczął on pojawiać się z mopem nazwanym Moppy, który a raczej która według niego była żywa. Terri kazała wybrać Perry’emu między nią a mopem. Saturn wybrał oczywiście mopa i Terri odeszła od niego do Ravena, który pomógł jej zniszczyć mopa. Saturn zrewanżował się na Ravenie i pokonał go na gali Unforgiven.
W kwietniu 2002 roku, odnowiła się kontuzja kolana Saturna i został on wykluczony z wrestlingu na 4 miesiące. Po zmianie nazwy z WWF na WWE, federacja zrobiła czystki w rosterze i Perry został zwolniony przed zaplanowanym powrotem na listopad 2002.
Scena niezależna.
Po opuszczeniu WWE, Saturn rozpoczął tour po Europie razem z World Wrestling All-Stars a jego managerką została Midajah. W marcu 2003, Saturn pojawił się w federacji Total Nonstop Action Wrestling, gdzie stoczył kilka hardcorowych walk, a po zaledwie miesiącu odszedł z niej.
Strzelanina.
W kwietniu 2004, Satullo odwożąc swoją dziewczynę do pracy w Atlancie, zatrzymał się samochodem by zapobiec gwałtowi jakiejś kobiety. Perry został postrzelony trzy razy w wyniku czego w jego karku została zamontowana metalowa płyta i protezy w trzech kręgach.
Satullo zakładał swój powrót na ring na 17 września 2004 roku na walkę z Goodmanem, promotorem USA Pro Wrestling. Lekarze jednak nie pozwolili mu walczyć i nie pojawił on się na gali. Identyczna sytuacja miała też miejsce z galą Hardcore Homecoming.
Stajnie.
The Radicals (WWF, 2000): Eddie Guerrero, Chris Benoit, Dean Malenko
The Revolution (WCW, 1999): Shane Douglas, Dean Malenko, Chris Benoit, Asya, The Wall
Upstarts (WCW, 1999): Shane Douglas, Buff Bagwell, Chris Benoit, Dean Malenko
The Flock (WCW, 1997-1998): Raven, Billy Kidman, Horace Hogan, Reese, Van Hammer, Sick Boy, Scotty Riggs, Stevie Richards
Team Extreme (NWA, 2003): Sandman, New Jack, Justin Credible
Tag Teamy.
The Eliminators (ECW/USWA): John Kronus
The Radicals (WCW): Dean Malenko

</doc>
<doc id="2798437" url="https://pl.wikipedia.org/wiki?curid=2798437" title="Awtodor-Metar Czelabińsk">
Awtodor-Metar Czelabińsk



</doc>
<doc id="2798438" url="https://pl.wikipedia.org/wiki?curid=2798438" title="Indezit Lipieck">
Indezit Lipieck



</doc>
<doc id="2798439" url="https://pl.wikipedia.org/wiki?curid=2798439" title="Gazprom Surgut">
Gazprom Surgut



</doc>
<doc id="2798440" url="https://pl.wikipedia.org/wiki?curid=2798440" title="Arga-Juriach">
Arga-Juriach

Arga-Juriach (ros.: Арга-Юрях; Аргаа-Юрэх, "Argaa-Jurech") – rzeka w azjatyckiej części Rosji, w północno-wschodniej Jakucji, na Nizinie Kołymskiej; łączy się z Ilin-Juriachem tworząc Rossochę. Powstaje z połączenia Ziei i Taba-Bastaachu spływających z gór Ułachan-Sis. Długość rzeki wynosi 312 km; dorzecze zajmuje powierzchnię 5600 km². Reżim deszczowo-śnieżny.

</doc>
<doc id="2798441" url="https://pl.wikipedia.org/wiki?curid=2798441" title="Radio 5">
Radio 5

Radio 5 – regionalne radio z siedzibą w Suwałkach, nadające program w północno-wschodniej Polsce (byłe woj. suwalskie). Radio dzieli się na dwie rozgłośnie „Radio 5 Suwałki” i „Radio 5 Ełk”, każda rozgłośnia nadaje oddzielną ramówkę.
Radio 5 Suwałki.
Suwalska „Piątka” w Suwałkach wystartowała 1 marca 1991 roku. Następnie sukcesywnie w latach 2000–2008 były uruchamiane kolejne nadajniki w Augustowie, Sejnach, Olecku i Gołdapi.
Radio 5 Ełk.
Ełcka „Piątka” wystartowała, tak samo jak Suwalska „Piątka”, w 1991 roku, w 2011 roku poszerzyła zaś swój zasięg o Giżycko.
Radio 5 TV.
Internetowa telewizja, która powstała w 2010 roku. Aktualnie wszystkie informacje radiowe są uzupełniane o materiał wideo w Radio 5 TV. W telewizji nadawany jest cotygodniowy "Przegląd Tygodni" oraz informacje na różne tematy.

</doc>
<doc id="2798448" url="https://pl.wikipedia.org/wiki?curid=2798448" title="Andrew Rayel">
Andrew Rayel

Andrew Rayel (ur. 21 lipca 1992 w Kiszyniowie) – mołdawski DJ i producent muzyki trance. Student wychowania fizycznego. W plebiscycie DJ Mag Top 100 na rok 2013 został sklasyfikowany na 28 miejscu.
Życiorys.
Andrew Rayel w wieku 13 lat zaczął produkować swoje pierwsze utwory. Inspirował się twórczością Tiesto i Armina van Buurena. Zadebiutował w 2010 roku utworem "Always In Your Dreams". Jednak produkcja ta przeszła niemal niezauważona, mimo swojej premiery w Tiësto's Club Life. Rok 2011 okazał się przełomowy. Utwór "Aether" został wydany na kompilacji A State of Trance 2011, otwierając drogę ku karierze młodemu producentowi. Kolejny singiel "550 Senta" okazał się wielkim sukcesem. Armin van Buuren umieścił go na swojej kompilacji A State of Trance 2012. Z kolei jesienią "How Do I Know" i "Aeon of Revenge" znalazły się na ekskluzywnej kompilacji Universal Religion Chapter 6.
Ogromne zainteresowanie produkcjami Rayela pozwoliło mu zadebiutować w prestiżowym zestawieniu DJ MAG Top 100 DJs na 77 miejscu.
Ponadto w zestawieniu dwudziestu najpopularniejszych utworów 2012 roku według słuchaczy A State of Trance znalazły się aż cztery produkcje Andrew Rayela, czyniąc go odkryciem roku.
Andrew pod koniec maja wydał swój debiutancki album "Find Your Harmony".
Dyskografia.
Albumy.
2014 "Find Your Harmony"
2017 "Moments"
Kompilacje.
2013 "Mystery of Aether"
2015 "Find Your Harmony 2015"
Single.
2011 "Aether"
2011 "Opera"
2011 "Drapchi / Deflageration"
2011 "550 Senta / Believe"
2012 "Aeon of Revenge / Source Code"
2012 "How Do I Know" (feat. Jano)
2012 "Coriolis / Exponential"
2013 "Musa / Zeus"
2013 "Sacramentum" (with Bobina)
2013 "We Are Not Afraid Of 138" (with Alexandre Bergheau)
2013 "Until the End" (with Jwaydan)
2013 "Dark Warrior"
2014 "EIFORYA" (with Armin van Buuren)
2014 "Goodbye" (feat. Alexandra Badoi)
2014 "One In A Million" (feat. Jonathan Mendelsohn)
2015 "Miracles" (feat. Christian Burns)
2015 "We Bring The Love" (feat. Sylvia Tosun)
2015 "Daylight" (feat. Jonny Rose)
2015 "Chased" (with Mark Sixma)
2015 "Mimesis" (with Alexander Popov)
2016 "Winterburn" (with Digital X feat. Sylvia Tosun)
2016 "Once In A Lifetime Love" (feat. Kristina Antuna)
2016 "Epiphany"
2016 "All Systems Down" (with KhoMha)
2016 "Take It All" (with Jochen Miller feat. Hansen Tomas)
2017 "I'll Be There" (feat. Eric Lumiere)
2017 "Connected" (with ATB)
2017 "Tacadum"
2017 "My Reflection" (feat. Emma Hewitt)
2017 "Lighthouse" (feat. Christina Novelli)
2017 "Heavy Love" (&amp; Max Vangeli feat. Kye Sones)
2017 "Never Let Me Go" (feat. Angelika Vee)
2017 "Home" (feat. Jonathan Mendelsohn)
2017 "Mass Effect"
2017 "Soul On The Run" (&amp; Bogdan Vix &amp; KeyPlayer feat. Roxana Constantin)
2018 "Horizon" (feat. Lola Blanc)
2018 "Tambores" (&amp; Graham Bell)
2018 "Trance Reborn (Find Your Harmony 100 Anthem)" (&amp; David Gravell)
2018 "Dark Resistance"
2018 "In The Dark" (feat. Haliene)
2018 "New Dawn" (&amp; Corti Organ and Max Cameron)
2018 "Last Summer" (&amp; Garibay feat. Jake Torrey)
2019 "The Melody" (&amp; NWYR)
2019 "Originem (Find Your Harmony 150 Anthem)"
2019 "Take All Of Me" (feat. Haliene)
2019 "Kick, Bass &amp; Trance" (&amp; Chukiess &amp; Whackboi)
Remiksy.
2011 "Karybde &amp; Scilla – Tokyo "
2011 "Ruben de Ronde – Timide "
2011 "Faruk Sabanci – Maidens Tower 2011 "
2011 "W&amp;W vs Jonas Stenberg – Alligator Fuckhouse"
2011 "Tiësto feat. Kay – Work Hard, Play Hard"
2012 " Luke Terry – Tales From The Forest "
2012 " Craig Connelly – Robot Wars"
2012 "Roger Shah feat. Carla Werner – One Love"
2012 " Fabio XB &amp; Wach vs. Roman Sokolovsky – Eternal "
2012 " Fady &amp; Mina – Kepler 22 "
2012 " Bobina – The Space Track "
2012 "Tenishia – Where Do We Begin "
2012 " Armin van Buuren feat. Jan Vayne – Serenity "
2013 " Armin van Buuren &amp; Markus Schulz – The Expedition (ASOT 600 Anthem)"
2013 "Andy Moor &amp; Betsie Larkin – Love Again "
2013 " Kyau &amp; Albert – All Your Colours"
2013 " Zedd feat. Foxes – Clarity"
2013 " Jamaster A feat. Bi Bi Zhou- I Miss You Missing Me"
2013 " Dash Berlin feat. Sarah Howells – Go It Alone"
2013 " Alex M.O.R.P.H. feat. Silvia Tosun – An Angel's Love"
2013 " Faithless – Insomnia"
2013 " Armin van Buuren feat. Miri Ben-Ari – Intense"
2014 " Hardwell feat. Matthew Koma – Dare You "
2014 "Dash Berlin – Till The Sky Falls Down"
2014 " Ivan Gough &amp; Feenixpawl feat. Georgi Kai – In My Mind"
2014 "Sick Individuals – Wasting Moonlight"
2015 "Armin van Buuren – Save My Night"
2015 "Cosmic Gate feat. Kristina Antuna – Alone"
2015 "Tommy Trash feat. JHart – Wake The Giant"
2015 "Dimitri Vegas &amp; Like Mike feat. Ne-Yo – Higher Place"
2016 "Armin van Buuren feat. Eric Vloeimans – Embrace"
2016 "Armin van Buuren pres. Rising Star feat. Betsie Larkin – Again"
2016 "The Chainsmokers feat. Halsey – Closer"
2017 "Armin van Buuren &amp; Garibay feat. Olaf Blackwood – I Need You"
2017 "Mark Sixma &amp; Emma Hewitt – Missing (Mark Sixma &amp; Andrew Rayel Remix)"
2018 "Andrew Rayel – Let It Be Forever (Andrew Rayel &amp; DRYM Remix)"
2018 "Andrew Rayel – Moments (Andrew Rayel &amp; Alexander Popov Remix)"
2018 "Andrew Rayel &amp; Garibay feat. Jake Torrey – Last Summer (Andrew Rayel &amp; DRYM Club Mix)"
2018 "Andrew Rayel feat. Lola Blanc – Horizon (Aether Mix)"
2019 "Armin van Buuren – Lifting You Higher (ASOT 900 Anthem)"
2019 "The Chainsmokers &amp; Illenium feat. Lennon Stella – Takeaway"

</doc>
<doc id="2798449" url="https://pl.wikipedia.org/wiki?curid=2798449" title="Nyctomys">
Nyctomys



</doc>
<doc id="2798451" url="https://pl.wikipedia.org/wiki?curid=2798451" title="Thelephora palmata">
Thelephora palmata



</doc>
<doc id="2798453" url="https://pl.wikipedia.org/wiki?curid=2798453" title="Macrotyphula fistulosa">
Macrotyphula fistulosa



</doc>
<doc id="2798456" url="https://pl.wikipedia.org/wiki?curid=2798456" title="Macilentichthys">
Macilentichthys



</doc>
<doc id="2798457" url="https://pl.wikipedia.org/wiki?curid=2798457" title="Equula">
Equula



</doc>
<doc id="2798458" url="https://pl.wikipedia.org/wiki?curid=2798458" title="Argylepes">
Argylepes



</doc>
<doc id="2798461" url="https://pl.wikipedia.org/wiki?curid=2798461" title="Zbigniew Cierniak">
Zbigniew Cierniak

Zbigniew Cierniak – artysta śpiewak, dyrektor Zespołu Pieśni i Tańca „Śląsk” im. Stanisława Hadyny.
Życie i kariera zawodowa.
Zbigniew Cierniak urodził się w Zbrosławicach, w 1971 roku. Pierwsze szlify artystyczne zdobywał w chórze młodzieżowym „Resonans con tutti”, którego założycielem i długoletnim dyrygentem był profesor Norbert Kroczek. Państwową Szkołę Muzyczną II stopnia ukończył w Zabrzu. Przez krótki czas pracował w Filharmonii Śląskiej. Przełomowym momentem w życiu zawodowym był rok 1990, kiedy to profesor Stanisław Hadyna, po tryumfalnym powrocie do Zespołu „Śląsk”, przeprowadził ogólnopolski nabór do chóru. Spośród kilkuset chętnych, podczas wieloetapowego przesłuchania, wyselekcjonowano kilku młodych artystów, którzy mieli zasilić szeregi osłabionego wówczas chóru Zespołu „Śląsk”. Zbigniew Cierniak znalazł się wśród wyróżnionego grona i w lutym 1992 roku dołączył do Zespołu.
Niemal całe swoje dorosłe życie zawodowe związał ze „Śląskiem”, pełniąc w tej Instytucji wiele funkcji, na różnych szczeblach organizacyjnych. Był członkiem działu artystycznego na stanowiskach: artysta śpiewak z obowiązkiem tańca, w kolejnych latach artysta tancerz-śpiewak, a w ostatnich latach kariery scenicznej solista tancerz-śpiewak. Profesor Stanisław Hadyna dostrzegł i docenił talent organizatorski Zbigniewa Cierniaka, w 1997 roku mianując go na stanowisko inspektora chóru. W historii Zespołu „Śląsk” byłem pierwszym – i jak dotąd jedynym – tak młodym inspektorem w dziale artystycznym.
Zaangażowanie i efektywna praca na tym stanowisku zaowocowały kolejnym awansem. Od 1999 roku pełnił funkcję Organizatora Pracy Artystycznej – także i w tym przypadku, był najmłodszym w historii Zespołu koordynatorem pracy wszystkich działów artystycznych: chóru, baletu i orkiestry. W maju 2008 roku powierzono mu stanowisko Pełnomocnika Dyrektora do spraw marketingu i promocji działalności artystycznej, które piastował do stycznia 2009. Z dniem 15 stycznia 2009 roku, decyzją Zarządu Województwa Śląskiego, objął funkcję Zastępcy Dyrektora Zespołu Pieśni i Tańca „Śląsk” im. Stanisława Hadyny, którą pełnił do 31 maja 2011 roku. Z dniem 1 czerwca 2011 roku, po zakończeniu procedury konkursowej, Zarząd Województwa Śląskiego powołał Zbigniewa Cierniaka na stanowisko Dyrektora Zespołu Pieśni i Tańca „Śląsk”.
Przez kilka ostatnich lat pracy w Zespole „Śląsk” był projektodawcą wielu przedsięwzięć zagranicznych, inicjował i podtrzymywał kontakty m.in. z impresariatami w Stanach Zjednoczonych, Kanadzie i Niemczech. W 2010 roku zainicjował udział Zespołu „Śląsk” w światowych targach artystycznych w Szanghaju oraz w Nowym Jorku, które zaowocowały nawiązaniem znaczących kontaktów. Już jako Zastępca Dyrektora Zespołu „Śląsk” szczególną uwagę zwrócił na możliwość promocji Zespołu oraz rozwoju turystyki kulturalnej w ramach działalności Śląskiej Organizacji Turystycznej. Dzięki zaangażowaniu Zbigniewa Cierniaka zespół jest od 2010 roku członkiem tej organizacji i promuje Województwo Śląskie, uczestnicząc w Międzynarodowych Targach Turystycznych.
Przez cały okres swojej działalności artystycznej wiele uwagi i zaangażowania poświęcił także działalności w Stowarzyszeniu Związku Artystów Scen Polskich. Był aktywnym członkiem Zarządu Oddziału Śląskiego ZASP, członkiem Zarządu Sekcji Tańca. Za swoje zasługi dwukrotnie został wyróżniony dyplomem uznania ZASP – „Za wybitne osiągnięcia w sztuce wokalno-aktorskiej na Scenach Estradowych, za całokształt pracy artystycznej, jak również za działalność na rzecz ZASP” (20 maja 2001 roku) oraz dyplomem uznania ZASP – „Za wybitne osiągnięcia w sztuce wokalno-tanecznej na światowych scenach muzycznych z zespołem Pieśni i Tańca „ŚLĄSK” im. St. Hadyny, za całokształt pracy artystycznej, jak również za działalność na rzecz ZASP” (20 maja 2006 roku).
Życie prywatne.
Żona – Joanna Cierniak – jest solistką chóru Zespołu Pieśni i Tańca „Śląsk”, mają dwóch synów: Piotra (1996) i Adama (2001).

</doc>
<doc id="2798462" url="https://pl.wikipedia.org/wiki?curid=2798462" title="(10954) Spiegel">
(10954) Spiegel

(10954) Spiegel (4545 P-L) – planetoida z pasa głównego asteroid okrążająca Słońce w ciągu 5,06 lat w średniej odległości 2,95 j.a. Odkryła ją 24 września 1960 roku trójka holenderskich astronomów – Cornelis Johannes van Houten, Ingrid van Houten-Groeneveld i Tom Gehrels.

</doc>
<doc id="2798467" url="https://pl.wikipedia.org/wiki?curid=2798467" title="(10955) Harig">
(10955) Harig

(10955) Harig (5011 P-L) – planetoida z pasa głównego asteroid okrążająca Słońce w ciągu 4,49 lat w średniej odległości 2,72 j.a. Odkryła ją 22 października 1960 roku trójka holenderskich astronomów – Cornelis Johannes van Houten, Ingrid van Houten-Groeneveld i Tom Gehrels.

</doc>
<doc id="2798468" url="https://pl.wikipedia.org/wiki?curid=2798468" title="F.E.A.R. Combat">
F.E.A.R. Combat



</doc>
<doc id="2798469" url="https://pl.wikipedia.org/wiki?curid=2798469" title="Wielki Order Królowej Jeleny">
Wielki Order Królowej Jeleny

Wielki Order Królowej Jeleny z Wstęgą i Gwiazdą Poranną () – wysokie chorwackie odznaczenie państwowe ustanowione w 1995 roku.
Historia, organizacja i zasady nadawania.
Order został ustanowiony 10 marca 1995 przez Zgromadzenie Chorwackie. Odznaczenie utworzono w celu nagradzania:
Order nie jest podzielony na klasy i zajmuje drugie miejsce w kolejności starszeństwa chorwackich odznaczeń państwowych. Nadaje go urzędujący prezydent Chorwacji. Nazwa odznaczenia upamiętnia postać Heleny z Zadaru, zwanej „Chwalebną”, żony Mihajla Krešimira II, króla Chorwacji w latach 946–969.
Insygnia.
Wykonaną ze srebra odznaką orderu (wys. 65 mm, szer. 52 mm) jest stylizowany krzyż "trefoil" (koniczyna) o ostro zakończonych ramionach i złoconym obramowaniu. Na jego powierzchni, pokrytej bladoniebieską emalią, widnieją rozmieszczone symetrycznie złote krzyżyki. Nad górnymi wierzchołkami krzyża znajduje się korona (jako element herbu państwa) z pięcioma tarczami przedstawiającymi historyczne herby krain tworzących Republikę Chorwacji. Na podstawie korony umieszczono grawerowany napis: „Kraljice Jelene”. Na rewersie odznaki znajduje się wytłoczony, okrągły warkocz starochorwacki z umieszczoną w nim, kolistą inskrypcją: „Republika Hrvatska” (oba napisy są złożone wersalikami).
Wielka gwiazda orderu, nosząca nazwę „Porannej” (śr. 90 mm) jest wykonana ze srebra. Jej osiem dłuższych i osiem krótszych promieni srebrnych przedzielają wiązki promieni pozłacanych. W centrum gwiazdy umieszczona jest odznaka orderu.
Wstęga orderu (szer. 80 mm, dł. 1960 mm) składa się z trzech równej szerokości, pionowych pasów: czerwonego, białego i granatowego. Pasy czerwony i granatowy zdobią podwójne bordiury w formie złotego warkocza starochorwackiego.

</doc>
<doc id="2798470" url="https://pl.wikipedia.org/wiki?curid=2798470" title="(10969) Perryman">
(10969) Perryman

(10969) Perryman (4827 T-1) – planetoida z pasa głównego asteroid okrążająca Słońce w ciągu 4,68 lat w średniej odległości 2,80 j.a. Odkryła ją 13 maja 1971 roku trójka holenderskich astronomów – Cornelis Johannes van Houten, Ingrid van Houten-Groeneveld i Tom Gehrels.

</doc>
<doc id="2798471" url="https://pl.wikipedia.org/wiki?curid=2798471" title="10971 van Dishoek">
10971 van Dishoek



</doc>
<doc id="2798477" url="https://pl.wikipedia.org/wiki?curid=2798477" title="Ambasada RP w Mińsku">
Ambasada RP w Mińsku

Ambasada Rzeczypospolitej Polskiej w Republice Białorusi z siedzibą w Mińsku () – polska misja dyplomatyczna w stolicy Białorusi.
Historia.
Okres do 1939.
W okresie międzywojennym w Mińsku na początku lat dwudziestych funkcjonowała filia spółki „Mosdelpol”, pełniąca rolę nieformalnego "quasi"-poselstwa RP. Następnie stosunki na tyle się unormowały, że w latach 1924–1939 pracował w Mińsku polski urząd konsularny w randze konsulatu generalnego, na I piętrze domu Mielcara, budynku b. hotelu Nowo-Moskiewskiego (), róg ówczesnych ulic Zacharewskiej i Gubernatorskiej (), współcześnie administrowanego przez spółdzielnię mieszkaniową przy ul. Sowieckiej 84 (, ) (1924–1938). Pomieszczenia te były zajmowane wcześniej przez mińską ekspozyturę delegacji RP w Komisji Mieszanej ds. Repatriacji z BSRR i USRR (1924–1927).
Konsulat Generalny RP w Mińsku został utworzony na podstawie uchwały Rady Ministrów RP z 30 maja 1924 w sprawie uznania państwa radzieckiego. Jego okręg konsularny obejmował terytorium Białoruskiej Socjalistycznej Republiki Radzieckiej. Bezpośredni nadzór sprawowało Poselstwo w Moskwie.
Okres 1945–1992.
Pomimo wyrażenia przez władze radzieckie zgody na uruchomienie konsulatu polskiego w Mińsku już w 1945, ponowne jego otwarcie nastąpiło dopiero 20 marca 1972, z siedzibą w pałacyku przy ul. Rumiancewa 6 ().
Okres po 1992.
W budynku przy ul. Rumiancewa mieściła się też otwarta w 1992 Ambasada RP. W 2012 przeniesiono ją na ul. Krapotkina 91a (), w 2014 do budynku przy ul. Z. Biaduli 11 ().

</doc>
<doc id="2798478" url="https://pl.wikipedia.org/wiki?curid=2798478" title="Diecezja Greensburg">
Diecezja Greensburg

Diecezja Greensburg (łac. "Dioecesis Greensburgensis", ang. "Diocese of Greensburg") jest diecezją Kościoła rzymskokatolickiego w metropolii Filadelfia w Stanach Zjednoczonych. Swym zasięgiem obejmuje południowo-zachodnią część stanu Pensylwania. 
Historia.
Diecezja została kanonicznie erygowana 10 marca 1951 roku przez papieża Piusa XII. Wyodrębniono ją z diecezji Pittsburgh. Pierwszym ordynariuszem został dotychczasowy biskup pomocniczy Filadelfii Hugh Louis Lamb (1890-1959).

</doc>
<doc id="2798480" url="https://pl.wikipedia.org/wiki?curid=2798480" title="Biskupi Greensburga">
Biskupi Greensburga



</doc>
<doc id="2798482" url="https://pl.wikipedia.org/wiki?curid=2798482" title="Dexter (Minnesota)">
Dexter (Minnesota)

Dexter – miasto w Stanach Zjednoczonych, w stanie Minnesota, w hrabstwie Mower.

</doc>
<doc id="2798486" url="https://pl.wikipedia.org/wiki?curid=2798486" title="Diecezja Altoona-Johnstown">
Diecezja Altoona-Johnstown

Diecezja Altoona-Johnstown (łac. "Dioecesis Altunensis-Johnstoniensis", ang. "Diocese of Altoona-Johnstown") – diecezja Kościoła rzymskokatolickiego w metropolii Filadelfia w Stanach Zjednoczonych. Swym zasięgiem obejmuje środkową część stanu Pensylwania. 
Historia.
Diecezja została kanonicznie erygowana 30 maja 1901 roku przez papieża Leona XIII jako diecezja Altoona. Wyodrębniono ją z diecezji Pittsburgh i Harrisburg. Pierwszym ordynariuszem został kapłan z diecezji Scranton Eugene Augustine Garvey (1845–1920). Od 9 października 1957 diecezja nosi obecną nazwę. Konkatedrą został wówczas kościół pod wezwaniem św. Jana Gwalberta w Jamestown.

</doc>
<doc id="2798488" url="https://pl.wikipedia.org/wiki?curid=2798488" title="Dexter (Nowy Meksyk)">
Dexter (Nowy Meksyk)

Dexter – miasto w Stanach Zjednoczonych, w stanie Nowy Meksyk, w hrabstwie Chaves.

</doc>
<doc id="2798490" url="https://pl.wikipedia.org/wiki?curid=2798490" title="Bahadur Szah II">
Bahadur Szah II

Bahadur Szah II (ur. 24 października 1775, zm. 7 grudnia 1862 w Rangunie) – ostatni cesarz Mogołów, panował w Indiach w latach 1837–1858, był synem Akbar Szaha II.
Bahadur Szah II był ostatnim cesarzem Indii z dynastii Wielkich Mogołów. Po śmierci swojego ojca został osadzony na tronie w Delhi przez Brytyjczyków. Nie sprawował realnej władzy. Pisał poezję, wspierał finansowo poetów i pisarzy. Bahadur Szah II stał się mimowolnym symbolem dążeń Hindusów do niepodległości. Wzniecili oni w 1857 r. powstanie przeciwko Brytyjczykom. W następnym roku Bahadur Szah II został obalony, aresztowany i zesłany do stolicy Birmy – Rangunu. Jego synów zamordowali Brytyjczycy.

</doc>
<doc id="2798493" url="https://pl.wikipedia.org/wiki?curid=2798493" title="Akbar Szah II">
Akbar Szah II

Akbar Szah II (ur. 23 kwietnia 1760, zm. 28 września 1837) – cesarz Mogołów, panował w Indiach w latach 1806–1837, był synem Shah Alama II.
Akbar Szah II był przedostatnim tytularnym cesarzem Indii z dynastii Wielkich Mogołów. Nie sprawował realnej władzy. Pozostawał pod kontrolą brytyjskiego rezydenta, był niemal traktowany jak więzień Kompanii Wschodnioindyjskiej.

</doc>
<doc id="2798494" url="https://pl.wikipedia.org/wiki?curid=2798494" title="Florence (Kolorado)">
Florence (Kolorado)

Florence – miasto w Stanach Zjednoczonych, w stanie Kolorado, w hrabstwie Fremont.

</doc>
<doc id="2798498" url="https://pl.wikipedia.org/wiki?curid=2798498" title="Giacomo Filippo Fransoni">
Giacomo Filippo Fransoni

Giacomo Filippo Fransoni (ur. 10 grudnia 1775 w Genui, zm. 20 kwietnia 1856 w Rzymie) – włoski kardynał, wysoki urzędnik Kurii Rzymskiej.
Pochodzi ze szlacheckiego rodu. Jego ojciec był senatorem Republiki Genueńskiej. W roku 1806 uzyskał doktorat obojga praw podczas studiów w Wiecznym Mieście. Święcenia kapłańskie otrzymał 14 marca 1807 roku. Przez wiele kolejnych lat pracował w Kurii Rzymskiej. Od roku 1816 prałat domowy Jego Świątobliwości. 7 września 1822 otrzymał nominację na tytularnego biskupa "Nazianzo". Sakry udzielił mu kardynał Pietro Francesco Galleffi. 21 stycznia 1823 mianowany nuncjuszem w Portugalii. Z funkcji tej zwolniony po trzech latach, kiedy to otrzymał promocję kardynalską. Otrzymał wówczas kościół tytularny "Santa Maria in Ara Coeli". Od 21 listopada 1834 do śmierci sprawował urząd prefekta Kongregacji Rozkrzewiania Wiary. W roku 1855 jego kościołem tytularnym została bazylika "San Lorenzo in Lucina". W niej też został pochowany.

</doc>
<doc id="2798499" url="https://pl.wikipedia.org/wiki?curid=2798499" title="Florence (Kansas)">
Florence (Kansas)

Florence – miasto w Stanach Zjednoczonych, w stanie Kansas, w hrabstwie Marion.

</doc>
<doc id="2798500" url="https://pl.wikipedia.org/wiki?curid=2798500" title="Ari Ichihashi">
Ari Ichihashi

 – japońska lekkoatletka specjalizująca się w biegach długodystansowych, uczestniczka letnich igrzysk olimpijskich w Sydney (2000). 
Lekkoatletka roku 1999 w Japonii.

</doc>
<doc id="2798502" url="https://pl.wikipedia.org/wiki?curid=2798502" title="Florence (Kentucky)">
Florence (Kentucky)

Florence – miasto w Stanach Zjednoczonych, w północnej części stanu Kentucky, w hrabstwie Boone.

</doc>
<doc id="2798503" url="https://pl.wikipedia.org/wiki?curid=2798503" title="Teltowskie rzepki">
Teltowskie rzepki

Teltowskie rzepki (niem. "Teltower Rübchen", "Brassica rapa" L. subsp. "rapa" f. "teltowiensis") – niemiecka odmiana rzepy, wywodząca się z brandenburskiego miasta Teltow.
Ta ostra w smaku odmiana została przywieziona prawdopodobnie z Polski lub Finlandii. Największą popularność przeżywała w XVIII i XIX wieku, kiedy to uważana była za smakołyk w całych niemal Niemczech. Podawana była m.in. w poznańskich i toruńskich restauracjach. Do miłośników warzywa należeli m.in. Johann Wolfgang von Goethe oraz Immanuel Kant.
Rzepę teltowską wysiewa się bezpośrednio na polach w końcu sierpnia (druga uprawa), a zbiera w październiku. Nadaje się do spożywania bezpośredniego lub jako składnik sałatek, czy też dodatek warzywny do dań głównych. Najbardziej klasycznym sposobem podawania jest smażenie na maśle z dodatkiem karmelizowanego cukru (w całości lub po przepołowieniu). Na końcu podlewa się ją bulionem.

</doc>
<doc id="2798504" url="https://pl.wikipedia.org/wiki?curid=2798504" title="Alina Barszczewska-Krupa">
Alina Barszczewska-Krupa

Alina Barszczewska-Krupa (ur. 7 maja 1932 w Radomiu, zm. 10 sierpnia 2001) – polska historyk, profesor, zajmująca się głównie dziejami Wielkiej Emigracji, wykładowca akademicki na Instytucie Historii Uniwersytetu Łódzkiego.
Życiorys.
W czasie II wojny światowej uczęszczała na tajne nauczanie organizowane w Ostrowcu Świętokrzyskim. Tamże, w 1951 zdała egzamin maturalny w liceum im. J. Chreptowicza. W 1951 r. rozpoczęła studia na Wydziale Historycznym Uniwersytetu Warszawskiego, w ich trakcie przeniosła się na Uniwersytet Łódzki. W 1955 r. obroniła pracę magisterską pt. "Stagnacja przemysłowa w Łodzi w okresie powstania listopadowego 1830-1831".
Barszczewska-Krupa uzyskała stopień doktora w 1963 r. na podstawie dysertacji: "Województwo kaliskie i mazowieckie w powstaniu listopadowym". W 1978 r. uzyskała habilitację na podstawie pracy: "Koncepcje przekształceń społeczeństwa polskiego w myśli politycznej Wielkiej Emigracji". W 1979 r. została docentem, w 1985 r. profesorem nadzwyczajnym, a w 1990 r. profesorem zwyczajnym.
W latach 1963-1964 odbyła staż naukowy w Paryżu, który przyczynił się do jej zainteresowania zagadnieniami związanymi z dziejami Wielkiej Emigracji oraz procesami zachodzącymi równolegle na ziemiach polskich. Po obronie pracy habilitacyjnej zajęła się zagadnieniami dotyczącymi roli i funkcjonowania narodowej tradycji, symboliki i mitologii w XIX w. W 1984 r. objęła kierownictwo Interdyscyplinarnego Zespołu Naukowo-Badawczego "3 maja w tradycji i kulturze". W latach 90. XX w. zajęła się badaniami nad funkcjonowaniem mitów i tradycji polskich w wieku XIX. Z jej inicjatywy powstał Interdyscyplinarny Zespół Badań nad Dziejami Tradycji i Mitów Historycznych, którym kierowała przez wiele lat.
Podczas pracy na Uniwersytecie Łódzkim pełniła różnorakie funkcje: dyrektora Instytutu Historii w latach 1983–1984, prodziekana Wydziału Filozoficzno-Historycznego w latach 1976–1981 i dziekana w latach 1987–1990. Ponadto pełniła funkcję kierownika Katedry Historii Polski od 1990 r.
Pochowany na łódzkim Cmentarzu Komunalnym Doły (kw. XIB-12-19).

</doc>
<doc id="2798506" url="https://pl.wikipedia.org/wiki?curid=2798506" title="Majaka">
Majaka

Majaka – wieś w Estonii, w prowincji Parnawa, w gminie Häädemeeste.

</doc>
<doc id="2798507" url="https://pl.wikipedia.org/wiki?curid=2798507" title="Florence (Minnesota)">
Florence (Minnesota)

Florence – miejscowość w Stanach Zjednoczonych, w stanie Minnesota, w hrabstwie Lyon.

</doc>
<doc id="2798509" url="https://pl.wikipedia.org/wiki?curid=2798509" title="Wspólnota starokatolicka Narodzenia Pańskiego w Warszawie">
Wspólnota starokatolicka Narodzenia Pańskiego w Warszawie

Wspólnota starokatolicka Narodzenia Pańskiego w Warszawie – była wspólnota Kościoła Starokatolickiego w RP w Warszawie. Do parafii należeli wyznawcy z aglomeracji warszawskiej; była to także parafia w ramach której modlili się klerycy Kościoła Starokatolickiego. Msze św. były sprawowane w ramach duszpasterstwa domowego na terenie miasta zgodnie z ogłoszeniami administratora. Wspólnota do 2016 roku była częścią parafii Matki Bożej Nieustającej Pomocy w Działach Czarnowskich.
Historia.
Ideę Kościoła Narodowego zaszczepili w stolicy ks. Andrzej Huszno i ks. Franciszek Bończak. Pierwszą mszę Polskiego Narodowego Kościoła Katolickiego odprawiono w 1923 w mieszkaniu Heleny Szeleściny-Morawskiej przy ul. Senatorskiej 22. W lipcu 1923 nabożeństwa starokatolickie przeniesiono na ul. Chmielną 17/3, a już w 1927 parafia starokatolicka znajdowała się przy Płockiej 27, a jej proboszczem był ks. Marcin Piechociński. Parafia liczyła wówczas 1200 wiernych, a rok później już prawie 3 tysiące.
W 1931 powstał Polski Kościół Starokatolicki (ob. Kościół Starokatolicki w RP), a część wiernych przeszła z Polskiego Narodowego Kościoła Katolickiego do nowego związku wyznaniowego. W Warszawie zawiązały się dwie parafie: Najświętszego Serca Pana Jezusa (ul. Poznańska 17) oraz Najświętszej Maryi Panny Królowej Miłości (ul. Wolska 44). Pracę parafialną w Warszawie koordynował w imieniu ks. bpa Władysława Farona wyznaczony przez niego ks. Stanisław Podniesiński. Przez pewien czas (około 1938) funkcjonowała także kaplica przy ul. Żelaznej 58. W latach 1935-1938, 1945-1948 i 1949-1950 w granicach administracyjnych dzisiejszej Warszawy znajdowała się także podlegająca Polskiemu Kościołowi Starokatolickiemu parafia przy ul. Klasztornej w Rembertowie z proboszczem ks. Stanisławem Kędzierskim. Dodatkowo nieopodal, przy ul. Okuniewskiej 20, znajdowała się kaplica prowadzona przez ks. Mariana Strzałkę. 
Po II wojnie światowej Polski Kościół Starokatolicki odrodził się w ograniczonym zakresie. Brak obiektów parafialnych zmuszał wiernych do modlenia się w domach prywatnych. W latach 1945-1948 duszpasterstwo w mieście prowadził ks. Franciszek Biernacki, który popadając w konflikt z abp Zygmuntem Szypoldem odszedł wraz z wiernymi do Kościoła rzymskokatolickiego. W 1945 Polski Narodowy Kościół Katolicki otrzymał odrębną świątynię, do której uczęszczali także wierni starokatoliccy (ul. Szwoleżerów 2). Po likwidacji Polskiego Kościoła Starokatolickiego przez państwo, działalność parafii starokatolickiej w Warszawie całkowicie zamarła, chociaż w pewnych okresach podejmowane były próby zorganizowania duszpasterstwa domowego (w 1983 w warszawskiej kaplicy domowej sakrę przyjął bp Marek Kordzik.
Na początku lat 90. XX wieku w pobliskich Markach, w powiecie wołomińskim swoją działalność rozpoczęła parafia katedralna, w której rezydował ks. bp Wojciech Kolm, ówczesny zwierzchnik Kościoła. W Warszawie, przy ul. Jeleniogórskiej 17 na Targówku Fabrycznym, w niewielkiej kaplicy posługę duszpasterską sprawował ks. Jan Paweł Marczyński. Zgromadził on wokół siebie niewielką liczbę wiernych, jednak parafia funkcjonowała prężnie. W 2005 Marczyński odszedł z Kościoła Starokatolickiego, prowadząc od tej pory własne duszpasterstwo i zakładając niewielką kaplicę w mieszkaniu przy ul. Radzymińskiej. W latach 2009-2016 (z kilkumiesięczną przerwą w 2014) w oddalonych o ok. 30 km od Warszawy Działach Czarnowskich działała parafia Matki Bożej Nieustającej Pomocy.
W czerwcu 2011 na życzenie sympatyków Kościoła Starokatolickiego, rozpoczęło się organizowanie placówki misyjnej Kościoła. W Warszawie na Chrześcijańskiej Akademii Teologicznej studia w roku akademickim 2011/2012 rozpoczęli duchowni Kościoła. Powstała potrzeba posiadania własnego miejsca kultu. Wierni nieposiadający swojej kaplicy, korzystali najczęściej z duszpasterstwa polskokatolickiego czy mariawickiego.
1 listopada 2011 został erygowany rektorat Chrystusa Najwyższego Kapłana w Warszawie, który 5 kwietnia 2012 stał się niezależną parafią Kościoła Starokatolickiego. Początkowo wspólnota zbierała się wyłącznie na nabożeństwach domowych, od 21 października 2012 przynajmniej raz w miesiącu organizowane były w wynajmowanych pomieszczeniach nabożeństwa publiczne. Od początku istnienia wspólnoty jej duszpasterzem był ks. Michał Hasiński, uprzednio wikariusz parafii Miłosierdzia Bożego w Kamiennej Górze. Od 2013 duszpasterzem pomocniczym był we wspólnocie ks. diakon Artur Wieciński. Ze względu na brak uformowania struktur parafialnych, w 2013 jednostka została przekształcona czasowo w rektorat i miała charakter placówki misyjnej (wspólnoty).
16 marca 2014 decyzją władz Kościoła rektorat przekształcił się w Parafię Matki Bożej Nieustającej Pomocy z przeniesienia wspólnoty z Działów Czarnowskich. Administratorem parafii został ks. diak. Artur Wieciński (przyjął święcenia kapłańskie prezbiteriatu 17 kwietnia 2014 w Łodzi).
W lipcu 2014 parafia Matki Bożej Nieustającej Pomocy w Warszawie uległa przekształceniu we wspólnotę starokatolicką Narodzenia Pańskiego w Warszawie działającą pod jurysdykcją parafii Matki Bożej Nieustającej Pomocy w Działach Czarnowskich. Od 2016 roku podlegała pod parafię Podwyższenia Krzyża Świętego w Łodzi. Wraz z usunięciem ks. Artura Wiecińskiego z Kościoła Starokatolickiego w RP w grudniu 2017 wspólnota przestała funkcjonować.

</doc>
<doc id="2798510" url="https://pl.wikipedia.org/wiki?curid=2798510" title="Florence (Missisipi)">
Florence (Missisipi)

Florence – miasto w Stanach Zjednoczonych, w stanie Missisipi, w hrabstwie Rankin.

</doc>
<doc id="2798512" url="https://pl.wikipedia.org/wiki?curid=2798512" title="Florence (Oregon)">
Florence (Oregon)

Florence – miasto w Stanach Zjednoczonych, w stanie Oregon, w hrabstwie Lane.

</doc>
<doc id="2798514" url="https://pl.wikipedia.org/wiki?curid=2798514" title="Massiaru">
Massiaru

Massiaru – wieś w Estonii, w prowincji Parnawa, w gminie Häädemeeste.

</doc>
<doc id="2798519" url="https://pl.wikipedia.org/wiki?curid=2798519" title="Brooklyn Museum">
Brooklyn Museum

Brooklyn Museum ("Muzeum w Brooklynie") – muzeum sztuk pięknych położone w nowojorskim okręgu (ang. "borough") Brooklyn przy 200 Eastern Parkway. Jedno z najstarszych i największych muzeów sztuki w Stanach Zjednoczonych. Powierzchnia całkowita wynosi 52 025 m² (drugie co do wielkości muzeum Nowego Jorku).
Muzeum mieści się w budynku, którego budowę rozpoczęto w roku 1895, a ukończono w 1926. W momencie powstania było planowane jako największy instytut sztuki na świecie; plany te nie zostały jednak urzeczywistnione, ponieważ Brooklyn stał się dwa lata później kolejną dzielnicą Nowego Jorku, a środki finansowe zostały skierowane do położonego na Manhattanie Metropolitan Museum of Art. Brooklyn Museum posiada światowej klasy kolekcję liczącą ok. 1 500 000 dzieł pochodzących praktycznie z każdego okresu w historii sztuki. Jest znane z kolekcji starożytnej sztuki egipskiej oraz z ulokowanej w ośmiu tematycznych galeriach sztuki amerykańskiej (m.in. Edward Hopper, Mark Rothko, Norman Rockwell, Winslow Homer, John Singer Sargent). Kolekcję malarską uzupełniają prace takich artystów jak m.in.: Edgar Degas, Camille Pissarro, Max Weber i Georgia O’Keeffe, a kolekcję w ogóle – zbiory sztuki afrykańskiej, azjatyckiej (w tym japońskiej) oraz wysp Pacyfiku. Budynek muzeum został w 1977 r. wpisany na listę National Register of Historic Places pod nr #77000944.
Historia.
Historia Brooklyn Museum sięga roku 1823, w którym powstała Brooklyn Apprentices’ Library (Biblioteka Brooklyńskich Praktykantów). Jej celem było kształcenie młodych handlowców. Biblioteka, położona początkowo w Brooklyn Heights, przeniosła się w 1841 r. do budynku Brooklyn Lyceum przy Washington Street. Dwa lata później Brooklyn Lyceum i Brooklyn Apprentices’ Library połączone zostały w Brooklyn Institute, który organizował ważne wystawy malarstwa i rzeźby oraz wykładów na tak różne tematy, jak geologia czy abolicjonizm. W 1846 r. Brooklyn Institute ogłosił plany utworzenia stałej galerii sztuki. Jeszcze przed 1890 r. kierownictwo Instytutu podjęło decyzję o zbudowaniu obszernego gmachu, w którym mieściłyby się zbiory sztuk pięknych oraz nauk przyrodniczych; zreorganizowany Instytut przyjął nazwę Brooklyn Institute of Arts and Sciences (poprzednik Brooklyn Museum).
Projekt nowego budynku muzeum został wykonany w 1893 r. przez architektów z firmy McKim, Mead and White; budynek miał za zadanie pomieścić liczne przedsięwzięcia edukacyjne i badawcze oraz rosnące zbiory. Gdyby pierwotne zamierzenia zostały w pełni zrealizowane, brooklyńska placówka stałaby się największą pojedynczą konstrukcją muzealną na świecie. W ramach organizacyjnych Brooklyn Institute of Arts and Sciences znajdowały się: Brooklyn Academy of Music, Brooklyn Botanic Garden i Brooklyn Children’s Museum; usamodzielniły się one dopiero w latach 70. XX w. Pozostałe po oddzieleniu się tych jednostek muzeum przyjęło nazwę Brooklyn Museum. Muzeum miało stanowić centrum kulturalno-rekreacyjno-edukacyjne miasta Brooklyn.
Choć cel, któremu miał służyć przewidywany kompleks budynków, parków i ogrodów zmienił się w 1898 r. po wchłonięciu Brooklynu przez Nowy Jork, wiele elementów pierwotnego planu zostało ostatecznie zrealizowanych i jest widocznych w dzisiejszej strukturze placówki, która znajduje się na obszarze zwanym Brooklyn Institute Triangle, obok takich instytucji jak Brooklyn Botanic Garden, the Prospect Park Zoo, Mount Prospect Park i Central Library z kompleksu Brooklyn Public Library.
Historia budynku.
1895–1926.
14 września 1895 r. firma budowlana P.J. Carlin rozpoczęła wykopy pod zachodnie skrzydło, co oznaczało początek realizacji projektu. Pierwszy fragment budynku muzeum został ukończony i otwarty dla publiczności w roku 1897. W trakcie budowy podwyższono parter o 1,5 m w celu stworzenia miejsca dla audytorium, ulokowanego na poziomie piwnicy pawilonu centralnego. W związku tym powiększono główne schody wejściowe zmieniając pierwotny projekt McKim, Mead &amp; design White.
Budowa pawilonu centralnego Muzeum, włącznie z kaskadowymi schodami prowadzącymi w dół, w kierunku Eastern Parkway, trwała od 1899 do 1905 r. W 1904 r. rozpoczęto budowę dwóch odcinków skrzydła północnego. Następny etap budowy rozpoczął się dopiero w roku 1913. Ta część budynku obejmuje skrzydło galerii od strony północno-wschodniej oraz znajdujący się w północno-wschodnim narożniku wewnętrzny dziedziniec przekryty dachem ze świetlikiem, znany obecnie jako Beaux-Arts Court. Budowa przeciągała się, szczególnie podczas I wojny światowej, a wnętrza zostały ukończone przed rokiem 1926. Był to ostatni fragment oryginalnego projektu McKim, Mead and White; dalszej jego części już nie kontynuowano. Nawet oddanie do użytku północno-wschodniej części gmachu oznaczało, iż zrealizowano tylko jedną czwartą pierwotnej koncepcji.
Firmie McKim, Mead and White zlecono w międzyczasie zaprojektowanie nowego ogrodu botanicznego na południe od Muzeum. Usytuowanie jego zasadniczych elementów dopasowano do budynku muzeum.
Okres od lat 30. do 70..
Przez dwie dekady odraczano konserwację prewencyjną muzeum, aż wielkie schody przy wejściu do budynku zaczęły wykazywać oznaki zużycia. W kwietniu 1934 r., kiedy kierownictwo firmy McKim, Mead and White było za granicą, Municipal Art Commission (Miejska Komisja ds. Sztuki) pospiesznie zatwierdziła wyburzenie frontowych schodów, znacznie zmieniając charakter architektoniczny głównej fasady muzeum. Jednocześnie rozebrano znajdujące się za schodami audytorium, aby utworzyć nowy hol wejściowy na poziomie parteru.
Dalsze remonty zostały zaproponowane w latach 40. i 50., ale ich zakres z powodu braków budżetowych był ograniczony. Znaczącą zmianą przeprowadzoną w latach 50. była renowacja pawilonu środkowego i monumentalnej rotundy, obejmująca usunięcie wszystkich dekoracji w stylu Beaux-Arts wraz z kolumnami, obniżenie pułapów i instalację nowego oświetlenia. Rotunda została następnie przebudowana na galerię rzeźby modernistycznej.
W 1967 r. Brooklyn Institute powrócił do zagadnienia renowacji gmachu i kolekcji oraz poprawy komfortu zwiedzających muzeum. W rezultacie rozbudowano południową elewację skrzydła wschodniego budynku według projektu firmy Prentice &amp; Chan Ohlhausen. Prace budowlane trwały od 1977 do 1980 r. W dobudowanej części mieszczą się obecnie biura i pokoje lekcyjne Działu Edukacji, a także pomieszczenia techniczne.
Renowacja (1986–2004).
4 marca 1986 r. Rada Nadzorcza Muzeum postanowiła rozpisać międzynarodowy konkurs "Master Plan Competion" mający na celu rozłożoną na lata modernizację i rozbudowę budynku, sięgającą XXI w. Na zaproszenie odpowiedziało 57 firm przedkładając różnorodne pomysły odnośnie do rozbudowy i dalszego rozwoju muzeum. Zwycięski okazał się projekt przedłożony przez zespoły "Arata Isozaki &amp; Associates" oraz "James Stewart Polshek and Partners". Ich plan zawierał nie tylko projekt całkowicie nowej konstrukcji, ale także koniecznych remontów istniejącej struktury.
Pierwsza część ich planu zakładała wybudowanie audytorium "Iris &amp; B. Gerald Cantor Auditorium" na 460 miejsc siedzących. Audytorium zostało oddane do użytku 9 kwietnia 1991 r., a podczas otwarcia uhonorowano Iris i Geralda Cantorów, których donacja w wysokości 3,5 miliona dolarów umożliwiła wybudowanie audytorium. Służy ono obecnie jako miejsce do organizowania spektakli, wykładów, projekcji filmowych itp.
30 listopada 1993 r., po zakończeniu kolejnej fazy realizacji projektu, otwarto odnowione, trzypiętrowe skrzydło zwane "Morris A. and Meyer Schapiro Wing", mieszczące galerie. Zmodernizowano również galerie w zachodnim skrzydle gmachu – najstarszej części XIX-wiecznego, zabytkowego budynku, zaprojektowanego przez McKim, Mead and White. Na jego trzecim piętrze znajduje się światowej sławy kolekcja sztuki egipskiej, a na czwartym i piątym – wystawy specjalne. W latach 90. podjęto modernizację majestatycznego wewnętrznego dziedzińca "Beaux-Arts Court", a zwłaszcza przekrywającego go dachu z ogromnym świetlikiem. Gruntowna przebudowa została zakończona w roku 2001. Dwupiętrowe wnętrze zostało całkowicie odnowione i dostosowane do organizacji różnego rodzaju imprez publicznych. Również dach został pieczołowicie odrestaurowany i przywrócony do pierwotnego stanu. Renowacji poddano także muzealne biblioteki i archiwa. Otwarto je ponownie dla publiczności 20 października 2004 r. Biblioteki zostały całkowicie odnowione i wyposażone w nowe, klimatyzowane magazyny, zmodernizowano też czytelnie.
Przebudowa galerii (2001–2011).
W pierwszej dekadzie XXI w. kierownictwo Brooklyn Museum poświęciło uwagę przeprojektowaniu galerii i urządzeniu na nowo ekspozycji głównych kolekcji, aby były bardziej dostępne dla zwiedzających. Najpierw (2001) zmieniono ekspozycję sztuki sztuki afrykańskiej. W celu pełniejszej prezentacji uzupełniono ją pokazami video oraz wielkoformatowymi fotografiami przedstawiającymi afrykańskie obrzędy. Aby pełniej ukazać długą historię rozwoju sztuki na kontynencie afrykańskim, w 2011 r. wyeksponowano jej zbiory w porządku chronologicznym.
Kierując się podobnymi przesłankami w 2001 r. urządzono na nowo również kolekcję amerykańskiego malarstwa i rzeźby, uzupełnioną o dzieła hiszpańskiej sztuki kolonialnej oraz sztuki rdzennych Amerykanów.
W latach 1993–2003 dokonano reorganizacji kolekcji sztuki egipskiej, mieszczącej się w "Martha A. and Robert S. Rubin Gallery" na trzecim piętrze "Schapiro Wing". Na otwartej w 2003 r. wystawie „Egypt Reborn: Art for Eternity”, zaprezentowano dodatkowo 600 dzieł, z których liczne zostały wystawione w nowo wyremontowanej galerii wschodniego skrzydła muzeum. Przebudowano również galerię Starożytnego Wschodu urządzając na nowo ekspozycję płaskorzeźb asyryjskich.
Nowy pawilon wejściowy z holem (2004).
17 kwietnia 2004 r. oddano do użytku gruntownie przebudowane wejście frontowe i nowy plac publiczny. Nowy pawilon wejściowy przywraca równowagę architektoniczną, naruszoną wraz z wyburzeniem w 1934 r. oryginalnych, monumentalnych schodów, rozwiązując przy tym kwestię dostępu do budynku. Projekt przebudowy, opiewający na 63 miliony dolarów, wykonała firma "Polshek Partnership Architects".
Przed XIX-wieczną fasadą w stylu Beaux-Arts wybudowano wielopiętrowy, szklany pawilon wejściowy z holem, nazwany "Martha A. and Robert S. Rubin Pavilion and Lobby", stanowiący spektakularne architektoniczne połączenie pomiędzy wnętrzem budynku a jego otoczeniem, wprowadzającym zarazem naturalne światło do mrocznego przedtem wnętrza. Nowy pawilon, mający ok. 1 380 m² powierzchni, nawiązujący do dawnych, wejściowych schodów firmy "McKim, Mead and White", w połączeniu z odnowionym holem o powierzchni ok. 820 m², tworzy zupełnie nowy kompleks wejściowy o łącznej powierzchni blisko 2 200 m² – ponad dwukrotnie większej od poprzedniego holu. W przebudowanym holu umieszczono m.in. punkt informacji i sprzedaży biletów – "Visitor Center".
Wewnątrz pawilonu wyeksponowano odrestaurowane, dawne filary, między którymi mieściło się pięć drzwi wejściowych. Pod podłogą zbudowano pomieszczenie o powierzchni prawie 1 500 m², w którym mieszczą się urządzenia kontroli klimatyzacji w budynku.
Nad kondygnacją główną pawilonu wejściowego znajdują się dwie kolejne kondygnacje zewnętrzne: podwyższony taras widokowy, z którego obserwować można zarówno wnętrze pawilonu jak i plac z najbliższym otoczeniem oraz istniejący wcześniej na trzecim piętrze portyk, obecnie usytuowany nad tarasem i zintegrowany, z nim. Portyk został poszerzony i obłożony na nowo wapiennymi płytkami, zharmonizowanymi z oryginalną fasadą.
Dopełnieniem projektu pawilonu wejściowego stał się nowy plac publiczny po północnej stronie budynku, ukończony w 2004 r. Ma on ponad 7 300 m² powierzchni. Jego dekorację stanowią dwa urządzenia wodne, zaprojektowane przez firmę WET Design. Pierwsze z nich to fontanna z „tańczącymi” strumieniami wodnymi, których układ można zaprogramować. Drugie urządzenie to płytki basen w czarnym granicie pod spiralnymi, zewnętrznymi schodami po zachodniej stronie pawilonu wejściowego. Dopełnieniem małej architektury placu są ławki i roślinność, w tym 39 drzew wiśniowych.
Zbiory.
Zbiory Brooklyn Museum były rozbudowywane w pierwszych dekadach XX w. pod okiem kolejnych kuratorów: Williama Henry Goodyeara, Stewarta Culina i Herberta J. Spindena, przy wsparciu z kolekcjonerów i darczyńców z Brooklynu i całych Stanów Zjednoczonych. Dzięki nim Brooklyn Museum zgromadziło jedną z największych i najbardziej zróżnicowanych kolekcji w Stanach Zjednoczonych. W obszernych zbiory dzieł sztuki, obejmujących okres od starożytności do współczesności znajduje się dorobek praktycznie wszystkich głównych światowych kultur, zarówno kultury Zachodu jak i pozostałych części świata.
Muzeum dokłada starań, aby jego zbiory były dostępne dla jak najszerszych rzesz publiczności. W ramach tego zamierzenia wiele dzieł z kolekcji jest udostępnione w formie online.
Sztuka amerykańska.
Malarstwo, rysunek, grafika.
Brooklyn Museum posiada jedną z najstarszych i najświetniejszych publicznych kolekcji amerykańskiej sztuki na świecie. Historia kolekcji rozpoczęła się w 1846 r. od podarowania obrazu "Zimowa scena z Brooklynu" Francisa Guya (ok. 1819–20). Kolekcja została formalnie założona w roku 1855, kiedy z funduszu przekazanego przez głównego założyciela Muzeum, Augustusa Grahama sfinansowano zakup obrazu Ashera Brown Duranda. Kolekcja sztuki amerykańskiej powiększała się z biegiem lat. W jej skład wchodzą obrazy, rzeźby, akwarele, pastele, rysunki i grafiki, powstałe w okresie od ok. 1720 do 1945 r. (dzieła powstałe później znajdują się w kolekcji sztuki współczesnej). Najciekawsze obrazy kolekcji malarstwa XVIII-wiecznego to ikoniczne portrety George’a Washingtona pędzla Gilberta Charlesa Stuarta i Charlesa Willsona Peale. Innym znanym dziełem jest jedna z wersji "Pokojowego królestwa" pędzla Edwarda Hicksa (ok. 1833–1834).
Wśród znanych XIX-wiecznych malarzy-pejzażystów i przedstawicieli figuratywizmu reprezentowani są: Albert Bierstadt, Frederic Edwin Church, Thomas Cole, Winslow Homer, George Inness, Eastman Johnson, William Merritt Chase, Thomas Eakins, Albert Pinkham Ryder i John Singer Sargent.
Pogląd na amerykański impresjonizm dają obrazy "Paul Helleu szkicujący z żoną" pędzla Sargenta (1889), "Kwiaty łąkowe" Johna Twachtmana (ok. 1892) i "Późne popołudnie, Nowy Jork: zima" Childe’a Hassama (1900).
Sztukę realizmu przełomu XIX i XX w. reprezentują prace malarzy Ashcan School.
Z kolei dorobek wczesnego modernizmu w Ameryce prześledzić można na przykładzie obrazów Maxa Webera, Marsdena Hartleya, Georgii O’Keeffe i Charlesa Sheelera.
Ozdobą obszernej kolekcji akwarel obejmującej okres trzech stuleci są najsłynniejsze obrazy Homera i Sargenta, a także ważne dzieła Edwarda Hoppera, Johna Marina, Marka Rothko i Normana Rockwella. Ważnym działem kolekcji jest zbiór pasteli takich artystów jak: Mary Cassatt, John Twachtman, William Merritt Chase, Arthur Bowen Davies i Everett Shinn. Dział rysunków (z okresu od końca XVIII do połowy XX w.) zawiera znaczące dzieła Johna Singletona Copleya, artystów Hudson River School, amerykańskich prerafaelitów i Ralpha Alberta Blakelocka, zaś dział grafiki – prace Winslowa Homera, artystów Ashcan School i amerykańskich modernistów.
Rzeźba.
Wśród kolekcji rzeźb uwagę zwraca renomowane dzieło "Zima" dłuta Williama Rusha (1810) oraz słynny marmurowy posąg "Grecki niewolnik" Hirama Powersa (1869), stanowiący apogeum XIX-wiecznego stylu neoklasycystycznego. Styl Beaux-Arts jest bogato reprezentowany przez rzeźby z brązu m.in. Augustusa Saint-Gaudensa, Frederica MacMonniesa i Olina Leviego Warnera. Modernizm reprezentują dzieła w brązie i kamieniu wykonane przez Elie Nadelmana, Gastona Lachaise, Malviny Hoffman i znanego afroamerykańskiego artystę Williama Edmondsona.
W Muzeum znajduje się także znacząca kolekcja rzeźby i detalu architektonicznego, której część eksponowana jest na zewnątrz, w tzw. ogrodzie rzeźby Steinberg Family Sculpture Garden. Galeria ta, nosząca poprzednio nazwę Frieda Schiff Warburg Memorial Sculpture Garden, powstała w 1966 r. jako miejsce ekspozycji rzeźb uratowanych z wyburzanych obiektów architektonicznych Nowego Jorku. W kolekcji tej, składającej się głównie z prac anonimowych rzemieślników, wykonanych pomiędzy 1880 a 1910 rokiem, reprezentowane są też charakterystyczne ozdoby architektoniczne z budynków nadal stojących w starej części nowojorskiego City. Niektóre z tych przedmiotów zostały wyrzeźbione z wapienia, piaskowca, granitu lub marmuru, inne są odlane z metalu. Jeszcze inne zostały wykonane z terakoty lub z wypalanej gliny, szeroko stosowanej w miejskiej architekturze jako ornament, zwłaszcza po wielkim pożarze Chicago z 1871 r.
W kolekcji reprezentowane są różnorodne przykłady form tworzonych dla wzbogacenia elewacji budynków mieszkalnych i komercyjnych: ślimacznice, girlandy, owoce, kwiaty, symbole rogu obfitości, muszle, wzory geometryczne i roślinne, wyobrażenia ludzi, zwierząt i fantastycznych stworów.
Większość prac została wykonana przez anonimowych kamieniarzy, głównie imigrantów z Wielkiej Brytanii, a później także i z Włoch, który przenosili się z jednego placu budowy na drugi. 
Na przełomie XIX i XX w. ich pracę zastąpiły w znacznej części wyroby fabryczne, produkowane głównie z terakoty. Pewna część eksponatów z tej kolekcji została zaprojektowana przez znanych artystów i architektów, w tym Louisa Sullivana, firmę McKim, Mead and White, Irwina S. Chanina oraz Gutzona Borgluma.
Ogród rzeźb zmienił się znacząco w 2000 r., kiedy ukształtowano na nowo przestrzeń wokół południowego wejścia do budynku. W roku 2004 zmieniono nazwę galerii na "Steinberg Family Sculpture Garden"; umieszczono w niej wówczas replikę Statuy Wolności. W latach późniejszych do galerii dodano kolejne rzeźby. W 2003 r. odnowiono wejście prowadzące do muzeum z bulwaru Eastern Parkway oraz przejście podziemne, prowadzące do muzeum z przystanku metra Eastern Parkway/Brooklyn Museum.
Sztuka europejska.
Kolekcja sztuki europejskiej obejmuje ok. 6 600 eksponatów. Oprócz ponad 600 obrazów i 5 600 prac na papierze w kolekcji znajduje się również ponad 100 hiszpańskich obrazów z okresu kolonialnego i ok. 300 rzeźb. W ramach kolekcji są mniejsze, ważne podzbiory, jak: ponad 400 prac na papierze Jamesa Tissota, poświęconych życiu Jezusa Chrystusa, nabytych w drodze publicznej subskrypcji w roku 1900, obszerny zbiór niemieckiej grafiki z okresu ekspresjonizmu, "Minotauromachia" Pabla Picassa, cykl graficzny "Kaprysy (Los Caprichos)" Francisca Goi w oryginalnej oprawie, ponad 100 rzeźb Antoine’a-Louisa Barye oraz ponad 60 rzeźb Auguste’a Rodina, z których większość to dary Iris i Geralda Cantorów.
Dwie zasadnicze grupy w kolekcji malarstwa stanowią: szkoły włoska i północna sprzed roku 1800 oraz malarstwo francuskie wraz z różnymi kierunkami panującymi w XIX i początku XX w. 
Kolekcja obrazów wczesnego włoskiego renesansu, skompletowana głównie na przełomie XIX i XX w. została podarowana Brooklyn Museum przez Franka L. Babbotta i jego spadkobierców. W 1995 r. uzupełnił ją majestatyczny obraz "Madonna z Dzieciątkiem tronująca ze świętymi" pędzla Nardo di Cione, a w 2000 zwieńczenie nastawy ołtarzowej "Chrystus Błogosławiący", powszechnie uważanej za jeden z najważniejszych XIV-wiecznych obrazów w Ameryce.
W zbiorach malarstwa XIX-wiecznego dominuje malarstwo francuskie. Ważne ruchy artystyczne II poł. XIX w. reprezentowane są przez imponującą kolekcję obrazów szkoły z Barbizon, czy prace najbardziej znanych impresjonistów: Claude’a Moneta, Edgara Degasa, Camille’a Pissarro, Paula Cézanne’a i Berthe Morisot, z których wiele było pierwszymi tego rodzaju dziełami w amerykańskich zbiorach publicznych.
Na parterze pawilonu wejściowego im. Rubina znajdują się wybrane rzeźby Rodina.
Malarstwo gotyckie i renesansowe
Romantyzm i realizm
Impresjonizm i postimpresjonizm
Sztuka obu Ameryk.
Kolekcja sztuki obu Ameryk liczy ok. 35 000 eksponatów i należy do największych i najważniejszych tego typu zbiorów w Stanach Zjednoczonych. Zaczęła ona powstawać już w roku 1903, a jej podstawowy zasób pochodzi z okresu kadencji dwóch pierwszych kuratorów Brooklyn Museum, Stewarta Culina (w latach 1903–1929) i Herberta Spindena (w latach 1929–1950).
Historia kolekcji.
Stewart Culin, etnolog, zainicjował nabywanie dzieł autochtonicznych Amerykanów na początku XX w., na długo przed tym, zanim amerykańskie muzea sztuki zainteresowały się sztuką tubylczych ludów Ameryki Północnej, Środkowej i Południowej. W latach 1903–1911, dzięki sponsorowaniu przez Brooklyn Museum wypraw na Wybrzeże Północno-Zachodnie, do Kalifornii i Oklahomy, Culin nabył ponad 9 000 przedmiotów do muzealnej kolekcji. To dzięki jego staraniom muzealne zbiory dzieł sztuki autochtonicznych Amerykanów zamieszkujących północno-zachodnie wybrzeże są szczególnie bogate. Składają się na nie takie wyroby jak: maski, kapelusze, grzechotki, kosze, i rzeźby (zarówno małe jak i monumentalne) reprezentujące sztukę plemion Nuu-Chah-nulth, Heiltsuk, Kwakwaka'wakw, Tshimian, Haida i Tlingit. W zbiorach sztuki południowo-zachodniego regionu Stanów Zjednoczonych znalazły się: polichromowana ceramika, haftowane tkaniny, misternie wykonane przez rzemieślników Hopi i Zuni lalki Kaczyni, kosze i ubrania plemion Pomo, Hupa, Yurok i Maidu z Kalifornii, zaś w zbiorach rejonu środkowego – wyroby plemienia Osedżów z Oklahomy. Culin wszystkie nabywane przedmioty opatrywał wyczerpującymi notatkami, dostępnymi obecnie dla badaczy w muzealnych bibliotekach i archiwach.
W 1929 r. Culina na stanowisku kuratora zastąpił Herbert Spinden, archeolog zajmujący się badaniem sztuki starożytnych Majów. Jego dziełem jest zbudowanie prekolumbijskiej kolekcji sztuki Meksyku, Ameryki Środkowej i Południowej. Podczas swej kadencji Spinden stawał na czele co najmniej siedmiu wypraw do Meksyku, Nikaragui, Panamy, Kolumbii, Ekwadoru, Peru, Boliwii, Chile i Argentyny. Nabyta przez niego (głównie jako pojedynczy zakup w 1934 r.) kolekcja tekstyliów preinkaskiej kultury Paracas z Peru stanowi jeden z największych tego typu zbiorów w Stanach Zjednoczonych i jeden z czterech najbardziej znaczących zbiorów poza Peru. Do najbardziej znanych eksponatów z całej kolekcji należy płaszcz ceremonialny wykonany pomiędzy 300 r. p.n.e. a 100 r. n.e. Spinden nabył także znaczące egzemplarze starożytnych meksykańskich wyrobów kamieniarskich, takich jak Huastec – symbol życia i śmierci z północnego Veracruz, wyroby rzeźbiarskie i ceramiczne z Kostaryki oraz cenną kolekcję 163 wyrobów indiańskich (m.in. odzież i koraliki), zgromadzoną w XIX w. przez Nathana Sturgesa Jarvisa, chirurga wojskowego z fortu Snelling w Minnesocie.
Spinden zajmował się także badaniem wzajemnych wpływów kultur prekolumbijskich i kultury europejskiej w okresie postkolonialnym, co zaowocowało utworzeniem w Brooklyn Museum kolekcji hiszpańskiej sztuki kolonialnej, należącej obecnie do największych i najbardziej okazałych w skali światowej. Kolekcja ta obejmuje obrazy, rzeźby, meble, wyroby ze srebra, tkaniny, stroje, i rękopisy. Większość dzieł pochodzi z Meksyku, Peru, Boliwii, Chile i Argentyny.
Kolekcja dzisiaj.
Oprócz zbiorów dzieł indiańskich i kolonialnych hiszpańskich w muzealnej kolekcji znajdują się prekolumbijskie tekstylia z regionu Andów, a także tekstylia współczesne wykazujące ciągłość tradycji tkackich, rzeźby z kamienia i drewna i z żadu, ceramika oraz ozdoby ze srebra i złota. W zbiorach sztuki Ameryki Środkowej znajdują się eksponaty pochodzące ze wszystkich głównych regionalnych tradycji kulturalnych: Olmeków, Majów i Azteków. Tradycje artystyczne Peru reprezentują zabytki kultury Chavín i Inków: Zakres chronologiczny niezwykle bogatej kolekcji sztuki półkuli zachodniej obejmuje okres od 3000 r. p.n.e. do chwili obecnej.
Od ponad wieku Brooklyn Museum odgrywa ważną rolę nie tylko w gromadzeniu sztuki tubylczej ludności obu Ameryk, ale także w jej prezentacji i interpretacji. Dzięki zakupom, darowiznom i wyprawom badawczym kolekcja osiągnęła liczbę około 35 000 eksponatów, stając się jedną z najważniejszych tego typu w Stanach Zjednoczonych.
Kuratorzy muzeum skupiają obecnie swoją uwagę na zakupie dzieł współczesnych, które reprezentują m.in. prace artysty z plemienia Tlingit, Prestona Singletary, ceramiczne rzeźby Roxanne Swentzell oraz obrazy malarki Emmi Whitehorse z plemienia Nawahów.
Sztuka starożytnego Egiptu.
Kolekcja sztuki egipskiej w Brooklyn Museum, jedna z największych i najświetniejszych w Stanach Zjednoczonych, jest znana na całym świecie. Składają się na nią rzeźby, statuetki, malowidła z grobowców, reliefy i przedmioty związane z kultem zmarłych.
Muzeum rozpoczęło gromadzenie egipskich antyków na początku XX w., zarówno poprzez zakupy (np. kolekcja egipskich przedmiotów Armanda de Pottera z lat 80. XIX w.) jak i w wyniku wykopalisk archeologicznych. W latach 1906–1908 Muzeum sponsorowało ekspedycję, która przeprowadziła prace wykopaliskowe w południowym Egipcie, z których przywiozła wiele przedmiotów o wartości historycznej i artystycznej. Jedno z nich, zaskakująca „Kobieta-ptak”, należy do najbardziej znanych dzieł w zbiorach Muzeum. Muzeum wspierało również czołowe stowarzyszenie archeologiczne w Wielkiej Brytanii – Egypt Exploration Society – otrzymując w zamian znaczący materiał z wykopalisk prowadzonych przez nie na terenie Egiptu i Nubii.
W latach 1916 i 1947 Brooklyn Museum nabyło znaczącą kolekcję stworzoną przez amerykańskiego egiptologa Charlesa Edwina Wilboura, zawierającą różnorodne egipskie antyki – od drobnych statuetek do unikatowych dokumentów pisanych na papirusie. W uzupełnieniu tej kolekcji spadkobiercy Wilboura przekazali na rzecz Muzeum fachową bibliotekę i założyli fundację jego imienia – Charles Edwin Wilbour Fund, dzięki której możliwe stało się założenie zarówno biblioteki egiptologicznej jego imienia, jednej z najświetniejszych tego typu, jak i otworzenie działu kuratorskiego sztuki starożytnego Egiptu.
Fundusz Wilboura umożliwił Muzeum kontynuowanie zakupu antyków, w tym nabycie w 1948 ponad 2 000 egipskich eksponatów z New-York Historical Society. Działalność ta była kontynuowana w kolejnych latach. Obecna kolekcja, stworzona zarówno drogą zakupów, jak i darowizn, zawiera dzieła reprezentujące wszystkie okresy w historii starożytnego Egiptu, począwszy od okresu predynastycznego (ok. 3500 lat p.n.e.), poprzez okres koptyjski aż po czasy sztuki bizantyńskiej (ok. 4 000 lat później). W 1976 roku Brooklyn Museum rozpoczęło również wykopaliska archeologiczne na terenie sanktuarium bogini Mut w Karnaku.
Sztuka Starożytnego Bliskiego Wschodu.
Na kolekcję sztuki Starożytnego Bliskiego Wschodu składają się obszerne zbiory ceramiki i 12 alabastrowych reliefów z pałacu króla asyryjskiego Aszurnasirpala II, panującego w latach 883–859 r. p.n.e. Reliefy te przedstawiają walki toczone przez władcę, jego dbałość o pola uprawne i o święte drzewo, będące ważnym symbolem religijnym dawnej Asyrii.
Sztuka afrykańska.
Kolekcja sztuki afrykańskiej Brooklyn Museum liczy ponad 5 000 eksponatów, co czyni z niej największą kolekcję sztuki afrykańskiej w amerykańskich muzeach sztuki. Pierwsze okazy z Afryki Subsaharyjskiej pojawiły się w zbiorach Muzeum już w roku 1900, trzy lata po jego otwarciu. Dzisiaj kolekcja sztuki Afryki subsaharyjskiej obejmuje głównie dzieła pochodzące z Afryki Zachodniej i Środkowej, natomiast sztuka islamskiej Afryki Północnej i starożytnego Egiptu należy do odrębnych działów.
Trzon kolekcji subsaharyjskiej stanowią eksponaty nabyte w 1922 r. poprzez zakupy w Londynie, Paryżu i Brukseli. W roku następnym Muzeum wystawiło 1 000 eksponatów, co było jedną z pierwszych wystaw sztuki afrykańskiej w Stanach Zjednoczonych i co pozostaje największą wystawą sztuki afrykańskiej, jaka kiedykolwiek miała miejsce. Większość jej eksponatów pochodziła z terenów dzisiejszej Demokratycznej Republiki Konga.
Obecnie kolekcja zawiera prace obejmujące okres ponad 2500 lat i pochodzące z ponad 100 różnych kultur Afryki. Na zróżnicowaną gatunkowo kolekcję składają się: rzeźby figuratywne, biżuteria berberyjska, maski z Afryki Zachodniej korale z Afryki Wschodniej, etiopskie krzyże procesyjne, a także współczesna ceramika urodzonej w Kenii artystki Magdalene Odundo.
Spośród eksponatów uwagę zwraca „ndop” – XVIII-wieczna figura będąca wyidealizowanym portretem króla Mishe miShyaang maMbula, władcy dawnego królestwa Kuba (obecnie teren Demokratycznej Republiki Konga); rzeźba ta jest jedynym dziełem sztuki afrykańskiej z tamtego okresu na terenie Ameryki Północnej. Innym cennym eksponatem jest gong z kości słoniowej, pochodzący z XVI-wiecznego Beninu, jeden z pięciu tego typu okazów, jakie zachowały się na świecie.
Sztuka islamu.
Na kolekcję sztuki islamu w Brooklyn Muzeum składa się ok. 2 000 eksponatów, obejmujących 13 wieków jej historii i reprezentujących różne kultury, od Hiszpanii poprzez Afrykę Północną do Indii i Azji Środkowej. Początki kolekcji datują się na pierwsze dekady XX w., kiedy kuratorem Muzeum był Stewart Culin. Do rozwoju zbiorów (drogą zakupów i darowizn) przyczyniła się działalność kuratora Charlesa K. Wilkinsona oraz fundacji Ernest Erickson Foundation.
Wśród zbiorów wyróżniają się: średniowieczna ceramika i terakota z Iranu (IX-XV w.), tureckie tekstylia, rękopisy i dywany z czasów osmańskich, sztuka epoki Safawidów i Kadżarów, w tym: miniatury, malarstwo olejne, kaligrafia, ceramika, wyroby z laki, dywany, tkaniny i stroje (XVI-XX w.) oraz turkmeńskie i północnoafrykańskie tekstylia, ubiory i biżuteria (XIX i XX w.).
Sztuka azjatycka.
W zbiorach Brooklyn Museum znajduje się jedna z najbardziej znanych amerykańskich kolekcji sztuki azjatyckiej, obejmującej sztukę japońską, koreańską, chińską, indyjską oraz sztukę Azji Południowo-Wschodniej i regionu Himalajów.
Sztuka japońska.
Sztuka japońska stanowi największy największy dział w kolekcji sztuki azjatyckiej obejmując ponad 8 000 eksponatów reprezentujących szeroki zakres rodzajów i stylów, m.in. sztukę sakralną, miejską i ludową od neolitu do dnia dzisiejszego. Wyróżniające się eksponaty to buddyjskie malarstwo i rzeźba, wczesne sitodruki, drzeworyty, sztuka ludowa Mingei oraz współczesna ceramika. Oprócz tego Muzeum posiada jedną z największych i najświetniejszych w Ameryce Północnej kolekcji sztuki ludu Ajnów północnej. Do najobszerniejszych w Ameryce należy też kolekcja ceramiki, którą wydatnie wzbogaciła donacja Rogera Gerry i jego małżonki (blisko 300 eksponatów).
Sztuka koreańska.
Muzeum posiada jedną z najwcześniejszych kolekcji sztuki koreańskiej w Stanach Zjednoczonych. Składa się ona z ceramiki, obrazów, tkanin, strojów, mebli, rzeźb, wyrobów z metalu, szkła, zbiorów broni i zbroi i wyrobów rzemiosła artystycznego z okresu od neolitu do początku XX w. Wyróżniają się: ceramika z celadonu i wyroby koreańskiej sztuki ludowej. Podobnie jak w przypadku sztuki japońskiej, do wzbogacenia zbiorów przyczyniła się donacja Rogera Gerry i jego małżonki.
Sztuka chińska.
Na kolekcję sztuki chińskiej składa się blisko 1 000 eksponatów, obejmujących ponad 5 000 lat kultury i cywilizacji tego państwa – począwszy od okresu neolitu do współczesności. O różnorodności kolekcji stanowi wielość przedmiotów, które reprezentują różne formy sztuki takie jak: rzeźba, malarstwo, tkaniny, wyroby metalowe i z laki, ceramiki i rzemiosło artystyczne. Muzeum posiadania kolekcję wyrobów emaliowanych komórkowo, nie mającą sobie równych w żadnej instytucji poza Azją. Oprócz nich w zbiorach reprezentowana jest m.in.: sztuka sepulkralna, związana z wczesnymi chińskimi grobowcami i obrządkiem pogrzebowym, przedmioty rytualne związane z kultem przodków, buddyzm i taoizm, sztuka sądów cesarskich i uczonych elit.
Sztuka Azji Południowej i Południowo-Wschodniej.
Sztuka Azji Południowej i Południowo-Wschodniej w zbiorach Muzeum obejmuje okres ponad 5 000 lat. Kolekcja ta w dużej mierze odzwierciedla szeroki zasięg hinduizmu i buddyzmu – dwóch religii, które powstały w tym regionie. Wyróżniają się religijne rzeźby figuralne z Indii, Nepalu, Tybetu, Pakistanu, Birmy, Tajlandii, Kambodży, Wietnamu, Malezji i Indonezji. Świeckie tradycje artystyczne są wyraziście reprezentowane w eksponatach pochodzących z dworu muzułmańskiej dynastii Wielkich Mogołów, panujących w Indiach w latach 1526–1756, jak i w terakocie i obrazach z rejonu Kalkuty.
Sztuka rejonu Pacyfiku.
Pierwsze dzieła sztuki z rejonu Południowego Pacyfiku pojawiły się w zbiorach Brooklyn Museum w roku 1900. Ze zbioru stu drewnianych figurek i lalek z teatru cieni z Nowej Gwinei i Holenderskich Indii Wschodnich (obecnie Indonezja) kolekcja rozrosła się do prawie 5 000 eksponatów. Zakres geograficzny kolekcji obejmuje obszar rozciągający się od Nowej Zelandii po Hawaje oraz od archipelagu Nikobarów na Oceanie Indyjskim po Wyspę Wielkanocną u wybrzeży Peru. Obecnie jest to jedna z największych i najważniejszych tego typu kolekcji w Stanach Zjednoczonych.
Kolekcję cechuje ogromna różnorodność materiałów użytych do wytworzenia dzieł sztuki: włókno kokosowe, pierze, skorupki, glina, kości, włosy ludzkie, drewno, mech i pajęczyna. Wielu z tych materiałów przypisywano moce duchowe, które proces artystyczny mógłby zwiększyć.
W skład kolekcji wchodzą: odzież z kory (tzw. tapa), biżuteria, ozdobna broń i naczynia ceramiczne, a przede wszystkich rzeźba ceremonialna, głównie z Papui-Nowej Gwinei.
W kolekcji znajduje się też duża liczba XIX-i XX-wiecznych masek używanych podczas ceremonii pogrzebowych w Nowej Irlandii, łączących w sobie elementy ludzkie, gadzie, ptasie i rybie.
Reprezentowana jest również sztuka wysp Polinezji, w tym Hawajów, Nowej Zelandii, Markizów i in. Duża część eksponatów reprezentujących sztukę Markizów została zakupiona od znanego norweskiego odkrywcy Thora Heyerdahla.
Sztuka współczesna.
Kolekcja sztuki współczesnej obejmuje dzieła sztuki zachodniej, stworzone od roku 1945 do chwili obecnej, w tym obrazy, rzeźby, rysunki, grafiki i fotografie.
Kolekcja zawiera prace tak różnych artystów jak: Romare Bearden, Louise Bourgeois, Joseph Cornell, Willem de Kooning, Richard Diebenkorn, Joseph Kosuth, Adrian Piper, Ad Reinhardt, Cindy Sherman, David Smith, Kiki Smith, Alma Thomas i Kara Walker. Artyści ci w swej twórczości wykorzystują wiele różnych metod formalnych, od sztuki przedstawiającej do nieprzedstawiającej (abstrakcyjnej).
Oprócz rozwoju stałej kolekcji, kuratorzy działu sztuki współczesnej organizują wystawy specjalne wypożyczając eksponaty od innych instytucji, np.: "Vital Forms: American Art and Design in the Atomic Age, 1940–1960". Począwszy od połowy lat 80. zapraszają młodych artystów z Brooklynu do uczestnictwa w cyklu wystawienniczym "Working in Brooklyn". Z okazji otwarcia nowego pawilonu wejściowego im. Marthy i Roberta Rubinów, kuratorzy zorganizowali także dużą wystawę przeglądową "Open House: Working in Brooklyn", mającą na celu pokazanie twórczego ożywienia w dzielnicy Brooklyn. Działalności wystawienniczej towarzyszą działania informacyjne na temat sztuki współczesnej, skierowane do uczniów i studentów.
Sztuka użytkowa.
Zbiory sztuki użytkowej odzwierciedlają zmiany jakie zaszły w życiu codziennym i we wzornictwie na przestrzeni od XVI w. do chwili obecnej. Przykładem tych zmian jest elegancki pokój w styl mauretańskim przeznaczony do palenia papierosów, pochodzący z domu Johna D. Rockefellera w Nowym Jorku. Dom ten został zbudowany z brązowego piaskowca w latach 1864–1865 przy West 54th Street. Rockefeller kupił go w 1884 r. od Arabelli Worsham, która ok. roku 1881 zmieniła jego wystrój. Pokój, przeznaczony do palenia papierosów, reprezentuje nowy trend w amerykańskim wzornictwie, jeśli chodzi o styl i wykonawstwo. Inspirowany był popularną a tamtych czasach architekturą azjatycką i bliskowschodnią, a zastosowany styl wydawał się odpowiedni do funkcji pokoju – ustronnego miejsca dla dżentelmenów palących papierosy. Projekt wystroju jest profesjonalny. Wzornictwo wnętrz narodziło się w poł. lat 70. XIX w., kiedy po raz pierwszy właściciele domów zaczęli powierzać projekty ich wystroju w obce ręce. W rezultacie projekt obejmował całościową aranżację wystroju pokoju. Pokój-palarnia stanowi dar Johna D. Rockefellera (syna) i jego syna, Johna D. Rockefellera III dla Brooklyn Museum. Innym przykładem jest pracownia w stylu art déco z lat 1928–1930, pochodząca z jednego z mieszkań w Park Avenue, mająca ukryty bar za panelem ściennym, jako że był to w Stanach Zjednoczonych czas prohibicji.
Zbiory grafiki, rysunków, i fotografii.
Muzeum ma znaczącą kolekcję grafiki, rysunków i fotografii, prezentowanych często w wystawach rotacyjnych.
W zbiorach znajduje się niezwykły drzeworyt Albrechta Dürera "Wielki wóz triumfalny", prace Francesco Piranesiego oraz znaczący zbiór dzieł impresjonistów i postimpresjonistów, w tym prace Henriego de Toulouse-Lautreca, Mary Cassatt, litografie Jamesa McNeilla Whistlera, grawiury Winslowa Homera oraz znaczący zbiór rysunków, m.in.: Jean-Honoré Fragonarda, Vincenta van Gogha, Paula Klee i Pabla Picassa, z których wiele jest czarno-białych.
Dział fotografii składa się głównie z prac XX-wiecznych amerykańskich fotografów, takich jak: Edward Steichen, Margaret Bourke-White, Berenice Abbott i Robert Mapplethorpe.

</doc>
<doc id="2798520" url="https://pl.wikipedia.org/wiki?curid=2798520" title="Malta (Rzeżyca)">
Malta (Rzeżyca)

 
Malta (pol. hist. "Małta") – wieś na Łotwie, w novadzie Rzeżyca, nad rzeką Malta, siedziba administracyjna pagastu Malta. W 2009 roku liczyła 2811 mieszkańców. Miejscowość leży 20 km na południe od Rzeżycy, na płaskiej i mało urozmaiconej przestrzeni, 149 m n.p.m. 
Historia.
W XIX wieku administracyjnie należała do powiatu rzeżyckiego w guberni witebskiej.
W przeszłości wieś była własnością rodziny Ryków, później Janowskich. Należała do parafii preźmieńskiej; pod koniec XIX wieku zamieszkane przez około sto osób, głównie Żydów, którzy mieli tu swój dom modlitwy.
Była tu również siedziba majątku Rozentowo (Rezentów)), w XVIII i XIX wieku we władaniu rodziny Bohomolców. Majątek Rozentowo został opisany w 3. tomie "Dziejów rezydencji na dawnych kresach Rzeczypospolitej" Romana Aftanazego.
Od 1860 znajduje tu się stacja kolejowa Malta, położona na linii dawnej Kolei Warszawsko-Petersburskiej.

</doc>
<doc id="2798522" url="https://pl.wikipedia.org/wiki?curid=2798522" title="Archidiecezja Santa Fe de Antioquia">
Archidiecezja Santa Fe de Antioquia

Archidiecezja Santa Fe de Antioquia (łac. "Archidioecesis Sanctae Fidei de Antioquia", hisz. "Arquidiócesis de Santa Fe de Antioquia") – rzymskokatolicka archidiecezja ze stolicą w Santa Fe de Antioquia, w Kolumbii. Arcybiskupi Santa Fe de Antioquia są również metropolitami metropolii o tej samej nazwie.
W 2010 na terenie archidiecezji pracowało 85 zakonników i 77 sióstr zakonnych.
Sufraganie.
Sufraganiami archidiecezji Santa Fe de Antioquia są:
Historia.
31 sierpnia 1804, za pontyfikatu Piusa VII, erygowano diecezję Antioquia. Do tej pory tereny nowej diecezji należały głównie do biskupstwa Popayán (obecnie archidiecezja Popayán). Mniejsze obszary wchodziły dotychczas w skład archidiecezji Santa Fe w Nowej Grenadzie (obecnie archidiecezja bogotańska) i diecezji Cartagena de Indias (obecnie archidiecezja Cartagena de Indias).
14 lutego 1868 z terytorium diecezji Antioquia powstało biskupstwo Medellín (obecnie archidiecezja Medellín). Biskupstwo Antioquia zostało wtedy zlikwidowane lecz już cztery lata później, 29 stycznia 1872, papież Pius IX je przywrócił.
28 kwietnia 1908 z terenów diecezji Antioquia wydzielono prefekturę apostolską Chocó (obecnie nieistniejącą).
5 lutego 1917 do omawianego biskupstwa przyłączono diecezję Jericó. Tym samym zmieniono nazwę na "diecezja Antioquia - Jericó". W tym samym dniu na wschodzie diecezji odłączyła się nowo powstała diecezja Santa Rosa de Osos.
3 lipca 1941 rozdzielono diecezje Antioquia i Jericó. Omawiana jednostka wróciła do poprzedniej nazwy.
14 listopada 1952 z terenów diecezji erygowano diecezję Quibdó.
18 czerwca 1988, decyzją papieża Jana Pawła II, diecezje Antioquia wyniesiono do godności arcybiskupstwa i stolicy metropolii zmieniając nazwę na obecną. W tym samym dniu odłączono z niej północno-zachodnie terytorium ustanawiając tam diecezję Apartadó.

</doc>
<doc id="2798524" url="https://pl.wikipedia.org/wiki?curid=2798524" title="Malta (rzeka)">
Malta (rzeka)

Malta (pol. hist. Małta, ros. "Малта") – rzeka na Łotwie, w Łatgalii, dopływ rzeki Rzeżycy. Wypływa z jeziora Salājs (pol. hist. "Jezioro Sołowskie") położonego nieopodal miejscowości Andrupene (pol. hist. Andrepno, ros. "Андрупене"), skąd kieruje się na północny zachód, przepływając m.in. przez miejscowość o nazwie Malta i później nieopodal Wielony; rzeka liczy 105 km długości.
Do połowy lat 60. XX wieku rzeka Malta wpływała do największego jeziora Łotwy – jeziora Łubań, ale po uruchomieniu w 1966 r. kanału łączącego ją z rzeką Rzeżycą – stała się jej dopływem, a stary końcowy odcinek jej biegu został przekształcony w system stawów rybnych Nagļu.

</doc>
<doc id="2798525" url="https://pl.wikipedia.org/wiki?curid=2798525" title="Florence (Karolina Południowa)">
Florence (Karolina Południowa)

Florence – miasto w Stanach Zjednoczonych, w stanie Karolina Południowa, w hrabstwie Florence.

</doc>
<doc id="2798526" url="https://pl.wikipedia.org/wiki?curid=2798526" title="Jahja at-Tahir Abd Allah">
Jahja at-Tahir Abd Allah

Jahja at-Tahir Abd Allah, arab. يحيى الطاهر عبد الله (ur. w Karnaku w 1942 r., zm. 9 kwietnia 1981) - pisarz egipski.
Abd Allah urodził się i wychował w Karnaku, skąd w 1964 r. wyjechał do Kairu, gdzie podjął naukę, zaczął pracować i tworzyć. Zaangażowany w przemiany społeczne i polityczne lat 60. miał kłopoty z egipskimi służbami bezpieczeństwa i kilka miesięcy spędził w więzieniu. Uważany jest za jednego z najważniejszych pisarzy egipskich, reprezentując pokolenie lat 60.. Pisał opowiadania, powieści i nowele osadzone w realiach południowego Egiptu w okolicach Karnaku i Luksoru, w patriarchalnym środowisku, które żyje według zasad religii i tradycji.
Do najważniejszych tekstów w twórczości Abd Allaha zaliczana jest krótka powieść "Naszyjnik i bransolety", opublikowana w 1975 r. Na podstawie tego utworu egipski reżyser Hajri Biszara nakręcił w 1986 r. film pod tym samym tytułem.
Abd Allah zginął w wypadku samochodowym na Pustyni Zachodniej w 1981 r.

</doc>
<doc id="2798530" url="https://pl.wikipedia.org/wiki?curid=2798530" title="Zé Bernardo">
Zé Bernardo

Zé Bernardo Cumbe (ur. 28 grudnia 1971) – mozambicki piłkarz grający na pozycji pomocnika.
Kariera klubowa.
W swojej karierze piłkarskiej Zé Bernardo występował w klubie GD Maputo.
Kariera reprezentacyjna.
W reprezentacji Mozambiku Zé Bernardo zadebiutował w 1995 roku. W 1996 roku został powołany do kadry na Puchar Narodów Afryki 1996. Na nim był rezerwowym i nie rozegrał żadnego spotkania. W kadrze narodowej grał do 2003 roku. W kadrze narodowej rozegrał 14 meczów i strzelił 1 gola.

</doc>
<doc id="2798533" url="https://pl.wikipedia.org/wiki?curid=2798533" title="Florence (Dakota Południowa)">
Florence (Dakota Południowa)

Florence – miasto w Stanach Zjednoczonych, w stanie Dakota Południowa, w hrabstwie Codington.

</doc>
<doc id="2798534" url="https://pl.wikipedia.org/wiki?curid=2798534" title="Passiones">
Passiones

Pasja (łac. "Passiones") – literatura hagiograficzna będąca, obok "Acta martyrum" (Akt męczenników), świadectwem wczesnego kultu męczenników i zawierająca opisy naocznych świadków męki.
Za H. Delehaye'm przytoczyć można podział stosowanych w pasjach gatunków literackich na: panegiryki, pasje historyczne i pasje epickie, ale utwór uważany za pierwszy przykład pasji – "Martyrium Polycarpi" (Męczeństwo Polikarpa) – zredagowany został w formie listu chrześcijańskiej gminy ze Smyrny do gminy w Filomelion. Za ważny łacińskojęzyczny zabytek literatury wczesnochrześcijańskiej uważana jest napisana ok. 203 r. i przypisywana Tertulianowi pasja "Passio Perpetuae et Felicitatis", z prologiem, zawierający elementy biograficzne, opisujący cuda, doświadczenia mistyczne i zakończony epilogiem. Utwory przepełnione treściami religijnymi wzbogacano o teologię męczeństwa, nie poruszając mistyki opisanej w listach autorstwa św. Ignacego.
Rozwój gatunku prześledzić można analizując takie utwory jak: "Passio Sancti Maximiliani", "Passio Felicis Thibiucensis", "Passio Maximae", "Donatillae et Secundae", "Passio Sancti Crispine", "Passio sanctorum Saturnini", "Dativi", "Felicis", "Ampelii et sociorum", "Passio Sancti Irenai, episcopi Sirmiensis", "Passio Sancti Iulii veterani", "Passio Sancti Sereni Sirmiensis", "Passio Sancti Quirini" i "Passio b. Phileae episcopi de civitate Thmui". 
Gatunek wykorzystywany był dla zjednywania wyznawców przez donatystów: "De passiones sanctorum Donati et Advocati", "Passio Marculi sacredotis" czy "Passio sanctorum martyrum Isaac et Maximiani".
Rozwój literatury hagiograficznej wyszedł naprzeciw potrzebie szerszego potraktowania tematu postaci męczenników, którzy już za życia wpłynęli na rozwój Kościoła za sprawą opisów zawartych w żywotach świętych.
Za najwybitniejsze przykłady gatunku uważane są opisy włączone do „Historii Kościelnej” i oddzielny utwór „O męczennikach palestyńskich”, będący streszczeniem zaginionych później materiałów autorstwa Euzebiusza z Cezarei.

</doc>
<doc id="2798535" url="https://pl.wikipedia.org/wiki?curid=2798535" title="Pasja (hagiografia)">
Pasja (hagiografia)



</doc>
<doc id="2798541" url="https://pl.wikipedia.org/wiki?curid=2798541" title="Abū al-ʿAlāʾ al-Maʿarrī">
Abū al-ʿAlāʾ al-Maʿarrī



</doc>
<doc id="2798542" url="https://pl.wikipedia.org/wiki?curid=2798542" title="Konwencja Alpejska">
Konwencja Alpejska

Konwencja Alpejska – umowa międzynarodowa zawarta 7 listopada 1991 na rzecz zrównoważonego rozwoju na obszarze Alp. 
Celem konwencji jest ochrona środowiska naturalnego Alp, przy jednoczesnym wspieraniu ich rozwoju. Niniejsza konwencja ramowa obejmuje Unię Europejską i osiem państw (Austrię, Niemcy, Włochy, Liechtenstein, Monako, Słowenię oraz Szwajcarię). Otwarta do podpisu w 1991 roku, składa się z konwencji ramowej oraz różnych protokołów wykonawczych i deklaracji, weszła w życie w 1995 roku przyczyniając się do zwiększenia uznania szczególnych cech i specyfiki Alp, wykraczających poza granice krajowe, wymagających działań na szczeblu międzynarodowym.

</doc>
<doc id="2798545" url="https://pl.wikipedia.org/wiki?curid=2798545" title="Wydział Humanistyczny Uniwersytetu Pedagogicznego im. KEN w Krakowie">
Wydział Humanistyczny Uniwersytetu Pedagogicznego im. KEN w Krakowie

Wydział Humanistyczny Uniwersytetu Pedagogicznego im. Komisji Edukacji Narodowej w Krakowie – jednostka naukowo-dydaktyczna, jeden z siedmiu wydziałów Uniwersytetu. Wydział ma uprawnienia do nadawania stopni naukowych doktora nauk humanistycznych w zakresie historii i filozofii oraz doktora habilitowanego nauk humanistycznych w zakresie historii.
Lokalizacja.
Wydział zlokalizowany jest w Krakowie. Siedziba dziekanatu znajduje się w budynku głównym uczelni przy ul. Podchorążych 2.
Władze Wydziału.
W kadencji 2016–2020::
Struktura wydziału.
Instytut Filozofii i Socjologii.
Dyrektor: prof. dr hab. Tadeusz Gadacz
Instytut Historii i Archiwistyki.
Dyrektor: dr hab. Łukasz Tomasz Sroka

</doc>
<doc id="2798546" url="https://pl.wikipedia.org/wiki?curid=2798546" title="(10972) Merbold">
(10972) Merbold

(10972) Merbold (1188 T-2) – planetoida z pasa głównego asteroid okrążająca Słońce w ciągu 3,84 lat w średniej odległości 2,45 j.a. Odkryła ją 29 września 1973 roku trójka holenderskich astronomów – Cornelis Johannes van Houten, Ingrid van Houten-Groeneveld i Tom Gehrels.

</doc>
<doc id="2798547" url="https://pl.wikipedia.org/wiki?curid=2798547" title="Janne Jalasvaara">
Janne Jalasvaara

Janne Jalasvaara (ur. 15 kwietnia 1984 w Oulu) – fiński hokeista, reprezentant Finlandii.
Jego ojciec Jari (ur. 1961) został menedżerem sprzętu w zespołach hokejowych.
Kariera.
Od 2011 był zawodnikiem Dinama Moskwa w lidze KHL. W styczniu 2013 podczas meczu ligowego został pobity na lodzie przez Jewgienija Artiuchina doznał pęknięcia spojówki gałki ocznej oraz wstrząśnienia mózgu. Rosjanin otrzymał za atak 57 minut kar i trzy mecze zawieszenia. Wkrótce Fin powrócił do gry. 15 marca 2013 roku po jego strzale przypadkowo trafiony krążkiem został sędzia hokejowy Konstantin Olenin, u którego stwierdzono złamanie szczęki. 1 maja 2013 przedłużył kontrakt o dwa lata. Od maja 2015 zawodnik HK Soczi. Odszedł z klubu z końcem kwietnia 2016. Od czerwca 2016 zawodnik chińskiego klubu Kunlun Red Star, beniaminka w lidze KHL. Został kapitanem drużyny. Od grudnia 2017 zawodnik Rögle BK. Pod koniec września 2018 przeszedł do innego szwedzkiego klubu, Timrå IK. W grudniu 2019 przeszedł do Pelicans. Pod koniec grudnia 2020 został zawodnikiem słowackiej Dukli Trenczyn. W czerwcu 2021 został zawodnikiem francuskiego klubu z Grenoble.
Uczestniczył w turnieju mistrzostw świata w 2013.

</doc>
<doc id="2798551" url="https://pl.wikipedia.org/wiki?curid=2798551" title="(10973) Thomasreiter">
(10973) Thomasreiter

(10973) Thomasreiter (1210 T-2) – planetoida z pasa głównego asteroid okrążająca Słońce w ciągu 3,36 lat w średniej odległości 2,24 j.a. Odkryła ją 29 września 1973 roku trójka holenderskich astronomów – Cornelis Johannes van Houten, Ingrid van Houten-Groeneveld i Tom Gehrels.

</doc>
<doc id="2798552" url="https://pl.wikipedia.org/wiki?curid=2798552" title="Florence (Teksas)">
Florence (Teksas)

Florence – miasto w Stanach Zjednoczonych, w stanie Teksas, w hrabstwie Williamson.

</doc>
<doc id="2798556" url="https://pl.wikipedia.org/wiki?curid=2798556" title="Antonino Raspanti">
Antonino Raspanti

Antonino Raspanti (ur. 20 czerwca 1959 w Alcamo) – włoski duchowny katolicki, biskup Acireale od 2011.
Życiorys.
Święcenia kapłańskie otrzymał 7 września 1982 i został inkardynowany do diecezji Trapani. Od 1984 był związany z wydziałem teologicznym w Palermo, gdzie wykładał historię duchowości. W latach 1999-2002 był wicerektorem, a w latach 2002-2009 rektorem tejże uczelni. Pracował także m.in. jako duszpasterz parafialny na terenie macierzystej diecezji oraz jako ojciec duchowny seminarium w Trapani.
26 lipca 2011 papież Benedykt XVI mianował go ordynariuszem diecezji Acireale. Sakry biskupiej udzielił mu 1 października 2011 arcybiskup Palermo - kard. Paolo Romeo.

</doc>
<doc id="2798557" url="https://pl.wikipedia.org/wiki?curid=2798557" title="Dienis Kokariew">
Dienis Kokariew

Dienis Siergiejewicz Kokariew, ros. Денис Сергеевич Кокарев (ur. 17 czerwca 1985 w Twerze) – rosyjski hokeista, reprezentant Rosji.
Kariera.
Wychowanek THK Twer. Od 2010 zawodnik Dinama Moskwa. Od lipca 2017 zawodnik Saławatu Jułajew Ufa. Pod koniec października 2017 przez CSKA Moskwa został zawodnikiem Mietałłurga Magnitogorsk. W maju 2018 został zawodnikiem WItiazia Podolsk. W czerwcu 2019 został zawodnikiem Spartaka Moskwa. Po sezonie 2019/2020 odszedł z klubu. W lipcu 2020 został zawodnikiem Dinama Krasnogorsk. W sierpniu 2021 trafił do HK Tambow. We wrześniu 2022 został zawodnikiem białoruskiego Dynama Mołodeczno.
Uczestniczył w turniejach mistrzostw świata w 2012, 2013. W 2014 kontuzja wykluczyła jego udział w Zimowych Igrzyskach Olimpijskich w Soczi.

</doc>
<doc id="2798558" url="https://pl.wikipedia.org/wiki?curid=2798558" title="Florence (Nowy Jork)">
Florence (Nowy Jork)

Florence – miasto w Stanach Zjednoczonych, w stanie Nowy Jork, w hrabstwie Oneida.

</doc>
<doc id="2798559" url="https://pl.wikipedia.org/wiki?curid=2798559" title="(10975) Schelderode">
(10975) Schelderode

(10975) Schelderode (2246 T-2) – planetoida z pasa głównego asteroid okrążająca Słońce w ciągu 4,46 lat w średniej odległości 2,71 j.a. Odkryła ją 29 września 1973 roku trójka holenderskich astronomów – Cornelis Johannes van Houten, Ingrid van Houten-Groeneveld i Tom Gehrels.

</doc>
<doc id="2798564" url="https://pl.wikipedia.org/wiki?curid=2798564" title="(10976) Wubbena">
(10976) Wubbena

(10976) Wubbena (2287 T-2) – planetoida z pasa głównego asteroid okrążająca Słońce w ciągu 4,53 lat w średniej odległości 2,74 j.a. Odkryła ją 29 września 1973 roku trójka holenderskich astronomów – Cornelis Johannes van Houten, Ingrid van Houten-Groeneveld i Tom Gehrels.

</doc>
<doc id="2798565" url="https://pl.wikipedia.org/wiki?curid=2798565" title="Władimir Gelfand">
Władimir Gelfand

Władimir Natanowicz Gelfand (; ur. 1 marca 1923 w Nowoarchangielsku w obwodzie kirowohradzkim, zm. 25 listopada 1983 w Dniepropetrowsku) – pisarz i pamiętnikarz, radziecki żołnierz, uczestnik II wojny światowej. Jest znany przede wszystkim jako autor dzienników z lat 1941–1946.
Życiorys.
Od maja 1942 do listopada 1946 roku służył w Armii Czerwonej. Od 1943 roku był członkiem Partii Komunistycznej. W 1952 roku skończył studia na Uniwersytecie Gorkiego w Mołotowie (Perm). Od 1952 do 1983 roku pracował jako nauczyciel nauk społecznych i historii w szkole zawodowej.
Bibliografia.
Duża ilość сytatów z pamiętników Władimira Gelfanda i jego zdjęć z okupowanych Niemiec występuje w następujących książkach:

</doc>
<doc id="2798566" url="https://pl.wikipedia.org/wiki?curid=2798566" title="Byczek (jezioro na Pojezierzu Gnieźnieńskim)">
Byczek (jezioro na Pojezierzu Gnieźnieńskim)

Byczek – jezioro w Polsce, w województwie wielkopolskim, w powiecie gnieźnieńskim, w gminie Gniezno, na terenie Pojezierza Gnieźnieńskiego. Jest połączone z Jeziorem Wierzbiczańskim. Brzeg zachodni jest zalesiony, brzeg wschodni jest zabagniony. Na północnym brzegu znajduje się niewielki półwysep. Obecnie akwenem opiekuje się Koło nr 8 Gniezno Miasto Polskiego Związku Wędkarskiego.
Dane morfometryczne.
Powierzchnia zwierciadła wody wynosi 13,8 hektarów. Zwierciadło wody położone jest na wysokości 97, 1 metrów. Maksymalna głębokość jeziora wynosi 6 metrów.

</doc>
<doc id="2798567" url="https://pl.wikipedia.org/wiki?curid=2798567" title="Obszar ochrony ścisłej Nadwarciański Bór Sosnowy">
Obszar ochrony ścisłej Nadwarciański Bór Sosnowy

Obszar ochrony ścisłej Nadwarciański Bór Sosnowy – obszar ochrony ścisłej znajdujący się na terenie Wielkopolskiego Parku Narodowego, w Puszczykowie, przy linii kolejowej Poznań-Wrocław i ul. Wczasowej. Powierzchnia obszaru wynosi 12,64 ha.
Przedmiotem ochrony jest obszar leśny suboceanicznego boru sosnowego świeżego. Bór porasta środkową terasę warciańską. Jest to sfałdowany obszar wydmowy. Drzewostan ma ponad 110 lat. Oprócz sosen zwyczajnych rosną tu pojedynczo: brzoza brodawkowata i dąb bezszypułkowy. Podszyt jest bardzo ubogi. Występują w nim m.in. kostrzewa pstra, trzcinnik piaskowy, borówka czarna i borówka brusznica. W runie spotkać można mchy i porosty: bielistkę siwą, widłoząb falisty i chrobotka reniferowego. W okresie tworzenia rezerwatu teren ten był jednym z największych w Wielkopolsce obszarów występowania zimoziołu północnego, krzewiny kwitnącej w czerwcu. Obszar jest silnie penetrowany przez ludzi, mimo że nie prowadzą tu żadne szlaki turystyczne (sąsiedztwo zabudowy).

</doc>
<doc id="2798569" url="https://pl.wikipedia.org/wiki?curid=2798569" title="Demetriusz Kydones">
Demetriusz Kydones

Demetriusz Kydones lub Cydones, gr. Δημήτριος Κυδώνης, "Dēmētrios Kydonēs" (ur. ok. 1324 w Tesalonice, zm. ok. 1397 na Krecie) – bizantyński polityk i teolog; zwolennik unii Kościołów.
Życiorys.
Demetriusz Kydones przyszedł na świat ok. 1324 roku w Tesalonice. Pochodził z rodziny arystokratycznej. Studiował teologię u Nila Kabazylasa. W czasie walki o tron cesarski pomiędzy Janem VI Kantakuzenem a Janem V Paleologiem opowiedział się za Kantakuzenem. Po zdobyciu władzy Kantakuzen mianował go pierwszym ministrem ("mesadzon"). Funkcję tę pełnił, z przerwami, przez 40 lat u boku czterech cesarzy wywierając niemały wpływ na bieg spraw politycznych i kościelnych w Cesarstwie Bizantyńskim. Dzięki studiom łaciny w Mediolanie zapoznał się z dorobkiem filozofii i teologii scholastycznej, zwłaszcza Tomasza z Akwinu, którego częściowo przełożył na grekę. W 1354 roku po ustąpieniu Jana VI Kantakuzena towarzyszył mu przez pewien czas podczas jego odosobnienia w klasztorze świętego Jerzego. W tym czasie przełożył "Summę contra gentiles" Tomasza z Akwinu. Później wstąpił na służbę Jana V i zaangażował się w sprawę unii Kościołów. Nawoływał też do współpracy polityczno-militarnej Wschodu z Zachodem przeciw Turkom. Pod wpływem nauki świętych Augustyna i Tomasza z Akwinu w 1364 roku przyjął katolicyzm. W latach 1369–1371 towarzyszył cesarzowi Janowi V Paleologowi w jego podróży do Włoch, mającej na celu uzyskanie pomocy w walce przeciw Turkom. Wraz ze swym uczniem Manuelem Chryzolorasem przyczynił się do odrodzenia studiów nad greką na Zachodzie Europy. Kydones sprzeciwiał się doktrynie Grzegorza Palamasa o boskich energiach. Do jego przyjaciół należeli późniejsi zwolennicy idei unii Kościołów na soborze florenckim, Bessarion i Izydor z Kijowa.
Pisma.
Do głównych pism teologicznych Demetriusza Kydonesa należą traktaty: "Przeciw Palamasowi" ("Katá tu Palamá", PG 157, 837-864) i "O pochodzeniu Ducha Świętego" ("Perí tes ekporeúseos tu hagíu pneúmatos", PG 154, 863-958). Napisał także: "Romaios symbuleutikos" (PG 154, 961-1008) i "Peri tu katafronein ton thanaton" (PG 154, 1169-1211), a także apologie związane z przyjęciem katolicyzmu i w obronie brata Prochora. Przetłumaczył również na język grecki jedno z głównych dzieł świętego Tomasza z Akwinu "Summa contra gentiles" (1354 r.).
Do pism retorycznych Kydonesa należą "Monodia na poległych w Tesalonice" ("Epí tojs en Thessaloniké pesúsin"), przedstawiająca w bardzo ciemnych barwach panowanie zelotów w Tesalonice i "Doradca" ("Symbuleutikós") odnoszący się do podróży dyplomatycznej cesarza Jana V Paleologa do Włoch, w której Kydones sam uczestniczył (1369–1371). Spod pióra Kydonesa wyszły nadto "Mowy" ("Lógoj") do cesarzy Jana Kantakuzena i Jana Paleologa, "Wstępy" ("Proójmia") do trzech chrysobulli opracowanych na polecenie cesarza (1355, 1370) oraz 450 "Listów" ("Epistoláj") skierowanych do Nicefora Gregorasa, mnicha Barlaama, patriarchy Filoteusza, mistyka Mikołaja Kabazylasa i innych (wydali G. Gamelli, "Correspondance", 1930; G. Mercati, "Notizione di Procoro e Demetrio Cidone, Manuele Caleca e Teodoro Meliteniota", 1931; R. J. Lorentz "Correspondance", I-II, 1956–1960).

</doc>
<doc id="2798570" url="https://pl.wikipedia.org/wiki?curid=2798570" title="Wladimir Gelfand">
Wladimir Gelfand



</doc>
<doc id="2798572" url="https://pl.wikipedia.org/wiki?curid=2798572" title="Borys Gelfand">
Borys Gelfand



</doc>
<doc id="2798573" url="https://pl.wikipedia.org/wiki?curid=2798573" title="(10977) Mathlener">
(10977) Mathlener

(10977) Mathlener (3177 T-2) – planetoida z pasa głównego asteroid okrążająca Słońce w ciągu 3,35 lat w średniej odległości 2,24 j.a. Odkryła ją 30 września 1973 roku trójka holenderskich astronomów – Cornelis Johannes van Houten, Ingrid van Houten-Groeneveld i Tom Gehrels.

</doc>
<doc id="2798575" url="https://pl.wikipedia.org/wiki?curid=2798575" title="Diecezja Harrisburg">
Diecezja Harrisburg

Diecezja Harrisburg (łac. "Dioecesis Harrisburgensis", ang. "Diocese of Harrisburg") jest diecezją Kościoła rzymskokatolickiego w metropolii Filadelfia w Stanach Zjednoczonych. Swym zasięgiem obejmuje środkowo-wschodnią część stanu Pensylwania. 
Historia.
Diecezja została kanonicznie erygowana 3 marca 1868 roku przez papieża Piusa IX. Wyodrębniono ją z diecezji Pittsburgh. Pierwszym ordynariuszem został kapłan archidiecezji Filadelfia Jeremiah Francis Shanahan (1834-1886). Trzynaście lat później biskupem Harrisburga został również jego młodszy brat John Walter Shanahan (1846-1916).

</doc>
<doc id="2798576" url="https://pl.wikipedia.org/wiki?curid=2798576" title="Jezioro Modrze">
Jezioro Modrze

 
Modrze – jezioro w Polsce, w województwie wielkopolskim, w powiecie gnieźnieńskim, w gminie Gniezno, na Pojezierzu Gnieźnieńskim. Położone na południowy wschód od jeziora Wierzbiczańskiego. Brzegi: północny, wschodni i zachodni są zalesione, brzegi: północno-zachodni i południowy są terenami podmokłymi. Z jeziora wypływa niewielki strumień. Na południe od akwenu znajduje się letnisko Młynek. Obecnie jeziorem opiekuje się Koło nr 8 Gniezno Miasto Polskiego Związku Wędkarskiego.
Dane morfometryczne.
Powierzchnia zwierciadła wody wynosi 11 hektarów. Zwierciadło wody położone jest na wysokości 97,7 metrów. Maksymalna głębokość to 7 metrów.

</doc>
<doc id="2798581" url="https://pl.wikipedia.org/wiki?curid=2798581" title="Biskupi Harrisburg">
Biskupi Harrisburg



</doc>
<doc id="2798586" url="https://pl.wikipedia.org/wiki?curid=2798586" title="Eduardo Jumisse">
Eduardo Jumisse

Eduardo Tomás Luís Jumisse (ur. 6 czerwca 1984 w Maputo) – mozambicki piłkarz grający na pozycji pomocnika. Od 2017 roku jest zawodnikiem klubu Gil Vicente FC.
Kariera klubowa.
Karierę piłkarską Jumisse rozpoczął w klubie Maxaquene Maputo. W 2004 roku zadebiutował w jego barwach w pierwszej lidze mozambickiej. Grał w nim do końca 2009 roku. W 2010 roku przeszedł do Liga Muçulmana Maputo, z którym został mistrzem kraju.
W 2010 roku Jumisse został piłkarzem portugalskiego Portimonense SC. 13 sierpnia 2010 zadebiutował w nim w pierwszej lidze portugalskiej w przegranym 1:3 wyjazowym meczu z Bragą.
Wiosną 2011 Jumisse został wypożyczony z Portimonense do cypryjskiego Ermis Aradipu. Swój debiut w nim zanotował 14 lutego 2011 w przegranym 1:2 domowym spotkaniu z Alki Larnaka. W Ermis Aradipu grał do końca sezonu 2010/2011. W sezonie 2011/2012 grał w drugiej lidze Portugalii, w Leixões SC.
W 2012 roku Jumisse został zawodnikiem FC Vaslui. W lidze rumuńskiej zadebiutował 5 października 2012 w wyjazdowym meczu z Astrą Giurgiu (1:1). W 2014 przeszedł do Primeiro de Agosto.
Kariera reprezentacyjna.
W reprezentacji Mozambiku Jumisse zadebiutował 8 czerwca 2010 roku w przegranym 0:3 towarzyskim meczu z Portugalią.

</doc>
<doc id="2798588" url="https://pl.wikipedia.org/wiki?curid=2798588" title="Franciszek Ignacy Molitor">
Franciszek Ignacy Molitor

Franciszek Ignacy Molitor (ur. 1741, zm. przed 26 kwietnia 1794 lub 1821) – malarz działający na dworze króla Stanisława Augusta Poniatowskiego. Jego ojcem był malarz Jan Piotr Molitor.
Pochodził z Czech, działał w Krakowie. Pierwsze dzieła tego malarza pochodzą z lat 60. XVIII wieku. Podczas prowadzonej w latach 1760–1767 przebudowy jezuickiego kościoła pw. św. Barbary w 1765 namalował na sklepieniu polichromię. Po 1770 przeprowadzono remont i rozbudowę świątyni w opactwie Cystersów w Mogile, Franciszek Ignacy Molitor namalował obrazy boczne do nowego ołtarza zdobiącego wnętrze kościoła pw. Wniebowzięcia Najświętszej Marii Panny. W 1775 powstał obraz św. Józefa z Dzieciątkiem, który znajduje się w zwieńczeniu ołtarza w kościele pw. Zwiastowania Najświętszej Marii Panny należącego do Kapucynów. W 1776 stworzył w absydzie świątyni klasztoru Norbertanek na Zwierzyńcu obraz św. Jana Chrzciciela, który został namalowany techniką "al fresco".
Franciszek Ignacy Monitor tworzył również mniejsze obrazy o tematyce sakralnej oraz portrety. Do czasów współczesnych zachował się w muzeum wilanowskim portret Stanisława Augusta Poniatowskiego. Prawdopodobnie należał do krakowskiego cechu malarzy. Wiadomo, że nauczał rysunku i technik malarskich pretendentów do tego cechu. Jego uczniem był m.in. Michał Stachowicz.

</doc>
<doc id="2798589" url="https://pl.wikipedia.org/wiki?curid=2798589" title="(10978) Bärbchen">
(10978) Bärbchen

(10978) Bärbchen (4095 T-2) – planetoida z pasa głównego asteroid okrążająca Słońce w ciągu 5,45 lat w średniej odległości 3,10 j.a. Odkryła ją 29 września 1973 roku trójka holenderskich astronomów – Cornelis Johannes van Houten, Ingrid van Houten-Groeneveld i Tom Gehrels.
Bärbchen jest zdrobnieniem imienia Barbara dla uczczenia Barbary Börngen (1934-2010), żony astronoma Freimuta Börngena.

</doc>
<doc id="2798593" url="https://pl.wikipedia.org/wiki?curid=2798593" title="Ławiczno">
Ławiczno

 
Ławiczno – jezioro w Polsce, położone w województwie wielkopolskim, w powiecie gnieźnieńskim, w gminie Gniezno na Pojezierzu Gnieźnieńskim. Brzegi: północny i wschodni są zalesione, brzegi zachodni i południowy są terenami podmokłymi. Przez akwen przepływa rzeka Wełna. Obecnie jeziorem opiekuje się Koło nr 11 Gniezno Polania Polskiego Związku Wędkarskiego.
Dane morfometryczne.
Powierzchnia zwierciadła wody wynosi 16,15 hektarów. Zwierciadło wody położone jest na wysokości 94, 2 metrów. Maksymalna głębokość jeziora wynosi 7 metrów.

</doc>
<doc id="2798595" url="https://pl.wikipedia.org/wiki?curid=2798595" title="Gospodarka wodna roślin">
Gospodarka wodna roślin

Gospodarka wodna roślin − zespół procesów fizjologicznych, które zapewniają roślinom utrzymanie właściwej zawartości wody w tkankach. Odpowiednie uwodnienie tkanek jest konieczne w celu zapewnienia ciągłości procesów metabolicznych, transportu ksylemowego, transportu floemowego oraz związanego z utrzymaniem kształtu komórek i całej rośliny turgoru.
Funkcje wody.
Podobnie jak u innych organizmów tak i u roślin woda jest głównym składnikiem chemicznym komórek. Jej zawartość w tkankach aktywnie metabolicznych wynosi od 70% do 95% masy. Zawartość w protoplazmie to około 85-90% a w organellach takich jak chloroplasty czy mitochondria około 50%. W komórkach korzeni młodej pszenicy około 70% wody zgromadzone jest w wakuoli. Duże ilości znajdują się też w ścianie komórkowej. Najniższą zawartość wody stwierdza się w organach znajdujących się w stanie spoczynku, w którym przemiany metaboliczne są spowolnione. W nasionach o wysokiej zawartości materiałów zapasowych w postaci tłuszczów zawartość wody to zaledwie 5-7% masy.
Większość reakcji chemicznych zachodzących w komórce wymaga środowiska wodnego. Woda jest więc rozpuszczalnikiem i środowiskiem reakcji a także może często substratem, produktem albo związkiem pośrednim reakcji biochemicznych. Natywna struktura białek kwasów nukleinowych, błon lipidowych wymaga wody hydrorafinacyjnej. Bez niej dochodzi do zmian struktury i zaniku funkcji poszczególnych makrocząsteczek. Woda oddzielona od środowiska pozakomórkowego błoną komórkową, zgromadzona przede wszystkim w wakuoli odpowiada za podtrzymanie turgoru. Dzięki niej organy roślin zachowują sztywność oraz możliwy jest ich ruch, zapewniający reakcję na warunki środowiska. Ciśnienie wody wewnątrz komórek jest też czynnikiem umożliwiającym wzrost komórek. Jako rozpuszczalnik woda umożliwia transportowanie asymilatów i substancji regulatorowych we floemie oraz soli mineralnych w ksylemie. Parowanie wody z nadziemnych organów roślin pozwala regulować ich temperaturę.
Pobieranie.
Rośliny lądowe korzystają głównie z wody obecnej w glebie. Jest ona pobierana przez żywe komórki włośników korzeniowych, będących wytworem ryzodermy. Strefa włośnikowa obejmuje młoda część korzenia tuż za stożkiem wzrostu. Łączna powierzchnia chłonna tworzona przez włośniki jest kilkaset razy większa niż powierzchnia korzeni. Niemal wszystkie korzenie roślin zielnych znajdują się w wierzchnie warstwie gleby do głębokości 40-50 cm. Głębiej mogą sięgać korzenie roślin drzewiastych. Pobrana przez włośniki woda jest przemieszczana na zasadzie osmozy przez komórki kory pierwotnej, endodermy i perycykl do ksylemu. Do organów nadziemnych dociera w wyniku transportu elementami drewna. Nadziemna cześć rośliny jest zdolna do pobierania wody z opadów atmosferycznych jedynie w ograniczonym stopniu. Barierą jest tu nieprzepuszczalna dla wody kutykula. Pobieranie wody w pędzie jest możliwe dzięki struktury nazywane hydatodami lub szparkami wodnymi. Są to miejsca w epidermie liści przepuszczalne dla wody.
Transpiracja.
Zdecydowana większość wody pobranej przez roślinę jest tracona w procesie transpiracji. Roślina kukurydzy pobiera w ciągu życia około 200 litrów wody. Wyparowanie wody do atmosfery umożliwia zarówno transport związków w ksylemie, jak i regulację temperatury organizmu. Parowanie wody z organów nadziemnych jest ograniczone przez kutykulę. Transpiracja kutykularna stanowi mniej niż 10% wody traconej przez roślinę. Główną drogą utraty wody jest transpiracja szparkowa. W ten sposób tracone jest około 90% wody. Aparaty szparkowe zapewniają regulację uwodnienia rośliny dzięki ruchom komórek szparkowych. Zmieniająca się w zależności od dostępu wody średnica szparki umożliwia intensywne parowanie w okresie wysokiej dostępności wody i ograniczenie parowania, gdy ilość wody w roślinie spada. Zgodnie z prawem Stephana o intensywności dyfuzji jest proporcjonalna do średnicy otworów a nie do ich powierzchni. Dlatego, pomimo że otwarte szparki stanowią jedynie około 1% powierzchni liścia, umożliwiają parowanie takie samo, jakie występowałoby gdyby powierzchnia parowania wynosiła połowę powierzchni liścia. U roślin wieloletnich pewną rolę odgrywa również transpiracja perydermalna, której intensywność jest porównywalna z transpiracją kutykularną.
Na intensywność transpiracji wpływają czynniki będące właściwością rośliny oraz czynniki zewnętrzne. Jednym z nich jest stosunek powierzchni wewnętrznej liścia, będącej pochodną objętości przestworów międzykomórkowych do powierzchni zewnętrznej liścia. Stosunek ten wynosi u kserofitów od 17 do 30, u mezofitów 11-20, a u roślin cieniolubnych 6,8-10. Budowa liścia decyduje również o wpływających na intensywność transpiracji oporach dyfuzyjnych. Parametr ten jest wyrażany w s cm-1 i jest odwrotnością przewodnictwa dyfuzyjnego. Wyróżniany jest opór dyfuzyjny warstwy granicznej będący pochodną kształtu, wielkości i właściwości powierzchni liścia. U roślin oszczędnie gospodarujących wodą wynosi on około 1 s cm-1, a u roślin łatwo tracących wodę dochodzi do 3 s cm-1. Drugim parametrem charakterystycznym dla danej rośliny jest opór dyfuzyjny kutykuli, zależny od struktury, gęstości i grubości kutykuli. U roślin przystosowanych do suszy wynosi on około 400 s cm-1, zaś u higromorficznych 40-100 s cm-1. Rozwarcie aparatów szparkowych decyduje o oporze dyfuzyjnym szparek. Mieści się on między maksimum i minimum w zależności od tego, czy aparaty szparkowe są całkowicie otwarte czy zamknięte. Zewnętrzne, niezależne od gatunku czynniki wpływające na intensywność transpiracji to temperatura, wilgotność powietrza, szybkość wiatru.
Bilans wodny.
Intensywność pobierania wody i intensywność transpiracji decydują o bilansie wodnym rośliny. Parametr ten jest różnicą między pobieraniem a transpiracją. Ze względu na znaczny udział wody w składzie organizmu rośliny bilans w długim czasie musi być dodatni. Jednak w krótszych okresach pobieranie może się równoważyć z transpiracją lub transpiracja może przeważać. O ujemnym, zerowym lub dodatnim bilansie decydują warunki wzrostu rośliny, które mogą zmieniać się dość szybko. W gorący dzień rano bilans wodny jest zwykle dodatni, wysoka temperatura powoduje zmianę bilansu na ujemny w godzinach południowych i popołudniowych. Średnio do wytworzenia jednego grama materii organicznej przez roślinę niezbędne jest około 500g wody. Proporcja ta określana jest jako współczynnik transpiracji i jest zróżnicowana w zależności od gatunku. Obliczany jest też wskaźnik wydajności transpiracji określający jak dużo suchej masy wytwarzane jest na litr pobranej przez roślinę wody. Zależność między plonowaniem a gospodarką wodną rośliny może być też wyrażona przez wskaźnik nazywany efektywnością wykorzystania wody.
Pomiar ilości pobranej i wytranspirowanej wody jest możliwy i łatwy do przeprowadzenia w warunkach laboratoryjnych. Jednak w warunkach polowych najczęściej do określenia bilansu wodnego stosowane są metody pośrednie. Wyznaczana jest względna zawartość wody (RWC - ang. "relative water content"), która określa stosunek aktualnej zawartości wody w tkankach do zawartości w tkankach w pełni nasyconych. Niska RWC świadczy o ujemnym bilansie wody. Drugą metodą jest pomiar deficytu wysycenia wodą (WSD - ang. "water saturation deficit"). Parametr pokazuje ile wody brakuje w tkankach roślin, czyli jak bardzo ujemny jest bilans wodny. Najdokładniejszą metoda określania bilansu wodnego poza laboratorium jest pomiar zmian potencjału wody w tkankach rośliny. Pomiar poszczególnych składników potencjału wody pozwala na stwierdzenie bilansu ujemnego zanim jeszcze pojawią się objawy więdnięcia.
Ze względu na strategię przetrwania okresów deficytu wody, rośliny można podzielić na hydrostabilne i hydrolabilne nazywane też anizohydrycznymi. Rośliny hydrostabilne przez cały czas utrzymują bilans wodny bliski 0. Jest to możliwe dzięki wykształceniu rozbudowanego systemu korzeniowego oraz szybkiej reakcji aparatów szparkowych w przypadku niedoboru wody w glebie. Dodatkowo, rośliny te gromadzą zapas wody w tkankach spichrzowych zlokalizowanych w korzeniach, pniach, gałęziach albo liściach. Rośliny hydrolabilne są w stanie przetrwać czas niedoboru wody z jednoczesnym ubytkiem wody z tkanek. Ich aparaty szparkowe reagują dopiero przy znacznym deficycie wody. Wykształciły jednak mechanizmy zapewniające odporność na spadek potencjału osmotycznego. Do tych roślin należy większość traw, zielne rośliny dwuliścienne preferujące siedliska nasłonecznione oraz rośliny pojkilohydryczne. Do roślin hydrostabilnych zaliczane są sukulenty, rośliny preferujące siedliska zacienione, drzewa oraz nieliczne trawy.

</doc>
<doc id="2798596" url="https://pl.wikipedia.org/wiki?curid=2798596" title="Siergiej Szyrokow">
Siergiej Szyrokow

Siergiej Siergiejewicz Szyrokow, ros. Сергей Сергеевич Широков (ur. 10 marca 1986 w Oziorach) – rosyjski hokeista, reprezentant Rosji, olimpijczyk.
Kariera.
Wychowanek i do 2013 zawodnik CSKA Moskwa (do połowy tego roku także kapitan drużyny). W międzyczasie w latach 2009-2011 grał w USA dwa sezony w lidze AHL. W tym czasie rozegrał także osiem spotkań w lidze NHL. Od listopada 2013 zawodnik Awangarda Omsk (w toku wymiany czterech zawodników wraz z nim do Omska trafił Maksim Gonczarow, a do Moskwy Stanisław Jegorszew i Aleksandr Frołow). W marcu 2014 przedłużył kontrakt z Awangardem o cztery lata. W grudniu 2015 został zawodnikiem SKA w wyniku wymiany za Antona Burdasowa i Piotra Chochriakowa. Pod koniec maja 2018 ponownie został zawodnikiem Awangardu Omsk. Od maja 2020 został zawodnikiem Spartaka Moskwa w toku wymiany za Aleksandra Chochłaczowa. W maju 2022 związał się kontraktem z Awtomobilistem Jekaterynburg.
W barwach Rosji uczestniczył w turniejach mistrzostw świata w 2012, 2014, 2015, 2016. W ramach ekipy olimpijskich sportowców z Rosji brał udział w turnieju zimowych igrzysk olimpijskich 2018.

</doc>
<doc id="2798598" url="https://pl.wikipedia.org/wiki?curid=2798598" title="Archidiecezja panamska">
Archidiecezja panamska

Archidiecezja panamska (łac. "Archidioecesis Panamensis", hisz. "Arquidiócesis de Panamá") – rzymskokatolicka archidiecezja ze stolicą w Panamie, w Panamie. Najstarsza panamska diecezja i jedyne arcybiskupstwo w tym kraju. Arcybiskupi panamscy są również metropolitami metropolii o tej samej nazwie.
W 2004 roku na terenie archidiecezji pracowało 161 zakonników i 218 sióstr zakonnych.
Sufraganie.
Sufraganiami archidiecezji panamskiej są:
Metropolia panamska jest jedyną metropolią w kraju. W wśród panamskich hierarchów sufraganem arcybiskupa panamskiego nie jest jedynie wikariusz apostolski Darién.
Historia.
28 sierpnia 1513, za pontyfikatu Leona X, erygowano diecezję Santa María la Antigua del Darién. Do tej pory tereny nowej diecezji należały do biskupstwa Santo Domingo (obecnie archidiecezja Santo Domingo) ze stolicą na Hispanioli. Nowa diecezja została sufraganią arcybiskupstwa Sewilli w Hiszpanii.
7 grudnia 1520 zmieniono nazwę na "diecezja panamska".
W XVI wieku, w miarę rozwoju Kościoła katolickiego na tych terenach, z biskupstwa panamskiego odłączono:
12 lutego 1546 diecezja panamska stała się częścią metropolii limskiej. Była nią do 22 kwietnia 1836, kiedy to została sufraganią archidiecezji Santa Fe w Nowej Grenadzie. W 1901 roku została zaś sufraganią arcybiskupstwa Cartagena de Indias.
29 listopada 1925, z mocy decyzji Piusa XI, diecezję panamską podniesiono do godności arcybiskupstwa. W tym dniu z archidiecezji panamskiej wydzielił się wikariat apostolski Darién – druga jednostka administracji kościelnej w Panamie.
6 marca 1955 na wschodzie omawianej archidiecezji powstała diecezja David. W tym dniu powstała metropolia panamska.
W XX wieku z arcybiskupstwa panamskiego wydzielono ponadto:
W marcu 1983 Panamę odwiedził Jan Paweł II.

</doc>
<doc id="2798601" url="https://pl.wikipedia.org/wiki?curid=2798601" title="Archidiecezja Panama">
Archidiecezja Panama



</doc>
<doc id="2798602" url="https://pl.wikipedia.org/wiki?curid=2798602" title="Jan Piotr Molitor">
Jan Piotr Molitor

Johann Peter Molitor, Miller, Muller, Jan Petr Molitor (ur. 1702 w Schadeck (obecnie Runkel) lub w Herrschaft Westerburg, zm. 1757 lub 1756 w Krakowie) - malarz, jego obrazy znajdują się w Pałacu Schwarzenbergów w Pradze. Jego synem był Franciszek Ignacy Molitor. Zawodu uczył się w Bonn, Berlinie i Dreźnie, od 1735 pracował w Pradze.
Katalog do wystawy (rok 2000) dzieł malarza wydał Pavel Preiss "Johann Peter Molitor, 1702-1757: Portraits and Portrait Motifs" (Praga, 2002). Molitor jest łacińskim odpowiednikiem nazwisk "Muller", "Młynarz" .

</doc>
<doc id="2798603" url="https://pl.wikipedia.org/wiki?curid=2798603" title="Piotr Przyłucki">
Piotr Przyłucki

Piotr Przyłucki (ur. 26 lipca 1923 w Kamiennej Górze, zm. 28 lutego 2014 w Warszawie) – generał brygady ludowego Wojska Polskiego.
Życiorys.
Piotr Przyłucki urodził się 26 lipca 1923 w Kamiennej Górze, w ówczesnej gminie Kustyń powiatu rówieńskiego. Pochodził z rodziny ziemiańskiej. Do 1939 skończył 3 klasy gimnazjum w Równem.
Od 1943 członek AK w Równem. W lutym 1944 wstąpił do Wojska Polskiego i został wcielony do Zapasowego Pułku Piechoty w Sumach. W grudniu 1944 ukończył Centralną Szkołę Podchorążych w Riazaniu i został promowany na stopień podporucznika w korpusie oficerów broni pancernej przez komendanta szkoły gen. bryg. Michała Jurkina. Po powrocie do kraju dowodził plutonem w Oficerskiej Szkole Broni Pancernej w Chełmie, a od 1946 został dowódcą kompanii podchorążych. W 1947 skończył w stopniu kapitana kurs doskonalący dla oficerów broni pancernej w Modlinie. Tam też ukończył gimnazjum i liceum dla dorosłych. Zastępca szefa sztabu – oficer taktyczno-szkoleniowy, a od 1948 szef sztabu 9 Pułku Czołgów w Szczecinie. W latach 1948–1951 był słuchaczem Akademii Sztabu Generalnego WP w Rembertowie. Od 1952 roku, w stopniu majora, był współorganizatorem i szefem sztabu 19 Dywizji Zmechanizowanej w Torzymiu. Od 1955 zastępca szefa Oddziału Operacyjnego, a od 1956 szef Oddziału Operacyjnego w Szefostwie Wojsk Pancernych w Warszawie. Następnie był szefem sztabu Szefostwa Wojsk Pancernych. W latach 1960–1962 był słuchaczem Wojskowej Akademii Sztabu Generalnego Sił Zbrojnych ZSRR im. K. Woroszyłowa w Moskwie. Studia ukończył z wynikiem bardzo dobrym i po powrocie do kraju został wyznaczony na stanowisko dowódcy 16 Kaszubskiej Dywizji Pancernej w Elblągu. 29 września 1966 roku na mocy uchwały Rady Państwa PRL awansowany na generała brygady. Nominację wręczył mu w Belwederze przewodniczący Rady Państwa PRL Edward Ochab. Zainicjował i kierował budową pomnika ofiar Stutthofu w Sztutowie w latach 1967–1968. Dowodzona przez niego dywizja była trzykrotnie wyróżniana w dyrektywach szkoleniowych MON. W 1968 roku został zastępcą dowódcy Pomorskiego Okręgu Wojskowego do spraw liniowych w Bydgoszczy. W okresie od czerwca do września 1975 roku był także dowódcą 20 Dywizji Pancernej w Szczecinku. W latach 1976–1986 był dyrektorem Departamentu Wojskowego w Ministerstwie Leśnictwa i Przemysłu Drzewnego, a w latach 1986–1987 dyrektorem Departamentu Spraw Obronnych Ministerstwa Rolnictwa, Leśnictwa i Gospodarki Żywnościowej. 15 marca 1988 pożegnany przez ministra obrony narodowej gen. armii Floriana Siwickiego w związku z zakończeniem zawodowej służby wojskowej i z dniem 25 marca 1988 przeniesiony w stan spoczynku. W stanie spoczynku, w latach 1988–1989 był doradcą Generalnego Dyrektora Zjednoczonych Zakładów Igloopol w Dębicy.
Podczas służby w Dowództwie i Szefostwie Wojsk Pancernych był członkiem Komitetu Technicznego MON. Był także współredaktorem „Przeglądu Wojsk Pancernych” oraz członkiem Komitetu Redakcyjnego „Przeglądu Wojsk Lądowych”. W stanie spoczynku działacz Związku Kombatantów RP i Byłych Więźniów Politycznych oraz Klubu Generałów Wojska Polskiego, Klubu Riazańczyków, Klubu Absolwentów Akademii Sztabu Generalnego WP i Akademii Obrony Narodowej. Pochowany na wojskowych Powązkach (kwatera FIII-5-7).
Życie prywatne.
Był synem Pawła i Petroneli z Kossarzeckich. Mieszkał w Warszawie. Żonaty z Krystyną Katarzyną (1925-2013), miał syna i córkę.

</doc>
<doc id="2798604" url="https://pl.wikipedia.org/wiki?curid=2798604" title="Jewgienij Kietow">
Jewgienij Kietow

Jewgienij Nikołajewicz Kietow, ros. Евгений Николаевич Кетов (ur. 17 stycznia 1986 w Gubasze) – rosyjski hokeista, reprezentant Rosji.
Kariera.
Wychowanek klubu Mołot-Prikamje Perm. Do 2013 zawodnik i kapitan Siewierstali Czerepowiec. Od maja 2013 zawodnik SKA Sankt Petersburg (wraz z nim do tego klubu trafił wówczas inny czołowy zawodnik z Czerepowca, Wadim Szypaczow). Obaj podpisali czteroletnie kontrakty ze SKA.

</doc>
<doc id="2798606" url="https://pl.wikipedia.org/wiki?curid=2798606" title="Diecezja Rimini">
Diecezja Rimini

Diecezja Rimini (łac. "Dioecesis Ariminensis") - diecezja Kościoła rzymskokatolickiego w północnych Włoszech, w metropolii Ravenna-Cervia, w regionie kościelnym Emilia-Romania.
Została erygowana w III wieku.

</doc>
<doc id="2798607" url="https://pl.wikipedia.org/wiki?curid=2798607" title="PGF">
PGF



</doc>
<doc id="2798608" url="https://pl.wikipedia.org/wiki?curid=2798608" title="Fitka kazimierska">
Fitka kazimierska

Fitka kazimierska (bieda, fiutka, dziod, dziadowsko spółka, pitucha) – polski produkt tradycyjny, regionalna zupa składająca się z ziemniaków, warzyw, podsmażonej cebuli, skwarek ze słoniny, kaszy jęczmiennej oraz przecieru pomidorowego. Gotowana jest na wywarze mięsnym lub zabielana mlekiem.
Pochodzenie.
Potrawa ta została stworzona z myślą o zaspokajaniu głodu dużej liczby osób jak najmniejszym kosztem (podobnie jak bigos), gdyż można ją przyrządzić z tego, co znajduje się w domu. Powstała ona dzięki temu, że w powiecie kazimierskim istniała mocno zakorzeniona tradycja uprawy warzyw. W latach sześćdziesiątych XX wieku przepisu na nią uczono także na kursach dla gospodyń wiejskich.

</doc>
<doc id="2798610" url="https://pl.wikipedia.org/wiki?curid=2798610" title="Jezioro Biskupiec">
Jezioro Biskupiec

Jezioro Biskupiec – jezioro w Polsce, w województwie wielkopolskim, w powiecie gnieźnieńskim, w gminie Gniezno, na Pojezierzu Gnieźnieńskim. Przez akwen przepływa rzeka Wełna. Brzegi jeziora są terenami podmokłymi.
Dane morfometryczne.
Zwierciadło wody położone jest na wysokości 93,9 metra. Maksymalna głębokość akwenu wynosi 8 metrów.

</doc>
<doc id="2798614" url="https://pl.wikipedia.org/wiki?curid=2798614" title="Aleksander Domogarow">
Aleksander Domogarow



</doc>
<doc id="2798618" url="https://pl.wikipedia.org/wiki?curid=2798618" title="Jekatierina Gorochowskaja">
Jekatierina Gorochowskaja



</doc>
<doc id="2798620" url="https://pl.wikipedia.org/wiki?curid=2798620" title="Ali Zajdan">
Ali Zajdan

Ali Zajdan (ur. 15 grudnia 1950 w Waddanie) – libijski polityk i dyplomata, premier Libii od 14 listopada 2012 do 11 marca 2014.
Życiorys.
Ali Zajdan urodził się w 1950. W czasie rządów pułkownika Mu’ammara al-Kaddafiego pracował jako dyplomata. Pod koniec lat 70. był urzędnikiem w libijskiej ambasadzie w Indiach, przy boku ówczesnego ambasadora Muhammada Makarjafa. Razem z nim w 1980 opuścił obóz rządzący i przeszedł do opozycji. Wszedł w skład powołanego przez Makarjafa Narodowego Frontu Ocalenia Libii, zostając zagorzałym krytykiem reżimu Kaddafiego. Zamieszkał wówczas w Genewie.
Po wybuchu powstania przeciwko Kaddafiemu w 2011, związał się z powołaną przez opozycję Narodową Radą Tymczasową. Pełnił funkcję jej nieoficjalnego rzecznika w Europie, zabiegając o międzynarodowe poparcie. Był uważany za kluczowego negocjatora w rozmowach z francuskim prezydentem Nicolasem Sarkozym.
W lipcu 2012 został wybrany deputowanym do Powszechnego Kongresu Narodowego, startując jako kandydat niezależny. W sierpniu 2012 był kandydatem na urząd przewodniczącego izby. Przegrał jednak z Muhammadem Makarjafem, stosunkiem głosów 85 do 113. W październiku 2012 zrezygnował z mandatu parlamentarnego, by wziąć udział w wyborze na stanowisko premiera.
14 października 2012 został wybrany przez Powszechny Kongres Narodowy na stanowisko szefa rządu. W głosowaniu pokonał Mohammeda Al-Harariego, stosunkiem głosów 93 do 85. Jego kandydaturę poparł Sojusz Sił Narodowych oraz deputowani niezależni, podczas gdy jego rywala poparła powiązana z Bractwem Muzułmańskim Partia na rzecz Sprawiedliwości i Odbudowy. Nowy rząd powinien zostać powołany w ciągu dwóch tygodni. 30 października 2012 przedstawił skład gabinetu, jednakże głosowanie nad wyrażeniem mu wotum zaufania zostało przesunięte na dzień następny z powodu zakłócenia sesji parlamentu przez grupę protestujących, zarzucającym części kandydatom na ministrów powiązanie z reżimem pułkownika Kaddafiego. 31 października 2012 parlament zatwierdził skład rządu głosami 105 deputowanych spośród 132 głosujących w liczącym 200 członków parlamencie. Znalazło się w nim 27 ministrów (w tym dwie kobiety), reprezentujących wszystkie największe regiony geograficzne i siły polityczne w kraju. W jego skład weszli przedstawiciele Sojuszu Sił Narodowych, Partii na rzecz Sprawiedliwości i Odbudowy oraz nominaci niezależni. Jego gabinet został zaprzysiężony 14 listopada 2012.
W kwietniu 2013 rząd Zajdana zapowiedział przeprowadzenie wysiłków na rzecz usunięcia bojowników z ich bastionów na terenie stolicy Libii. Premier zapowiedział również, że być może zwróci się o pomoc zagraniczną w walce i rozbrajaniu zbrojnych grup, gdyż oprócz napływu radykalnych islamskich bojowników, był to najpoważniejszy problem w kraju po zakończeniu wojny domowej.
W nocy z 9 na 10 października 2013 został uprowadzony z hotelu w Trypolisie przez Komórkę Operacyjną Rewolucjonistów Libii, złożoną z byłych rebeliantów, jednak po kilku godzinach został zwolniony. Przyczyną tymczasowego aresztowania premiera z powodu stanowiska libijskich władz wobec akcji amerykańskich komandosów z 5 października 2013, podczas której pojmano Abu Anasa al-Libiego, lidera struktur powiązanych z Al-Kaidą w Libii. Zajdan oświadczył, że operacja nie wpłynie na stosunki bilateralne między krajami, mimo iż nie była konsultowana przez Waszyngton.
11 marca 2014 Powszechny Kongres Narodowy odwołał premiera Zajdana z piastowanego stanowiska. Bezpośrednią przyczyną było wymknięcie się spod kontroli tankowca załadowanego w porcie As-Sidr (kontrolowanego przez separatystów) ropą przeznaczoną dla Korei Północnej. Ponadto trwał kryzys polityczny, islamska partia Sprawiedliwość i Budowa, druga siła w parlamencie, wycofała już wcześniej z gabinetu Zajdana pięciu ministrów, a parlament domagał uchwalenia wotum nieufności dla rządu Zajdana. Za kadencji Zajdana nie udało się parlamentarzystom napisać nowej konstytucji, w kraju wybuchały walki plemienne oraz starcia między zwolennikami Kadafiego i siłami bezpieczeństwa a Cyrenajka ogłosiła powołanie autonomicznego rządu regionalnego i zajęła pola naftowe wraz z portami. Po uchwaleniu wotum nieufności, mimo zakazu opuszczania kraju, wyemigrował do Europy. Tymczasowym premierem został Abd Allah as-Sani.

</doc>
<doc id="2798622" url="https://pl.wikipedia.org/wiki?curid=2798622" title="Gerrit Peters">
Gerrit Peters

Gerard „Gerrit” Peters (ur. 31 lipca 1920 w Haarlemie, zm. 6 kwietnia 2005 tamże) – holenderski kolarz torowy i szosowy, złoty medalista torowych mistrzostw świata.
Kariera.
Największy sukces w karierze Gerrit Peters osiągnął w 1946 roku, kiedy zdobył złoty medal w indywidualnym wyścigu na dochodzenie zawodowców podczas mistrzostw świata w Zurychu. W zawodach tych bezpośrednio wyprzedził Francuza Rogera Piela oraz Duńczyka Arne Pedersena. Konkurencję tą rozgrywano po raz pierwszy na imprezie tego cyklu, tym samym Holender został pierwszym w historii mistrzem świata w indywidualnym wyścigu na dochodzenie zawodowców. Był to jedyny medal wywalczony przez Petersa na międzynarodowej imprezie tej rangi. Startował również w wyścigach szosowych, ale bez większych sukcesów. Wielokrotnie zdobywał medale mistrzostw Holandii, zarówno w kolarstwie torowym jak i szosowym, w tym dwa złote. W 1951 roku wystartował w Tour de France, a dwa lata później w Giro d'Italia, jednak obu wyścigów nie ukończył. Nigdy nie wystąpił na igrzyskach olimpijskich.

</doc>
<doc id="2798623" url="https://pl.wikipedia.org/wiki?curid=2798623" title="Gert Engels">
Gert Engels

Gert Engels (ur. 25 kwietnia 1957 w Düren) – niemiecki piłkarz, a następnie trener piłkarski.
Kariera piłkarska.
Swoją karierę piłkarską Engels rozpoczął w klubie SG Düren 99. Następnie w 1975 roku został zawodnikiem Borussii Mönchengladbach. W 1976 i 1977 roku Borussia wywalczyła dwa tytuły mistrza Niemiec, jednak Engels nie zdołał w niej zadebiutować w Bundeslidze. W 1978 roku odszedł do SV Baesweiler 09, a w latach 1980-1990 grał w SG Düren 99, w którym zakończył karierę.
Kariera trenerska.
Po zakończeniu kariery piłkarskiej Engels został trenerem. W 1990 roku wyjechał do Japonii, gdzie prowadził zespół Prima Aseno FC. W 1998 roku został pierwszym trenerem Yokohamy Flugels. Klub ten pod wodzą Engelsa zdobył Puchar Cesarza Japonii. W 1999 roku prowadził JEF United, a w latach 2000-2003 - Kyoto Purple Sanga, który wygrał Puchar Cesarza w 2002 roku.
W 2004 roku Engels został asystentem w Urawie Red Diamonds, w której wspomagał Guido Buchwalda, a następnie Holgera Osiecka. W 2008 roku objął samodzielnie Urawę po zwolnieniu Osiecka. W listopadzie sam przestał być szkoleniowcem Urawy.
12 października 2011 Engels został selekcjonerem reprezentacji Mozambiku.

</doc>
<doc id="2798625" url="https://pl.wikipedia.org/wiki?curid=2798625" title="Roger Piel">
Roger Piel

Roger Piel (ur. 28 czerwca 1921 w Paryżu, zm. 17 sierpnia 2002 tamże) – francuski kolarz torowy i szosowy, srebrny medalista torowych mistrzostw świata.
Kariera.
Największy sukces w karierze Roger Piel osiągnął w 1946 roku, kiedy srebrny złoty medal w indywidualnym wyścigu na dochodzenie zawodowców podczas mistrzostw świata w Zurychu. W zawodach tych wyprzedził go jedynie Holender Gerrit Peters, a trzecie miejsce wywalczył Duńczyk Arne Pedersen. Były to pierwsze mistrzostwa świata, na których rozegrano tą konkurencję. Medal z Zurychu był jedynym wywalczonym przez Piela na międzynarodowej imprezie tej rangi. Startował również w wyścigach szosowych, ale bez większych sukcesów. Kilkakrotnie zdobywał medale torowych mistrzostw Francji (w tym trzy złote), a w 1943 roku zdobył również brązowy medal w szosowym wyścigu ze startu wspólnego. Nigdy nie wystąpił na igrzyskach olimpijskich.

</doc>
<doc id="2798634" url="https://pl.wikipedia.org/wiki?curid=2798634" title="Álvaro González (ur. 1973)">
Álvaro González (ur. 1973)

Álvaro Fabián González Pintos (ur. 12 września 1973 w Canelones) – urugwajski piłkarz z obywatelstem meksykańskim występujący na pozycji napastnika.
Kariera klubowa.
González jest wychowankiem zespołu Club Atlético Cerro z siedzibą w stołecznym mieście Montevideo. W urugwajskiej Primera División zadebiutował w jego barwach jako dziewiętnastolatek i występował w nim przez kolejne sześć sezonów. Nie odniósł jednak w tym czasie żadnych większych sukcesów, znacznie częściej walcząc o utrzymanie w najwyższej klasie rozgrywkowej. Po spadku Cerro do drugiej ligi, na początku 1998 roku odszedł do chilijskiego drugoligowca, Evertonu de Viña del Mar, a po upływie dwunastu miesięcy powrócił do ojczyzny, podpisując kontrakt z ekipą Frontera Rivera. W 2000 roku został za to piłkarzem stołecznego Club Atlético Bella Vista, gdzie grał z kolei przez półtora sezonu.
Latem 2002 González wyjechał do Meksyku, gdzie spędził kolejne osiem lat swojej kariery, przyjmując tamtejsze obywatelstwo. Jego pierwszym zespołem został Pumas UNAM ze stołecznego miasta Meksyk, w którego barwach zadebiutował w tamtejszej Primera División 3 sierpnia w wygranym 1:0 spotkaniu z Celayą, a pierwszego gola strzelił 14 września w przegranej 1:3 konfrontacji z Américą. Początkowo był kluczowym piłkarzem drużyny prowadzonej przez Hugo Sáncheza, lecz kilka miesięcy później zanotował serię słabych występów i w lipcu 2003 odszedł do nowo powstałego zespołu z drugiej ligi – Dorados de Sinaloa z miasta Culiacán. 8 sierpnia tego samego roku w zremisowanym 1:1 meczu z Méridą strzelił pierwszego oficjalnego gola w historii klubu, a cały półroczny pobyt w ekipie podsumował czterema trafieniami i pomógł jej wygrać drugą ligę w sezonie Apertura 2003. W styczniu 2004 został piłkarzem innego zespołu z drugiej ligi meksykańskiej, Lagartos de Tabasco, którego barwy reprezentował aż do rozwiązania drużyny, przez dwa i pół roku, zdobywając w tym czasie 46 bramek, dzięki czemu został najlepszym strzelcem w krótkiej historii klubu.
W lipcu 2006 González zasilił drużynę Puebla FC, w której od razu zapewnił sobie pewne miejsce w składzie. W swoim pierwszym sezonie w tym klubie, 2006/2007, został królem strzelców Primera División A, zarówno w rozgrywkach Apertura, jak i Clausura, zdobywając odpowiednio czternaście i szesnaście bramek, w fazie Apertura wygrał ze swoim zespołem drugą ligę meksykańską, co na koniec sezonu zaowocowało awansem do najwyższej klasy rozgrywkowej. Tam również był czołowym strzelcem ekipy, jednak nie osiągał z nią żadnych drużynowych sukcesów. Latem 2009 na zasadzie półrocznego wypożyczenia przeszedł do drugoligowej drużyny z tego samego miasta, Lobos BUAP, po czym powrócił do Puebli, gdzie spędził jeszcze rok. Ogółem zdobył w barwach tego zespołu 73 bramki, co daje mu pozycję czwartego najlepszego strzelca w historii klubu. W styczniu 2011 powrócił do ojczyzny, podpisując kontrakt ze stołecznym Danubio FC, w którego barwach zakończył piłkarską karierę w wieku 38 lat.

</doc>
<doc id="2798637" url="https://pl.wikipedia.org/wiki?curid=2798637" title="Ricardo Moniz">
Ricardo Moniz

Ricardo Moniz (ur. 17 czerwca 1964 w Rotterdamie) – holenderski piłkarz pochodzenia hiszpańskiego występujący na pozycji obrońcy, a także trener.
Kariera piłkarska.
Karierę rozpoczynał w 1981 w zespole FC Eindhoven z Eerste divisie. Grał tam przez trzy lata, a potem odszedł do HFC Haarlem z Eredivisie. W lidze tej zadebiutował 2 grudnia 1984 w wygranym 2:0 meczu z MVV Maastricht, w którym strzelił także gola. Przez cztery lata w barwach Haarlemu rozegrał 95 spotkań i zdobył 9 bramek. Następnie grał w RKC Waalwijk (Eredivisie), belgijskim FC Eeklo (Tweede klasse) oraz Helmond Sport (Eerste divisie). W 1993 zakończył karierę.
Kariera trenerska.
Karierę rozpoczął w VV Nuenen. Następnie był asystentem trenera w reprezentacji Zjednoczonych Emiratów Arabskich oraz Feyenoordzie, a także trenerem technicznym w szwajcarskim Grasshopper Club Zurych. W latach 2004–2005 prowadził juniorów PSV Eindhoven, drużynę Jong PSV. Potem pracował w angielskim Tottenhamie Hotspur jako skills coach.
W 2008 został trenerem technicznym niemieckiego Hamburgera SV. 27 kwietnia 2010 objął stanowisko trenera tego zespołu. W Bundeslidze zadebiutował 1 maja 2010 w wygranym 4:0 spotkaniu z 1. FC Nürnberg. Oprócz tego, drużynę HSV poprowadził jeszcze w jednym meczu Bundesligi, a także jednym w Lidze Europy. Po zakończeniu sezonu 2009/2010 przestał być szkoleniowcem Hamburgera SV.
W 2010 został trenerem osobistym w austriackim Red Bull Salzburg, a w kwietniu 2011 pierwszym trenerem tego zespołu. W tym samym roku wywalczył z nim wicemistrzostwo Austrii, a w 2012 roku mistrzostwo Austrii. W Red Bullu pracował do końca sezonu 2011/2012.
W 2012 objął stanowisko szkoleniowca węgierskiego Ferencvárosi TC, które pełnił do 1 grudnia 2013.
Od 27 marca do 4 czerwca 2014 roku, był trenerem Lechii Gdańsk i zajął z nią 4. miejsce w lidze, które było najlepszym wynikiem od 56 lat.
Sukcesy.
Trener

</doc>
<doc id="2798639" url="https://pl.wikipedia.org/wiki?curid=2798639" title="Janusz Cichalewski">
Janusz Cichalewski

Janusz Cichalewski (ur. 24 maja 1935 w Krakowie) – polski dziennikarz, prezenter i redaktor telewizyjny, aktor i reżyser estradowy.
Edukacja.
Uczęszczał do Szkoły Podstawowej Św. Mikołaja w Krakowie, a następnie do II Gimnazjum im. Św. Jacka. Naukę kontynuował w Liceum im. Tadeusza Kościuszki, gdzie zdał maturę w 1952 roku. Studiował na Wydziałach Politechnicznych Akademii Górniczo–Hutniczej, a później na Politechnice Gdańskiej i Wyższej Szkole Wychowania Fizycznego (późniejsza Akademia Wychowania Fizycznego w Krakowie), gdzie w 1960 roku otrzymał dyplom magistra. Studiował na Podyplomowym Studium Dziennikarskim Uniwersytetu Jagiellońskiego. W 1972 roku zdał państwowy egzamin aktorski przed komisją, której przewodniczył Kazimierz Rudzki.
Kariera.
Początkowo pracował jako nauczyciel, a od 1962, po wygraniu wraz z Markiem Grabowskim i Jerzym Boduchem konkursu na operatora kamery, w OTV Kraków najpierw jako operator, potem redaktor. Przez dwa lata prowadził autorski program „Jazz i Piosenka” w Redakcji Muzycznej Jerzego Kaszyckiego. Potem w Warszawie redagował i prowadził liczne programy w ramach magazynów: Telewizyjny Ekran Młodych, Teleferie i Zwierzyniec.
Po studiach związał się z Estradą Wojewódzką i Miejską oraz Z.P.R. w Krakowie i pracował jako autor, aktor, reżyser i konferansjer imprez i widowisk estradowych i teatralnych. W latach 60. i 70. współpracował ze Skaldami i Wawelami.
W 1962 roku należał do grupy pomysłodawców i realizatorów Ogólnopolskiego Konkursu Piosenkarzy Studenckich, który obecnie funkcjonuje pod nazwą Studencki Festiwal Piosenki. Reżyserował i prowadził I, II i VIII edycję festiwalu.
W 1989 wyjechał do Nowego Jorku, gdzie pracował jako dziennikarz prasowy, radiowy i telewizyjny. Prowadził też wiele imprez polonijnych.
Żeglarstwo.
Pierwszy patent uzyskał w 1948 roku. Na początku lat pięćdziesiątych był członkiem AZS Politechnika Gdańska. Potem LPŻ Kraków. Doszedł do stopnia kapitana klasy II (odpowiednik późniejszego Kapitana Bałtyckiego). Był kapitanem wielu rejsów po oceanach i morzach świata. Jest współzałożycielem Polskiego Klubu Żeglarskiego w Nowym Jorku.

</doc>
<doc id="2798641" url="https://pl.wikipedia.org/wiki?curid=2798641" title="Kazimierz Prokopowicz">
Kazimierz Prokopowicz

Kazimierz Prokopowicz, Казимир Цезаревич Прокопович (ur. w lipcu 1905 w Bobrujsku, zm. 1976 w ZSRR) – generał brygady WP, radziecki generał major artylerii.
Życiorys.
Pochodził z polskiej rodziny zamieszkałej w Bobrujsku, gdzie skończył dziesięcioklasową szkołę średnią. W 1925 wstąpił do Armii Czerwonej. W 1929 skończył Szkołę Dowódców Artylerii Przeciwlotniczej w Moskwie i kurs doskonalenia dowódców artylerii w Eupatorii. 
W 1938 odbywał służbę jako dowódca dywizjonu 8 pułku artylerii obrony przeciwlotniczej w Witebsku. 29 czerwca 1938 został aresztowany pod zarzutem popełnienia przestępstw z art. art. 63 pkt 2, 71, 72 i 76. Został osadzony w więzieniu NKWD w Witebsku, zwolniony 9 lutego 1939 – tego dnia został także zrehabilitowany wobec nieudowodnienia popełnienia przestępstwa (art. 204).
W sierpniu 1941 ranny w szyję i nogi pod Kijowem w walce z Niemcami. W czerwcu 1944 skierowany do WP na dowódcę 1 Dywizji Artylerii Przeciwlotniczej, z którą przeszedł szlak bojowy i był jej dowódcą do jej rozformowania 30 września 1945. 25 maja 1945 został mianowany generałem brygady przez Prezydium KRN, 11 lipca 1945 mianowany radzieckim generałem majorem artylerii. W WP służył do 31 października 1945 i wrócił do ZSRR, gdzie zmarł.
Był odznaczony m.in. Orderem Krzyża Grunwaldu III klasy.

</doc>
<doc id="2798642" url="https://pl.wikipedia.org/wiki?curid=2798642" title="Kolej na Nauru">
Kolej na Nauru



</doc>
<doc id="2798646" url="https://pl.wikipedia.org/wiki?curid=2798646" title="Kolej w Raciborzu">
Kolej w Raciborzu



</doc>
<doc id="2798648" url="https://pl.wikipedia.org/wiki?curid=2798648" title="Kolej w Lublinie">
Kolej w Lublinie



</doc>
<doc id="2798650" url="https://pl.wikipedia.org/wiki?curid=2798650" title="Ośrodek duszpasterski na osiedlu Victoria w Radzyminie">
Ośrodek duszpasterski na osiedlu Victoria w Radzyminie



</doc>
<doc id="2798655" url="https://pl.wikipedia.org/wiki?curid=2798655" title="Metsapoole (Häädemeeste)">
Metsapoole (Häädemeeste)

Metsapoole – wieś w Estonii, w prowincji Parnawa, w gminie Häädemeeste.

</doc>
<doc id="2798656" url="https://pl.wikipedia.org/wiki?curid=2798656" title="Roberto Carlos">
Roberto Carlos



</doc>
<doc id="2798658" url="https://pl.wikipedia.org/wiki?curid=2798658" title="Egon Coordes">
Egon Coordes

 
Egon Coordes (ur. 13 lipca 1944 w Bremerhaven) – niemiecki piłkarz występujący na pozycji obrońcy. Trener piłkarski.
Kariera piłkarska.
Coordes karierę rozpoczynał w zespole Leher Turnerschaft. Następnie grał w TuS Bremerhaven 93 (Regionalliga Nord), a w 1969 roku przeszedł do Werderu Brema z Bundesligi. W lidze tej zadebiutował 16 sierpnia 1969 roku w zremisowanym 1:1 pojedynku z VfB Stuttgart. 14 listopada 1970 roku w przegranym 1:2 spotkaniu z VfB Stuttgart strzelił pierwszego gola w Bundeslidze. Graczem Werderu był przez dwa lata.
W 1971 roku Coordes odszedł do innego pierwszoligowego zespołu, VfB Stuttgart. Pierwszy raz w jego barwach wystąpił 14 sierpnia 1971 roku w wygranym 3:0 meczu z Herthą BSC. W 1975 roku spadł z klubem do 2. Bundesligi Süd. W 1976 roku zakończył karierę.
Kariera trenerska.
Coordes karierę rozpoczął w 1977 roku w OSC Bremerhaven. Następnie był asystentem trenera Bayernu Monachium, a w 1986 roku został trenerem VfB Stuttgart. W Bundeslidze zadebiutował 8 sierpnia 1986 roku w przegranym 2:3 spotkaniu z SV Waldhof Mannheim. Stuttgart prowadził przez cały sezon 1986/1987.
Potem Coordes ponownie został asystentem w Bayernie Monachium. W 1992 roku, od marca do września prowadził pierwszoligowy Hamburger SV. Następnie trenował Al-Ahli Dubaj, Austrię Wiedeń, Hannover 96, FC Luzern, reprezentację Iranu U-23, Al-Khaleej oraz FC Gatt.

</doc>
<doc id="2798659" url="https://pl.wikipedia.org/wiki?curid=2798659" title="Arturo Arrieta">
Arturo Arrieta

Arturo Arrieta (ur. 12 lipca 1911, zm. ?) – argentyński piłkarz, grający podczas kariery na pozycji napastnika.
Kariera klubowa.
Arturo Arrieta całą piłkarską karierę spędził w San Lorenzo de Almagro, w którym występował w latach 1927-1939. Z San Lorenzo zdobył mistrzostwo Argentyny w 1933. Ogółem w latach 1931-1939 w lidze argentyńskiej rozegrał 220 spotkań, w których zdobył 46 bramek.
Kariera reprezentacyjna.
W reprezentacji Argentyny Arrieta występował w latach 1933-1935. W reprezentacji zadebiutował 14 grudnia 1935 w wygranym 1-0 towarzyskim meczu z Urugwajem. W 1935 wystąpił w Mistrzostwach Ameryki Południowej, na których Argentyna zajęła drugie miejsce. Na turnieju w Peru wystąpił we wszystkich trzech meczach z Chile (bramka), Peru i Urugwajem, który był jego ostatnim meczem w reprezentacji. 
Ogółem w barwach "albicelestes" wystąpił w 5 meczach, w których zdobył bramkę.

</doc>
<doc id="2798666" url="https://pl.wikipedia.org/wiki?curid=2798666" title="Albert Richter">
Albert Richter

Albert Richter (ur. 14 października 1912 w Kolonii, zm. 2 stycznia 1940 w Lörrach) – niemiecki kolarz torowy i szosowy, ośmiokrotny medalista torowych mistrzostw świata.
Kariera.
Albert Richter urodził się w Kolonii, jego ojciec był przedsiębiorcą. Miał dwóch braci, wszyscy uczyli się gry na instrumentach – Albert wybrał skrzypce. Pierwszy kontakt z kolarstwem miał w wieku 16 lat. Albert trenował w tajemnicy przed ojcem, który nie pochwalał zainteresowań syna. Wkrótce Richter zwrócił uwagę Ernsta Berlinera, byłego kolarza, który na początku lat 30. XX wieku był już uznanym trenerem. W 1932 roku Niemiec wystartował na mistrzostwach świata w Rzymie, gdzie wywalczył złoty medal w sprincie indywidualnym amatorów. Chciał także wystąpić na rozgrywanych w tym samym roku igrzyskach olimpijskich w Los Angeles, jednak nie został wybrany do reprezentacji.
Od 1933 roku startował jako zawodowiec i już na mistrzostwach świata w Paryżu zdobył brązowy medal w sprincie, ulegając jedynie Belgowi Jefowi Scherensowi i Francuzowi Lucienowi Michardowi. W swej koronnej konkurencji zdobył jeszcze sześć medali: srebrne na MŚ w Lipsku (1934) i MŚ w Brukseli (1935) oraz brązowe podczas MŚ w Zurychu (1936), MŚ w Kopenhadze (1937), MŚ w Amsterdamie (1938) i MŚ w Mediolanie (1939). Podczas tej ostatniej imprezy nie rozegrano wyścigu finałowego, gdyż III Rzesza dokonała inwazji na Polskę, rozpoczynając II wojnę światową.
Richter był znany ze swoich antynazistowskich poglądów i jako, że nie chciał zostać przymusowo wcielony do wojska postanowił wyemigrować do Szwajcarii. 31 grudnia 1939 roku wsiadł do pociągu zmierzającego do Szwajcarii. Według relacji dwóch holenderskich kolarzy: Ceesa Pellenaarsa i Cora Walsa, którzy również podróżowali tym pociągiem, podczas kontroli granicznej w Weil am Rhein do przedziału Richtera weszli niemieccy żołnierze. Richtera wyrzucono nieprzytomnego z pociągu, z przedziału bagażowego wyciągnięto jego rower, Po przebiciu opon roweru okazało się, że w środku schowane były pieniądze w sumie 12 700 marek. Wciąż nieprzytomnego Richtera zabrano z peronu i wsadzono do ciężarówki jadącej do Lörrach. Nikt już więcej nie widział niemieckiego kolarza.

</doc>
<doc id="2798668" url="https://pl.wikipedia.org/wiki?curid=2798668" title="Szulgi-simti">
Szulgi-simti

Szulgi-simti (akad. "Šulgi-simtī", w transliteracji z pisma klinowego zapisywane d"šul-gi-sí-im-ti") – królowa, małżonka (sum. nin, lukur) króla Szulgi (2096-2048 p.n.e.) z III dynastii z Ur. Jak wynika z dokumentów odkrytych w archiwach z miasta Drehem posiadała ona duże wpływy na dworze królewskim i zaangażowana była w różnego rodzaju przedsięwzięcia ekonomiczne. Zachowały się odciski pieczęci cylindrycznych trzech osób pozostających w jej służbie: zarządcy domu (sukkal) o imieniu Masz-gula, skryby (dub.sar) o imieniu Ur-lugaledin(a)ka i nadzorcy zagród bydła (kurušda) o imieniu Beli-tab. Imię Szulgi-simti pojawia się po raz pierwszy w tekście datowanym 32 „nazwą roczną” Szulgiego, a zdaniem naukowców jej małżeństwo z nim zawarte zostało prawdopodobnie w 29-30 roku jego panowania.

</doc>
<doc id="2798677" url="https://pl.wikipedia.org/wiki?curid=2798677" title="Bernhard I (hrabia Ratzeburga)">
Bernhard I (hrabia Ratzeburga)

Bernhard I (zm. 1195) – hrabia Ratzeburga, syn Henryka z Badewide. Przejął władzę po śmierci tego ostatniego w 1164 roku i kontynuował jego politykę osiedlania osadników niemieckich na byłych ziemiach słowiańskich Połabian. Jeszcze przed rokiem 1162 poślubił córkę Racibora I Małgorzatę ze Sławna, z którą miał trójkę dzieci: Wolrada (zm. ok. 1180), Henryka (zm. 1190) oraz Bernharda II (zm. 1198).

</doc>
<doc id="2798685" url="https://pl.wikipedia.org/wiki?curid=2798685" title="Dreamcatcher (album Secret Garden)">
Dreamcatcher (album Secret Garden)

Dreamcatcher – pierwsza kompilacja duetu Secret Garden, wydany 22 maja 2001 roku.
Lista utworów.
Wersja australijska.
Australijska edycja płyty "Dreamcatcher: The Best Of Secret Garden" została wydana w 2004 roku, znalazła się na szczycie listy muzyki klasycznej w tym kraju oraz znalazła się na liście top 50 albumów w marcu 2004 roku.

</doc>
<doc id="2798686" url="https://pl.wikipedia.org/wiki?curid=2798686" title="Nefertiti (album)">
Nefertiti (album)

Nefertiti album Milesa Davisa wydany w 1967 roku.

</doc>
<doc id="2798692" url="https://pl.wikipedia.org/wiki?curid=2798692" title="Gerd-Volker Schock">
Gerd-Volker Schock

 
Gerd-Volker Schock (ur. 8 kwietnia 1950 w Bad Schwartau) – niemiecki piłkarz występujący na pozycji napastnika. Trener piłkarski.
Kariera piłkarska.
Schock karierę rozpoczynał w zespole VfB Lübeck. Następnie grał w SC Sperber Hamburg oraz 1. FC Phönix Lübeck, a w 1974 roku trafił do VfL Osnabrück, grającego w 2. Bundeslidze Nord. Spędził tam pięć lat, a potem odszedł do innego zespołu tej ligi, Arminii Bielefeld. W 1980 roku awansował z nią do Bundesligi. Zadebiutował w niej 16 sierpnia 1980 roku w przegranym 2:5 meczu z 1. FC Köln. 23 sierpnia 1980 roku w przegranym 2:3 spotkaniu z Borussią Mönchengladbach strzelił pierwszego gola w Bundeslidze. Graczem Arminii był przez trzy lata. W 1982 roku zakończył tam karierę.
Kariera trenerska.
Schock karierę rozpoczął w 1983 roku w VfL Osnabrück, grającym w 2. Bundeslidze. Następnie był asystentem w Hamburgerze SV, a w 1990 roku został trenerem tego zespołu. W Bundeslidze zadebiutował 24 lutego 1990 roku w wygranym 6:0 spotkaniu z Bayerem Uerdingen. W 1991 roku zajął z zespołem 5. miejsce w Bundeslidze. Drużynę HSV trenował do marca 1992 roku.
Następnie Schock prowadził zespoły TuS Hoisdorf, Hamburger SV II, VfL Osnabrück oraz dwukrotnie Holstein Kilonia.

</doc>
<doc id="2798696" url="https://pl.wikipedia.org/wiki?curid=2798696" title="Martín Aphesteguy">
Martín Aphesteguy

Martín Aphesteguy (ur. 22 września 1888 – zm. 18 maja 1970) - urugwajski piłkarz i sędzia, grający podczas kariery na pozycji obrońcy. 
Kariera klubowa.
Martín Aphesteguy całą piłkarską spędził karierę w klubie Montevideo Wanderers. Z Wanderers dwukrotnie zdobył mistrzostwo Urugwaju w 1906 i 1909.
Kariera reprezentacyjna.
W reprezentacji Urugwaju Aphesteguy występował w latach 1906-1913. W reprezentacji zadebiutował 21 października 1906 w przegranym 1-2 meczu z Argentyny, którego stawką było Copa Newton. 
W 1910 został powołany na pierwszą, jeszcze nieoficjalną edycję Mistrzostw Ameryki Południowej, który wówczas nazywał się "Copa Centenario Revolución de Mayo 1910". Na turnieju w Buenos Aires Aphesteguy wystąpił w meczu z Argentyną. Ostatni raz w reprezentacji Brown wystąpił 18 lipca 1915 w przegranym 2-3 meczu z Argentyną, którego stawką było Gran Premio de Honor Uruguayo. Ogółem w barwach "celestes" wystąpił w 17 meczach. 
Kariera sędziowska.
Po zakończeniu kariery piłkarskiej Aphesteguy został sędzią piłkarskim. W 1920 był arbitrem na Mistrzostwach Ameryki Południowej. Na turnieju w Chile sędziował mecze: Brazylia-Chile i Argentyna-Brazylia. W 1930 sędziował jako liniowy w Mistrzostwach Świata.

</doc>
<doc id="2798697" url="https://pl.wikipedia.org/wiki?curid=2798697" title="Gromada Stadniki">
Gromada Stadniki



</doc>
<doc id="2798700" url="https://pl.wikipedia.org/wiki?curid=2798700" title="Ralf Schehr">
Ralf Schehr

 
Ralf Schehr (ur. 28 października 1953) – niemiecki trener piłkarski.
Kariera.
Schehr karierę rozpoczął w 1995 roku w rezerwach Hamburgera SV, które prowadził do 1999 roku. W międzyczasie był też trenerem pierwszej drużyny HSV. Stanowisko to objął 19 maja 1997 roku i poprowadził ją dwóch meczach Bundesligi: 24 maja 1997 roku przeciwko Borussii Dortmund (2:1) oraz 31 maja 1997 roku przeciwko Fortunie Düsseldorf (1:1). Rozgrywki ligowe w sezonie 1996/1997 ukończył z zespołem na 13 miejscu.
Następnie Schehr prowadził zespoły SC Concordia Hamburg oraz FC Eintracht Norderstedt 03.

</doc>
<doc id="2798701" url="https://pl.wikipedia.org/wiki?curid=2798701" title="Gromada Bystra">
Gromada Bystra



</doc>
<doc id="2798703" url="https://pl.wikipedia.org/wiki?curid=2798703" title="Gromada Dziekanowice">
Gromada Dziekanowice



</doc>
<doc id="2798705" url="https://pl.wikipedia.org/wiki?curid=2798705" title="Gromada Krzczonów">
Gromada Krzczonów



</doc>
<doc id="2798707" url="https://pl.wikipedia.org/wiki?curid=2798707" title="Gromada Krzyszkowice">
Gromada Krzyszkowice



</doc>
<doc id="2798709" url="https://pl.wikipedia.org/wiki?curid=2798709" title="Gromada Kunice">
Gromada Kunice

"także:"

</doc>
<doc id="2798710" url="https://pl.wikipedia.org/wiki?curid=2798710" title="Portret Josefy Bayeu">
Portret Josefy Bayeu

Portret Josefy Bayeu lub Leokadia Zorrilla (hiszp. "Retrato de Josefa Bayeu" lub "Leocadia Zorrilla") – obraz olejny hiszpańskiego malarza Francisca Goi. Obecnie znajduje się w zbiorach Muzeum Prado.
Portret przedstawia młodą, dobrze sytuowaną kobietę w wieku około 30 lat. Tradycyjnie uznawano go za podobiznę Josefy Bayeu, jedynej żony artysty, gdyż tak został opisany w jednym z inwentarzy przeprowadzonych w domu Goi, a następnie w muzealnych katalogach. Obecnie krytycy sztuki mają wątpliwości co do tej identyfikacji, a także daty powstania samego obrazu. Nie udało się stwierdzić z całkowitą pewnością, kogo przedstawia portret. Według historyków sztuki z Prado – najprawdopodobniej jest to podobizna Leokadii Zorrilli de Weiss, młodej szlachcianki, towarzyszki życia Goi po śmierci jego żony.
Prawdopodobnie nie był to obraz wykonany na zamówienie (w przeciwieństwie do większości portretów pędzla Goi), lecz dzieło o prywatnym charakterze przedstawiające osobę z bliskiego otoczenia artysty. Ze względu na enigmatyczny uśmiech kobiety, obraz nazywano "Moną Lisą Goi".
Datowanie.
Okoliczności powstania portretu nie zostały udokumentowane. W 1866 roku został on odkupiony od spadkobierców Goi i włączony do zbiorów Muzeum Trójcy Świętej jako "Portret małżonki malarza, doñi Josefy Bayeu". Dzieło o takim tytule (pozycja nr 14) zostało wymienione w inwentarzu prac Goi sporządzonym przez Antonia de Brugadę w 1828 roku, krótko po śmierci artysty. Brugada zaznaczył tylko, że na portrecie przedstawiono półpostać; brak jednak opisu techniki malarskiej oraz wymiarów obrazu, dlatego nie można stwierdzić, czy pozycja z inwentarza odnosi się do portretu z Prado. Po połączeniu Muzeum Trójcy Świętej z Prado w 1872 roku obraz również figurował jako "Portret małżonki malarza". Jako datę powstania tradycyjnie podawano rok 1798; pierwsze wątpliwości pojawiają się w opracowaniach z lat 20. XX wieku i wskazują dwa różne przedziały czasowe: 1798, 1790–1800 i 1808–1812. Zaawansowana technika malarska, którą zastosował Goya malując portret, a także elementy takie jak ubiór i fryzura kobiety wskazywałyby na późniejsze lata. Na podstawie przeprowadzonych badań historycy sztuki z Prado za najbardziej prawdopodobną datę powstania obrazu uważają okres 1814–1816.
Jeżeli portret miałby faktycznie przedstawiać żonę artysty, to rok 1798 jako data powstania wydaje się mało prawdopodobny. Josefa miała już wtedy ponad pięćdziesiąt lat, podczas gdy sportretowana kobieta jest dużo młodsza – ma ich najwyżej trzydzieści. W tym czasie Goya nie znał jeszcze Leokadii Weiss, spotkał ją dopiero w 1805 roku. W ostatniej dekadzie XVIII wieku hiszpańska szlachta nosiła peruki we francuskim stylu lub mocno upudrowane włosy. Tymczasem włosy modelki są zebrane w proste warkocze upięte z tyłu głowy, a jej twarz otacza wianuszek krótszych włosów w stylu kobiet z okresu francuskiej Restauracji (1814–1830), co wskazuje na późniejszą datę powstania portretu, gdyż moda na fryzury z naturalnych włosów powróciła po wojnie wyzwoleńczej toczonej w latach 1807–1814 przeciwko Napoleonowi. Bogactwo ubioru kontrastuje z oszczędną i wygodną elegancją innych kobiet ze sfer burżuazji, przedstawionych przez Goyę w latach bezpośrednio przed lub po wojnie. Specyficzne zastosowanie światła oraz koloryt przypominają dwa dzieła Goi z 1815 roku "Autoportret w wieku sześćdziesięciu dziewięciu lat" oraz "Portret Rafaela Esteve Vilelli".
W ustalaniu daty powstania wskazówką jest również fakt, że portret został namalowany bezpośrednio na innym obrazie. Materiały malarskie, takie jak płótna, były drogie, a w epoce powojennej stały się także trudno dostępne. Goya skarżył się na ten temat w korespondencji ze swoim przyjacielem Martínem Zapaterem, ale z drugiej strony sam ofiarował swój zapas płócien na bandaże dla rannych w czasie oblężenia i obrony Saragossy (1808). Ponowne wykorzystanie płótna wskazuje na okres po 1814 roku, kiedy skończyła się wojna.
Identyfikacja portretowanej.
Josefa Bayeu.
Josefa Bayeu (1747–1812) była żoną Goi od 1773 aż do śmierci w 1812 roku. Pochodziła z zamożnej aragońskiej rodziny o tradycjach artystycznych. Jej bratem był Francisco Bayeu, malarz, który wspomagał karierę Goi na królewskim dworze. Mimo swojego pochodzenia Josefa najprawdopodobniej była analfabetką. Xavier de Salas opisuje ją jako naiwną, dobroduszną i niemądrą. Goya ożenił się z nią dla koneksji, które posiadała jej rodzina w artystycznych kręgach. Niewiele wiadomo o jej życiu u boku malarza. Josefa wielokrotnie zachodziła w ciążę (być może nawet 20 razy) i roniła. Jedynie siedmioro dzieci przeżyło okres niemowlęcy, przy czym tylko syn Francisco Javier dożył dorosłości. Wielokrotne macierzyństwo Josefy było dla niej wielkim obciążeniem, zarówno fizycznym, jak i psychicznym. Artysta rzadko wspominał o żonie w swojej obszernej korespondencji, nie była też jego modelką. Jedyny potwierdzony wizerunek Josefy, który przetrwał do czasów współczesnych, to niewielkich rozmiarów szkic węglem z 1805 roku przedstawiający jej profil. Widać na nim blisko sześćdziesięcioletnią Josefę – postarzałą, lekko przygarbioną kobietę o zwiotczałej skórze i zmęczonym wyrazie twarzy. Wydaje się spokojna, z nutą melancholii w oczach. Na głowie ma czepek, a ramiona okrywa wełnianym szalem. Jej fizjonomia w niczym nie odpowiada delikatnym rysom twarzy młodej damy przedstawionej na olejnym portrecie.
Leokadia Zorrilla de Weiss.
Modelką do tego obrazu mogła być więc Leokadia Zorrilla de Weiss (1788–1856), która zamieszkała z Goyą krótko po śmierci żony i opiekowała się nim do końca życia. Leokadia urodziła się w 1788 roku, zatem w sugerowanym przez Prado okresie powstania obrazu miała około 26–28 lat. Była kuzynką synowej Goi – poznali się w 1805 roku na weselu jego syna Javiera i Gumersindy Goicoechei. W 1812 roku w okolicznościach społecznego skandalu Leokadia rozwiodła się z mężem, jubilerem Isidorem Weissem. Mąż zarzucał jej złe prowadzenie się, ona oskarżała go o roztrwonienie jej pokaźnego majątku. Leokadia zatrudniła się u wdowca Goi jako gospodyni, prawdopodobnie była także jego kochanką. W 1819 roku razem z córką Rosario zamieszkała z Goyą w jego posiadłości nazywanej Domem Głuchego, a od 1824 roku do końca życia artysty obie towarzyszyły mu na wygnaniu w Bordeaux. Goya opiekował się Rosario (przypuszcza się, że mogła być jego córką) i udzielał jej lekcji malarstwa. Sportretowana kobieta przypomina postać pojawiającą się na rysunkach Rosario; możliwe, że dla wprawy rysowała swoją matkę. Potwierdzałoby to hipotezę o przedstawieniu na obrazie właśnie Leokadii.
Opis obrazu.
Kobieta została przedstawiona na typowym dla portretów Goi ciemnym, jednolitym tle, pozwalającym skupić całą uwagę widza na postaci. Jedyny element dekoracyjny to widoczne po lewej zdobione oparcie krzesła. Goya ze szczególną precyzją namalował twarz portretowanej oddając gładką, jasną cerę, którą delikatnie podkreślił różem na policzkach. Uważne i inteligentne spojrzenie kobiety potęgują duże, spokojne oczy. Usta są wąskie i zaciśnięte. Jej uroda jest szlachetna, a wyraz twarzy poważny. Z dużym prawdopodobieństwem jest to portret osoby z bliskiego kręgu Goi, co potwierdza bezpośrednia i pewna siebie postawa kobiety, wskazująca na wzajemne zaufanie malarza i modelki.
W przeciwieństwie do subtelnie namalowanej twarzy, strój kobiety powstał bez dbałości o szczegóły. Złote zdobienia na czarnych rękawach jedwabnej sukni powstały przy użyciu szybkich i lekkich pociągnięć pędzla, sprawiających wrażenie szkicu, niemal impresjonistycznych. Podobnie energicznie naniesione plamy tworzą lekki prześwitujący szal, który okrywa suknię. Oszczędne lecz precyzyjne pociągnięcie pędzlem zaznacza ucho. Dłonie ubrane w białe rękawiczki oplatają złotą rękojeść trudnego do określenia przedmiotu – być może jest to parasolka lub laska. Częstym motywem kobiecych portretów Goi był wachlarz, według hrabiego Viñazy modelka trzyma właśnie ten przedmiot oparty o suknię. Jednak siła gestu modelki wydaje się go wykluczać. Delikatne światło, które spowija kobietę, nadaje jej postaci wyjątkowy realizm.
Istnieje kopia tego obrazu w kolekcji spadkobierców Manuela Lorenza Parda w Madrycie.
Radiografia.
Po wykonaniu radiografii odkryto, że pod obrazem znajduje się inny portret kobiecy, powstały również na ciemnym tle. Analizując strój i fryzurę poprzedniej modelki, zidentyfikowano ją jako Juanę Garcíę Ugalde, znaną hiszpańską aktorkę teatralną. Na tej samej podstawie stwierdzono, że jej podobizna powstała w drugiej połowie dekady 1790. Podobnie jak "Aktorka „La Tirana”" trzymała w ręce kartkę papieru z tekstem swojej postaci, typowy atrybut na portretach aktorów. Juana zmarła na początku XIX wieku. W momencie śmierci była w złej sytuacji finansowej, prawdopodobnie nie zapłaciła więc za wykonany już obraz, który w ten sposób pozostał w posiadaniu Goi. Artysta ponownie wykorzystał płótno malując bezpośrednio na poprzednim portrecie, bez uprzedniego pokrycia go podkładem czy zamalowania. W niektórych miejscach widoczny jest niebieski kolor sukni aktorki, który przebija spod nowego portretu. Goya prawdopodobnie zamalowałby poprzedni obraz dokładniej, gdyby portret tej damy powstał na zamówienie u ważnego klienta, a nie dla bliskiej mu osoby.
Proweniencja.
Portret został odziedziczony przez bezpośrednich spadkobierców Goi – jego syna Javiera i wnuka Mariana. Po śmierci Javiera podziałem spuścizny malarza zajął się Federico Madrazo. Mariano, który sukcesywnie wyprzedawał majątek dziadka na pokrycie swoich długów, sprzedał go Románowi Garreta y Huerto, szwagrowi Madraza. Później obraz został nabyty królewskim dekretem z 5 kwietnia 1866 przez Muzeum Trójcy Świętej za cenę 300 eskudów, razem z "Autoportret w wieku sześćdziesięciu dziewięciu lat" z 1815 roku i przypisywanym Goi "Egzorcyzmem". To muzeum zostało połączone z Prado, gdzie obraz znajduje się od 1872 roku. Niebieskie oznaczenie w lewym dolnym rogu to numer katalogowy "178.T" pochodzący z inwentarza Muzeum Trójcy Świętej.

</doc>
<doc id="2798711" url="https://pl.wikipedia.org/wiki?curid=2798711" title="Bitwa pod Ma’arrat an-Numan">
Bitwa pod Ma’arrat an-Numan

Bitwa pod Ma’arrat an-Numan – intensywne walki o kontrolę nad miastem Ma’arrat an-Numan i okolicami, stoczone podczas wojny domowej w Syrii, trwające od października do listopada 2012.
Geneza.
Ma’arrat an-Numan leży na kluczowej autostradzie M5, która łączy dwa największe miasta Syrii – Aleppo i Damaszek. W obu tych miastach trwały intensywne walki, a autostrada pełniła szlak transportowy dla rządowych sił wojskowych. Tak więc strategicznym celem rebeliantów było odcięcie, bądź utrudnienie transportu posiłków i dostaw broni tą szosą. Utrudniłoby to armii prowadzenie bitwy o Aleppo, gdzie zmagała się z ofensywą bojowników.
W związku z tym rebelianci z Wolnej Armii Syrii podjęli szturm na Ma’arrat an-Numan, które w czasie trwania wojny domowej zajęli już 10 czerwca 2012, jednak w sierpniu 2012 podczas letnich kampanii wojennych, wojsko narodowe odbiło te strategiczne miasto.
Walki.
Szturm na miasto.
Atak na miasto rebelianci z prowincji Idlib podjęli 8 października 2012. Za ofensywę odpowiedzialna była Brygada Męczenników Ma’arrat an-Numan. Następnie do szturmu z trzech stron przyłączyły się cztery inne brygady. Na działania bojowników szybko zareagowało syryjskie lotnictwo, które przystąpiło do ostrzeliwania pozycji wroga. Human Rights Watch oskarżyło siły rządowe o użycie bomb kasetowych w czasie bombardowań Ma’arrat an-Numan, a także później pozycji rebelianckich na autostradzie. Mimo tego opozycjoniści zdołali zająć osiem z dziewięciu punktów wojskowych, przejęli także kilka czołgów. Kolejnego dnia czynili szybkie postępy w sektorach miasta.
Rebelianci zajęli m.in. muzeum mozaiki, a także Arabskie Centrum Kultury, w którym na czas wojny przetrzymywano więźniów. Kiedy do niego wchodzili napastnicy, nastąpił wybuch miny, który pozbawił życia 16 rebeliantów. W obiekcie znaleziono ciała 25 osób, w tym dwóch dezerterów z armii narodowej. Do końca dnia Wolna Armia Syrii przejęła kontrolę nad Ma’arrat an-Numan. W czasie trwania tych walk zginęło 20 bojowników i 40 cywilów.
Obrona miasta i walka o autostradę.
Już 10 października 2012 siły wojskowe próbowały odzyskać kontrolę nad miastem. Pozycje armii były rozmieszczone na zachód od miasta, ściągano także posiłki wojsk pancernych z Al-Mastuma oraz autostradą z Chan Szajchun. Rozlokowano czołgi na autostradzie by zablokować w mieście rebeliantów. Następnie doszło do uderzenia znad autostrady, lecz bojownicy zdołali odeprzeć kontratak, uszkadzając przy tym trzy czołgi. W obronie zginęło 30 rebeliantów.
11 października 2012 rzecznik sił rebelianckich Firaz Abdel Hadi, podał, że w ofensywie bojowników oraz nieudanym kontrataku sił rządowych, zginęło 190 żołnierzy. Z kolei na froncie rebelianci przejęli bazę wojskową Wadi ad-Dajf znajdująca się na wschód, z której ostrzeliwano Ma’arrat an-Numan. Przechwycili z niej co najmniej jeden czołg, granatniki przeciwpancerne RPG i moździerze. Ponadto odepchnięto siły wojskowe na 5 km na szosie od bram miasta. Tym samym ciężar walk przeniósł się na autostradę M5. 12 października 2012 lotnictwo zbombardowało pozycje rebeliantów na autostradzie w wyniku czego zginęło 12 osób.
13 października 2012 rebelianci ponowili atak na bazę wojskową. Wówczas nastąpiło bombardowanie z powietrza szturmujących, co zakończyło się opuszczeniem pola bitwy przez 22 rannych bojowników. W tym samym czasie bombardowano Ma’arrat an-Numan, bowiem przygotowywano drugi kontratak. Szczególnym celem nalotów był rebeliancki szpital polowy. Autostradą od południa nadciągała kolumna wojsk, zawierająca 40 pojazdów i 10 czołgów. Bojownicy postawili zdecydowany opór i zatrzymali kolumnę 10 km od miasta. 14 października 2012 wojsk próbowało zabezpieczyć przed bojownikami, rozkradającymi broń, bazę wojskową Wadi ad-Dajf. W związku z tym doszło do konfrontacji w wioskach Ma’arszurin i Hisz. Walki przybierały na intensyfikacji. 15 października 2012 po raz kolejny odepchnięto siły rządowe, zmuszając je do odwrotu do dwóch baraków. Rebelianci okrzyknęli taki obrót sytuacji, gdyż armia nie była w stanie odbić utraconego miasta.
Po odparciu kontrataku, jeszcze tego samego dnia rebelianci przedostali się do miasta Chan Szajchun 20 km na południe od Ma’arrat an-Numan, gdzie następnie wybuchły ciężkie walki. Bojownicy uzbrojeni jedynie w broń lekką poruszający się autostrada na południe byli nieustannie bombardowani. Mimo tego podjęli walkę o Chan Szajchun w wyniku czego zginęło ponad 100 osób w tym 20 rebeliantów. Armia zaczęła ściągać posiłki z miasta Hama. 16 października 2012 lotnictwo zbombardowało napierających autostradą rebeliantów. Bomby spadły także na pozycje bojowników w wioskach Hisz, Ma’arr Szamsza, Ma’arszamrin, Talmans and Dajr al-Gharbi, a także same miasto Ma’arrat an-Numan. Na miasto spadły także rakiety i bomby kasetowe. Nalot spowodował tam spustoszenie, wiele budynków mieszkalnych uległo zniszczeniu, a cywile masowo uciekali w panice. W międzyczasie rebelianci przystąpili do oblężenia bazy Wadi ad-Dajf.
17 października 2012 w wiosce Ma’arhtat na obrzeżach Ma’arrat an-Numan rebelianci zdołali zestrzelić rządowy helikopter bojowy, który bombardował miasto oraz blokadę na autostradzie. Ponadto doszło do starcia w Ma’arhtat w czasie obrony bazy Wadi ad-Dajf przez żołnierzy. Ciężkie walki toczono także w wioskach Hisz i Besida. Syryjska armia ponosiła ciężkie straty w żołnierzach i sprzęcie. 18 października 2012 w Ma’arrat an-Numan trwały ciężkie naloty w wyniku których zrównanych z ziemią zostało wiele budynków mieszkalnych oraz meczet. W bombardowaniach zginęło 49 osób; wśród zabitych było 23 dzieci. Wiele ciał wydobyto z gruzów zawalonych budynków. Kontrolujący miasto rebelianci próbowali zestrzelić atakujące myśliwce, ale im się to nie udało. W kilku miejscach podpalono opony, by czarny dym przesłonił pilotom widoczność. Rebelianci po bombardowaniu pokazali dziennikarzowi agencji AFP pozostałości jednej bomb kasetowych zrzuconych na miasto. Na jednym ze stabilizatorów pocisku znajdowały się napisy cyrylicą, mogłoby sugerować, że była ona produkcji rosyjskiej.
Bitwa o bazę wojskową Wadi ad-Dajf.
Wieczorem 18 października 2012 rebelianci podjęli „ostateczny atak” na bazę Wadi ad-Dajf. Setki rebeliantów zajęło część bazy, zniszczyło trzy czołgi, pojmano oraz zabito po sześciu żołnierzy. 19 października 2012 rebelianci z Ma’arrat an-Numan usunęli z muzeum mozaiki, tłumacząc, iż zabezpieczyli ją przed nieustającymi bombardowaniami. Strona rządowa zinterpretowała to jako akt grabieży. 20 października 2012 otoczyli bazę wojskową z trzech stron, która była broniona przez 400 żołnierzy i 15 czołgów. W trakcie walk, lotnictwo dokonywało zrzutów amunicji oraz żywności dla obrońców bazy. W dalszym ciągu trwały naloty w mieście, a także bombardowania konwojów na autostradzie.
Tymczasem Abd al-Razzak Haddad dowódca rebelianckiej brygady As-Sadik walczącej w Ma’arrat an-Numan ogłosił, iż opozycjoniści nie są zainteresowani rozejmem forsowanym przez specjalnego wysłannika ONZ Lakhdara Brahimiego. Mediator podczas swojej misji pokojowej nakłaniał strony konfliktu do wprowadzenia zawieszenia broni od daty rozpoczęcia muzułmańskiego święta Id al-Adha, przypadającej na 26 października 2012. Rozejm odrzucili także dżihadyści.
23 października 2012 lotnictwo zbombardowało Ma’arrat an-Numan i wioskę Ma’arr Szamsza. Nadal toczyły się zmagania o bazę Wadi ad-Dajf. W przypadku zajęcia bazy przez rebeliantów, leżącej 500 metrów od autostrady M5, definitywnie odcięto by szlak dostaw do Aleppo z Damaszku. Ponadto rebelianci zniszczyli kilka czołgów przemieszczających się po tej autostradzie. Tym samym ostatnim szlakiem zaopatrzenia dla armii narodowej w Aleppo pozostałaby droga z Latakii, gdyż obszary wokół Aleppo były kontrolowane przez bojowników. Wolna Armia Syrii rozpoczęła planowanie zajęcia miasta Dżisr asz-Szughur leżącego między Latakią i Aleppo, by blokować dostawy dla walczących żołnierzy w największym syryjskim mieście. 25 października 2012 pod bazę wojskową i południowe bramy miasta Ma’arrat an-Numan przybyła syryjska kolumna pancerna, która ostrzeliwała nacierających rebeliantów, oblegających obiekt militarny od dwóch tygodni.
26 października 2012 w dniu wprowadzenia rozejmu w Syrii z okazji święta Id al-Adha, o godz. 10:30 doszło do ataku rebeliantów (w tym terrorystów z Dżabhat an-Nusra) na pozycje wojska w pobliżu bazy wojskowej. W wyniku tego doszło do zaciekłych walk. Armia odpowiedziała ogniem moździerzowym w wiosce Dajr Szarki, skąd wyprowadzono szturm. Był to pierwszy przypadek naruszenia zawieszenia broni wynegocjowanego przez Lakhdara Brahimiego. W wyniku walk kompleks wojskowy został kompletnie zniszczony. Poległo 10 żołnierzy i czterech bojowników. 27 października 2012 wojsko nadal próbowało zatrzymać ofensywę rebeliantów, jednak to oni mieli przewagę na froncie.
30 października 2012 lotnictwo zbombardowało wioskę Ma’arr Szamsza. Ponadto walki nadal trwały pod Wadi ad-Dajf oraz na południe od Ma’arrat an-Numan. Zginęło tam dwóch żołnierzy i tylu samo bojowników Frontu Obrony. Z kolei w nalotach na Ma’arrat an-Numan śmierć poniosło 28 cywilów. W wyniku bombardowań i walk także w pierwszych dwóch dnia listopada 2012 kilka batalionów rebelianckich opuściło linię frontu w mieście. Mimo utraty przewagi w Ma’arrat an-Numan, rebelianci nadal oblegali bazę wojskową, a islamscy ekstremiści podejmowali próby zajęcia zdewastowanej bazy. 1 listopada 2012 rebelianci zaatakowali i zdobyli trzy posterunki wojskowe zlokalizowane na autostradzie między Ma’arrat an-Numan i Sarakib. Pojmano tam i zabito 28 żołnierzy, co uwieczniono na filmie video. ONZ nazwało to zbrodnią wojenną, a fakt coraz częstszych egzekucji w wykonaniu bojowników, obniżał ich wiarygodność w oczach syryjskiego społeczeństwa.
Następstwa.
Walki pozycyjne.
Na początku listopada 2012 objawiło się wyczerpanie walkami i nieustającymi nalotami sił powietrznych. Rebelianci narzekali na braki amunicji i obawiali się oddania z tego powodu strategicznych pozycji. W związku z tym wojsko uzyskiwało przewagę na froncie. Do 10 listopada 2012 siły rządowe stopniowo przejęły kontrolę nad większością utraconych wiosek pod Marraat an-Numan. Mimo tego nadal trwało oblężenie Wadi ad-Dajf, a wojsko nadal nie podjęło kontruderzenia na główne miasto. Dopiero 14 listopada 2012 dokonano dwóch nalotów na miasto.
19 listopada 2012 doszło do potyczki na autostradzie na południe od Ma’arrat an-Numan. Rebelianci nadal kontrolowali miasto i autostradę oraz obszary pod bazą wojskową. W czasie walk zniszczyli dwa czołgi i zestrzelili jeden helikopter. 21 listopada 2012 zniszczyli dwa czołgi w pobliżu punktu wojskowego Hamidija. 23 listopada 2012 siły rządowe ostrzelały pozycje rebeliantów na obrzeżach Ma’arrat an-Numan.
Do 26 listopada 2012 z Ma’arrat an-Numan uciekło 150 tysięcy mieszkańców. Według rządowych mediów było to spowodowane trzęsieniem ziemi o sile 6,6 w skali Richtera, które wówczas wystąpiło, jednak rezydenci miasta donosili, iż było to spowodowane intensywnym ostrzałem artyleryjskim. Tymczasem armia rządowa odzyskała kontrolę nad odcinkiem autostrady na południe od miasta. 28 listopada 2012 kilka brygad rebelianckich podjęło nowy atak na bazę Wadi ad-Dajf, która była ostatnią wojskową bazą kontrolowana przez żołnierzy w północnej Syrii. W walkach zginęło czterech żołnierzy i jeden bojownik.
Kolejny szturm na Wadi ad-Dajf rebelianci podjęli 26 grudnia 2012. Ciężkie walki wybuchły także w mieście Hamadijja pod Ma’arrat an-Numan. Łącznie zginęło 22 bojowników. Dzień później zestrzelono jeden samolot. 29 grudnia 2012 bojownicy przejęli częściową kontrolę nad bazą w Hamadiji. Udało im się również przełamać linię obrony armii w Wadi ad-Dajf. 4 stycznia 2013 rebelianci przeprowadzili atak rakietowy atakowane bazy.
Siły rządowe przełamały oblężenie baz Wadi ad-Dajf oraz Hamadijja po sześciu miesiącach. Kontrofensywa armii syryjskiej rozpoczęła się 13 kwietnia 2013 od uderzeń z powietrza. Ponadto zorganizowano zasadzkę na rebeliantów, w wyniku której życie straciło 21 bojowników. Dzień później ruszyło natarcie naziemne, które zakończyło się 15 kwietnia 2013 zwycięstwem regularnej armii nad syryjskimi bojówkami i dżihadystami. Ich potencjał bojowy osłabł z powodu wyczerpania walką oraz skierowania części sił do innych rejonów starć. Tym samym blokada baz została przełamana, co pozwoliło armii wprowadzić do baz Wadi al-Dajf i Hamidija sześć ciężarówek pełnych broni, ponadto odblokowana została strategiczna autostrada M5 między Hims i Aleppo, gdzie nadal trwał impas. Co prawda 16 kwietnia 2013 rebelianci odbili wioskę Al-Tah, jednak nie byli w stanie nawiązać konfrontacji z armią i odciąć jej dostęp do autostrady.
Zablokowanie M5 przed rebeliantów pod Chan Szajchun.
Sunniccy islamiści rozpoczynając natarcie od Muriku, leżącego 5 km na południe od Chan Szajchun, rozpoczęli ofensywę, zmierzająca do zablokowania autostrady M5. Bitwa o kontrolę nad Murikiem toczyła się ze zmiennym szczęściem przez kilka miesięcy, ostatecznie siły rządowe zostały stamtąd przepędzone w sierpniu 2014. W maju 2014 rebelianci zbrojeni przez Zachód oraz islamscy radykałowie zajęli Chan Szajchun, kierując się następnie na północ. Nie zdołali jednak zająć baz wojskowych Wadi ad-Dajf oraz Hamadiję. Mimo tego na autostrada M5 była kontrolowana przez rebeliantów na linii Murik – Chan Szajchun – Maarrat an-Num'an i dalej do Sarakib.

</doc>
<doc id="2798714" url="https://pl.wikipedia.org/wiki?curid=2798714" title="Gromada Lipnik">
Gromada Lipnik

Zobacz też: Lipniki (gromada)

</doc>
<doc id="2798715" url="https://pl.wikipedia.org/wiki?curid=2798715" title="Archidiecezja Santiago de Cuba">
Archidiecezja Santiago de Cuba

Archidiecezja Santiago de Cuba (łac. "Archidioecesis Sancti Iacobi in Cuba", hisz. "Arquidiócesis de Santiago de Cuba") – rzymskokatolicka archidiecezja ze stolicą w Santiago de Cuba na Kubie. Najstarsza kubańska diecezja. Arcybiskupi Santiago de Cuba są również metropolitami metropolii o tej samej nazwie oraz noszą tytuł prymasów Kuby.
W 2010 na terenie archidiecezji pracowało 17 zakonników i 36 sióstr zakonnych.
Na terenie archidiecezji znajduje się sanktuarium Matki Bożej Miłosierdzia del Cobre w Santiago de Cuba.
Sufraganie.
Sufraganiami archidiecezji Santiago de Cuba są:
Historia.
W 1518 z mocy decyzji Leona X, wyrażonej w bulli "Super specula", erygowano diecezję kubańską (inna nazwa "diecezja Baracoa") z siedzibą biskupią w pierwszej stolicy kolonii Baracoi. Do tej pory tereny nowej diecezji należały do biskupstwa Santo Domingo (obecnie archidiecezja Santo Domingo) ze stolicą na Hispanioli. Nowa diecezja została sufraganią arcybiskupstwa Sewilli w Hiszpanii. W skład diecezji kubańskiej prócz samej wyspy wchodziły m.in. Luizjana i Floryda.
W 1522 przeniesiono stolicę władz świeckich kolonii do Santiago de Cuba. W ślad za królewskimi urzędnikami przeniesiono stolicę biskupią. 28 kwietnia tego roku zmieniono nazwę omawianej jednostki na "diecezja Santiago de Cuba".
12 lutego 1546 diecezja Santiago de Cuba została sufraganią arcybiskupstwa Santo Domingo.
10 września 1787 z terytorium biskupstwa Santiago de Cuba wydzielono drugą kubańską diecezję – Hawanę (obecnie archidiecezja San Cristobal de la Habana).
24 listopada 1803 papież Pius VII bullą "In universalis Ecclesiae regimine" podniósł diecezję Santiago de Cuba do godności arcybiskupstwa i stolicy metropolii. Była to pierwsza i do 1925 jedyna archidiecezja na Kubie.
W XX wieku z arcybiskupstwa Santiago de Cuba wydzielono:
W dniach 26–27 marca 2012 Santiago de Cuba odwiedził Benedykt XVI.
Ordynariusze.
Obecny arcybiskupem metropolitą Santiago de Cuba jest Dionisio García Ibáñez. Posługę biskupią na tej katedrze sprawuje od 10 lutego 2007.
Arcybiskupem Santiago de Cuba w latach 1850–1859 był św. Antoni Maria Claret CMF.

</doc>
<doc id="2798716" url="https://pl.wikipedia.org/wiki?curid=2798716" title="Gromada Lubień">
Gromada Lubień

"także:"

</doc>
<doc id="2798717" url="https://pl.wikipedia.org/wiki?curid=2798717" title="Gromada Łętownia">
Gromada Łętownia



</doc>
<doc id="2798718" url="https://pl.wikipedia.org/wiki?curid=2798718" title="Repli-Kate">
Repli-Kate

Repli-Kate – amerykańsko-niemiecka komedia z 2002 roku w reżyserii Franka Longo. Wyprodukowany przez 20th Century Fox.
Opis fabuły.
Max Fleming (James Roday) jest nastoletnim naukowcem. Spotyka swój ideał kobiety, piękną reporterkę Kate Carson (Ali Landry). Chłopak jednak nie może liczyć na jej wzajemność. Podczas jednego ze swoich naukowych eksperymentów niechcący tworzy klona dziewczyny. Klon różni się osobowością od pierwowzoru - oryginalna Kate jest romantyczna i zaangażowana w swoją pracę, podczas gdy klon jest lubieżny i wykazuje wiele stereotypowych zachowań męskich. Znaczna część komizmu wynika z kontaktów między oboma istotami, bądź z sytuacji gdy są one mylone.
Pod koniec filmu młodzi naukowcy klonują również swojego promotora, doktora Jonasa, który próbuje przywłaszczyć sobie ich sukces. Gdy podczas prezentacji klon wyskakuje z ukrytej w podłodze skrytki, publiczność nie daje wiary - jest przekonana że obie Kate i obaj Jonasowie są bliźniętami.

</doc>
<doc id="2798720" url="https://pl.wikipedia.org/wiki?curid=2798720" title="Te Mahutonga">
Te Mahutonga



</doc>
<doc id="2798721" url="https://pl.wikipedia.org/wiki?curid=2798721" title="Gromada Polanka">
Gromada Polanka

"także:"

</doc>
<doc id="2798722" url="https://pl.wikipedia.org/wiki?curid=2798722" title="Gromada Rudnik">
Gromada Rudnik

Zobacz też: Gromada Rudniki

</doc>
<doc id="2798724" url="https://pl.wikipedia.org/wiki?curid=2798724" title="Gromada Sidzina">
Gromada Sidzina



</doc>
<doc id="2798725" url="https://pl.wikipedia.org/wiki?curid=2798725" title="Hans-Dieter Tippenhauer">
Hans-Dieter Tippenhauer

Hans-Dieter Tippenhauer (ur. 16 października 1943, zm. 1 kwietnia 2021 w Hamburgu) – niemiecki trener piłkarski.
Kariera.
Tippenhauer karierę rozpoczynał w 1978 roku w Fortunie Düsseldorf, grającej w Bundeslidze. Zadebiutował w niej 12 sierpnia 1978 roku w wygranym 3:1 meczu z Werderem Brema. W 1979 roku zdobył z Fortuną Puchar RFN. Dotarł z nią do także do finału Pucharu Zdobywców Pucharów, w którym Fortuna przegrała jednak z Barceloną. W Fortunie Tippenhauer pracował do października 1979 roku.
W tym samym miesiącu został szkoleniowcem Arminii Bielefeld, grającej w 2. Bundeslidze Nord. W 1980 roku awansował z nią do Bundesligi. W październiku tego samego roku przestał być trenerem Arminii.
W lutym 1983 roku Tippenhauer objął stanowisko trenera drugoligowego Bayeru Uerdingen. W tym samym roku wywalczył z nim awans do Bundesligi. Po tym sukcesie odszedł jednak z klubu. W październiku 1983 roku został szkoleniowcem pierwszoligowej Borussii Dortmund. Poprowadził ją w dwóch meczach Bundesligi: 4 listopada 1983 roku przeciwko VfL Bochum (1:1) i 12 listopada 1983 roku przeciwko Borussii Mönchengladbach (1:2). Borussię trenował do 15 listopada 1983 roku.

</doc>
<doc id="2798728" url="https://pl.wikipedia.org/wiki?curid=2798728" title="Gromada Stróża">
Gromada Stróża

Zobacz też: Stróże (gromada)

</doc>
<doc id="2798729" url="https://pl.wikipedia.org/wiki?curid=2798729" title="Gromada Toporzysko">
Gromada Toporzysko



</doc>
<doc id="2798730" url="https://pl.wikipedia.org/wiki?curid=2798730" title="Gromada Węglówka">
Gromada Węglówka



</doc>
<doc id="2798732" url="https://pl.wikipedia.org/wiki?curid=2798732" title="Gromada Wiśniowa">
Gromada Wiśniowa

"także:"

</doc>
<doc id="2798735" url="https://pl.wikipedia.org/wiki?curid=2798735" title="Gdów (gromada)">
Gdów (gromada)

Gdów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gdów z siedzibą GRN w Gdowie utworzono – jako jedną z 8759 gromad na obszarze Polski – w powiecie myślenickim w woj. krakowskim, na mocy uchwały nr 25/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Gdów, Bilczyce, Liplas i Fałkowice ze zniesionej gminy Gdów w tymże powiecie. Dla gromady ustalono 27 członków gromadzkiej rady narodowej.
30 czerwca 1960 do gromady Gdów przyłączono obszar zniesionej gromady Kunice.
31 grudnia 1961 do gromady Gdów przyłączono obszar zniesionej gromady Zręczyce.
30 czerwca 1962 do gromady Gdów przyłączono wieś Stryszowa z gromady Dobczyce.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano gminę Gdów.

</doc>
<doc id="2798736" url="https://pl.wikipedia.org/wiki?curid=2798736" title="Helmut Witte">
Helmut Witte

 
Helmut Witte (ur. 15 lipca 1941) – niemiecki trener piłkarski.
Kariera.
Witte karierę rozpoczynał w listopadzie 1975 roku w zespole SG Wattenscheid 09, grającym w 2. Bundeslidze Nord. Prowadził go do końca sezonu 1975/1976. W kwietniu 1983 roku został trenerem pierwszoligowej Borussii Dortmund. W Bundeslidze zadebiutował 15 kwietnia 1983 roku w zremisowanym 3:3 spotkaniu z Bayerem 04 Leverkusen. W Borussii pracował do końca sezonu 1982/1983. Przez ten czas poprowadził ją w 8 meczach Bundesligi, którą Borussia ukończyła na 7. miejscu.
Pod koniec października 1983 roku Witte został tymczasowym szkoleniowcem Borussii Dortmund. Poprowadził ją jedynie w meczu Bundesligi z SV Waldhof Mannheim (1:4). Na stanowisku trenera został zastąpiony przez Hansa-Dietera Tippenhauera. Potem Witte trenował jeszcze drugoligowy MSV Duisburg (wrzesień 1985-marzec 1986).

</doc>
<doc id="2798737" url="https://pl.wikipedia.org/wiki?curid=2798737" title="Pcim (gromada)">
Pcim (gromada)

Pcim – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pcim z siedzibą GRN w Pcimiu utworzono – jako jedną z 8759 gromad na obszarze Polski – w powiecie myślenickim w woj. krakowskim, na mocy uchwały nr 25/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Pcim ze zniesionej gminy Pcim w tymże powiecie. Dla gromady ustalono 27 członków gromadzkiej rady narodowej.
1 stycznia 1958 do gromady Pcim przyłączono przysiółek Marchówka o powierzchni 29 ha 62 a 55 m2 z gromady Krzczonów.
31 grudnia 1961 do gromady Pcim przyłączono obszar zniesionej gromady Krzczonów.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano gminę Pcim.

</doc>
<doc id="2798740" url="https://pl.wikipedia.org/wiki?curid=2798740" title="Pogrom w Kairze i Aleksandrii (1945)">
Pogrom w Kairze i Aleksandrii (1945)

Pogrom w Kairze i Aleksandrii (1945) – pogrom ludności żydowskiej i greckiej w Kairze (stolica Egiptu) i Aleksandrii w dniach 2–3 listopada 1945 roku. Do ataku doszło w kontekście antyżydowskich rozruchów w świecie arabskim w 28. rocznicę Deklaracji Balfoura oraz narastania panarabizmu i islamizmu. Zginęło 6–10 osób, a kilkaset zostało rannych.
Tło.
Społeczność żydowska w Egipcie w latach 40. XX wieku liczyła ok. 75 000 osób i żyła głównie w Kairze i Aleksandrii, dwóch największych miastach Egiptu. Rozwój syjonizmu w sąsiednim Brytyjskim Mandacie Palestyny miał niewielki wpływ na życie i postawy tej społeczności (pomiędzy 1944 a 1948 do organizacji syjonistycznych w Egipcie należało 1500 osób). Jednak arabskie organizacje nacjonalistyczne i islamistyczne oskarżały kolektywnie Żydów o bycie „piątą kolumną syjonizmu” i nawoływały do bojkotu skierowanego przeciwko nim.
W połowie października 1945 Misr el-Fatah (z arab. „Młody Egipt”) i Bractwo Muzułmańskie zaczęły nawoływać do demonstracji i strajku generalnego w związku z nadchodzącą 28. rocznicą Deklaracji Balfoura.
Przebieg.
2 listopada na ulice Kairu i Aleksandrii wyszło kilka tysięcy protestujących. W Kairze, po wiecu przywódcy Bractwa Muzułmańskiego Hassana al-Banny na Placu "‘Abdin", część demonstrantów przedarła się do żydowskiej dzielnicy "Harat el-Jehud". Napastnicy plądrowali szkoły, sklepy i domy oraz atakowali przechodniów. W części dzielnicy zwanej "Muski" zdewastowano i podpalono synagogę aszkenazyjską. Następnego dnia zamieszki rozszerzyły się również na europejskie dzielnice Kairu. W zajściach ok. 300–400 osób zostało rannych, a jeden policjant – zabity.
W antyżydowskich zamieszkach w Aleksandrii splądrowano lub spalono kilkaset sklepów. Zamordowano co najmniej pięć osób (w większości Żydów lub Greków), zaś kilkaset osób zostało rannych. Według, doszło również do gwałtów.
Część muzułmańskich i koptyjskich świadków czynnie przeciwstawiała się przemocy, broniąc atakowanych.
Następstwa.
Pogrom został potępiony przez premiera i króla Egiptu oraz sekretarza Ligi Państw Arabskich oraz większość egipskich gazet. Jednak gazety islamistyczne rozpętały nagonkę na egipskich Żydów, oskarżając ich kolektywnie o poglądy syjonistyczne, komunistyczne, szmugiel broni, handel niewolnikami, określając jako „element wywrotowy we wszystkich państwach” i nawołując do bojkotu żydowskich dóbr.
W następnych latach, na tle konfliktu izraelsko-arabskiego doszło do aktów przemocy przeciw egipskim Żydom. Podczas bombardowań dzielnicy żydowskiej w Kairze w 1948 r. 70 Żydów zginęło i 200 zostało rannych. W wyniku kryzysu sueskiego po roku 1956 egipscy Żydzi podlegali nasilonej dyskryminacji, co ostatecznie doprowadziło do wygnania lub emigracji niemal całej tej społeczności w przeciągu dekady.

</doc>
<doc id="2798741" url="https://pl.wikipedia.org/wiki?curid=2798741" title="Raciechowice (gromada)">
Raciechowice (gromada)

Raciechowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Raciechowice z siedzibą GRN w Raciechowicach utworzono – jako jedną z 8759 gromad na obszarze Polski – w powiecie myślenickim w woj. krakowskim, na mocy uchwały nr 25/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Raciechowice, Czasław, Komorniki, Krzyworzeka i Mierzeń ze zniesionej gminy Raciechowice oraz Poznachowice Górne ze zniesionej gminy Wiśniowa w tymże powiecie. Dla gromady ustalono 23 członków gromadzkiej rady narodowej.
31 grudnia 1961 do gromady Raciechowice przyłączono wieś Kornatka ze zniesionej gromady Brzezowa.
30 czerwca 1962 z gromady Raciechowice wyłączono wieś Kornatka włączając ją do gromady Dobczyce; do gromady Raciechowice przyłączono natomiast wieś Kwapinka z gromady Dobczyce.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano gminę Raciechowice.

</doc>
<doc id="2798742" url="https://pl.wikipedia.org/wiki?curid=2798742" title="Siepraw (gromada)">
Siepraw (gromada)

Siepraw – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Siepraw z siedzibą GRN w Sieprawiu utworzono – jako jedną z 8759 gromad na obszarze Polski – w powiecie myślenickim w woj. krakowskim, na mocy uchwały nr 25/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Siepraw i Łyczanka ze zniesionej gminy Siepraw w tymże powiecie. Dla gromady ustalono 27 członków gromadzkiej rady narodowej.
31 grudnia 1961 do gromady Siepraw przyłączono obszar zniesionej gromady Zakliczyn.
30 czerwca 1962 z gromady Siepraw wyłączono wieś Stojowice włączając ją do gromady Dobczyce.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano gminę Siepraw.

</doc>
<doc id="2798743" url="https://pl.wikipedia.org/wiki?curid=2798743" title="Tokarnia (gromada)">
Tokarnia (gromada)

Tokarnia – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tokarnia z siedzibą GRN w Tokarni utworzono – jako jedną z 8759 gromad na obszarze Polski – w powiecie myślenickim w woj. krakowskim, na mocy uchwały nr 25/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Tokarnia i Więciórka ze zniesionej gminy Łętownia w tymże powiecie. Dla gromady ustalono 22 członków gromadzkiej rady narodowej.
31 grudnia 1961 do gromady Tokarnia przyłączono obszar zniesionej gromady Skomielna Czarna.
Gromada przetrwała do końca 1972 roku, czyli do kolejnej reformy gminnej. 1 stycznia 1973 utworzono gminę Tokarnia.

</doc>
<doc id="2798744" url="https://pl.wikipedia.org/wiki?curid=2798744" title="Wiśniowa (gromada w powiecie myślenickim)">
Wiśniowa (gromada w powiecie myślenickim)

Wiśniowa – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wiśniowa z siedzibą GRN w Wiśniowej utworzono – jako jedną z 8759 gromad na obszarze Polski – w powiecie myślenickim w woj. krakowskim, na mocy uchwały nr 25/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Wiśniowa, Kobielnik, Poznachowice Dolne i Wierzbanowa ze zniesionej gminy Wiśniowa w tymże powiecie. Dla gromady ustalono 27 członków gromadzkiej rady narodowej.
30 czerwca 1960 do gromady Wiśniowa przyłączono obszar zniesionej gromady Węglówka.
31 grudnia 1961 do gromady Wiśniowa przyłączono obszar zniesionej gromady Lipnik.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano gminę Wiśniowa.

</doc>
<doc id="2798745" url="https://pl.wikipedia.org/wiki?curid=2798745" title="Indywidualne mistrzostwa świata juniorów na żużlu 1987">
Indywidualne mistrzostwa świata juniorów na żużlu 1987



</doc>
<doc id="2798746" url="https://pl.wikipedia.org/wiki?curid=2798746" title="Jezioro Koszyk">
Jezioro Koszyk

 
Jezioro Koszyk – jezioro w Polsce, w województwie wielkopolskim, w powiecie gnieźnieńskim, w Gnieźnie, na Pojezierzu Gnieźnieńskim.
Położenie.
Położone w północno-wschodniej części miasta, w dolinie polodowcowej, w dzielnicy Róża.
Dane morfometryczne.
Zwierciadło wody położone jest na wysokości 102,9 metrów. Przez akwen przepływa strumień bez nazwy. Brzegi jeziora są terenami podmokłymi.

</doc>
<doc id="2798747" url="https://pl.wikipedia.org/wiki?curid=2798747" title="Indywidualne mistrzostwa świata juniorów na żużlu 2001">
Indywidualne mistrzostwa świata juniorów na żużlu 2001



</doc>
<doc id="2798750" url="https://pl.wikipedia.org/wiki?curid=2798750" title="Rolf Bock">
Rolf Bock

 
Rolf Bock (ur. 5 lutego 1937, zm. 17 stycznia 2022) – niemiecki trener piłkarski.
Kariera.
Bock karierę rozpoczął w maju 1981 roku jako tymczasowy trener pierwszoligowej Borussii Dortmund. W Bundeslidze zadebiutował 15 maja 1981 roku w zremisowanym 1:1 spotkaniu z 1. FC Kaiserslautern. W Borussii pracował do końca sezonu 1981/1982. Przez ten czas poprowadził ją w 4 meczach Bundesligi, którą to Borussia ukończyła na 7. miejscu.
W styczniu 1983 roku Bock został szkoleniowcem zespołu Rot-Weiss Essen, grającego w 2. Bundeslidze. Sezon 1982/1983 ukończył z nim na 14. miejscu. Na początku następnego sezonu, w październiku 1983 roku przestał być trenerem Essen.

</doc>
<doc id="2798758" url="https://pl.wikipedia.org/wiki?curid=2798758" title="Lubień (gromada w powiecie myślenickim)">
Lubień (gromada w powiecie myślenickim)

Lubień – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lubień z siedzibą GRN w Lubieniu utworzono – jako jedną z 8759 gromad na obszarze Polski – w powiecie myślenickim w woj. krakowskim, na mocy uchwały nr 25/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Lubień ze zniesionej gminy Pcim w tymże powiecie. Dla gromady ustalono 25 członków gromadzkiej rady narodowej.
31 grudnia 1961 do gromady Lubień przyłączono obszar zniesionej gromady Tenczyn.
Gromada przetrwała do końca 1972 roku, czyli do kolejnej reformy gminnej. 1 stycznia 1973 utworzono gminę Lubień.

</doc>
<doc id="2798761" url="https://pl.wikipedia.org/wiki?curid=2798761" title="Indywidualne mistrzostwa świata juniorów na żużlu 2007">
Indywidualne mistrzostwa świata juniorów na żużlu 2007



</doc>
<doc id="2798798" url="https://pl.wikipedia.org/wiki?curid=2798798" title="Sułkowice (gromada w powiecie myślenickim, 1954–1959)">
Sułkowice (gromada w powiecie myślenickim, 1954–1959)

Sułkowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sułkowice z siedzibą GRN w Sułkowicach utworzono – jako jedną z 8759 gromad na obszarze Polski – w powiecie myślenickim w woj. krakowskim, na mocy uchwały nr 25/IV/54 WRN w Krakowie z dnia 6 października 1954. W skład jednostki wszedł obszar dotychczasowej gromady Sułkowice ze zniesionej gminy Sułkowice w tymże powiecie. Dla gromady ustalono 27 członków gromadzkiej rady narodowej.
1 stycznia 1958 do gromady Sułkowice przyłączono wieś Biertowice z gromady Krzywaczka.
Gromadę Sułkowice zniesiono 31 grudnia 1959 w związku z nadaniem jej statusu osiedla (1 stycznia 1969 Sułkowice otrzymały prawa miejskie).
Uwaga: Gromada Sułkowice (o innym składzie) istniała także w latach 1969–72.

</doc>
<doc id="2798800" url="https://pl.wikipedia.org/wiki?curid=2798800" title="Indywidualne mistrzostwa świata juniorów na żużlu 1977">
Indywidualne mistrzostwa świata juniorów na żużlu 1977



</doc>
<doc id="2798801" url="https://pl.wikipedia.org/wiki?curid=2798801" title="Indywidualne mistrzostwa świata juniorów na żużlu 1978">
Indywidualne mistrzostwa świata juniorów na żużlu 1978



</doc>
<doc id="2798802" url="https://pl.wikipedia.org/wiki?curid=2798802" title="Indywidualne mistrzostwa świata juniorów na żużlu 1979">
Indywidualne mistrzostwa świata juniorów na żużlu 1979



</doc>
<doc id="2798803" url="https://pl.wikipedia.org/wiki?curid=2798803" title="Indywidualne mistrzostwa świata juniorów na żużlu 1980">
Indywidualne mistrzostwa świata juniorów na żużlu 1980



</doc>
<doc id="2798804" url="https://pl.wikipedia.org/wiki?curid=2798804" title="Indywidualne mistrzostwa świata juniorów na żużlu 1981">
Indywidualne mistrzostwa świata juniorów na żużlu 1981



</doc>
<doc id="2798805" url="https://pl.wikipedia.org/wiki?curid=2798805" title="Indywidualne mistrzostwa świata juniorów na żużlu 1982">
Indywidualne mistrzostwa świata juniorów na żużlu 1982



</doc>
<doc id="2798806" url="https://pl.wikipedia.org/wiki?curid=2798806" title="Indywidualne mistrzostwa świata juniorów na żużlu 1983">
Indywidualne mistrzostwa świata juniorów na żużlu 1983



</doc>
<doc id="2798807" url="https://pl.wikipedia.org/wiki?curid=2798807" title="Indywidualne mistrzostwa świata juniorów na żużlu 1984">
Indywidualne mistrzostwa świata juniorów na żużlu 1984



</doc>
<doc id="2798808" url="https://pl.wikipedia.org/wiki?curid=2798808" title="Indywidualne mistrzostwa świata juniorów na żużlu 1985">
Indywidualne mistrzostwa świata juniorów na żużlu 1985



</doc>
<doc id="2798809" url="https://pl.wikipedia.org/wiki?curid=2798809" title="Dom na placu Kudryńskim">
Dom na placu Kudryńskim

Dom na placu Kudryńskim (ros. "жилой дом на Кудринской площади", dosłownie dom mieszkalny na placu Kudryńskim) – wieżowiec w Moskwie w Rosji zbudowany w latach 1950–1954, zaliczany do tak zwanych Siedmiu Sióstr, zaprojektowany przez radzieckiego architekta Michaiła Posochina.
Budynek mierzy 160 metrów wysokości i ma 22 kondygnacje nadziemne, z czego 17 jest użytkowych. Centralna wieża budynku zwieńczona jest 30-metrową iglicą, z pięcioramienną czerwoną gwiazdą na szczycie.

</doc>
<doc id="2798810" url="https://pl.wikipedia.org/wiki?curid=2798810" title="Indywidualne mistrzostwa świata juniorów na żużlu 1986">
Indywidualne mistrzostwa świata juniorów na żużlu 1986



</doc>
<doc id="2798811" url="https://pl.wikipedia.org/wiki?curid=2798811" title="Michaił Diegtiariow (generał)">
Michaił Diegtiariow (generał)

Michaił Iwanowicz Diegtiariow, (ur. , zm. 30 listopada 1966) – generał porucznik Armii Radzieckiej, generał dywizji Wojska Polskiego.
Życiorys.
Po ukończeniu w 1921 szkoły średniej wstąpił do Szkoły Dowódców Artylerii Armii Czerwonej, którą skończył w 1926. W 1929 wstąpił do WKP(b). Walczył na frontach II wojny światowej od 1941. 18 listopada 1944 mianowany generałem porucznikiem, w 1947 skończył Wyższy Kurs w Akademii Artylerii, 30 czerwca 1952 skierowany do służby w WP jako dowódca artylerii Dowództwa Okręgu Wojskowego nr 2 w Bydgoszczy. 
W marcu 1954 przekazany do dyspozycji Głównego Zarządu Kadr Ministerstwa Obrony ZSRR.

</doc>
<doc id="2798812" url="https://pl.wikipedia.org/wiki?curid=2798812" title="Indywidualne mistrzostwa świata juniorów na żużlu 1988">
Indywidualne mistrzostwa świata juniorów na żużlu 1988



</doc>
<doc id="2798813" url="https://pl.wikipedia.org/wiki?curid=2798813" title="Indywidualne mistrzostwa świata juniorów na żużlu 1989">
Indywidualne mistrzostwa świata juniorów na żużlu 1989



</doc>
<doc id="2798815" url="https://pl.wikipedia.org/wiki?curid=2798815" title="Indywidualne mistrzostwa świata juniorów na żużlu 1990">
Indywidualne mistrzostwa świata juniorów na żużlu 1990



</doc>
<doc id="2798816" url="https://pl.wikipedia.org/wiki?curid=2798816" title="Indywidualne mistrzostwa świata juniorów na żużlu 1991">
Indywidualne mistrzostwa świata juniorów na żużlu 1991



</doc>
<doc id="2798818" url="https://pl.wikipedia.org/wiki?curid=2798818" title="Indywidualne mistrzostwa świata juniorów na żużlu 1992">
Indywidualne mistrzostwa świata juniorów na żużlu 1992



</doc>
<doc id="2798819" url="https://pl.wikipedia.org/wiki?curid=2798819" title="Indywidualne mistrzostwa świata juniorów na żużlu 1993">
Indywidualne mistrzostwa świata juniorów na żużlu 1993



</doc>
<doc id="2798820" url="https://pl.wikipedia.org/wiki?curid=2798820" title="Indywidualne mistrzostwa świata juniorów na żużlu 1994">
Indywidualne mistrzostwa świata juniorów na żużlu 1994



</doc>
<doc id="2798821" url="https://pl.wikipedia.org/wiki?curid=2798821" title="Spytkowice (gromada w powiecie suskim)">
Spytkowice (gromada w powiecie suskim)

Spytkowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Spytkowice z siedzibą GRN w Spytkowicach utworzono – jako jedną z 8759 gromad na obszarze Polski – w powiecie myślenickim w woj. krakowskim, na mocy uchwały nr 25/IV/54 WRN w Krakowie z dnia 6 października 1954. W skład jednostki weszły obszary dotychczasowych gromad Spytkowice i Wysoka ze zniesionej gminy Skawa w tymże powiecie. Dla gromady ustalono 27 członków gromadzkiej rady narodowej.
1 stycznia 1956 gromada weszła w skład nowo utworzonego powiatu suskiego w tymże województwie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 utworzono gminę Spytkowice.

</doc>
<doc id="2798822" url="https://pl.wikipedia.org/wiki?curid=2798822" title="Indywidualne mistrzostwa świata juniorów na żużlu 1995">
Indywidualne mistrzostwa świata juniorów na żużlu 1995



</doc>
<doc id="2798824" url="https://pl.wikipedia.org/wiki?curid=2798824" title="Indywidualne mistrzostwa świata juniorów na żużlu 1996">
Indywidualne mistrzostwa świata juniorów na żużlu 1996



</doc>
<doc id="2798825" url="https://pl.wikipedia.org/wiki?curid=2798825" title="Indywidualne mistrzostwa świata juniorów na żużlu 1997">
Indywidualne mistrzostwa świata juniorów na żużlu 1997



</doc>
<doc id="2798826" url="https://pl.wikipedia.org/wiki?curid=2798826" title="Indywidualne mistrzostwa świata juniorów na żużlu 1998">
Indywidualne mistrzostwa świata juniorów na żużlu 1998



</doc>
<doc id="2798827" url="https://pl.wikipedia.org/wiki?curid=2798827" title="Indywidualne mistrzostwa świata juniorów na żużlu 1999">
Indywidualne mistrzostwa świata juniorów na żużlu 1999



</doc>
