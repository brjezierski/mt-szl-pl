<doc id="2801561" url="https://pl.wikipedia.org/wiki?curid=2801561" title="Bogusław Tomaszewicz">
Bogusław Tomaszewicz

Bogusław Tomaszewicz – sędzia grodzki brasławski w latach 1771-1787, skarbnik wiłkomierski w latach 1765-1771.
Członek konfederacji Adama Ponińskiego w 1773 roku. Był posłem brasławskim na Sejm Rozbiorowy 1773–1775, wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski.

</doc>
<doc id="2801562" url="https://pl.wikipedia.org/wiki?curid=2801562" title="Paweł Żigariew">
Paweł Żigariew



</doc>
<doc id="2801564" url="https://pl.wikipedia.org/wiki?curid=2801564" title="Antoni Tołłoczko">
Antoni Tołłoczko

Antoni Felicjan Tołłoczko herbu Pobóg – pisarz grodzki powiatu wołkowyskiego, wojski wołkowyski.
Życiorys.
Był członkiem konfederacji Czartoryskich w 1764 roku i posłem na sejm konwokacyjny (1764) z województwa smoleńskiego. Członek konfederacji Adama Ponińskiego w 1773 roku. Był posłem wołkowyskim na Sejm Rozbiorowy 1773–1775, wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski.

</doc>
<doc id="2801565" url="https://pl.wikipedia.org/wiki?curid=2801565" title="Lodowiec szelfowy Amery’ego">
Lodowiec szelfowy Amery’ego



</doc>
<doc id="2801566" url="https://pl.wikipedia.org/wiki?curid=2801566" title="Ford Fairlane">
Ford Fairlane



</doc>
<doc id="2801567" url="https://pl.wikipedia.org/wiki?curid=2801567" title="Lodowiec szelfowy Getza">
Lodowiec szelfowy Getza



</doc>
<doc id="2801569" url="https://pl.wikipedia.org/wiki?curid=2801569" title="Peter Blais">
Peter Blais

Peter Blais (ur. w Ottawie w prowincji Ontario) – kanadyjski aktor filmowy i telewizyjny.

</doc>
<doc id="2801570" url="https://pl.wikipedia.org/wiki?curid=2801570" title="Jęzor Lodowcowy Drygalskiego">
Jęzor Lodowcowy Drygalskiego



</doc>
<doc id="2801571" url="https://pl.wikipedia.org/wiki?curid=2801571" title="Lodowiec szelfowy Larsena">
Lodowiec szelfowy Larsena



</doc>
<doc id="2801573" url="https://pl.wikipedia.org/wiki?curid=2801573" title="Eparchia pińska i łuniniecka">
Eparchia pińska i łuniniecka

Eparchia pińska i łuniniecka – jedna z eparchii Egzarchatu Białoruskiego Patriarchatu Moskiewskiego. Obejmuje część rejonów obwodu brzeskiego. 
Eparchia nawiązuje do tradycji eparchii turowsko-pińskiej, powstałej w XI w. i działającej do unii brzeskiej, gdy przeszła w jurysdykcję Kościoła unickiego. Reaktywowana na początku XX wieku, w dwudziestoleciu międzywojennym funkcjonowała jako diecezja pińsko-poleska PAKP. W obecnym kształcie erygowana w 1989.
W strukturach eparchii działa 186 parafii dysponujących 193 obiektami sakralnymi, obsługiwanych przez 166 kapłanów. Administraturze podlega również żeński monaster św. Barbary w Pińsku.

</doc>
<doc id="2801577" url="https://pl.wikipedia.org/wiki?curid=2801577" title="Guido Gallese">
Guido Gallese

Guido Gallese (ur. 18 marca 1962 w Genui) – włoski duchowny katolicki, biskup Alessandrii od 2012.
Życiorys.
Święcenia kapłańskie otrzymał 29 września 1990 z rąk kardynała Giovanniego Canestri i został inkardynowany do archidiecezji Genui. Pracował głównie jako duszpasterz parafialny, był także m.in. wicerektorem seminarium, wykładowcą na miejscowym wydziale teologicznym i dyrektorem wydziału kurialnego ds. uniwersytetów.
20 października 2012 papież Benedykt XVI mianował go ordynariuszem diecezji Alessandrii. Sakry biskupiej udzielił mu 11 listopada 2012 arcybiskup Genui kard. Angelo Bagnasco. Uroczysty ingres do katedry odbył się 25 listopada 2012.

</doc>
<doc id="2801578" url="https://pl.wikipedia.org/wiki?curid=2801578" title="Lodowiec szelfowy Rossa">
Lodowiec szelfowy Rossa



</doc>
<doc id="2801580" url="https://pl.wikipedia.org/wiki?curid=2801580" title="Lodowiec szelfowy Shackletona">
Lodowiec szelfowy Shackletona



</doc>
<doc id="2801582" url="https://pl.wikipedia.org/wiki?curid=2801582" title="Lodowiec szelfowy Wojejkowa">
Lodowiec szelfowy Wojejkowa



</doc>
<doc id="2801583" url="https://pl.wikipedia.org/wiki?curid=2801583" title="Lodowiec szelfowy Ronne-Filchnera">
Lodowiec szelfowy Ronne-Filchnera



</doc>
<doc id="2801585" url="https://pl.wikipedia.org/wiki?curid=2801585" title="Magdalena Dygat-Dudzińska">
Magdalena Dygat-Dudzińska



</doc>
<doc id="2801586" url="https://pl.wikipedia.org/wiki?curid=2801586" title="Kołysanki na wieczny sen">
Kołysanki na wieczny sen

Kołysanki na wieczny sen – album Leny Piękniewskiej &amp; Soundcheck wydana 8 października 2012 roku. Projekt miał koncertową premierę 1 sierpnia 2010 roku podczas Tzadik Poznań Festival.

</doc>
<doc id="2801587" url="https://pl.wikipedia.org/wiki?curid=2801587" title="Juan Pena (urugwajski piłkarz)">
Juan Pena (urugwajski piłkarz)

Juan Pena (ur. 1882 w Montevideo, zm. 6 kwietnia 1964) – urugwajski piłkarz grający na pozycji napastnika.
Kariera klubowa.
Juan Pena piłkarską karierę rozpoczął w klubie Montevideo Cricket Club pod koniec XIX wieku. W latach 1900-1908 był zawodnikiem CURCC Montevideo. Z CURCC czterokrotnie zdobył mistrzostwo Urugwaju w 1900 (premierowa edycja ligi urugwajskiej), 1901, 1905 i 1907. Indywidualnie Pena w 1901 z 6 bramkami i 1903 z 16 bramkami był królem strzelców ligi urugwajskiej. W 1908 występował w Argentynie w Belgrano AC. Z Belgrano AC zdobył mistrzostwo Argentyny w 1908. Potem występował jeszcze w Oriental Montevideo, Nacionalu oraz CA Peñarol.
Kariera reprezentacyjna.
W reprezentacji Urugwaju Pena występował w latach 1905-1910. W reprezentacji zadebiutował 15 sierpnia 1905 w zremisowanym 0-0 meczu z Argentyny, którego stawką było Copa Lipton.
W 1910 został powołany na pierwszą, jeszcze nieoficjalną edycję Mistrzostw Ameryki Południowej, który wówczas nazywał się "Copa Centenario Revolución de Mayo 1910". Na turnieju w Buenos Aires Pena wystąpił w obu meczach z Chile i Argentyna. Ostatni raz w reprezentacji Bertone wystąpił 15 sierpnia 1910 w wygranym 3-1 meczu z Argentyną, którego stawką było Copa Lipton. Ogółem w barwach "celestes" wystąpił w 10 meczach.

</doc>
<doc id="2801589" url="https://pl.wikipedia.org/wiki?curid=2801589" title="Mario Pajoni">
Mario Pajoni

Mario R. Pajoni (ur. ? – zm. ?) − argentyński piłkarz, grający podczas kariery na pozycji pomocnika.
Kariera klubowa.
Mario Pajoni podczas piłkarskiej kariery występował w CA Platense. Ogółem w latach 1932-1939 w lidze argentyńskiej rozegrał 208 spotkań, w których zdobył bramkę.
Kariera reprezentacyjna.
W 1935 Pajoni uczestniczył w Mistrzostwach Ameryki Południowej, na których Argentyna zajęła drugie miejsce. Na turnieju w Peru był rezerwowym i nie wystąpił w żadnym meczu. Nigdy nie zdołał zadebiutować w reprezentacji Argentyny.

</doc>
<doc id="2801590" url="https://pl.wikipedia.org/wiki?curid=2801590" title="Potwory i ja">
Potwory i ja

Potwory i ja (ang. "Me and My Monsters", 2010-2011) – australijsko-brytyjski serial komediowy stworzony przez Marka Granta i Claudii Lloyd.
Światowa premiera serialu miała miejsce 18 października 2010 roku na antenie Ten Network. W Polsce premiera serialu odbyła się 31 października 2012 roku na kanale teleTOON+.
Opis fabuły.
Rodzina Carlsonów przeprowadza się z Australii do Wielkiej Brytanii. Pewnego dnia odkrywają, że nowy dom ma lokatorów, którzy jakiś czas temu zasiedlili piwnicę. Lokatorami tymi są trzy sympatyczne potwory - Fiend, Haggis i Norman.

</doc>
<doc id="2801591" url="https://pl.wikipedia.org/wiki?curid=2801591" title="David Gordon Green">
David Gordon Green

David Gordon Green (ur. 9 kwietnia 1975 w Little Rock) – amerykański reżyser, scenarzysta i producent filmowy i telewizyjny. Laureat Srebrnego Niedźwiedzia dla najlepszego reżysera na 63. MFF w Berlinie za film "Droga przez Teksas" (2013).

</doc>
<doc id="2801592" url="https://pl.wikipedia.org/wiki?curid=2801592" title="Ersan Gülüm">
Ersan Gülüm

Ersan Adem Gülüm (ur. 17 maja 1987 w Melbourne) – turecki piłkarz występujący na pozycji obrońcy. Zawodnik klubu Hebei China Fortune.
Kariera klubowa.
Gülüm jako junior grał w Green Gully SC, Hume City FC oraz angielskim Doncaster Rovers. W 2004 roku wrócił do Hume City. W 2005 roku przeszedł do tureckiego Vestelu Manisaspor. W Süper Lig zadebiutował jednak dopiero w sezonie 2006/2007, 8 kwietnia 2007 roku w wygranym 1:0 pojedynku z Sivassporem. W barwach Manisaspor rozegrał dwa spotkania.
W połowie 2007 roku Gülüm odszedł do Elazığsporu, grającego w 1. Lig. Spędził tam rok, a potem przeniósł się do innego zespołu tej ligi, Adanasporu. W 2010 roku został stamtąd wypożyczony do Beşiktaşu JK, występującego w Süper Lig. Zadebiutował tam 21 sierpnia 2010 roku w przegranym 0:2 spotkaniu z İstanbul Büyükşehir Belediyespor. W styczniu 2011 roku podpisał kontrakt z Beşiktaşem. W tym samym roku zdobył z nim Puchar Turcji. W 2016 przeszedł do Hebei China Fortune.
Kariera reprezentacyjna.
Gülüm jest byłym reprezentantem Australii U-23.

</doc>
<doc id="2801593" url="https://pl.wikipedia.org/wiki?curid=2801593" title="Ersan Gulum">
Ersan Gulum



</doc>
<doc id="2801596" url="https://pl.wikipedia.org/wiki?curid=2801596" title="Wojciech Zbanyszek">
Wojciech Zbanyszek

Wojciech Zbanyszek (ur. 10 kwietnia 1909 w Sobótce, zm. 4 kwietnia 1990 w Miłomłynie) – podoficer Wojska Polskiego II RP. Kawaler Orderu Virtuti Militari. Jeździec i trener, działacz sportowy i sędzia sportowy I klasy.
Syn Józefa i Magdaleny z d. Kwaśniewska.
Okres służby wojskowej.
W październiku 1928 roku powołany do 17 Pułku Ułanów Wielkopolskich. Tam ukończył pułkową szkołę podoficerską. W 1933 roku odbył kurs podoficerów zawodowych w Centrum Wyszkolenia Kawalerii w Grudziądzu. W kampanii wrześniowej jako dowódca 4 szwadronu(?!) w 17 Pułku Ułanów Wielkopolskich. W jego składzie walczył w bitwie nad Bzurą, wykonywał szarżę w Puszczy Kampinoskiej i w obronie Warszawy. Po kapitulacji stolicy i rozwiązaniu pułku przebywał w niewoli niemieckiej.
Praca z końmi.
Na podstawie umowy kapitulacyjnej powrócił do rodziny i pracował w Stadninie Koni w Racocie pod niemieckim zarządem wojskowym. W 1942 roku stadnina, wraz z całym personelem została przeniesiona do Schonbecken pod Hanowerem. Tu do codziennych obowiązków Wojciecha należała jazda konna.
W sierpniu 1947 roku został koniuszym w Państwowym Stadzie Ogierów w Łącku. W 1950 roku rozpoczął pracę w łobeskim Stadzie Ogierów na stanowisko starszego zootechnika. W tym samym czasie był też kierownikiem Zakładu Treningowego w Boninie. W 1963 roku przeprowadził się do Chyszowa i tam prowadził Stadninę Koni. Później był dyrektorem stadniny w Plękitach. Na emeryturę przeszedł w 1974 roku.
Zawodnik.
Karierę zawodniczą rozpoczął w sekcji jeździeckiej przy łobeskim Stadzie Ogierów. Startował m.in. w mistrzostwach polski, na których odnosił znaczne sukcesy

</doc>
<doc id="2801597" url="https://pl.wikipedia.org/wiki?curid=2801597" title="125 mm armata czołgowa 2A46">
125 mm armata czołgowa 2A46

Armata czołgowa 2A46 (D-81TM) – 125-mm półautomatyczna armata czołgowa konstrukcji radzieckiej.
Armata 2A46 stanowiła ulepszenie armaty 2A26 (D-81T), przyjętej na uzbrojenie w 1968 roku i stanowiącej uzbrojenie czołgów T-64A, a w wersji 2A46M2 – T-72. Zasadniczą zmianą dla poprawienia celności było okrycie lufy płaszczem, zmniejszającym odkształcenia od różnicy temperatur. Dokonano też innych drobnych zmian. W wersji dla czołgu T-72 otrzymała oznaczenie 2A46, a w wersji dla czołgów T-64 i T-80 2A46-1 lub 2A46-2 w odmianie dostosowanej do odpalania pocisków przeciwpancernych Kobra.
Zasadniczą modernizację konstrukcji stanowi armata 2A46M, w której zwiększono celność o ok. 40%, przede wszystkim poprzez zastąpienie niesymetrycznego opornika przez dwa umieszczone symetrycznie po przekątnej komory zamkowej. Otrzymały ją czołgi T-72A późnych serii i T-72B, a w odmianie 2A46M-1 wozy rodziny T-64B, T-80B, T-80U i pochodne.
Armata stanowi uzbrojenie m.in. czołgów T-72 i PT-91, znajdujących się na wyposażeniu Wojska Polskiego. Działa na zasadzie odrzutu lufy. Przeznaczona do obezwładniania i niszczenia siły żywej, środków ogniowych oraz pojazdów bojowych. Gładkościenna lufa z przedmuchiwaczem posiada osłonę termiczną i wzmocniona jest tuleją. Zamek klinowy z mechanizmem samoczynnego działania. Z hydraulicznego opornika i pneumatycznego powrotnika składa się oporopowrotnik. W wersji podstawowej 2A46 stosowany jest tylko jeden opornik umieszczony niesymetrycznie pod lufą po prawej stronie. Kołyska typu cylindrycznego. Posiada łukowy mechanizm podniesieniowy oraz elektryczny i mechaniczny mechanizm spustowy. Ładowanie armaty odbywa się za pomocą zmechanizowanego samoczynnego układu zasilania.
Do strzelania z armaty stosuje się amunicję rozdzielnego ładowania z pociskami kumulacyjnymi, podkalibrowymi i odłamkowo-burzącymi.

</doc>
<doc id="2801598" url="https://pl.wikipedia.org/wiki?curid=2801598" title="Kanonarcha">
Kanonarcha

Kanonarcha (z gr. "kanon" i "archos") – w liturgii prawosławnej osoba wskazująca stosowny ton (cs. "głas") i śpiewająca wersy psalmów i kanonów danego dnia, które następnie powtarza po niej chór (lub chóry).
Funkcja kanonarchy pojawiła się w klasztorach prawosławnych z powodu ich ubóstwa i niedostatecznego wykształcenia muzycznego mnichów. Monastery nie dysponowały dostateczną liczbą ksiąg liturgicznych, by każdy zakonnik mógł w czasie śpiewu liturgicznego korzystać z osobnej. Ponadto wielu mnichów było niepiśmiennych. W związku z tym wyznaczony duchowny, kanonarcha, wskazywał odpowiedni ton, a następnie melorecytował odczytane z księgi kolejne ustępy pieśni. Członkowie monasterskiego chóru powtarzali je po nim. Zwyczaj śpiewu z kanonarchą przetrwał w prawosławnych klasztorach także po upowszechnieniu się druku ksiąg, gdy problem braku tekstów do rozdania między chórzystów stał się nieaktualny.

</doc>
<doc id="2801601" url="https://pl.wikipedia.org/wiki?curid=2801601" title="Pro D2">
Pro D2

Pro D2 – druga najwyższa liga rugby union we Francji, w której uczestniczy 16 drużyn z całego kraju. Jest to jednocześnie ostatnia liga zawodowa, a jej rozgrywki wystartowały w 2000 roku. Zwycięzca sezonu zasadniczego automatycznie awansuje do Top 14, natomiast zespoły z miejsc 2–5 biorą udział w fazie play-off. Dwie najsłabsze drużyny spadają do ligi Fédérale 1. W kolejnym sezonie Pro D2 uczestniczą dwa najsłabsze zespoły Top 14 i dwa najlepsze z Fédérale 1 poprzedniego sezonu.
Dwie połówki sezonu odbywają się według tego samego harmonogramu – zespół, który w rundzie jesiennej był gospodarzem spotkania z danym rywalem, w rundzie wiosennej gra mecz na wyjeździe.
Jednomeczowe półfinały odbywają się w maju, kiedy to zespoły z miejsc 2. i 3. goszczą swoich rywali. Finał rozgrywany jest wcześniej wybranym obiekcie.

</doc>
<doc id="2801602" url="https://pl.wikipedia.org/wiki?curid=2801602" title="José Scarcella">
José Scarcella

José Arturo Scarcella (ur. ?, zm. ?) – argentyński piłkarz, grający podczas kariery na pozycji obrońcy. 
Kariera klubowa.
José Scarcella piłkarską karierę rozpoczął w drugoligowym Sportivo Dock Sud na przełomie lat 20. i 30. W latach 1931-1940 był zawodnikiem Racing Club de Avellaneda. W lidze argentyńskiej rozegrał 197 spotkań, w których zdobył 2 bramki. Na początku lat 40. występował w urugwajskim Sud América Montevideo. 
Kariera reprezentacyjna.
W reprezentacji Argentyny Scarcella występował w latach 1933-1935. W reprezentacji zadebiutował 21 stycznia 1933 w przegranym 1-2 towarzyskim meczu z Urugwajem. W 1935 Scarcella uczestniczył w Mistrzostwach Ameryki Południowej, na których Argentyna zajęła drugie miejsce. Na turnieju w Peru wystąpił we wszystkich trzech meczach z Chile, Peru i Urugwajem, który był jego ostatnim meczem w reprezentacji. Ogółem w reprezentacji wystąpił 5 meczach.

</doc>
<doc id="2801603" url="https://pl.wikipedia.org/wiki?curid=2801603" title="José Arturo Scarcella">
José Arturo Scarcella



</doc>
<doc id="2801606" url="https://pl.wikipedia.org/wiki?curid=2801606" title="Lekkoatletyka na Letnich Igrzyskach Olimpijskich 2012 – bieg na 1500 m kobiet">
Lekkoatletyka na Letnich Igrzyskach Olimpijskich 2012 – bieg na 1500 m kobiet

Bieg na 1500 metrów kobiet – jedna z konkurencji lekkoatletycznych rozgrywanych podczas XXX Igrzysk Olimpijskich w Londynie.
Wyznaczone przez IAAF minima kwalifikacyjne wynosiły 4:06,00 (minimum A) oraz 4:08,90 (minimum B). Obrończyni tytułu mistrzowskiego z 2008 roku Kenijka Nancy Langat nie wystartowała w Londynie z powodu kontuzji.

</doc>
<doc id="2801608" url="https://pl.wikipedia.org/wiki?curid=2801608" title="Ford Custom">
Ford Custom

Ford Custom – samochód osobowy klasy wyższej produkowany pod amerykańską marką Ford w latach 1949–1951 i 1956–1975.
Pierwsza generacja.
Ford Custom I został zaprezentowany po raz pierwszy w 1949 roku.
Dla modeli z rocznika 1949 nazwa Custom używana była dla lepiej wyposażonych pojazdów Forda. W 1950 roku pojazdy te cechowały się rozstawem osi 2895,6 mm, długość nadwozia wynosiła niecałe 4999 mm. W tym samym roku nazwę zmieniono na Custom Deluxe. Następna zmiana nazwy miała miejsce w nowej generacji Fordów z 1952 roku, kiedy lepiej wyposażony model nazwano Customline; w gamie samochodów Forda uplasował się on pomiędzy nowym modelem Mainline a Crestline.
Druga generacja.
Ford Custom II został zaprezentowany po raz pierwszy na 1957 rok modelowy.
Ford powrócił do nazwy Custom w 1956 roku wraz z nową serią modeli Custom 300. Samochód utrzymano w charakterystycznych dla modeli Forda z tego lat awangardowych kształtach, które charakteryzowały się łukowatymi przetłoczeniami na panelach bocznych, dwukolorowym malowaniem nadwozia czy wyraźnie zaznaczonymi reflektorami i okrągłymi tylnymi lampami.
Ford Custom II pozycjonowano w amerykańskim portfolio Forda poniżej modeli Fairlane i Fairlane 500.. W roku 1958 Custom 300 stał się podstawowym modelem Forda, jednak został usunięty z serii 300 w roku 1960, przechodząc przy okazji także modernizację pasa przedniego.
Trzecia generacja.
Ford Custom III został zaprezentowany po raz pierwszy w 1964 roku.
W roku 1964 nazwa Custom została ponownie użyta dla trzeciej generacji tej linii modelowej. Samochód zyskał masywne nadwozie z wyraźnie zaznaczonymi nadkolami i błotnikami, a także podłużną bryłą maski oraz bagażnika identyczną co w pokrewnych modelach m.in. Galaxie i Ranch Wagon Produkcja trzeciej generacji Forda Custom trwała przez kolejne 11 lat, do 1975 roku, kiedy to Ford zdecydował się wycofać z produkcji tej linii modelowej na rzecz następcy - modelu Fairlane.

</doc>
<doc id="2801611" url="https://pl.wikipedia.org/wiki?curid=2801611" title="Tanju Kayhan">
Tanju Kayhan

Tanju Kayhan (ur. 22 lipca 1989 w Wiedniu) – austriacki piłkarz pochodzenia tureckiego występujący na pozycji obrońcy. Zawodnik klubu Göztepe.
Kariera klubowa.
Kayhan treningi rozpoczął w Rapidzie Wiedeń. W 2007 roku został włączony do jego rezerw, a w 2009 roku do pierwszej drużyny. W Bundeslidze zadebiutował 15 listopada 2008 roku w wygranym 5:0 pojedynku z LASK Linz. W 2009 roku wywalczył z zespołem wicemistrzostwo Austrii. Sezon 2009/2010 spędził na wypożyczeniu w innym pierwszoligowcu, SC Wiener Neustadt. Potem wrócił do Rapidu, w którym grał jeszcze w sezonie 2010/2011.
W 2011 roku Kayhan przeszedł do tureckiego Beşiktaşu JK. W Süper Lig zadebiutował 25 września 2011 roku w wygranym 1:0 spotkaniu z Antalyasporem. W sezonie 2012/2013 był wypożyczony do Mersin İdman Yurdu. Z kolei latem 2013 wypożyczono go do Eskişehirsporu. Wiosną 2014 był wypożyczony do Elazığspor. W sezonie 2014/2015 był piłkarzem Karabüksporu, a latem 2015 przeszedł do Sturmu Graz. W 2016 trafił do Göztepe.
Kariera reprezentacyjna.
W 2009 roku Kayhan zadebiutował w reprezentacji Austrii U-21.

</doc>
<doc id="2801613" url="https://pl.wikipedia.org/wiki?curid=2801613" title="Red Bull Stratos">
Red Bull Stratos



</doc>
<doc id="2801616" url="https://pl.wikipedia.org/wiki?curid=2801616" title="Zig i Sharko">
Zig i Sharko

Zig i Sharko (ang. "Zig and Sharko", 2010–2011) – francuski serial animowany stworzony przez wytwórnię Xilam (znanego m.in. z "Głupków z kosmosu" oraz "Oggy’ego i karaluchów").
Światowa premiera serialu miała miejsce 21 grudnia 2010 roku na antenie Canal+. W Polsce premiera serialu odbyła się 1 listopada 2012 roku na kanale TeleTOON+. Od 31 stycznia 2014 roku serial jest emitowany w TV Puls 2 w paśmie "Junior TV". Od listopada 2017 serial ten emitowany jest w stacji Disney XD (Polska).
Fabuła.
Zig to hiena, która mieszka na wulkanicznej wyspie. Pewnego dnia zauważa mieszkającą na pobliskiej wysepce syrenę imieniem Marina, gdzie staje się ona celem Ziga. Chroni ją rekin Sharko. Zig próbuje różnych sztuczek, aby dostać się do Mariny.

</doc>
<doc id="2801617" url="https://pl.wikipedia.org/wiki?curid=2801617" title="Cliff Curtis">
Cliff Curtis

Clifford Vivian Devon Curtis (ur. 27 lipca 1968 w Rotorua) – nowozelandzki aktor filmowy, teatralny i telewizyjny, także producent filmowy.
Życiorys.
Urodził się w Rotorua na Wyspie Północnej w Nowej Zelandii w rodzinie pochodzenia maoryskiego jako jedno z dziewięciorga dzieci. Jego matka była tancerką amatorką. Trenował tradycyjne maoryskie style walki. Występował jako tancerz breakdance, a następnie rywalizował w konkursach tańca rock and rolla. Ukończył Western Heights High School w Rotorua. Uczęszczał do nowozelandzkiej szkoły teatralnej w Wellington, a następnie studiował w prestiżowej Teatro Dimitri Scoula w Szwajcarii.
Zadebiutował na ekranie w melodramacie Jane Campion "Fortepian" (1993) z Holly Hunter, Harveyem Keitelem i Samem Neillem. Grywał w przedstawieniach takich jak "Makbet", "Wiśniowy sad", "Wesołe kumoszki z Windsoru" i "Porgy and Bess". Był również producentem nowozelandzkich filmów w reżyserii Taiki Waititiego – komedii romantycznej "Orzeł kontra rekin" ("Eagle vs Shark", 2007) z Jemaine Clementem i nowozelandzkiego komediodramatu "Boy" (2010) z Paną Hemą Taylorem. Wystąpił w dramacie imigracyjnym "Ścigani" ("Crossing Over", 2008) u boku Harrisona Forda i Seana Penna i zagrał ważną rolą drugoplanową w filmie sensacyjno-przygodowym Rolanda Emmericha "" (2008).
Ożenił się 31 grudnia 2009.

</doc>
<doc id="2801619" url="https://pl.wikipedia.org/wiki?curid=2801619" title="Wstyd (powieść)">
Wstyd (powieść)

Wstyd – (ang. "Shame") – trzecia powieść Salmana Rushdiego, opublikowana w 1983 roku.
Podobnie do większości prac Rushdiego, książka napisana jest w stylu realizmu magicznego. Przedstawia ona w rozpoznawalny sposób życie bohaterów pakistańskiej sceny politycznej: Zulfikar Ali Bhutto ("Iskander Harappa") i generała Muhammada Zia ul-Haga (generał "Raza Hyder") oraz ich wzajemne relacje. Ponadto w powieści rozważane są związki między przemocą i wstydem. Problem wstydu i bezwstydności zgłębiany jest retrospektywnie przez postacie "Sufiya Zinobi" i "Omara Khayyama". Pomimo zmiany nazwisk i umieszczenia akcji w realiach XIV wieku książka wywołała skandal polityczny.
Została wyróżniona nominacją do "Nagrody Bookera" oraz nagrodą "Prix du Meilleur Livre Etranger".

</doc>
<doc id="2801622" url="https://pl.wikipedia.org/wiki?curid=2801622" title="Marten (Bułgaria)">
Marten (Bułgaria)

Marten () – miasto w Bułgarii, w obwodzie Ruse, w gminie Ruse, nad Dunajem. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 3616 mieszkańców.
Historia.
Miejscowość została założona pod nazwą Tegra (Tegris, Tigris) w I wieku jako twierdza, która była częścią rzymskiej granicy wzdłuż Dunaju. We wczesnych dokumentach tureckich miejscowość była wzmiankowana jako Maruteni.
Rada Ministrów Republiki Bułgarii nadała Martenowi prawa miejskie 7 sierpnia 2006 roku.
Zabytki.
Do rejestru zabytków zalicza się:

</doc>
<doc id="2801623" url="https://pl.wikipedia.org/wiki?curid=2801623" title="Vieirinha">
Vieirinha

Vieirinha, właśc. Adelino André Vieira de Freitas (wym. , ur. 24 stycznia 1986 w Guimarães) – portugalski piłkarz grający na pozycji pomocnika. Od 2017 roku jest piłkarzem PAOK FC.
Kariera.
Jest wychowankiem klubu ze swojego rodzinnego miasta, Vitorii Guimarães. W 2003 roku został piłkarzem FC Porto. Do kadry pierwszego zespołu dołączył dwa lata później, lecz od razu został wypożyczony do FC Marco. W 13 meczach strzelił dwie bramki. W barwach FC Porto rozegrał w sumie 8 spotkań ligowych. W sezonie 2007/2008 przebywał na wypożyczeniu w Leixões SC (21 meczów, 1 gol), a w sezonie 2008/2009 w PAOK-u Saloniki (21 meczów, 1 gol). W 2009 roku włodarze tego ostatniego zdecydowali się na transfer definitywny zawodnika. W sumie w rozgrywkach Superleague Ellada rozegrał 99 meczów, w których zdobył 19 goli. W zimowym oknie transferowym 2012 odszedł do niemieckiego VfL Wolfsburg. W rozgrywkach Bundesligi zadebiutował 21 stycznia 2012 w meczu przeciwko 1. FC Köln (1:0).

</doc>
<doc id="2801624" url="https://pl.wikipedia.org/wiki?curid=2801624" title="Krzysztof Czupryński">
Krzysztof Czupryński

Krzysztof Ludwik Czupryński (ur. 23 sierpnia 1954) – polski chemik, prof. dr hab. inż., specjalista w zakresie chemii fizycznej i teoretycznej oraz fizykochemii ciekłych kryształów. Wykładowca akademicki, obecnie prorektor do spraw naukowych Wojskowej Akademii Technicznej im. Jarosława Dąbrowskiego w Warszawie (WAT).
Życiorys.
Absolwent Wydziału Chemii i Fizyki Technicznej Wojskowej Akademii Technicznej. Po ukończeniu studiów jak dowódca plutonu służył w 4 Pułku Chemicznym. W latach 1984-1987 odbył studia doktoranckie zakończone obrona doktoratu z dziedziny nauk chemicznych, 23 kwietnia 1987. Stopień doktora habilitowanego nauk technicznych w zakresie inżynierii materiałowej, uzyskał na podstawie pracy "„Destabilizacja ortogonalnych faz smektycznych”" w 1996 r., na Wojskowej Akademii Technicznej w Warszawie. Aktualnie jest profesorem zwyczajnym WAT. Piastował funkcję dziekana Wydział Inżynierii, Chemii i Fizyki Technicznej, a następnie dziekana Wydział Nowych Technologii i Chemii, na tejże uczelni. Od października 2012, prorektor WAT-u do spraw naukowych.

</doc>
<doc id="2801625" url="https://pl.wikipedia.org/wiki?curid=2801625" title="Atanaryk">
Atanaryk

Atanaryk (gockie: Aþanareiks; łacińskie: Athanaricus, zm. 381) – naczelnik (w źródłach "iudex") Terwingów, potocznie nazywany „królem”.
Ustrój polityczny.
W IV w. u Terwingów (z których wykształcili się później Wizygoci), nie było władzy królewskiej porównywalnej do tej u Greutungów (np. Hermanaryk), tylko oligarchia arystokratyczna. Kraj Terwingów nazywany był przez nich samych "Gutþiuda" (pojęcie to odnosiło się zarazem do ludu, jak i kraju przez niego zamieszkiwanego) dzielił się na szereg drobnych terytoriów plemiennych ("filai"), na czele tych plemion stali naczelnicy nazywani w źródłach greckich i rzymskich terminami: archontowie, egzarchowie, duksowie (ci drobniejsi książęta plemienni byli po gocku nazywani "reiksami", stąd w literaturze często spotyka się przy ich nazwiskach termin „król”), obok nich źródła wymieniają przedstawicieli możnych, czyli arystokracji plemiennej: karifaioi, filarchoi, hegoumenoi, optimatoi, megistanes, filon hegemones (najmożniejszym rodem był ród Baltów, z którego wywodzić się będzie Alaryk i późniejsza dynastia królewska Wizygotów). Osobliwością tej formy politycznej był urząd sędziego (w źródłach łacińskich: "iudex", w greckich: "diskates") będącego nadrzędnym wobec rzeszy naczelników plemiennych. Władza rzeczywista znajdowała się w rękach przedstawicieli arystokracji plemiennej i to głównie oni, gdy niespokojne czasy tego wymagały, wybierali ze swego grona „sędziego”. Główną funkcją tego urzędu była funkcja militarna, dowodzenie w walce i koordynowanie działalności plemiennej w okresie przed i po bezpośredniej walce. Nie była to władza despotyczna, gdyż praktyka pokazywała, że zarówno Atanaryk, jak i jego konkurent Fritigern nie mieli zawsze pełnego posłuchu.
Życiorys.
Po bitwie w 332 r. pomiędzy Terwingami a Cesarstwem (w której poległ naczelnik gocki Widigoia), pomiędzy cesarzem Konstantynem a „królami” gockimi Ariarykiem i Aorykiem doszło do zawarcia traktatu pokojowego przewidującego wznowienie rocznego trybutu ze strony Rzymian w zamian za zobowiązanie się Terwingów, którzy otrzymali status "foederati", do corocznego wystawiania kontyngentu zbrojnego. Pokój trwał do 364 r., kiedy zaczęły występować napady zbrojne ze strony Gotów na terytorium rzymskie. W 367 r. doszło do walnej wojny pomiędzy siłami cesarza Walensa, a Atanarykiem, wojna toczyła się 3 lata i została zakończona rokowaniami pomiędzy obu wymienionymi przywódcami, którzy spotkali się na neutralnym gruncie, na statku zakotwiczonym na samym środku Dunaju. Wkrótce potem doszło wśród Terwingów do rozłamu: część opowiedziała się po stronie nowego pretendenta: Fritigerna, który pokonany przez Atanaryka zbiegł do Rzymian. Ci udzielili Fritigernowi pomocy i wspólnie zmuszono Atanaryka do ucieczki. Gdy pomiędzy Atanarykiem a Fritigenrem doszło do porozumienia i jakiejś formy podziału wpływów, nastąpiło wydarzenie brzemienne w skutkach dla historii całej Europy: najazd Hunów. Atanaryk postanowił stawić opór Hunom nad granicznym Dniestrem, z pomocą przyszły mu oddziały Greutungów i Alanów pod wodzą Safraksa i Alatheusa. Hunowie jednak dzięki fortelowi obeszli pozycje Atanaryka i uderzyli nieoczekiwanie na jego obóz, zmuszając go do wycofania się w mniej dostępne, górzyste rejony Karpat. Atanaryk miał wtedy zarządzić zbudowanie umocnień zwanych Wałem Atanaryka (według Ammiana Marcelina wał ów przebiegał od Prutu do Dunaju, przez kraj Tajfalów). Wtedy też doszło do ostatecznego rozłamu wśród Terwingów, mniejsza część została przy Atanaryku, pragnąc kontynuować walkę w dotychczasowych siedzibach, natomiast przeważająca część, na której czele stał Fritigern i Alawiw, zdecydowała się na opuszczenie Gocji i przeniesienie się na teren państwa rzymskiego za Dunaj. Warte zaznaczenia jest, że antagonizm pomiędzy Fritigernem a Atanrykiem miał po części podłoże religijne. Fritigern przyjął chrześcijaństwo w wersji ariańskiej, natomiast Atanaryk pozostał przy rodzimej gockiej wierze i był nieprzejednanym wrogiem chrześcijaństwa, w tym arianizmu oraz propagatorem akcji antychrześcijańskich. W późniejszej literaturze zadbano o to, by podkreślać głównie antyariańską politykę Atanaryka, świadczy o tym choćby honorowe przyjęcie, jakie spotkało pokonanego przez Fritigerna Atanaryka w 381 r. w Konstantynopolu na dworze katolickiego Teodozjusza I. Sędziwy „sędzia” wkrótce potem zmarł w stolicy Bizancjum, a z woli cesarza urządzono mu wspaniały pogrzeb.

</doc>
<doc id="2801627" url="https://pl.wikipedia.org/wiki?curid=2801627" title="Trochalopteron">
Trochalopteron

Trochalopteron – rodzaj ptaka z rodziny pekińczyków (Leiothrichidae).
Zasięg występowania.
Rodzaj obejmuje gatunki występujące w Azji.
Morfologia.
Długość ciała 18–28 cm; masa ciała 35–106 g.
Systematyka.
Podział systematyczny.
Takson ponownie wyodrębniony z rodzaju "Garrulax". Do rodzaju należą następujące gatunki:

</doc>
<doc id="2801629" url="https://pl.wikipedia.org/wiki?curid=2801629" title="Lekkoatletyka na Letnich Igrzyskach Olimpijskich 2012 – bieg na 400 m przez płotki mężczyzn">
Lekkoatletyka na Letnich Igrzyskach Olimpijskich 2012 – bieg na 400 m przez płotki mężczyzn

Bieg na 400 metrów przez płotki mężczyzn – jedna z konkurencji lekkoatletycznych rozgrywanych podczas XXX Igrzysk Olimpijskich w Londynie.
Wyznaczone przez IAAF minima kwalifikacyjne wynosiły 49,50 (minimum A) oraz 49,80 (minimum B). Obrońca tytułu mistrzowskiego z 2008 roku Amerykanin Angelo Taylor zajął w Londynie piąte miejsce w biegu finałowym.

</doc>
<doc id="2801635" url="https://pl.wikipedia.org/wiki?curid=2801635" title="Kayla Blake">
Kayla Blake

Kayla Blake właś. Elsie Mapuana Sniffen (ur. 4 grudnia 1963 w Honolulu) – amerykańska aktorka filmowa i telewizyjna

</doc>
<doc id="2801636" url="https://pl.wikipedia.org/wiki?curid=2801636" title="Magia futbolu">
Magia futbolu

Magia futbolu – minialbum polskiego rapera Libera. Wydawnictwo ukazało się 22 maja 2012 nakładem wytwórni Gorgo Music. Płytę poprzedził wydany 10 kwietnia tego samego roku singel w formie digital download pt. „Czyste szaleństwo”.
Nagrania dotarły do 11. miejsca zestawienia OLiS.

</doc>
<doc id="2801638" url="https://pl.wikipedia.org/wiki?curid=2801638" title="Acte eclaire">
Acte eclaire



</doc>
<doc id="2801643" url="https://pl.wikipedia.org/wiki?curid=2801643" title="Timo Zahnleiter">
Timo Zahnleiter

 
Hans-Dieter "Timo" Zahnleiter (ur. 16 grudnia 1948 w Mannheim) – niemiecki piłkarz występujący na pozycji pomocnika. Trener piłkarski.
Kariera piłkarska.
Zahnleiter karierę rozpoczynał w 1967 roku w VfR Mannheim. Następnie grał w TSV 1860 Monachium, a w 1974 roku przeszedł do greckiego zespołu AEK Ateny. W 1975 roku, a także w 1976 roku wywalczył z nim wicemistrzostwo Grecji. W 1977 roku wrócił do Niemiec, gdzie grał w VfR Bürstadt, a także drugoligowej Wormatii Worms, gdzie w 1981 roku zakończył karierę.
Kariera trenerska.
Zahnleiter karierę rozpoczynał w 1983 roku w drugoligowym SV Darmstadt 98. Pracował tam do marca 1984 roku. W grudniu 1986 roku został trenerem pierwszoligowego Eintrachtu Frankfurt. W Bundeslidze zadebiutował 5 grudnia 1986 roku w przegranym 0:1 meczu z Borussii Dortmund. Zahnletier prowadził Eintracht do końca sezonu 1986/1987 i zajął z nim 15. miejsce w Bundeslidze.
Następnie Zahnleiter prowadził Viktorię Aschaffenburg, a w listopadzie 1990 roku został szkoleniowcem enerdowskiego Energie Cottbus z DDR-Oberligi. Pracował tam do kwietnia 1991 roku. Następnie trenował VfR Marburg, Rot-Weiß Walldorf, greckie drużyny PAS Janina, Ethnikos Pireus, Ethnikos Asteras oraz Anagennisi Karditsa, a także niemiecki SV Seckenheim.

</doc>
<doc id="2801644" url="https://pl.wikipedia.org/wiki?curid=2801644" title="5 Kadrowa Brygada Strzelców">
5 Kadrowa Brygada Strzelców



</doc>
<doc id="2801645" url="https://pl.wikipedia.org/wiki?curid=2801645" title="Lekkoatletyka na Letnich Igrzyskach Olimpijskich 2012 – sztafeta 4 × 400 m kobiet">
Lekkoatletyka na Letnich Igrzyskach Olimpijskich 2012 – sztafeta 4 × 400 m kobiet

Sztafeta 4 × 400 metrów kobiet to trzecia sztafeta, w której rozdano medale w lekkoatletyce na Letnich Igrzyskach Olimpijskich w Londynie.
Dyscyplina rozpoczęła się 10 sierpnia o godzinie 19:10 czasu londyńskiego. Wtedy to rozegrano pierwszą rundę zawodów. Decydująca faza, która wyłoniła mistrzynie olimpijskie odbyła się 11 sierpnia o godzinie 20:25 czasu londyńskiego. Zawody odbyły się na Stadionie Olimpijskim w Londynie.
Złoty medal zdobyły Amerykanki, które uzyskały najlepszy wynik na listach światowych w roku 2012 (3:16,87).
Rekordy.
W poniższej tabeli przedstawione są rekord świata i rekord olimpijski przed rozegraniem zawodów, tj. na 10 sierpnia 2012 roku.
Przebieg zawodów.
Eliminacje.
W pierwsze rundzie wystartowało 16 zespołów, które zostały zgłoszone do zawodów. Bezpośrednio do finałowej rundy awansowały trzy najlepsze ekipy (Q) oraz dwie drużyny z najlepszymi czasami, którzy zajęli miejsca gorsze niż trzecie (q).

</doc>
<doc id="2801646" url="https://pl.wikipedia.org/wiki?curid=2801646" title="Lekkoatletyka na Letnich Igrzyskach Olimpijskich 2012 – chód na 20 km kobiet">
Lekkoatletyka na Letnich Igrzyskach Olimpijskich 2012 – chód na 20 km kobiet

Chód na 20 kilometrów kobiet – jedna z konkurencji lekkoatletycznych rozgrywanych podczas igrzysk olimpijskich w Londynie. 
Obrończynią tytułu mistrzyni olimpijskiej z 2008 była Rosjanka Olga Kaniskina, która zdobyła w Londynie srebrny medal. Ustalone przez International Association of Athletics Federations minima kwalifikacyjne do igrzysk wynosiły 1:33:30 (minimum A) oraz 1:38:00 (minimum B).
Trasa chodu wyznaczona była w centrum miasta – linia mety umiejscowiona była na The Mall. Zwyciężczyni Rosjanka Jelena Łaszmanowa czasem 1:25:02 ustanowiła nowy rekord świata. 
21 marca 2022 "Athletics Integrity Unit" zdyskwalifikowało Jelenę Łaszmanową na 2 lata, począwszy od 9 marca 2021 roku, i unieważniła wszystkie rezultaty Łaszmanowej, które zdobyła od 18 lutego 2012, do 9 stycznia 2014 roku. 
30 marca 2023 zarząd MKOl potwierdził utratę złotego medalu Rosjanki i zmianę w klasyfikacji końcowej chodu.

</doc>
<doc id="2801650" url="https://pl.wikipedia.org/wiki?curid=2801650" title="Zygmunt Mierczyk">
Zygmunt Mierczyk

Zygmunt Andrzej Mierczyk (ur. 31 maja 1956 w Katowicach) – polski fizyk, specjalista inżynierii materiałowej i optoelektroniki (w tym techniki laserowej), wykładowca akademicki, w latach 2008–2016 rektor-komendant Wojskowej Akademii Technicznej im. Jarosława Dąbrowskiego w Warszawie (WAT), generał dywizji.
Życiorys.
Jest absolwentem kierunku "Fizyka Techniczna" na Wydziale Chemii i Fizyki Technicznej Wojskowej Akademii Technicznej w Warszawie. Pracę naukowo-dydaktyczną rozpoczął w 1983, po uprzednim odbyciu rocznej praktyki podstawowej w 9 Pułku Łączności, gdzie piastował funkcję dowódcy plutonu. W Wojskowej Akademii Technicznej przeszedł kolejno szczeble inżyniera, asystenta, adiunkta, po czym został kierownikiem Zakładu Techniki Laserowej, komendantem Instytutu Optoelektroniki WAT, komendantem Wydziału Techniki Wojskowej WAT, a od 2005 roku zastępcą rektora-komendanta Wojskowej Akademii Technicznej. Funkcję rektora-komendanta uczelni sprawował w latach 2008–2016.
Tytuł doktora nauk technicznych w dyscyplinie elektronika – specjalność elektronika kwantowa otrzymał w WAT w 1990, a dziesięć lat później uzyskał habilitację w dyscyplinie inżynieria materiałowa – specjalność materiały optoelektroniczne. W 2009 roku otrzymał tytuł profesora nauk technicznych.
Kariera naukowa.
Jest specjalistą w zakresie systemów uzbrojenia, w tym techniki laserowej i optoelektroniki. Prowadzi prace naukowo-badawcze i wdrożeniowe w obszarze inżynierii materiałowej, konstrukcji i technologii laserów oraz elementów i zespołów optoelektronicznych stosowanych w systemach wojskowej techniki laserowej, a także w urządzeniach dla przemysłu, medycyny i ochrony środowiska. 
Rozwijana tematyka badawcza obejmuje zagadnienia zdalnej detekcji skażeń chemicznych i biologicznych, zastosowania laserowo wzbudzanej fluorescencji oraz opracowanie systemów telemetrii laserowej. 
Jest współautorem wielu patentów, unikatowych technologii i wdrożeń, m.in. podzespołów optycznych i optoelektronicznych do dalmierzy laserowych, systemów kierowania ogniem, układów detekcji promieniowania i laserowych symulatorów strzelania oraz sensorów optoelektronicznych do systemów monitorowania środowiska. Uczestniczył również w opracowaniu urządzeń medycznych do diagnostyki i terapii chorób nowotworowych metodą fotodynamiczną. Zestawy te stosowane są w wielu klinikach w całym kraju.
Bierze czynny udział w pracach towarzystw naukowych i technicznych. W latach 2005-2013 był członkiem Research &amp; Technology Board NATO Research &amp; Technology Organisation, w latach 2008-2013 przewodniczącym Zespołu Naukowo-Przemysłowego przy Radzie Uzbrojenia MON. Jest członkiem Komitetu Elektroniki i Telekomunikacji PAN, Polskiej Sekcji SPIE – The International Society for Optical Engineering, Polskiego Komitetu Optoelektroniki SEP, Polskiego Towarzystwa Materiałoznawczego oraz Stowarzyszenia Wynalazców i Racjonalizatorów. W latach 2005-2007 był członkiem Interdyscyplinarnego Zespołu ds. Projektów Badawczych Zamawianych MNiSzW, w latach 2008-2010 członkiem Rady Narodowego Centrum Badań i Rozwoju MNiSzW. Od 2011 jest przewodniczącym Rady Programowej Centrum Zaawansowanych Technologii Bezpieczeństwa i Obronności Politechniki Śląskiej. Od 2005 roku kieruje pracami sekretariatu Polskiej Platformy Technologicznej Systemów Bezpieczeństwa. Od 2014 roku jest przewodniczącym Rady Naukowo-Przemysłowej przy Sekretarzu Stanu w MON.
Publikacje.
Dorobek naukowo-badawczy Profesora obejmuje osiem monografii, ponad 220 publikacji naukowych oraz ponad 360 referatów i komunikatów prezentowanych na krajowych i zagranicznych konferencjach naukowo-technicznych. Jest współautorem jedenastu patentów i ponad 30 wdrożonych technologii i urządzeń optoelektronicznych. Jest autorem wielu publikacji i wykładów popularyzujących badania naukowe. Był organizatorem sympozjów, konferencji oraz kursów i szkoleń z dziedziny techniki laserowej i optoelektroniki
Nagrody i wyróżnienia.
Jest laureatem wielu nagród i wyróżnień wojskowych i cywilnych, w tym 33 medali na Światowych Wystawach Wynalazków i Innowacji (Bruksela, Genewa, Londyn, Moskwa, Norymberga, Osaka, Pekin, Pittsburg, Seul), „Komandorii Krzyża Wynalazczości” nadanego przez Stowarzyszenie Wynalazców Belgijskich, nagrody magazynu Żołnierz Polski „Buzdygan’97”, nagrody „Polski Produkt Przyszłości” (2002), tytułu Wynalazcy Wojska Polskiego 2002, medalu im. T. Sendzimira (2005) oraz nagrody Polskie Godło Promocyjne TERAZ POLSKA (2008). 
W 2004 w uznaniu zasług został wyróżniony wpisem do "Księgi Honorowej Ministra Obrony Narodowej", a w 2014 otrzymał tytuł doctora honoris causa Politechniki Śląskiej w Gliwicach.

</doc>
<doc id="2801651" url="https://pl.wikipedia.org/wiki?curid=2801651" title="3 Kadrowa Brygada Strzelców">
3 Kadrowa Brygada Strzelców



</doc>
<doc id="2801654" url="https://pl.wikipedia.org/wiki?curid=2801654" title="Hydrobudowa 7">
Hydrobudowa 7



</doc>
<doc id="2801655" url="https://pl.wikipedia.org/wiki?curid=2801655" title="Flaga Wyspy Świętej Heleny, Wyspy Wniebowstąpienia i Tristan da Cunha">
Flaga Wyspy Świętej Heleny, Wyspy Wniebowstąpienia i Tristan da Cunha

 
Flagę Wyspy Świętej Heleny, Wyspy Wniebowstąpienia i Tristan da Cunha stanowi flaga, będąca zarazem symbolem indywidualnym Wyspy Świętej Heleny. Każda z trzech jednostek administracyjnych posługuje się jednak swoją własną flagą:

</doc>
<doc id="2801656" url="https://pl.wikipedia.org/wiki?curid=2801656" title="Herb Wyspy Świętej Heleny, Wyspy Wniebowstąpienia i Tristan da Cunha">
Herb Wyspy Świętej Heleny, Wyspy Wniebowstąpienia i Tristan da Cunha



</doc>
<doc id="2801659" url="https://pl.wikipedia.org/wiki?curid=2801659" title="S.O.S. (singel ABC)">
S.O.S. (singel ABC)

S.O.S. – drugi singel zespołu ABC z drugiego albumu Beauty Stab, wydany w styczniu 1984 roku. Udało mu się dotrzeć do 39. miejsca brytyjskiej listy przebojów.

</doc>
<doc id="2801660" url="https://pl.wikipedia.org/wiki?curid=2801660" title="Florentyna Flak">
Florentyna Flak

Florentyna Flak (ur. 3 lipca 1952) – polska lekkoatletka, która specjalizowała się w rzucie oszczepem.
Kariera.
Reprezentantka Polski w meczach międzypaństwowych.
Medalistka mistrzostw Polski seniorów ma w dorobku jeden srebrny medal (Warszawa 1974).
Rekord życiowy: 58,64 (29 lipca 1973, Zabrze).

</doc>
<doc id="2801661" url="https://pl.wikipedia.org/wiki?curid=2801661" title="Jan van Beers">
Jan van Beers



</doc>
<doc id="2801663" url="https://pl.wikipedia.org/wiki?curid=2801663" title="Polimex">
Polimex



</doc>
<doc id="2801664" url="https://pl.wikipedia.org/wiki?curid=2801664" title="7 Kadrowa Brygada Strzelców">
7 Kadrowa Brygada Strzelców



</doc>
<doc id="2801669" url="https://pl.wikipedia.org/wiki?curid=2801669" title="Helena Hańczyn">
Helena Hańczyn

Helena Hańczyn (ur. 23 kwietnia 1952) – polska lekkoatletka, która specjalizowała się w rzucie oszczepem.
Kariera.
Reprezentantka Polski w meczach międzypaństwowych.
Medalistka mistrzostw Polski seniorów ma w dorobku jeden srebrny medal (Bydgoszcz 1976).
Rekord życiowy: 58,42 (3 sierpnia 1975, Bydgoszcz).

</doc>
<doc id="2801674" url="https://pl.wikipedia.org/wiki?curid=2801674" title="Bjärehalvön">
Bjärehalvön

Bjärehalvön – półwysep w południowej Szwecji, położony w północno-zachodniej części Skanii. Półwysep otoczony jest wodami Kattegatu (zatoki Skälderviken od południa i Laholmsbukten od północy). Jego wybrzeże rozciąga się od ujścia rzeki Rönne å (niedaleko Ängelholm) na południu, do okolic Båstad na północy. 
Położony w granicach gminy Båstad oraz północno-zachodniej części gminy Ängelholm, półwysep Bjärehalvön dzięki swojej przyrodzie, licznym polom golfowym i innym atrakcjom jest odwiedzany co roku przez ponad milion turystów. Półwysep, dzięki sprzyjającemu klimatowi, słynie także z uprawy bardzo wczesnych odmian ziemniaków.
Niektóre miejscowości położone na półwyspie: Båstad, Vejbystrand, Förslöv, Torekov, Grevie, Östra Karup, Västra Karup.

</doc>
<doc id="2801676" url="https://pl.wikipedia.org/wiki?curid=2801676" title="Brian Robbins">
Brian Robbins

Brian Robbins, właśc. Brian Levine (ur. 22 listopada 1963 w Brooklynie, Nowym Jorku) – amerykański reżyser, scenarzysta, producent filmowy i telewizyjny, aktor.

</doc>
<doc id="2801679" url="https://pl.wikipedia.org/wiki?curid=2801679" title="Matthew Knight">
Matthew Knight

Matthew Knight (ur. 16 lutego 1994 w Los Angeles) – kanadyjski aktor. Występował w roli Ethana Morgana w serialu Moja niania jest wampirem.

</doc>
<doc id="2801680" url="https://pl.wikipedia.org/wiki?curid=2801680" title="Selma Kurz">
Selma Kurz

Selma Kurz (ur. 15 października 1874 w Białej, zm. 10 maja 1933 w Wiedniu) – austriacka śpiewaczka operowa (dramatyczny sopran koloraturowy) żydowskiego pochodzenia. Zasłynęła przede wszystkim doskonałymi popisami śpiewu koloraturowego.
Życiorys.
Kurz urodziła się w Białej (dziś Bielsko-Biała) w rodzinie żydowskiej, później jednak została ochrzczona w kościele katolickim. W wieku 16 lat, jako protegowana książąt Esterházy, wyjechała na naukę śpiewu do stołecznego Wiednia.
W 1895 r., krótko po wyjeździe Gustava Mahlera, została zatrudniona w Teatrze Hamburskim (debiut jako "Mignon"), ale już po roku przeniosła się do Frankfurtu nad Menem, gdzie wykonywała takie role jak "Carmen" czy Elżbieta w operze "Tannhäuser".
18 sierpnia 1899 r. otrzymała angaż od Gustava Mahlera jako dyrektora Wiedeńskiej Opery Dworskiej (dziś Opera Wiedeńska). Na najbardziej prestiżowej austriackiej scenie operowej pracowała aż do 1929 roku. Mahler zakochał się w Kurz i wiosną 1900 r. przeżył z nią krótki romans. Wówczas członkowie opery nie mogli się poślubiać, Kurz wybrała więc karierę.
Dziesięć lat później wyszła za wiedeńskiego ginekologa Josefa von Halbana, z którego to związku miała dwójkę dzieci: córkę Désirée (Dési, ur. 1912) i syna Georga (ur. 1915). Dési poszła w ślady matki.
W latach 1904–1907 oraz w roku 1924 śpiewała w londyńskiej Operze Królewskiej. W 1916 r. wystąpiła jako Zerbinetta w prapremierze drugiej wersji 
"Ariadny na Naksos" Straussa.
W 1926 r. Kurz wycofała się ze sceny. Zmarła siedem lat później i jest pochowana wraz z mężem na Cmentarzu Centralnym w Wiedniu (grupa 14C, nr 8).
Odbiór.
Selma Kurz była niezwykle piękną kobietą, 1,6 m wzrostu, szczupłą i delikatną. Jej występy sceniczne przyjmowane były z dużym entuzjazmem, szczególne wrażenie na publiczności robiły długie, następujące zaraz po sobie tryle. Widzowie przynosili nawet stopery, by stwierdzić, że "trwało nawet sekundę dłużej niż wczoraj". Na nagraniu "Der Vogel im Walde" Wilhelma Tauberta z 1907 roku Kurz wykonuje 24-sekundowy tryl.
"Selma Kurz należała do największych sopranistek koloraturowych wszech czasów. Przychodzących jej bez trudu wykonań najtrudniejszych partii, subtelnego wyczucia stylu, ale przede wszystkim niekończących się, niezrównanych trylów nie można przecenić i może ona jeszcze długo być podziwiana na płytach." (Kutsch and Riemens, 1975).

</doc>
<doc id="2801681" url="https://pl.wikipedia.org/wiki?curid=2801681" title="Kochankowie z Księżyca. Moonrise Kingdom">
Kochankowie z Księżyca. Moonrise Kingdom

Kochankowie z Księżyca. Moonrise Kingdom (ang. "Moonrise Kingdom", 2012) − amerykański komediodramat w reżyserii Wesa Andersona.
Światowa premiera filmu miała miejsce 16 maja 2012 roku, podczas 65. Międzynarodowego Festiwalu Filmowego w Cannes, w ramach którego film brał udział w Konkursie Głównym. Obraz otworzył tenże festiwal.
Fabuła.
Nowa Anglia, lata 60. XX wieku. Skaut Sam Shakusky zakochuje się w niewiele starszej od siebie Suzy Bishop. Nastolatkowie postanawiają uciec od swoich rodzin, co też czynią. Ich ucieczka zostaje mylnie potraktowana jako zaginięcie. Rodzice Suzy oraz kapitan Sharp rozpoczynają zakrojoną akcję poszukiwawczą, która wywraca spokojne miasteczko do góry nogami.

</doc>
<doc id="2801684" url="https://pl.wikipedia.org/wiki?curid=2801684" title="Józef Mycielski (historyk)">
Józef Mycielski (historyk)

Józef Mycielski z Mycielina herbu Dołęga (ur. 25 marca 1855, zm. 13 kwietnia 1918) – historyk, publicysta.
Życiorys.
Józef Mycielski urodził się 25 marca 1855 roku i był synem Stanisława, właściciela dóbr Wydawy k. Ponieca i Marii z Turnów. W1872 roku po ukończeniu we Wrocławiu szkoły realnej na uniwersytecie w Krakowie i Wrocławiu studiował historię i literaturę, a w latach 1877-1879 również nauki rolnicze i ekonomię w Halle-Wittenberg. Zwiedził szereg krajów w trakcie studiów i w latach następnych. M.in. dłużej przebywał w Wielkiej Brytanii, a tam z tamtejszą emigracją i angielskimi sympatykami Polski nawiązał trwałe kontakty. Później korzystał z tego w swej działalności publicystycznej. Około 1880, po powrocie na stałe do kraju objął zarząd rodzinnego majątku. W 1885 odziedziczył dobra Kobylepole i Spławie k. Poznania po swym stryjecznym dziadku Józefie, natomiast Wydawy odstąpił swemu bratu Janowi Kazimierzowi. Sam zamieszkał w Kobylempolu. Od 1880 uczestniczył w pracach Poznańskiego Towarzystwa Przyjaciół Nauk. Współpracował przy projektowanym słowniku polskich nazw geograficznych z Wydziałem Filologicznym AU. Po załamaniu się prób ugody z Prusami w erze Capriviego niejednokrotnie występował na łamach prasy lokalnej z krytyką polityki rządu pruskiego, a także wobec opinii niemieckiej i angielskiej. Domagał się dla mniejszości polskiej tolerancji oraz przedstawiał kolejne etapy ograniczania nauczania języka polskiego, a także postulował ułatwienia nauki religii w języku polskim. Uzyskał mandat poselski w wyborach do sejmu pruskiego 1903, ale jego karierę parlamentarną uniemożliwiła choroba i od tego czasu nie brał żadnego udziału w życiu publicznym. Zmarł 13 kwietnia 1918 w Kobylempolu.
Od 1883 był żonaty z Zofią Taczanowską h. Jastrzębiec, z którą miał córkę Katarzynę oraz czterech synów: Macieja, Stanisława, Wojciecha i Władysława. Najstarszy Maciej urodzony w 1885 zmarł w 1902, Stanisław żył w latach 1891-1965, właściciel Kobylegopola, bibliofil i literat, uczestniczył, podobnie jak pozostali bracia, w powstaniu wielkopolskim i w kampanii wrześniowej 1939, Wojciech żyjący w latach 1892-1942 był właścicielem dóbr Wydawy, Władysław w latach 1894-1941, właściciel Spławia. 

</doc>
<doc id="2801685" url="https://pl.wikipedia.org/wiki?curid=2801685" title="Marek Bućko">
Marek Bućko

Marek Aleksander Bućko (ur. 1967) – polski dziennikarz, dyplomata i działacz społeczny, w latach 2000–2005 radca Ambasady RP na Białorusi.
Życiorys.
Urodził się w Warszawie w rodzinie o korzeniach kresowych i polsko-białoruskich. Ojciec - Aleksander był Polakiem z Wilna, wywiezionym w 1940 r. przez sowietów na Sybir, skąd w 1943 trafił jako liniowy żołnierz do 1 Dywizji Piechoty im. Tadeusza Kościuszki, z którą przeszedł cały szlak bojowy z Lenino do Berlina. Matka - Anna, lekarz, pochodziła z Baranowicz na dzisiejszej Białorusi.
Po ukończeniu w 1991 studiów w Instytucie Rusycystyki Uniwersytetu Warszawskiego podjął pracę w Departamencie Europy Ministerstwa Spraw Zagranicznych jako ekspert do spraw Rosji. W MSZ pracował do 1993. W latach 1993–2000 pracował jako dziennikarz, m.in. w Polskim Radiu, Expressie Wieczornym, Polskiej Agencji Prasowej oraz Inforadiu, zajmował się m.in. tematyką wschodnią.
Od 2000 do 2005 pełnił funkcję radcy - zastępcy ambasadora w Ambasadzie RP w Mińsku. Zajmował się m.in. kontaktami z opozycyjnymi białoruskimi organizacjami politycznymi i społecznymi, w tym Związkiem Polaków na Białorusi. W 2003 został poturbowany przez funkcjonariuszy milicji. 13 maja 2005 białoruska telewizja wyemitowała film dokumentalny, w którym oskarżono polskich dyplomatów, w tym Bućkę o "destabilizację" sytuacji w Związku Polaków. 18 maja Bućko został przez władze białoruskie uznany za "persona non grata". W ramach retorsji polski MSZ podjął decyzję o wydaleniu radcy ambasady białoruskiej w Polsce.
Po powrocie do Polski pracował w zespole doradców Prezydenta m. st. Warszawy Lecha Kaczyńskiego oraz w Wydziale Kontaktów Zagranicznych i Biurze Promocji Urzędu m. st. Warszawy (do 2008). Od 2007 jest sekretarzem zarządu Fundacji "Wolność i Demokracja". W ramach Fundacji jest twórcą i kierownikiem wieloletniego projektu Centrum Dokumentacji i Pomocy Ofiarom Represji Politycznych na Białorusi. Zajmuje się problematyką praw człowieka w krajach byłego ZSRR. Brał udział w tworzeniu Stowarzyszenia Europa-Wschód. Jest członkiem honorowym Związku Polaków na Białorusi, twórcą portalu informacyjno - historycznego Kresy24.pl, był jego redaktorem naczelnym do lipca 2016.
W 2010 został powołany przez Krajową Radę Radiofonii i Telewizji w skład Rady Programowej TVP Polonia (z rekomendacji Prawa i Sprawiedliwości).

</doc>
<doc id="2801686" url="https://pl.wikipedia.org/wiki?curid=2801686" title="Diecezja Monterey w Kalifornii">
Diecezja Monterey w Kalifornii

Diecezja Monterey w Kalifornii (łac. "Dioecesis Montereyensis in California", ang. "Diocese of Monterey in California") jest diecezją Kościoła rzymskokatolickiego w metropolii Los Angeles w Stanach Zjednoczonych. Swym zasięgiem obejmuje środkowo-zachodnią część stanu Kalifornia. Jest najstarszą kalifornijską diecezją.
Historia.
Pierwsza katolicka misja w Kalifornii została założona w roku 1770 przez o. Junipero Serrę OFM. 27 kwietnia 1840 roku Stolica Apostolska postanowiła utworzyć na tych terenach diecezję Obu Kalifornii (inna nazwa - Dwóch Kalifornii). Wyodrębniono ją z meksykańskiej diecezji Sonora. Pierwszym ordynariuszem mianowano hiszpańskiego misjonarza Francisco Garcia Diego y Moreno OFM. Mimo iż Monterey wybrano na stolicę diecezji, biskup rezydował w misji Santa Barbara. W wyniku wojny z lat 1846-1848 Kalifornia została podzielona na część amerykańską i meksykańską. Dlatego też decyzją papieża Piusa IX utworzona została nowa diecezja uwzględniająca świecki podział administracyjny. 20 listopada 1849 powołana została do życia diecezja Monterey. Ordynariuszem został dominikanin Joseph Sadoc Alemany y Conill. Faktycznie Dolna Kalifornia pozostała pod jego jurysdykcją do grudnia 1851. Od roku 1853 diecezja podlegała nowej metropolii z siedzibą w San Francisco (wcześniej należała do metropolii Meksyk). Biskupi Monterey rezydowali w Santa Barbara do roku 1859. Wtedy to siedziba została przeniesiona do Los Angeles, a diecezja nosiła odtąd nazwę Monterey-Los Angeles. Kolejna zmiana nazwy nastąpiła 1 czerwca 1922 (diecezja Monterey-Fresno), a obecna nazwa obowiązuje od 6 października 1967 roku. Od roku 1936 diecezja należy administracyjnie do metropolii Los Angeles. Katedra św. Karola Boromeusza jest obok archikatedry w Nowym Orleanie najstarszą katedrą amerykańską (zbudowana została w 1794 roku).

</doc>
<doc id="2801687" url="https://pl.wikipedia.org/wiki?curid=2801687" title="Karolina Bołdysz">
Karolina Bołdysz

Karolina Bołdysz (ur. 21 kwietnia 1993 w Pasłęku) – polska lekkoatletka specjalizująca się w rzucie oszczepem.
Kariera.
Finalistka mistrzostw Europy juniorów w Tallinnie (2011) oraz mistrzostw świata juniorów w Barcelonie (2012). Uczestniczka igrzysk europejskich w Mińsku (2019). 
Dwukrotna medalistka mistrzostw Polski ma w dorobku srebro (Radom 2019) oraz brąz (Lublin 2018).Stawała na podium ogólnopolskiej olimpiady młodzieży, mistrzostw Polski juniorów (Toruń 2011 – złoto). Reprezentantka Polski w zimowym pucharze Europy. 
Jest absolwentką Dziennikarstwa i Komunikacji Społecznej I stopnia na Wydziale Humanistycznym Uniwersytetu Warmińsko-Mazurskiego w Olsztynie (lic.) oraz Pedagogiki Uniwersytetu Gdańskiego (mgr.)
Rekord życiowy: 56,42 (25 czerwca 2019, Mińsk). 

</doc>
<doc id="2801690" url="https://pl.wikipedia.org/wiki?curid=2801690" title="Diecezja Monterey">
Diecezja Monterey



</doc>
<doc id="2801694" url="https://pl.wikipedia.org/wiki?curid=2801694" title="Biskupi Monterey w Kalifornii">
Biskupi Monterey w Kalifornii



</doc>
<doc id="2801696" url="https://pl.wikipedia.org/wiki?curid=2801696" title="Moszyński">
Moszyński



</doc>
<doc id="2801697" url="https://pl.wikipedia.org/wiki?curid=2801697" title="Wacław Zaleski (oficer)">
Wacław Zaleski (oficer)

Wacław Zaleski (ur. 1914 w Terechowej, zm. 6 maja 1993 w Łobzie) – oficer Wojska Polskiego II RP i PSZ. Kawaler Orderu Virtuti Militari. Jeździec i trener, działacz i sędzia sportowy klasy międzynarodowej. Prezes Warszawskiego Okręgu Jeździeckiego oraz wiceprezes Polskiego Związku Jeździeckiego.
Służba wojskowa.
Zgodnie z rodzinnymi tradycjami (ojciec był oficerem 11 Pułku Ułanów) wstąpił do Korpusu Kadetów w Rawiczu. W 1936 roku ukończył Szkołę Podchorążych Kawalerii w Grudziądzu i otrzymał przydział do 1 Pułku Strzelców Konnych w Garwolinie na stanowisko dowódcy plutonu. Należał do wybijających się jeźdźców w skokach przez przeszkody. W 1939 roku został powołany do sportowej grupy wyczynowej Centrum Wyszkolenia Kawalerii w Grudziądzu. Po wygraniu jednego z konkursów w obsadzie międzynarodowej otrzymał Złotą Polską Odznakę Jeździecką.
W kampanii wrześniowej walczył na bojowym szlaku Warszawskiej Brygady Pancerno-Motorowej. Wykonując rozkaz, przeszedł na Węgry i dalej do Francji. W obozie formowania w Coetquidan otrzymał stanowisko instruktora szkolenia oficerów oddziałów rozpoznawczych, a później dowódcy plutonu rozpoznawczego Samodzielnej Brygady Strzelców Podhalańskich. W składzie brygady walczył w bitwie o Narwik, a następnie w kampanii francuskiej.
W czasie walk nad Loarą dostał się do niewoli i został osadzony w Oflagu XVII A Edelbach, w Dolnej Austrii. Po wyzwoleniu skierowany do 2 Korpusu na stanowisko zastępcy komendanta Szkoły Podchorążych Kawalerii w Gallipoli.
Okres powojenny.
W 1947 roku powrócił do Polski. Był szykanowany przez Urząd Bezpieczeństwa za ziemiańskie pochodzenie i kawaleryjską przeszłość. Nie przyjęto go do ludowego Wojska Polskiego i nie pozwolono na uprawianie sportu jeździeckiego. Podjął pracę w Łodzi w branży tekstylnej. W 1954 roku przeprowadził się do Warszawy. Tam pracował przez ponad 25 lat w departamencie transportu Ministerstwa Handlu Wewnętrznego. Był też czynnym działaczem i propagatorem jeździectwa. Został wybrany prezesem Warszawskiego Okręgu Jeździeckiego oraz wiceprezesem Polskiego Związku Jeździeckiego. W 1980 roku przeniósł się do Świętoborca. Przez kolejne 14 lat działał w Ludowym Klubie Jeździeckim „Hubal” i trenował młodych adeptów jeździectwa. Pracował w łobeskim Stadzie Ogierów, układał konie do wyczynu, współorganizował imprezy jeździeckie.
W 1988 Wydawnictwo Ministerstwa Obrony Narodowej wydało jego pracę zatytułowaną "„W Warszawskiej Brygadzie Pancerno-Motorowej 1939. Z dziejów 1 Pułku Strzelców Konnych”".

</doc>
<doc id="2801698" url="https://pl.wikipedia.org/wiki?curid=2801698" title="Kaisa Launela">
Kaisa Launela

Kaisa Launela (ur. 13 maja 1948 w Kemijärvi) – fińska lekkoatletka, która specjalizowała się w rzucie oszczepem.
Złota medalistka europejskich igrzysk juniorów w Odessie (1966). W 1968 roku zajęła ósme miejsce na igrzyskach olimpijskich.
Medalistka mistrzostw Finlandii i reprezentantka kraju w meczach międzypaństwowych.
Rzut oszczepem uprawiała także jej siostra bliźniaczka Kirsti Launela.
Rekord życiowy: 55,60 (31 sierpnia 1968, Helsinki).

</doc>
<doc id="2801701" url="https://pl.wikipedia.org/wiki?curid=2801701" title="Kirsti Launela">
Kirsti Launela

Kirsti Launela (ur. 13 maja 1948 w Kemijärvi) – fińska lekkoatletka, która specjalizowała się w rzucie oszczepem.
Czwarta oszczepniczka europejskich igrzysk juniorów w Odessie (1966). W 1971 odpadła w eliminacjach mistrzostw Europy.
Wielokrotna medalistka mistrzostw Finlandii. 
Rzut oszczepem uprawiała także jej siostra bliźniaczka Kaisa Launela.
Rekord życiowy: 56,48 (24 lipca 1971, Oulu). 

</doc>
<doc id="2801708" url="https://pl.wikipedia.org/wiki?curid=2801708" title="Serafina Moritz">
Serafina Moritz

Serafina Moritz (ur. 1 czerwca 1950) – rumuńska lekkoatletka, która specjalizowała się w rzucie oszczepem.
Złota medalistka europejskich igrzysk juniorów z 1968 roku. 
Matka japońskiego młociarza Kōjiego Murofushi.

</doc>
<doc id="2801712" url="https://pl.wikipedia.org/wiki?curid=2801712" title="Tonja Christowa">
Tonja Christowa

Tonja Christowa (ur. 27 lipca 1956) – bułgarska lekkoatletka, która specjalizowała się w rzucie oszczepem.
Złota medalistka mistrzostw Europy juniorów z 1973 roku. 

</doc>
<doc id="2801715" url="https://pl.wikipedia.org/wiki?curid=2801715" title="Jezioro Głębokie (gmina Kiszkowo)">
Jezioro Głębokie (gmina Kiszkowo)

 
Głębokie – jezioro w Polsce, w województwie wielkopolskim, w powiecie gnieźnieńskim, w gminie Kiszkowo, na Pojezierzu Gnieźnieńskim. Przy południowym i wschodnim brzegu leży wieś Skrzetuszewo.
Dane morfometryczne.
Zwierciadło wody położone jest na wysokości 106 metrów n. p. m. Maksymalna głębokość wynosi 6 metrów. Powierzchnia zwierciadła wody wynosi 25,2 ha.

</doc>
<doc id="2801719" url="https://pl.wikipedia.org/wiki?curid=2801719" title="Erwin Kruppa">
Erwin Kruppa

Erwin Kruppa (ur. 11 sierpnia 1885 w Bielsku, zm. 26 stycznia 1967 w Wiedniu) – austriacki matematyk.
Życiorys.
Pierwotnie Kruppa studiował budownictwo (egzamin państwowy 1905), szybko jednak odkrył jako swą pasję matematykę. Ostatnie cztery semestry spędził na Uniwersytecie Wiedeńskim i Wyższej Szkole Technicznej tamże, gdzie znajdował się pod wpływem Gustava von Eschericha, Franza Mertensa, Wilhelma Wirtingera, Gustava Kohna i przede wszystkim Emila Müllera. W 1907 r. zdał egzaminy z matematyki i geometrii wykreślnej. Wkrótce potem zdobył doktorat u Hansa Hahna w Grazu pracą "O metodzie aksonometrycznej w geometrii wykreślnej", następnie w 1911 r. habilitował się na uniwersytecie w Czerniowcach.
W 1921 r. otrzymał stanowisko profesora nadzwyczajnego na Wyższej Szkole Technicznej (politechnice) w Wiedniu; wkrótce awansowano go na profesora zwyczajnego. W 1929 r. objął katedrę geometrii wykreślnej jako następca Emila Müllera. W latach 1953-1954 był rektorem Wyższej Szkoły Technicznej.

</doc>
<doc id="2801724" url="https://pl.wikipedia.org/wiki?curid=2801724" title="Sławno (jezioro)">
Sławno (jezioro)

 
Sławno – jezioro w Polsce, w województwie wielkopolskim, w powiecie gnieźnieńskim, w gminie Kiszkowo, na Pojezierzu Gnieźnieńskim. Nad jeziorem leży wieś Sławno.
Dane morfometryczne.
Zwierciadło wody położone jest na wysokości 105,7 m n.p.m. Maksymalna głębokość wynosi 3 metry. Powierzchnia zwierciadła wody wynosi 15,9 ha.

</doc>
<doc id="2801726" url="https://pl.wikipedia.org/wiki?curid=2801726" title="Skrzetuszewo Małe">
Skrzetuszewo Małe

Skrzetuszewo Małe – jezioro w Polsce, w województwie wielkopolskim, w powiecie gnieźnieńskim, w gminie Kiszkowo, na Pojezierzu Gnieźnieńskim. Na zachód od jeziora leży wieś Skrzetuszewo.
Dane morfometryczne.
Zwierciadło wody położone jest na wysokości 108,9 m n.p.m. Powierzchnia zwierciadła wody wynosi 3,8 ha.

</doc>
<doc id="2801730" url="https://pl.wikipedia.org/wiki?curid=2801730" title="Jezioro Turostowskie">
Jezioro Turostowskie

 
Jezioro Turostowskie – jezioro w Polsce, w województwie wielkopolskim, w powiecie gnieźnieńskim, w gminie Kiszkowo, na Pojezierzu Gnieźnieńskim. Na wschód od jeziora leży wieś Turostowo, na północ - wieś Karczewko.
Dane morfometryczne.
Zwierciadło wody położone jest na wysokości 92,8 metrów n. p. m. Maksymalna głębokość wynosi 6,5 metra. Powierzchnia zwierciadła wody wynosi 24,44 ha.

</doc>
<doc id="2801731" url="https://pl.wikipedia.org/wiki?curid=2801731" title="Steve Koren">
Steve Koren

Steve Koren (ur. w Queens Nowy Jork) – amerykański scenarzysta i producent.

</doc>
<doc id="2801732" url="https://pl.wikipedia.org/wiki?curid=2801732" title="Rybno (jezioro)">
Rybno (jezioro)

 
Jezioro Rybno (Jezioro Rybno Wielkie, Jezioro Rybno Południowe) – jezioro w Polsce, w województwie wielkopolskim, w powiecie gnieźnieńskim, w gminie Kiszkowo, na Pojezierzu Gnieźnieńskim. Na północ od jeziora leży wieś Rybno Wielkie.
Dane morfometryczne.
Zwierciadło wody położone jest na wysokości 94 metrów n. p. m. Maksymalna głębokość wynosi 4 metry. Powierzchnia zwierciadła wody wynosi 16,1 ha.

</doc>
<doc id="2801733" url="https://pl.wikipedia.org/wiki?curid=2801733" title="Jan Talaga">
Jan Talaga

Jan Talaga (ur. 6 maja 1876 w Zembrzycach koło Suchej Beskidzkiej, zm. 22 kwietnia 1955 w Krakowie) – polski malarz, członek ruchów artystycznych Młodej Polski i Secesji Wiedeńskiej
Życiorys.
Syn Stanisława i Barbary z d. Żmudka, drugi z piątki ich dzieci. W 1915 r. ożenił się z Teresą Romanowską, córka Barbara (1924-1997).
Jan Talaga swoją edukację rozpoczął w szkole ludowej w rodzinnych Zembrzycach, kontynuował ją w krakowskiej szkole realnej, a następnie, w latach 1893 – 1898, pobierał nauki w Państwowej Szkole Przemysłowej, również w Krakowie.
Specjalizował się w malarstwie dekoracyjnym i przemyśle artystycznym. Zajmował się polichromią, współpracował z Józefem Mehofferem przy realizacji dekoracji ściennych w skarbcu katedry wawelskiej, dzięki temu został wysłany do Rzymu w celu podniesienia swoich kwalifikacji w tej dziedzinie. Uczył się u prof. Montiego, konserwatora sztuki w Watykanie. Po powrocie w 1900 roku wstąpił do krakowskiej Akademii Sztuk Pięknych. Tu z kolei uczył się u Leona Wyczółkowskiego, Józefa Mehoffera, Juliana Fałata, Teodora Axentowicza i Jana Stanisławskiego. Otrzymał brązowy i srebrny medal uczelni. W 1901 r. był gościem na weselu Lucjana Rydla. W 1911 roku wyjechał ponownie do Włoch, aby uczyć się techniki fresku. Pracował i uczył się w katedrze w Loreto u prof. Ludwiga Seitza. Wraz ze swoim najlepszym przyjacielem, Karolem Fryczem, odnowił w latach 1913-1914 część fresków w katedrze w Sandomierzu. W pracach dekoracyjnych wykazywał skłonność do stylizowania motywów rodzimej sztuki ludowej. 
Uprawiał również malarstwo sztalugowe oraz technikę witrażu. Wraz z Mehofferem i Wyspiańskim jest twórcą witraży w prezbiterium kościoła Mariackiego w Krakowie. Malował też pejzaże, portrety, kwiaty.
Był związany z ruchem artystycznym Secesji Wiedeńskiej, z którą wystawiał w 1908 roku, w szereg jej członków został przyjęty w 1910 r. W 1913 roku przystąpił do Towarzystwa Artystów Polskich „Sztuka”. Wystawiał swoje prace w wielu miastach, w Krakowie, we Lwowie, Poznaniu, Berlinie, Paryżu, Wenecji. Jego malarstwo charakteryzowało się wyciszoną gamą kolorystyczną, upodobaniem do szczegółu i świetnym rysunkiem bryły. W przededniu I wojny światowej odniósł sukces na konkursie malarskim w Paryżu, zdobywając złoty medal za obraz "Bach im waelde" i został przez tamtejszych krytyków uznany za najwybitniejszego malarza "Secesji Wiedeńskiej" i "Młodej Polski".
Od 1915 r. zajął się wyprowadzaniem z ruiny Rustweczka, majątku żony, położonego na wschód od Medyki. Udało się to jednak kosztem jego działalności artystycznej, przez co zaczął popadać jako artysta w zapomnienie, choć wykonał w tym okresie m.in. malowidła na dworcu kolejowym w niedalekim Przemyślu. Po 1945 r. Rustweczko znalazło się poza granicami Polski, co zmusiło artystę do powrotu do rodzinnych Zembrzyc. Najprawdopodobniej w tym czasie powstały polichromie w tamtejszych kościele. Następne lata to posada nauczyciela rysunku w Liceum Plastycznym w Nowym Wiśniczu oraz powrót do Krakowa, już po śmierci żony. W 1953 z powodów ideologicznych zostało odrzucone jego podanie o przyjęcie do Związku Polskich Artystów Plastyków. Odmowa spowodowała pogorszenie się stanu zdrowia artysty i w konsekwencji jego śmierć 22 kwietnia 1955 r. Pochowany został w Zembrzycach.

</doc>
<doc id="2801734" url="https://pl.wikipedia.org/wiki?curid=2801734" title="Ryta (rzeka)">
Ryta (rzeka)

Ryta (biał. "Рыта") – rzeka na Białorusi, lewostronny dopływ Muchawca.
Długość rzeki wynosi 62 km, powierzchnia dorzecza - 1730 km². Pierwotnie zasilana była z jeziora Krymno, po melioracji źródło znajduje się w okolicy wsi Suszytnica. Uchodzi do Muchawca, część nurtu skierowana jest do zbiornika Łukowskiego. Zasilana przez Małorytę.

</doc>
<doc id="2801735" url="https://pl.wikipedia.org/wiki?curid=2801735" title="Rybno Północne">
Rybno Północne

 
Jezioro Rybno Północne (Jezioro Rybno Małe) – jezioro w Polsce, w województwie wielkopolskim, w powiecie gnieźnieńskim, w gminie Kiszkowo, na Pojezierzu Gnieźnieńskim. Na południe od jeziora leży wieś Rybno Wielkie, na północ - wieś Rybieniec.
Dane morfometryczne.
Zwierciadło wody położone jest na wysokości 96,4 metrów n. p. m. Maksymalna głębokość wynosi 3,8 metrów. Powierzchnia zwierciadła wody wynosi 15,4 ha.

</doc>
<doc id="2801736" url="https://pl.wikipedia.org/wiki?curid=2801736" title="Tonia Christowa">
Tonia Christowa



</doc>
<doc id="2801740" url="https://pl.wikipedia.org/wiki?curid=2801740" title="Polska na Młodzieżowych Mistrzostwach Europy w Lekkoatletyce 2011">
Polska na Młodzieżowych Mistrzostwach Europy w Lekkoatletyce 2011

Polska na Młodzieżowych Mistrzostwach Europy w Lekkoatletyce 2011 – reprezentacja Polski podczas ósmej edycji czempionatu Starego Kontynentu dla zawodników do lat 23, która odbyła się w Ostrawie, zdobyła 10 medali, w tym pięć złote.

</doc>
<doc id="2801745" url="https://pl.wikipedia.org/wiki?curid=2801745" title="Vicente Zito">
Vicente Zito

Vicente Antonio Zito (ur. 24 listopada 1912, zm. 26 lipca 1989) – argentyński piłkarz, grający podczas kariery na pozycji napastnika.
Kariera klubowa.
Vicente Zito piłkarską karierę rozpoczął w drugoligowym Quilmes Atlético Club w 1931. W latach 1933-1941 był zawodnikiem Racing Club de Avellaneda. Kolejnym jego klubem była Atlanta Buenos Aires, w której występował w latach 1942-1947. W lidze argentyńskiej rozegrał 324 spotkania, w których zdobył 106 bramek. Karierę zakończył pod koniec lat 40. w Argentino Quilmes.
Kariera reprezentacyjna.
W reprezentacji Argentyny Zito występował w latach 1933-1935. W reprezentacji zadebiutował 21 stycznia 1933 w przegranym 1-2 towarzyskim meczu z Urugwajem. W 1935 Zito uczestniczył w Mistrzostwach Ameryki Południowej, na których Argentyna zajęła drugie miejsce. Na turnieju w Peru wystąpił w dwóch meczach z Chile i Urugwajem, który był jego ostatnim meczem w reprezentacji. Ogółem w reprezentacji wystąpił 4 meczach.

</doc>
<doc id="2801746" url="https://pl.wikipedia.org/wiki?curid=2801746" title="Vicente Antonio Zito">
Vicente Antonio Zito



</doc>
<doc id="2801748" url="https://pl.wikipedia.org/wiki?curid=2801748" title="Pojezierze Międzychodzko-Pniewskie">
Pojezierze Międzychodzko-Pniewskie

Pojezierze Międzychodzko-Pniewskie – pagórkowata wysoczyzna, wchodząca w skład mezoregionu Pojezierza Poznańskiego. 
Pojezierze cechuje się znacznym zalesieniem oraz dużą liczbą jezior, głównie rynnowych, wśród których największe to: Bytyńskie i Chrzypskie. Pojezierze liczy ok. 75 km długości i do 20 km szerokości, natomiast najwyższe wzgórze na wschód od Pniew osiąga wysokość 125 m. Na terenie Pojezierza Międzychodzko-Pniewskiego znajduje się Sierakowski Park Krajobrazowy.

</doc>
<doc id="2801754" url="https://pl.wikipedia.org/wiki?curid=2801754" title="Kamionek (jezioro)">
Kamionek (jezioro)

 
Jezioro Kamionek – jezioro w Polsce, w województwie wielkopolskim, w powiecie gnieźnieńskim, w gminie Kiszkowo, na Pojezierzu Gnieźnieńskim. Na południe od jeziora leży wieś Kamionek.
Dane morfometryczne.
Zwierciadło wody położone jest na wysokości 103,4 metrów n. p. m. Powierzchnia zwierciadła wody wynosi 3 ha.

</doc>
<doc id="2801755" url="https://pl.wikipedia.org/wiki?curid=2801755" title="Janusz Wojcieszak (filozof)">
Janusz Wojcieszak (filozof)

Janusz Wojciech Wojcieszak (ur. 1953, zm. prawdopodobnie 8 października 2012 w Warszawie) – polski filozof i filolog, doktor nauk humanistycznych, specjalista w zakresie filozofii kultury Ameryki Łacińskiej i literaturoznawstwa hispano-amerykańskiego. Wykładowca Instytutu Filologii Romańskiej Wydziału Humanistycznego Uniwersytetu Marii Curie-Skłodowskiej w Lublinie (UMCS) oraz starszy wykładowca Instytutu Studiów Iberyjskich i Iberoamerykańskich Wydziału Neofilologii Uniwersytetu Warszawskiego oraz tłumacz .
Kariera naukowa.
Absolwent studiów magisterskich w Katedrze Iberystyki UW z 1977. Od kolejnego roku pracownik obecnego Instytutu Studiów Iberyjskich i Iberoamerykańskich UW. Stopień doktora nauk humanistycznych w zakresie filozofii hispanoamerykańskiej uzyskał w Instytucie Filozofii i Socjologii PAN w Warszawie.
W latach 1995–2008 był adiunktem w Instytucie Filologii Romańskiej UMCS. Jako wykładowca UW był członkiem Rady Instytutu Studiów Iberyjskich i Iberoamerykańskich oraz promotorem prac magisterskich.
Był autorem jednej publikacji książkowej oraz ok. 70 artykułów i recenzji opublikowanych w czasopismach polskich, hiszpańskich i latynoamerykańskich. Jako tłumacz był autorem przekładów kilku książek, a także kilkudziesięciu artykułów i esejów na język polski, z języków hiszpańskiego i francuskiego. Był także redaktorem dwumiesięcznej serii "„Idee i Ludzie”" wydawanej nakładem Centrum Studiów Latynoamerykańskich UW (CESLA UW).
Zaginięcie.
Janusz Wojcieszak zaginął w poniedziałek 8 października 2012 po wyjściu z domu przy ul. Petofiego ok. godziny 10:30. W akcję poszukiwawczą już w pierwszym dniu po zaginięciu wykładowcy zaangażowały się setki osób z Warszawy w tym jego studenci. W całej Warszawie pojawiły się plakaty informujące o zaginięciu doktora, a o poszukiwaniach poinformowano Fundację Itaka, PKP, ZTM oraz Kurię Warszawską. Poszukiwania doktora prowadziła także stołeczna komenda policja. Za sprawą portalu społecznościowego Facebook w poszukiwania zaginionego włączyło się kolejne kilka tysięcy osób. O zaginięciu doktora informowała telewizja ogólnopolska między innymi TVN24 w reportażu Dariusza Łapińskiego w "„Faktach”" z 14 października, a także prasa w tym "„Gazeta Wyborcza”" i wszystkie większe internetowe portale informacyjne. Do czasu odnalezienia ciała dr Wojcieszaka codziennie na wydziale iberystyki zbierał się sztab ds. poszukiwań. Studenci i wykładowcy weryfikowali otrzymane informacje, dzieli się zadaniami na najbliższe godziny oraz organizowali grupy poszukiwawcze i rozklejania plakatów .
Na podstawie bilingów i ostatniego logowania w telefonie komórkowym Bielański policyjny wydział ds. zaginięć podał iż ostatnim domniemanym miejscem pobytu dr Wojcieszaka były obszar między ulicami Sowią, Dobrą, Bednarską, Mariensztatem, Białoskórniczą i Wybrzeżem Kościuszkowskim, czyli okolice między mostami Świętokrzyskim a Śląsko-Dąbrowskim. Teren ten został przeszukany przez studentów i wolontariuszy.
Ciało Janusza Wojcieszaka odnaleźli w południe 17 października 2012, policjanci z Komisariatu Rzecznego w Warszawie tuż przy Moście Gdańskim. Rodzina zidentyfikowała znalezione ciało jako dr Wojcieszaka. Sprawą śmierci wykładowcy zajęła się Prokuratura Rejonowa Warszawa – Żoliborz. Przyjęto iż prawdopodobną przyczyną śmierci było utonięcie, ponieważ na jego ciele nie ujawniono żadnych innych obrażeń. Śledczy znaleźli nad rzeką także rzeczy osobiste dr. Janusza Wojcieszaka, a wśród nich list pożegnalny.

</doc>
<doc id="2801760" url="https://pl.wikipedia.org/wiki?curid=2801760" title="Bakorce">
Bakorce

 
Jezioro Bakorce (Jezioro Dziećmiarki) – jezioro w Polsce, w województwie wielkopolskim, w powiecie gnieźnieńskim, w gminie Kłecko, na Pojezierzu Gnieźnieńskim. Na wschód od jeziora leży wieś Dziećmiarki.
Dane morfometryczne.
Zwierciadło wody położone jest na wysokości 108,9 metrów n. p. m. Powierzchnia zwierciadła wody wynosi 6 ha.

</doc>
<doc id="2801761" url="https://pl.wikipedia.org/wiki?curid=2801761" title="Carlos Armando Wilson">
Carlos Armando Wilson

Carlos Armando Wilson (ur. 14 sierpnia 1912 – zm. 26 lutego 1996) – argentyński piłkarz, grający podczas kariery na pozycji obrońcy.
Kariera klubowa.
Carlos Wilson jest wychowankiem stołecznego CA San Lorenzo, gdzie grał na przełomie lat dwudziestych i trzydziestych.
W latach 1931–1935 był zawodnikiem CA Talleres. W 1936 roku wrócił do CA San Lorenzo, z którym zdobył mistrzostwo Argentyny, skąd odszedł po roku do Boca Juniors, a później do CA Lanús.
Karierę zakończył w CA Talleres w 1941.
Łącznie w lidze argentyńskiej rozegrał 180 spotkań, w których zdobył 11 bramek.
Kariera reprezentacyjna.
W reprezentacji Argentyny Wilson występował w 1935. Zadebiutował w styczniu 1935 w wygranym (4-1) meczu z Chile na Copa America 1935. Podczas turnieju wystąpił także w pozostałych dwóch spotkaniach: z Peru i Urugwajem, które było jego ostatnim występem w reprezentacji.

</doc>
<doc id="2801766" url="https://pl.wikipedia.org/wiki?curid=2801766" title="Dzień Drzewa">
Dzień Drzewa

Dzień Drzewa (ang. "Arbor Day") – międzynarodowa akcja sadzenia drzew odbywająca się w coraz większej liczbie krajów na świecie. Jej celem jest wzrost świadomości ekologicznej społeczeństw.
Polska.
Dzień Drzewa (Święto Drzewa) w Polsce to program edukacji ekologicznej Klubu Gaja na temat ochrony środowiska i klimatu, realizowany poprzez sadzenie i ochronę drzew. Program realizowany jest od 2003 roku, wtedy Klub Gaja ustanowił 10 października dniem obchodów Święta Drzewa. Co roku, 10 października, Klub Gaja organizuje ogólnopolską inaugurację kolejnej edycji Święta Drzewa w Warszawie, inicjując społeczne inicjatywy i angażując ludzi do sadzenia drzew i krzewów, opieki nad nimi oraz podejmowania różnorodnych działań dla drzew i środowiska
Historia.
Pomysł Klubu Gaja na program Święto Drzewa narodził się w 2003 roku. Słowo „święto” w nazwie nawiązywało do innej akcji Klubu Gaja – Święto Wisły, w którą w latach 90. zaangażowało się ponad 100 polskich miast. Inauguracja 1. Święta Drzewa miała miejsce 10 października w Bielsku-Białej. Przed siedzibą Klubu Gaja znani społecznicy i artyści posadzili pierwsze drzewa. W kraju ideę Święta Drzewa podchwyciło ponad 1000 szkół, samorządów, domów kultury. Sadzenie drzew łączono z wykładami i wystawami. Tak rozpoczęto szeroką edukację na temat niezastąpionej roli drzew w życiu człowieka, przyrody i zmian klimatu. Następne ogólnopolskie inauguracje programu Klub Gaja zaczął organizować 10 października w Warszawie, a do programu przyłączali się kolejni uczestnicy. Po kilku latach Święto Drzewa wpisało się do kalendarza imprez ekologicznych.
Od tamtego czasu w ramach Święta Drzewa w wielu miejscach w kraju zostało posadzonych blisko milion drzew przy udziale setek tysięcy osób. Jednym z przesłań programu było także sadzenie drzew w intencji pokoju. Drzewa posadzono w 34 krajach świata, w Europie, Ameryce Południowej i Północnej, Azji i Afryce.
Od 2007 roku Święto Drzewa bierze udział w Kampanii Miliarda Drzew dla Planety – ogólnoświatowej inicjatywie sadzenia drzew, aby sprostać wyzwaniom jakie niosą zmiany klimatyczne, zainicjowanej przez ONZ.
Działania i uczestnicy.
Święto Drzewa łączy ludzi i całe społeczności wokół inicjatyw lokalnych jak sadzenie drzew, zakładanie ogrodów i parków, otaczanie opieką starych drzew, zgłaszanie drzew do ochrony pomnikowej, poszukiwanie drzew świadków historii, odkrywanie drzew z niezwykłą opowieścią, które pokazują związki pomiędzy kulturą i historią danej społeczności. Święto Drzewa to także wiele inicjatyw wokół drzew i dla drzew m.in. festyny, pikniki, warsztaty, wycieczki, konkursy, przedstawienia, wystawy, happeningi i zbiórki makulatury.
W ramach Święta Drzewa Klub Gaja organizuje m.in.: konkurs Drzewo Roku (etap krajowy Europejskiego Drzewa Roku), którego celem jest zwrócenie uwagi na ciekawe, stare drzewa jako ważne elementy dziedzictwa przyrodniczego i kulturowego, które powinniśmy cenić i chronić, konkurs Czarodziejskie Drzewo. Zachęca do włączenia się w akcję Zbieraj makulaturę, ratuj konie. Dla miłośników drzew stworzył wiele materiałów edukacyjnych m.in. animację Święto Drzewa.
Program Święto Drzewa jest dla wszystkich, bez względu na wiek, miejsce zamieszkania, wykształcenie czy światopogląd. Mogą w nim uczestniczyć placówki oświatowe i wychowawcze, samorządy, instytucje, organizacje, firmy i osoby indywidualne. Wśród uczestników Święta Drzewa są m.in. dzieci i ich rodzice oraz dziadkowie, młodzież, nauczyciele, leśnicy, samorządowcy, animatorzy kultury, artyści, bibliotekarze, pracownicy małych i dużych firm, słuchacze Uniwersytetów Trzeciego Wieku, aktywiści i społecznicy, wspólnoty religijne, a nawet zakłady karne.
Każdy kto posadzi drzewo może przyłączyć się do Święta Drzewa i dopisać je do Licznika Drzew.
Rezultaty Święta Drzewa.
Dzięki zaangażowaniu w program Święto Drzew ponad 780 000 Polek i Polaków posadzono ponad 1 000 000 drzew i zebrano blisko 5 700 ton makulatury (2003-2022). W ramach konkursu Drzewo Roku odkryto ponad 180 drzew w Polsce ważnych dla społeczności lokalnych. W konkursie europejskim Polska już dwukrotnie zwyciężyła. W 2017 roku tytuł Europejskiego Drzewa Roku zdobył Dąb Józef z Wiśniowej w woj. podkarpackim, a w 2022 Europejskim Drzewem Roku został Dąb Dunin w Przybudkach (gmina Narew w woj. podlaskim), zwany strażnikiem Puszczy Białowieskiej.
Program Święto Drzewa rekomendowany był przez Ministerstwo Środowiska jako dobra praktyka edukacji dla rozwoju zrównoważonego na konferencji klimatycznej COP14 i COP19 oraz przez Instytut Spraw Obywatelskich w „Inspiratorze obywatelskim” jako przykład dobrych praktyk w dziedzinie nieformalnej edukacji obywatelskiej
Stany Zjednoczone.
Inicjatorem "Dnia Drzewa" był Amerykanin Julius Sterling Morton, sekretarz rolnictwa Stanów Zjednoczonych, gubernator stanu Nebraska, znawca i miłośnik przyrody. W 1872 r., mieszkając w Nebraska City, zwrócił się z apelem do rodaków by 10 kwietnia kto może posadził drzewo. Argumentował, iż „inne święta służą jedynie przypomnieniu, dzień drzewa wskazuje zaś na przyszłość”. Idea jego spotkała się z szerokim odzewem i tego dnia w USA zasadzono ponad milion drzew. I tak, od tamtej pory, co roku, w drugą niedzielę kwietnia w USA świętowany jest Arbor Day.
Do Europy idea Mortona trafiła w 1951 roku. Organizacja Narodów Zjednoczonych do spraw Wyżywienia i Rolnictwa postanowiła, że we wszystkich krajach członkowskich obchodzony będzie każdego roku Światowy Dzień Drzewa.

</doc>
<doc id="2801767" url="https://pl.wikipedia.org/wiki?curid=2801767" title="Podkowiata">
Podkowiata



</doc>
<doc id="2801768" url="https://pl.wikipedia.org/wiki?curid=2801768" title="Linie (jezioro na Pojezierzu Gnieźnieńskim)">
Linie (jezioro na Pojezierzu Gnieźnieńskim)

 
Jezioro Linie – jezioro w Polsce, w województwie wielkopolskim, w powiecie gnieźnieńskim, w gminie Kłecko, na Pojezierzu Gnieźnieńskim. Prawie całkowicie jest otoczone lasem.
Dane morfometryczne.
Zwierciadło wody położone jest na wysokości 109,1 m n.p.m. Powierzchnia jeziora wynosi 5,8 ha.

</doc>
<doc id="2801770" url="https://pl.wikipedia.org/wiki?curid=2801770" title="Pelagia Pokutnica">
Pelagia Pokutnica

Pelagia Pokutnica, również Pelagia Nierządnica lub Pelagia z Antiochii (; zm. ok. 457 na Górze Oliwnej w Jerozolimie) – żyjąca w czasach Teodozjusza (401-450) rozpustna tancerka i grzesznica, pokutnica, wspominana w jednej z homilii przez Jana Chryzostoma (350–407), pustelnica i święta Kościoła prawosławnego.
Pochodziła z pogańskiej rodziny i wiodła rozpustne życie. Po jednej z mszy świętej, prowadzonej przez rzekomego biskupa Edessy św. Nonnusa, Pelagia nawróciła się by uczynić ofiarę ze swej duszy Bogu i żyć w cnocie. Przyjęła z rąk biskupa chrzest i bierzmowanie.
Chcąc oddać się modlitwom i pokucie za swoje grzechy, Pelagia rozdała swój majątek biednym i w męskim przebraniu, jako Pelagiusz, udała się do Jerozolimy na Górę Oliwną. Tam zmarła w samotności ok. 457 roku.
Jej wspomnienie liturgiczne obchodzone jest 8/21 października.
W ikonografii święta jest kobietą ubraną w ciemne szaty z nakryciem głowy, z dłońmi modlitewnie złożonymi na piersi.
Nie należy jej mylić ze świętą dziewicą i męczennicą z III wieku nazywaną również Pelagią z Antiochii.

</doc>
<doc id="2801771" url="https://pl.wikipedia.org/wiki?curid=2801771" title="Piaski (Sieraków)">
Piaski (Sieraków)

Piaski – część miasta Sierakowa, położona w jego północnej części, przy prawym brzegu rzeki Warty oraz południowym skraju Puszczy Noteckiej. Jedyna oficjalnie wydzielona i nazywana przez GUS część miasta.
Komunikacja.
W skład Piasków wchodzą ulice położone w północnej części miasta. Oś komunikacyjną wyznaczają 3 drogi wojewódzkie:
Z centrum miasta na Piaski można przejechać przez biegnące nad Wartą i jej terenem zalewowym dwa dziesięcioprzęsłowe mosty, zbudowane w latach 1908-1909.

</doc>
<doc id="2801772" url="https://pl.wikipedia.org/wiki?curid=2801772" title="Grande Terre (Wyspy Kerguelena)">
Grande Terre (Wyspy Kerguelena)



</doc>
<doc id="2801773" url="https://pl.wikipedia.org/wiki?curid=2801773" title="Joseon">
Joseon

Joseon (także: Korea dynastii Joseon, Chosŏn, Choson, Chosun, Cho-sen, kor. 조선, hanja: 朝鮮) – koreańskie państwo rządzone przez dynastię Yi, zapoczątkowaną przez króla Taejo Yi Seong-gye. Państwo Joseon istniało przez ponad pięć wieków, od 1392 do 1897 roku. Członkowie dynastii Yi rządzili Koreą jako cesarze także od 1897 do 1910 roku, gdy Japonia dokonała aneksji Korei, pozbawiając ją niepodległości.
Powstanie państwa poprzedził upadek istniejącego od 918 do 1392 państwa Goryeo. Do przejęcia władzy przez dynastię Yi doszło w ówczesnej stolicy państwa koreańskiego, w należącym obecnie do Korei Północnej Kaesŏngu (ówczesny "Gaegyeong"). Po powstaniu państwa Joseon stolicę przeniesiono w miejsce, gdzie obecnie znajduje się stolica Korei Południowej, Seul (wówczas miasto nosiło nazwę "Hanseong"). Północna granica królestwa sięgała rzek Amnok oraz Tumen. Tym samym znajdowała się mniej więcej w miejscu współczesnej granicy KRLD i Chin.
Dynastia Joseon była ostatnią dynastią rządzącą Koreą i najdłużej w historii rządzącą dynastią o charakterze konfucjańskim. Podczas panowania dynastii Joseon udało jej się skonsolidować władzę na terytorium całego Półwyspu Koreańskiego, dynastia wprowadziła także i utrwalała ideały filozofii konfucjanizmu w koreańskim społeczeństwie, zaadaptowała wiele elementów kultury chińskiej i doprowadziła do rozkwitu klasycznej koreańskiej kultury, nauki, techniki, handlu i literatury. Na przestrzeni dziejów losy państwa dynastii Joseon toczyły się często bardzo dramatycznie, szczególnie w XVI i XVII wieku, gdy Korea padła ofiarą obcych inwazji ze strony Cesarstwa Japońskiego i Mandżurów z dynastii Qing. Wojny z najeźdźcami doprowadziły do wprowadzenia polityki izolacjonizmu Korei na arenie międzynarodowej, co przyczyniło się do określania Korei w opisach zachodnich podróżników i historyków jako „pustelnicze królestwo” (ang. "Hermit Kingdom").
Mimo uspokojenia konfliktów z sąsiadami, izolowane od otoczenia międzynarodowego państwo koreańskie w XVIII i XIX wieku było nękane wieloma niepokojami wewnętrznymi. Problemem królestwa były szczególnie walki o władzę na dworze królewskim między rządzącymi klanami i koteriami urzędników, a także niepokoje społeczne, niekiedy skutkujące powstaniami, które wybuchały w Korei w XIX wieku. Wtedy również obce mocarstwa zaczęły naciskać na Koreę, by otworzyła się na świat zewnętrzny. Wszystkie te zjawiska doprowadziły do osłabienia władzy królewskiej w państwie Joseon i ostatecznie do upadku królestwa, do czego w II połowie XIX i na początku XX wieku doprowadzili Japończycy.
Wiele elementów tworzących ówczesną koreańską kulturę, które pojawiły się w Korei w czasach dynastii Joseon, ma duży wpływ na kulturę współczesnej Korei – szczególnie zasady dotyczące etykiety, norm kulturowych i stosunków społecznych.
Historia.
Okres wczesnego królestwa Joseon.
Początki nowej dynastii.
Pod koniec XIV wieku założone w 918 r. n.e. przez Taejo Wang Geona państwo Goryeo było bardzo osłabione latami wyniszczających wojen i "de facto" okupacją prowadzoną przez Imperium Mongolskie. Po nastaniu w Chinach dynastii Ming, na dworze królewskim Goryeo doszło do podziału na dwie frakcje: grupę wspieraną przez Mingów, na czele której stał generał Yi, oraz na frakcję popieraną przez dynastię Yuan pod przywództwem generała Choe. Gdy wysłannik Mingów dotarł na dwór Goryeo w 1388 roku (w 14. roku panowania koreańskiego króla U) domagając się zwrotu północnych terytoriów Goryeo na rzecz Chin, generał Choe wykorzystał okazję do zaatakowania półwyspu Liaodong. Było to związane z faktem, iż królestwo Goryeo uważało się za formalnego sukcesora dawnego królestwa Goguryeo. Z tego względu nieodłącznym elementem polityki Goryeo było dążenie do przyłączenia do Korei jak największej części terytorium Mandżurii, które uważano za terytorium koreańskie.
Na dowódcę ataku na półwysep Liaodong został wyznaczony generał Yi. Odmówił jednak wykonania rozkazu i udał się do "Gaegyeongu" (obecnie Kaesŏng), gdzie przygotował zamach stanu wymierzony w króla U i w 1388 roku osadził na tronie syna króla U, Changa. Następnie generał Yi zabił króla U oraz jego syna po nieudanej próbie restauracji władzy U i siłą uczynił królem pochodzącego z dynastii Yi Gongyanga. W roku 1392 generał wyeliminował Jeong Mong-ju, wpływowego przywódcę nieformalnej koterii dworskiej lojalnej wobec dynastii Goryeo, oraz pozbawił tronu króla Gongyanga, który musiał udać się na wygnanie do miasta Wonju. Tym samym doprowadził do upadku prawie 500-letnią dynastię Goryeo.
Na początku swojego panowania generał Yi Seong-gye (od 1392 roku rządzący Koreą jako król Taejo – jest to tytuł należny pierwszemu królowi każdej nowej dynastii rządzącej Koreą) dążył do podtrzymania nazwy Goryeo dla całego państwa koreańskiego, chcąc sprawić wrażenie, iż jest kontynuatorem tradycji państwa Goryeo. Po rozbiciu kilku pałacowych buntów wszczynanych przez zwolenników poprzedniej dynastii, w roku 1393 postanowił zmienić nazwę państwa, by ostatecznie zaznaczyć zmianę władzy. Od tej pory państwo koreańskie przyjęło nazwę „Wielkie Królestwo Joseon”. Jednocześnie Taejo dynastii Joseon przeniósł stolicę Korei z Kaesŏngu (wówczas "Gaegyeong") do dzisiejszego Seulu, noszącego w owym czasie nazwę "Hanseong".
Konflikty wśród książąt.
Po objęciu władzy i jej skonsolidowaniu, Taejo zaczął rozważać kwestię następcy tronu. Największe zasługi dla przejęcia władzy przez Yi Seong-gye położył Yi Bang-won, piąty syn króla Taejo z małżeństwa z królową Sineui. Najważniejsi doradcy króla, Nam Eun oraz premier Jeong Do-jeon użyli jednak swoich wpływów dla wyznaczenia na następcę ósmego syna Taejo, księcia Yi Bang-seok (znanego jako Wielki Książę Uian), drugiego syna Yi Seong-gye z królową Sindeok. Winnym sporu był głównie premier, który jako wysoki urzędnik szybko porzucił założycielskie ideały ideologiczne oraz polityczne, wyznawane przez Taejo. Zależało mu na wzroście znaczenia rządu i ministrów w podejmowaniu decyzji dotyczących całokształtu spraw królestwa. Piąty syn Taejo Yi Bang-won chciał zaś umacniać władzę którą zdobył jego ojciec i ostatecznie ustanowić w królestwie monarchię absolutną. Jeong Do-jeon (z którym zgadzał się w tym względzie sam Taejo) dążył jednak do ograniczania władzy książąt i do demobilizacji małych armii, które posiadała większość z nich. Atmosfera między otoczeniem premiera i książętami stała się bardzo napięta. Po nagłej śmierci matki ósmego syna Taejo, królowej Sindeok, Yi Bang-won (piąty syn Taejo i królowej Sineui), postanowił wykorzystać swoją armię do dokonania przewrotu pałacowego. Ludzie Yi Bang-wona zabili premiera oraz jego stronników, podobnie jak dwóch pozostałych synów królowej Sindeok. Incydent ten stał się znany w historiografii koreańskiej jako "pierwszy spór książąt".
Przerażony bratobójczym konfliktem między synami, król Taejo postanowił abdykować i przekazał pełnię władzy w królestwie na rzecz drugiego syna, Yi Bang-gwa, który jako król otrzymał imię Jeongjong. Jedną z jego pierwszych decyzji było ponowne przeniesienie stolicy do Kaesŏngu. Jeongjong prawdopodobnie sądził, że tam będzie bardziej bezpieczny i będzie mógł zaprowadzić stabilniejsze rządy, niż na pełnym konfliktów dworze w Seulu. Mimo to Yi Bang-won (niesławny bratobójca i piąty syn Taejo) odzyskał pełnię faktycznej władzy na królewskim dworze i wszedł w następny konflikt z kolejnym ze starszych braci, księciem Yi Bang-ganem, który także marzył o objęciu tronu królewskiego. W roku 1400 spór między braćmi przerodził się w otwarty konflikt (znany jako "drugi spór książąt"), zakończony wygnaniem Yi Bang-gana do miasta Tosan i egzekucją wszystkich jego stronników. Widząc, jak bardzo urósł w siłę Yi Bang-won, po zaledwie dwóch latach panowania Jeongjong dobrowolnie abdykował i przekazał tron na rzecz młodszego Yi Bang-wona. Książę osiągnął swój cel i rozpoczął rządy w królestwie Joseon jako trzeci król z dynastii, Taejong.
Konsolidacja władzy królewskiej.
Na początku panowania Taejonga jego poprzednik i założyciel dynastii, Taejo, odmówił przekazania synowi swojej pieczęci, której posiadanie w pełni potwierdzałoby legitymację Taejonga do sprawowania władzy w państwie. Tym samym Taejong zaczął podejmować działania, którego jego zdaniem miały dodać jego władzy uzasadnienia. Jedną z jego pierwszych decyzji było anulowanie przywilejów, które mieli wysocy urzędnicy i arystokraci w rządzie oraz na królewskim dworze. Posunięcie to utrudniło dworskim koteriom podejmowanie prób przewrotu, a jednocześnie przyczyniło się do znacznego powiększenia królewskiej armii – dotychczas bardzo wielu urzędników, także niskiego szczeblu, było zwolnionych ze służby w wojsku.
Następny ważny przepis wprowadzony przez Taejonga dotyczył reformy podatku katastralnego. Król nakazał także dokonanie powszechnego spisu istniejących w królestwie ziem i budynków. Dzięki temu odnaleziono wiele terytoriów znajdujących się do tej pory poza państwową ewidencją. Obłożenie tych ziem podatkami pozwoliło na dwukrotne zwiększenie dochodów państwa z tytułu podatków.
W roku 1399 Taejong jeszcze przed objęciem tronu odegrał dużą rolę w zlikwidowaniu tzw. zgromadzenia "Dopyeong", w skład którego wchodzili starzy wysocy urzędnicy dworscy, których wpływy sięgały jeszcze dynastii Goryeo. Zgromadzenie zostało zastąpione Radą Państwa ("Uijeongbu", kor. 의정부), nowym organem państwowej administracji, którego członkami zostali ludzie skupieni wokół Taejonga, popierający tworzone przez niego prawo.
Taejong wydał następnie nowy dekret, dzięki któremu jego władza uległa dalszemu wzmocnieniu. Nałożył mianowicie obowiązek zatwierdzania przez króla decyzji Rady Państwa. Tym samym zakończył tradycję podejmowania najważniejszych decyzji bezpośrednio przez dworskich ministrów i doradców, którzy decyzje te uzgadniali nieformalnie we własnym gronie.
Niedługo potem Taejong założył specjalne biuro, do którego poddani mogli zgłaszać wszelkie nadużycia i akty niesprawiedliwości, których dopuścili się urzędnicy lub arystokraci. Z drugiej strony, Taejong utrzymał w mocy zwiększające rolę rządu reformy dokonane jeszcze przez Jeong Do-jeona, zabitego podczas "pierwszego sporu książąt" w 1398 roku. Ponadto, w celu umocnienia posiadanej władzy oraz by zapobiec próbom przewrotu, Taejong zabił lub wygnał z dworu wielu urzędników, którzy jeszcze niedawno pomagali mu objąć tron. By ograniczyć wpływy swych krewnych, zabił braci wszystkich królowych, z którymi był związany. Pozbył się także teścia swojego syna i późniejszego następcy, Sejonga.
W koreańskiej historiografii Taejong uchodzi za bardzo kontrowersyjną postać. W celu umocnienia posiadanej władzy i dla realizacji swoich celów politycznych nakazał zabicie wielu przeciwników, nie oszczędzając nawet członków własnej rodziny. Z drugiej strony przyczynił się do wzrostu dobrobytu poddanych, umocnił także wojsko, co dało dobre fundamenty dla bardzo udanych rządów następnego króla, Sejonga, który ze względu na swoje osiągnięcia dla kultury jest określany w historiografii koreańskiej jako „Sejong Wielki”.
Rządy króla Sejonga.
W sierpniu 1418 roku władzę w królestwie Joseon objął Sejong, zastępując swojego ojca Taejonga, który abdykował dwa miesiące wcześniej. W maju roku 1419 Sejong, kierując się radami swojego ojca, zorganizował ekspedycję Gihae (znaną w japońskiej historiografii jako "inwazja Ōei"), której celem było wypędzenie piratów z wyspy Tsushima, położonej w Cieśninie Cuszimskiej (znanej w Korei jako Cieśnina Koreańska). Piraci przeszkadzali legalnym handlarzom. Ponadto wyspa od wieków była przedmiotem terytorialnego sporu między Koreą a Japonią (do której należała wtedy i należy współcześnie). Tym samym ekspedycja stała się także okazją do podjęcia próby siłowego przejęcia wyspy przez Koreańczyków. Na czele ekspedycji stanął generał Yi Jong-mu. W następstwie napaści zbrojnej dokonanej przez Joseon we wrześniu 1419 "daimyō" Tsushimy, Sadamori, poddał się Koreańczykom. W roku 1443 podpisany został traktat roku Gyehae (w Japonii znany jako "traktat Kakitsu"), na mocy którego "daimyō" Tsushimy otrzymał prawo do handlu z Koreą. Dopuszczalny wolumen handlu wyznaczono na 50 statków rocznie. Zarządca wyspy zobowiązał się także do płacenia trybutu na rzecz Korei oraz zapewnił, że dołoży wszelkich starań, by południowych wybrzeży Półwyspu Koreańskiego nie nękali piraci.
Wzdłuż północnej granicy królestwa Sejong ustanowił cztery twierdze i sześć obozów (kor. 사군육진, hanja: 四郡六鎭), by wzmocnić ochronę granicy przed atakami nomadów z Chin i Mandżurii. W roku 1433 Sejong wysłał tam ekspedycję pod wodzą generała Kim Jong-seo, której zadaniem było rozbicie i zniszczenie Mandżurów. Koreańskiemu wojsku udało się wtedy zdobyć kilka mandżurskich zamków i doprowadzić do włączenia części mandżurskich terytoriów do Korei, której granice sięgnęły wtedy mniej więcej terytoriów współczesnej granicy Korei Północnej oraz Chin.
W czasie panowania Sejonga, Korei udało się poczynić duże postępy w dziedzinie nauki, rolnictwa, literatury, tradycyjnej medycyny oraz inżynierii. Ze względu na rozwój cywilizacyjny, jaki miał miejsce w tym czasie, w koreańskiej historiografii Sejong nosi przydomek "Wielki". Najsłynniejszym osiągnięciem Sejonga dla koreańskiej kultury jest jego inicjatywa stworzenia koreańskiego alfabetu, znanego jako "hangeul". Wcześniej wszystkie dzieła i książki powstawały w klasycznej chińszczyźnie. Znajomość i możliwość nauki chińskich znaków była ograniczona wyłącznie do wysokich urzędników państwowych oraz ich potomków. Wprowadzenie alfabetu umożliwiło upowszechnienie edukacji. Choć chińskie znaki do zapisu koreańskich słów były stosowane w większości źródeł jeszcze w pierwszej połowie XX wieku, wynalezienie hangeulu miało ogromny, pozytywny wpływ na koreańską kulturę.
Męczeńska śmierć sześciu ministrów.
Po śmierci Sejonga w 1450 roku jego następca Munjong próbował kontynuować dzieło słynnego ojca, lecz zmarł z powodu choroby po zaledwie dwóch latach panowania w roku 1452. Jego następcą został 12-letni syn, który po koronacji otrzymał imię Danjong. Ponieważ nastolatek nie był w stanie zdobyć i utrzymać realnych wpływów w królestwie, faktyczną władzę sprawował wujek młodego króla i brat Sejonga, Sejo. W roku 1455 udało mu się pozbawić tronu bratanka i sam objął władzę nad państwem. Sześciu ministrów lojalnych wobec Danjonga podjęło nieudaną próbę zamordowania Sejo, lecz zostali straceni z rozkazu nowego króla, któremu udało się utrzymać władzę. W wyniku spisku życie stracił także sam Danjong, pomimo iż już wcześniej znalazł się na wygnaniu. Mimo kontrowersyjnego sposobu, w jakim zdobył władzę, Sejo starał się pokazać, że może zapisać się w historii jako jeden z najzdolniejszych władców, o osiągnięciach równych Taejongowi i Sejongowi. W tym celu wzmocnił znaczenie państwowej administracji. Zmiany pozwoliły między innymi na upowszechnienie i zwiększenie efektywności poboru do wojska – służby w nim wielu mieszkańcom królestwa dotychczas udawało się uniknąć. Sejo dokonał ponadto kolejnej reformy przepisów dotyczących podatku od ziemi. Promował także publikację książek. Przede wszystkim jednak doprowadził do powstania Wielkiego Kodeksu Administracji Państwowej ("Gyeongguk daejeon", kor. 경국 대전), dokumentu uchodzącego za pierwszą spisaną konstytucję Korei. Kodeks zawierał przepisy stanowiące fundament działania administracji królestwa.
Następcą Sejo i ósmym królem z dynastii Joseon został Yejong, kolejny król, który zmarł po zaledwie dwóch latach panowania w roku 1469. Tron po Yejongu objął jego bratanek, Seongjong. Podobnie jak w przypadku Danjonga, Seongjong miał 13 lat gdy objął tron i w jego imieniu dworem i sprawami państwowymi w pierwszych latach panowania zarządzała jego babcia, królowa Jeonghui. Rządy Seongjonga stały pod znakiem gospodarczej prosperity i rozwoju myśli neokonfucjańskiej w królestwie, której krzewieniem zajmowało się wielu wybitnych uczonych. Seongjong wysłał także przeciwko Mandżurom kilka udanych ekspedycji, których działania zbrojne przyczyniły się do ustalenia przebiegu północnej granicy Korei. Do najważniejszych uczonych czasów Seongjonga należeli przedstawiciele tak zwanej frakcji "Sarim" (kor. 사림), wśród których wielu pełniło wysokie stanowiska urzędnicze na królewskim dworze. Z ich inicjatywy założono między innymi "hongmungwan" (kor. 홍문관, hanja: 弘文館), królewską bibliotekę. Jej częścią była rada złożona z konfucjańskich uczonych, którzy na spotkaniach dyskutowali na tematy filozoficzne i polityczne (ustalali również zmiany w polityce i prawodawstwie królestwa). Dzięki członkom frakcji "Sarim" wydano w Korei także wiele nowych książek o charakterze naukowym, z dziedzin takich jak geografia, etyka czy filozofia. Ze względu na te osiągnięcia rządy Seongjonga są niekiedy porównywane pod względem wkładu dla koreańskiego dziedzictwa kulturowego z erą rządów Sejonga.
Czystki wśród uczonych.
Syn i następca Seongjonga, król Yeonsangun, jest często określany jako jeden z największych tyranów rządzących Koreą w czasach dynastii Joseon. Jego rządy stały pod znakiem krwawych czystek wśród uczonych, którzy zajmowali się spisywaniem kroniki dziejów dynastii. Yeonsangun przeprowadził je w latach 1498–1506 (jego rządy rozpoczęły się w roku 1494). Dziesiąty król w historii dynastii Joseon stał się nieobliczalny gdy dowiedział się, że jego biologiczną matką nie jest królowa Junghyeon – jak sądził przez większość życia – lecz królewska konkubina Yun (znana także jako królowa Jeheon). W roku 1482 (gdy Yeonsangun miał 6 lat) Seongjong zmusił konkubinę Yun do wypicia trucizny po tym, jak otruła inną z jego konkubin i w czasie kłótni okaleczyła króla. Wiadomość o tym, kto jest jego prawdziwą matką dotarła do Yeonsanguna w 1504 roku za pośrednictwem jednego z dworskich urzędników, Im Sa-honga. Gdy Im pokazał królowi kawałek ubrania z krwią którą wymiotowała jego matka po wypiciu trucizny, Yeonsangun wpadł w wściekłość i osobiście pobił na śmierć dwie z konkubin Seongjonga, które wystąpiły przeciwko jego biologicznej matce 22 lata wcześniej. Rozkazał także stracić wysokich urzędników, którzy doprowadzili do śmierci jego matki.
Yeonsangun podjął także kilka decyzji, które zahamowały rozwój kultury koreańskiej. Zamknął główną konfucjańską uczelnię królestwa – "Seonggyungwan" (kor. 성균관) – w jej siedzibie tworząc dom uciech, w którym pracowało kilkaset kobiet przywiezionych z terytorium całego królestwa, by oddawać się królowi i jego współpracownikom. Yeonsangun rozwiązał również instytucje mogące zajmować się krytyczną oceną działań i decyzji króla, takie jak "hongmungwan". Zabronił także używania stworzonego za czasów Sejonga alfabetu koreańskiego, hangeulu. Na jego rozkaz straceni zostali ponadto niektórzy z uczonych, należących do frakcji "Sarim". W roku 1506 Yeonsangun został ostatecznie pozbawiony władzy i życia w wyniku pałacowego spisku, przeprowadzonego przez dworskich urzędników. W rezultacie przewrotu tron objął przyrodni brat Yeonsanguna, Jungjong.
Jungjong był bardzo słabym władcą. Jego rządy były ograniczone głównie ze względu na okoliczności, w których został królem – na tronie został osadzony jako marionetka urzędników, autorów udanego zamach stanu. Niemniej jednak w okresie jego panowania zostały przeprowadzone reformy, które zaplanował i przeprowadził neokonfucjański uczony i jeden z najbliższych doradców Jeongjonga, minister Jo Gwang-jo, charyzmatyczny przywódca frakcji "Sarim". Jest on autorem pomysłu tworzenia lokalnych instytucji samorządowych (tzw. "hyang'yak"), które miały powstawać na prowincji w celu wzmocnienia lokalnych społeczności i ich wpływu na sprawy ważne dla regionów. Jo Gwang-jo dążył również do zmniejszenia nierówności w ówczesnym koreańskim społeczeństwie, poprzez reformę rolną, wprowadzającą korzystniejsze niż dotychczas zasady przydzielania ziemi biednym chłopom. Ograniczono ponadto dopuszczalną liczbę niewolników na jednego właściciela ziemskiego, jak również maksymalną wielkość gospodarstw. Jo Gwang-jo dążył też do odchudzenia królewskiej biurokracji, zmniejszając znacznie liczbę dworskich urzędników, a według "Roczników dynastii Joseon" dodatkowo nałożył na nich surowe zakazy brania łapówek i wykorzystywania poddanych dla własnych korzyści. Minister położył także duże zasługi dla popularyzacji konfucjańskich dzieł, które z jego inicjatywy tłumaczono na zapis hangeulem i rozpowszechniano wśród ludu. Dzięki temu zyskał wśród ludu dużą popularność, czym zraził do siebie stronników Jungjonga. Zawiązali oni spisek przeciwko Jo Gwang-jo, fabrykując tekst „Jo zostanie królem” (kor. 주초위왕, hanja: 走肖爲王), napisany miodem na rzekomo przypadkiem odnalezionych liściach. Jungjong miał tym samym odnieść wrażenie, że tekst został stworzony przez siły nadprzyrodzone i jest odezwą przeznaczenia. W efekcie Jo Gwang-jo w 1519 roku w ramach tzw. „trzeciej czystki uczonych” został stracony, a większość z wprowadzonych przez niego reform anulowano. Przez kolejne 50 lat na dworze królewskim doszło do licznych, krwawych walk o władzę pomiędzy frakcjami urzędniczymi, wspieranych przez konkurujących ze sobą książąt i królewskie nałożnice. Dużą władzę mieli szczególnie powinowaci rodziny królewskiej. Oni także dopuszczali się poważnych, korupcyjnych nadużyć.
Okres średni królestwa Joseon.
Środkowy okres panowania dynastii Joseon nad Koreą był naznaczony przez starcia konkurujących ze sobą frakcji urzędniczych, które niejednokrotnie krwawo walczyły ze sobą o władzę i wpływy. W tym czasie miały także miejsce inwazje na Koreę, dokonane przez Japończyków i Mandżurów.
Walki frakcyjne.
Członkowie frakcji "Sarim" doświadczyli brutalnych prześladowań podczas rządów Yeonsanguna, Jungjonga oraz Myeongjonga. Udało im się odnowić swoje wpływy na losy królestwa podczas panowania króla Seonjo, jednak szybko podzielili się na dwie frakcje – zachodnią i wschodnią. Frakcja wschodnia podzieliła się natomiast dalej na północną i południową, a zachodnia na frakcję dawnych nauk i frakcję nowych nauk. Zmiany przywództwa we wszystkich tych grupach były naznaczone przez krwawe czystki, dokonywane w następstwie kolejnych zdrad wśród uczonych i urzędników.
Jednym z przykładów walk wewnętrznych między uczonymi jest przypadek oskarżenia członka frakcji wschodniej, Jeong Yeo-ripa, o próbę zawiązania spisku, który miał zakończyć się zbrojnym powstaniem przeciwko królowi. Jeong Yeo-rip założył stowarzyszenie, w skład którego weszli jego stronnicy, którzy otrzymali wcześniej przeszkolenie wojskowe, mające przygotować ich do obrony Korei przed najeźdźcami z Japonii. Wśród historyków do dziś toczą się dyskusje co do faktycznego charakteru i celów stowarzyszenia. Jeong Yeo-rip przez jemu współczesnych został jednak oskarżony o tworzenie związku zbrojnego, mającego rzekomo na celu obalenie króla siłą. Co gorsza dla Jeong Yeo-ripa, odpowiedzialnym za śledztwo przeciwko niemu był Jeong Cheol, przywódca konkurencyjnej frakcji zachodniej. Śledztwo zakończyło się brutalną czystką wśród przedstawicieli frakcji wschodniej – ostatecznie około 1000 z nich straciło życie lub musiało udać się na wygnanie.
Inwazja japońska z lat 1592–1598.
Na przestrzeni dziejów Korea często była atakowana przez piratów – obrona przed nimi była głównym celem marynarki wojennej, którą stworzono w królestwie Joseon. Jej uzbrojenie było stosunkowo zaawansowane technologiczne – w walce z piratami używano armat i strzał zakończonych płomieniem.
Pod koniec XVI wieku celem Japonii było podbicie chińskiej dynastii Ming. By walczyć z Chińczykami, japoński dowódca i faktyczny przywódca Cesarstwa Japońskiego Toyotomi Hideyoshi musiał podbić najpierw Koreę – najlepszy punkt wypadowy w razie ewentualnej wojny z Mingami. Dlatego w 1592 Japonia rozpoczęła zbrojną inwazję przeciwko Korei, a na jej czele stanął właśnie Hideyoshi. Jej atutem było posiadanie bardzo nowoczesnej broni, którą zakupili od handlarzy z Europy. Korea zaś była bardzo słabo przygotowana na atak – dwór wciąż nękały walki frakcyjne, Koreańczycy nie byli w stanie prawidłowo ocenić militarnego potencjału japońskiego agresora, a także brakowało im zdolności i ludzi do dyplomatycznego zażegnania konfliktu zbrojnego. Tym samym w ciągu kilku miesięcy Japończycy nie napotykając większego oporu zajęli większą część Półwyspu Koreańskiego, włącznie ze stolicą królestwa Joseon, "Hanseongiem" (dzisiejszy Seul). Japończycy szybko dotarli także do Pjongjangu, który wówczas był drugim co do wielkości i znaczenia miastem Korei.
Inwazja japońska została zatrzymana dopiero dzięki działaniom admirała Yi Sun-sina, któremu udało się zniszczyć japońską flotę. Do pokonania Japończyków przyczyniły się także skuteczne działania partyzanckie, które podejmowali Koreańczycy. Ponadto, w roku 1593 z odsieczą przybyły do Korei chińskie wojska dynastii Ming, dodatkowo przyczyniając się do wypędzenia Japończyków z Półwyspu Koreańskiego.
Do sukcesu Koreańczyków w starciach z Japonią przyczyniło się wykorzystanie tzw. "geobukseonów", znanych także jako „żółwie okręty” (były to silnie uzbrojone jednostki z pancerzem w kształcie przypominającym skorupę żółwia). Od momentu pokonania japońskiej inwazji stosunki dyplomatyczne między Koreą i Japonią uległy całkowitemu zawieszeniu do 1609 roku.
Inwazje Dżurdżenów.
Po wojnie z Japonią terytorium Półwyspu Koreańskiego było dotknięte poważnymi zniszczeniami wojennymi. W międzyczasie na północ od Korei, w Mandżurii stojący na czele Dżurdżenów Jianzhou wódz Nurhaci (1583–1626) zjednoczył różne plemiona Dżurdżenów w silną koalicję. Nurhaci walczył z dynastią Ming, w pewnym momencie stawiając w niezręcznym położeniu Koreańczyków, od których za panowania króla Gwanghaeguna (1608–1623) oczekiwał pomocy zbrojnej przeciwko Chińczykom, którzy byli wszak najważniejszymi sojusznikami Korei. Król Gwanghaegun starał się zachować w dżurdżeńsko-chińskim konflikcie neutralność, choć większość urzędników opowiadała się za udzieleniem wsparcia dynastii Ming, która bardzo pomogła Korei podczas inwazji japońskiej z lat 1592–1598.
W roku 1623 król Gwanghaegun został pozbawiony tronu, a jego następca, Injo (1623–1649) skazał na wygnanie stronników poprzedniego władcy. Zmienił także kierunek polityki zagranicznej prowadzonej przez Gwanghaeguna i postanowił otwarcie poprzeć Mingów. Sytuację utrudniło zniszczenie w 1624 roku obrony północnej granicy w następstwie rebelii zapoczątkowanej przez dowódcę Yi Gwala. Mimo to po stłumieniu powstania Injo postanowił skoncentrować się na obronie stolicy królestwa, pozostawiając północne rubieże kraju bez dostatecznej obrony. Tym samym zachęcił Dżurdżenów do zaatakowania Korei.
W roku 1627 armia 30 tysięcy dżurdżeńskich żołnierzy pod wodzą bratanka Nurhaciego, Amina, przekroczyła granice Korei. W napaści pomogli koreańscy "yangbani", którzy popierali króla Gwanghaeguna, poprzednika Injo. Najeźdźcy narzucili Korei niekorzystny traktat, według którego Korea miała od tej pory utrzymywać z nimi „braterskie relacje”. Mimo to postawa Injo pozostała jednoznacznie niechętna Dżurdżenom. Dlatego syn i następca Nurhaciego, Hong Taiji, który w 1635 przemianował Dżurdżenów na „Mandżurów”, a w 1636 roku mianował się cesarzem Mandżurii nowej dynastii Qing, w tym samym roku wysłał do Korei ekspedycję karną złożoną ze 120 tysięcy żołnierzy. Pokonany Injo został zmuszony do zawieszenia relacji z Mingami i do uznania dynastii Qing. Następca Injo, król Hyojong (który panował w latach 1649–1659) próbował jeszcze zbudować armię zdolną do obrony Chin przed Mandżurami, lecz bez powodzenia.
Podporządkowawszy sobie Koreę, Mandżurowie przystąpili do podboju Chin, przejmując tron cesarstwa w 1644. Mimo iż Korea stała się państwem trybutarnym dla Chin dynastii Qing, przywódcy królestwa Joseon cały czas otwarcie opowiadali się przeciwko Mandżurom, widząc w nich barbarzyńców. Jeszcze w drugiej połowie XIX wieku Koreańczycy potwierdzali wierność wobec chińskiej dynastii Ming – w napisanej w 1861 roku pracy koreański uczony podał jako datę „234. rok Chongzhen”, w systemie używanym w czasach dynastii Ming. W międzyczasie po ustaniu inwazji mandżurskich Korea przyjęła politykę silnego izolacjonizmu względem sąsiadów, z którymi kontakty były ograniczane do minimum.
Okres późnego królestwa Joseon.
Po ustaniu inwazji ze strony Japonii i Mandżurii, w Korei nastał prawie 200-letni okres pokoju. W tym czasie w Korei rozwinął się system filozoficzny zwany "Silhak" ("Praktyczne nauki", kor. 실학). Uczeni "Silhak" opowiadali się za kompleksową reformą egzaminów do służby cywilnej, systemu podatkowego, a także za modernizacją rolnictwa. Celem reform miała być szybka odbudowa zniszczeń dokonanych przez obcych najeźdźców. Reformy zostały wprowadzone przez Kim Yuka, premiera rządu za panowania króla Hyeonjonga. Przyniosły państwu wiele korzyści – zwiększenie dochodów do budżetu, a także poprawę losu chłopów.
Podczas rządów królów Sukjonga i jego syna Yeongjo, obaj władcy by zapobiec walkom frakcyjnym i ich negatywnym skutkom, wprowadzili normy i przepisy prowadzące do zrównania pozycji wszystkich urzędniczych koterii. Zmiany polegały na uniezależnieniu nominacji urzędniczych od przynależności do którejś z frakcji – wyboru na stanowiska dokonywano według kryteriów merytorycznych.
Czas panowania królów Yeongjo i Jeongjo to okres swoistego renesansu dynastii Joseon. Wykształcony Jeongjo (wnuk Yeongjo) wprowadził kolejne śmiałe reformy, między innymi założył "Kyujanggak" (kor. 규장각), nową królewską bibliotekę, która szybko stała się ośrodkiem edukacji i rozwoju kultury koreańskiej. Przyczynił się także do wdrożenia reform społecznych, otwierając dostęp do zawodów urzędniczych dla osób, które wcześniej nie mogły zostać urzędnikami ze względu na zbyt niski status społeczny. Reformy te bardzo wspierali uczeni z ruchu "Silhak", którzy byli lojalnymi stronnikami króla Jeongjo. Dzięki przychylności władcy dla tego typu pracy, uczeni rozwinęli także badania nad Koreą, między innymi w dziedzinie historii, epigrafii, geografii i języka.
Schyłek dynastii.
W roku 1863 tron Korei objął król Gojong. Ponieważ miał wtedy 11 lat, rzeczywistą władzę nad państwem objął jego ojciec, królewski regent Daewongun. W połowie lat 60. XIX wieku regent był najważniejszym zwolennikiem izolacji Korei, prześladował także katolików, których było w Korei coraz więcej dzięki nielicznym, ale prężnie działającym misjonarzom. Polityka wobec katolików i dokonywane przy poparciu dworu zabójstwa misjonarzy doprowadziły Joseon do otwartego konfliktu z Francją w 1866 roku, a następnie ze Stanami Zjednoczonymi w roku 1871, na kanwie zatopienia przez Koreańczyków amerykańskiego statku „General Sherman”, który dopłynął rzeką Taedong-gang aż do granic Pjongjangu i został podpalony przez autochtonów.
Formalnie Gojong przejął władzę od Daewonguna w 1873 roku. Wtedy jednak na dworze królewskim swoje wpływy zaczęła zwiększać królowa Min (znana także jako Cesarzowa "Myeongseong"), która obsadzała wysokie stanowiska urzędnicze swoimi ludźmi. Japonia, w owym czasie bardzo modernizująca państwo i potencjał militarny w zachodnim stylu w ramach reform Meiji, chciała skłonić Koreę do otwarcia. W tym celu Japończycy narzucili Korei w 1876 roku traktat z wyspy Ganghwa, na mocy którego królestwo Joseon zgodziło się na otwarcie trzech koreańskich portów na handel z zagranicą. Porty otrzymały jednocześnie status eksterytorialny. Ponadto brytyjska marynarka wojenna (której celem również było otwarcie Korei na świat) okupowała Port Hamilton na południu Korei od 1885 roku.
Wielu Koreańczyków nie chciało przyjmować elementów zagranicznych kultur, gardzili także tymi z urzędników, którzy popierali otwarcie kraju – niejednokrotnie zachęcani pieniędzmi od obcych państw. W 1894 roku na południu Korei wybuchło powstanie Donghak, które – będąc z początku konfliktem lokalnym – przerodziło się w masowy bunt przeciwko władzy. Gdy w maju 1894 powstańcza armia chłopska dotarła do miasta Jeonju, dwór Joseon wezwał na pomoc armię Qingów. Chińczycy wysłali do Korei trzytysięczną armię, której działania skłoniły rozbitych chłopskich powstańców do poddania się i podpisania zawieszenia broni. Sytuację postanowili wykorzystać Japończycy – w odpowiedzi na wysłanie wojsk do Korei przez Chińczyków, sami zorganizowali – przy silnym sprzeciwie Chin – liczącą 8 tysięcy żołnierzy armię, której udało się zainstalować na dworze królewskim w Seulu rząd złożony z projapońskich urzędników. Konflikt szybko przerodził się w pierwszą wojnę japońsko-chińską, której najważniejsze wydarzenia rozegrały się na Półwyspie Koreańskim.
Królowa "Myeongseong" próbowała przeciwstawić się wzrostowi japońskich wpływów w Korei i zwróciła się o pomoc do Rosji i Chin. Ze względu na te dążenia została zamordowana przez grupę zabójców, którzy nad ranem 8 października 1895 roku przedostali się na teren pałacu królewskiego w Seulu i po zabiciu "Myeongseong" przy użyciu miecza spalili jej ciało. Spiskiem kierował Miura Goro, japoński ambasador w Korei.
Porażkę Qingów w pierwszej wojnie japońsko-chińskiej przypieczętowano w traktacie z Shimonoseki z dnia 17 kwietnia 1895 roku. Dokument stanowił duży krok naprzód na drodze Japończyków do zdobycia hegemonii w regionie. Dwór dynastii Joseon w tej sytuacji zaczął szukać środków do umocnienia integralności oraz suwerenności narodu i ogłosił powstanie Cesarstwa Koreańskiego w ramach tak zwanych reform Gwangmu w roku 1897. Król Gojong jednostronnie ogłosił się cesarzem, w celu nominalnego podwyższenia statusu Korei, w czym miało pomóc ogłoszenie kraju cesarstwem. Choć ten rok formalnie uchodzi za koniec królestwa Joseon, dynastia o tej samej nazwie faktycznie rządziła Koreą aż do rozpoczęcia okupacji japońskiej w 1910 roku.
Na przełomie XIX i XX wieku Korea stała się areną następnego sporu – tym razem między Japonią i Rosją. Zwieńczeniem konfliktu była wojna rosyjsko-japońska z lat 1904–1905, rozpoczęta zwycięstwem Japonii, która zdobyła Port Artura w lutym 1904 roku, a zakończona podpisaniem traktatu z Portsmouth. Na jego mocy Japonia przejęła pełną kontrolę nad Koreą i w roku 1905 uczyniła ją japońskim protektoratem. Pierwszym gubernatorem Korei był były japoński premier Itō Hirobumi, zastrzelony na dworcu w Harbinie przez koreańskiego działacza niepodległościowego An Jung-geuna w roku 1909. W roku 1910, choć Koreańczycy opierali się pełnej japońskiej dominacji, nie udało im się zapobiec siłowej aneksji Korei przez Cesarstwo Japońskie. Aneksja rozpoczęła 35-letni okres japońskiej okupacji całego Półwyspu Koreańskiego.
Rząd.
Państwo dynastii Joseon było silnie scentralizowane. Ideologiczne fundamenty jego funkcjonowania pochodziły z doktryny neokonfucjanizmu. Wyłożone zostały w "Gyeongguk daejeon" (kor. 경국 대전), stanowiącej rodzaj konstytucji państwa Joseon.
Król.
Król w państwie Joseon posiadał władzę absolutną, choć faktyczny jej wymiar zmieniał się w zależności od uwarunkowań politycznych. Jego pozycja wynikała głównie z tradycji i nauk konfucjanizmu. Król oczekiwał bezgranicznej lojalności wobec urzędników i poddanych, lecz także urzędnicy mogli się spodziewać, że jeśli w procesie decyzyjnym król popełni błąd, przyzna się do niego i ostatecznie postąpi zgodnie ze wskazówkami współpracowników. Przyczyną wielu kryzysów w królestwie były nawiedzające Koreę wielokrotnie na przestrzeni lat klęski żywiołowe, dlatego w razie ich pojawienia się władcy dokładali wszelkich starań, by zapobiec kryzysom we własnym dworze – także dlatego, że w razie suszy albo powodzi królowie nie mieli prawa karania poddanych za krytykę, która spadła na nich za to, że nie byli w stanie zapobiec klęsce.
Urzędnicy.
Urzędnicy królewscy byli podzieleni na 18 grup według posiadanego doświadczenia i rangi, począwszy od pierwszej rangi seniorskiej (kor. 정1품, hanja: 正一品), na dziewiątej randze juniorskiej (kor. 종9품, hanja: 從九品) skończywszy. Kolejne rangi urzędnik zdobywał zdając kolejne egzaminy lub dzięki rekomendacji przełożonych. O randze urzędnika świadczył kolor szat, które nosił. Urzędnicy w stopniu od pierwszej do trzeciej rangi seniorskiej nosili czerwone szaty, zaś niżsi rangą oficjele chodzili w szatach niebieskich. Zasady te określała księga "Gyeongguk daejeon" (kor. 경국 대전), "de facto" konstytucja państwa Joseon.
Objęcie wysokiego stanowiska w królewskiej administracji wiązało się z automatycznym nadaniem urzędnikowi tytułu "yangbana", czyli koreańskiego arystokraty. Tytuł ten był częściowo dziedziczny, w przypadku urzędników jego otrzymanie wiązało się z możliwością przekazywania tytułu przez trzy następne pokolenia.
Przed objęciem stanowiska kandydat na urzędnika musiał zdać bardzo trudny egzamin państwowy, zwany "gwageo" (kor. 과거). Egzamin składał się z trzech części – sprawdzały one kolejno umiejętności językowe, przygotowanie wojskowe i wiedzę ogólną, przy czym pierwsza część była najważniejsza. Jej celem było sprawdzenie zwłaszcza szczegółowej znajomości chińskich znaków, używanych wówczas do zapisu słów i dźwięków z języka koreańskiego. W ramach językowej części egzaminu kandydat na urzędnika musiał zdać cztery mniejsze testy – by zdać cały egzamin, nie mógł oblać żadnego z nich. 33 kandydatów, którzy z powodzeniem przez nie przeszli i uzyskali najlepsze wyniki, zdawało końcowy egzamin w obecności króla. Ten z nich, który zdobył najwięcej punktów, otrzymywał nominację urzędniczą od razu wraz z dość wysoką, szóstą rangą juniorską. Kolejni z dwoma najlepszymi wynikami otrzymywali siódmą rangę juniorską, siedmiu następnych rangę ósmą, zaś 23 pozostałych – najniższą rangę dziewiątą.
Urzędnicy posiadający pierwszą i drugą rangę seniorską oraz pierwszą juniorską byli określani honorowym tytułem "daegam" (kor. 대감, hanja: 大監), zaś posiadacze drugiej rangi juniorskiej i trzeciej seniorskiej tytułem "yeonggam" (kor. 영감, hanja: 令監). Wszyscy urzędnicy, którzy tym samym mieli prawo do noszenia czerwonych szat, byli nazywani "dangsanggwan" (kor. 당상관, hanja: 堂上官), brali udział w posiedzeniach rządu i w podejmowaniu najważniejszych dla królestwa decyzji. Pozostali, niżsi rangą urzędnicy byli ogólnie nazywani "danghagwan" (kor. 당하관, hanja: 堂下官).
Rząd centralny.
Rada Państwa.
Rada Państwa ("Uijeongbu", kor. 의정부, hanja: 議政府) było najważniejszym kolegialnym organem decyzyjnym w państwie koreańskim z czasów dynastii Joseon, choć na przestrzeni dziejów traciła na znaczeniu. W skład Rady Państwa wchodzili: Naczelny Doradca Króla ("Yeonguijeong", kor. 영의정, hanja: 領議政), Doradca Lewej Strony ("Jwauijeong", kor. 좌의정, hanja: 左議政) i Doradca Prawej Strony ("Uuijeong", kor. 우의정, hanja: 右議政), którzy byli najwyższymi urzędnikami państwowymi w królestwie oprócz samego króla. Wszyscy jako urzędnicy posiadali pierwszą rangę seniorską. Towarzyszyli im Minister Lewej Strony ("Jwachanseong", kor. 좌찬성, hanja: 左贊成), Minister Prawej Strony ("Uichangseong", kor. 우찬성, hanja: 右贊成), oboje w pierwszej randze juniorskiej, a także siedmiu niższych rangą urzędników.
W ciągu przeszło 500 lat królestwa Joseon zakres władzy Rady Państwa był najczęściej odwrotnie proporcjonalny do pozycji i zasięgu wpływów króla. W czasie panowania silnych monarchów, Rada Państwa pełniła głównie funkcje doradcze przy podejmowaniu decyzji przez króla; w pewnym okresie jednak szefowie sześciu ministerstw funkcjonujących na dworze tworzyli najważniejszą grupę trzymającą władzę w królestwie.
Sześć ministerstw.
Sześć ministerstw ("Yukjo", kor. 육조, hanja: 六曹) tworzyło władzę wykonawczą w królestwie. Każdy z ministrów (tzw. "panseo", kor. 판서, hanja: 判書) posiadał jako urzędnik drugą rangę seniorską, wiceministrowie natomiast ("champan", kor. 참판, hanja: 參判) posiadali drugą rangę juniorską. Najważniejszym z ministrów był szef resortu kadr urzędniczych.
Poszczególne ministerstwa, w kolejności od najważniejszego:
Trzy Urzędy.
Trzy Urzędy ("Samsa", kor. 삼사) to zbiorcza nazwa dla instytucji państwowych państwa Joseon, których zadaniem było prowadzenie komunikacji między dworem a królem i utrzymywanie równowagi w relacjach między władcą a poddanymi. Wzorowane na modelu chińskim, uzyskały większy wpływ na losy królestwa niż ich chińskie odpowiedniki. Instytucje te nie miały mocy podejmowania decyzji czy wdrażania określonych polityk, jednak wpływały na powszechny odbiór reform wprowadzanych w państwie przez inne urzędy. Pracownicy Trzech Urzędów najczęściej byli młodsi (zarówno wiekiem, jak i rangą) od oficjeli zatrudnionych w innych instytucjach, aczkolwiek byli dobrze wykształceni i cieszyli się szczególnymi przywilejami oraz prestiżem. W procesie rekrutacji musieli przejść jeszcze bardziej szczegółową procedurę, niż pozostali urzędnicy – oprócz egzaminów, musieli także zostali sprawdzeni pod kątem pochodzenia i losów członków rodziny. Praca w jednym z Trzech Urzędów stanowiła dzięki temu trampolinę do najwyższych stanowisk w królestwie i niemal warunek zostania królewskim doradcą i członkiem Rady Państwa.
W skład Trzech Urzędów wchodziły:
Podczas gdy Inspektor Generalny i jego urząd śledzili poczynania urzędników, a Urząd Cenzury kontrolował decyzje króla, ich działania i funkcje częściowo pokrywały się. Ze względu na podobieństwo ról odgrywanych w systemie politycznym królestwa, niekiedy oba urzędy określano łącznie jako "yangsa" (kor. 양사), co dosłownie oznacza „Dwa Urzędy”. Było to nieprzypadkowe – urzędy te niekiedy współpracowały ze sobą, zwłaszcza gdy zależało im na podważeniu i anulowaniu którejś z decyzji króla.
Formy lokalnego samorządu.
Wysocy urzędnicy na szczeblu lokalnych byli wysyłani w teren przez dwór królewski. Niekiedy z Seulu wysyłano do regionów tajnych królewskich inspektorów ("amhaeng-eosa", kor. 암행어사), których zadaniem było śledzenie "incognito" sytuacji politycznej, nastrojów społecznych i poczynań notabli w poszczególnych prowincjach. Choć inspektorami zostawali najczęściej młodzi urzędnicy posiadający niskie stopnie w administracji, w terenie posiadali specjalne pełnomocnictwa, pozwalające dymisjonować w imieniu króla urzędników przyłapanych na korupcji czy innych przestępstwach związanych ze sprawowaną funkcją.
Podział administracyjny Korei dynastii Joseon.
Przez większość dziejów dynastii Joseon, w latach 1413–1895 Korea była podzielona na osiem prowincji ("do", kor. 도, hanja: 道). Współczesny podział administracyjny obu Korei w dużej mierze odpowiada temu podziałowi, wprowadzonemu w XV wieku – do dziś utrzymano te same nazwy prowincji, dzieląc jedynie większość z nich na część północną i południową. Podział ten odzwierciedla historyczne różnice społeczne, kulturowe i językowe między regionami.
Społeczeństwo.
Populacja i struktura społeczna.
Kwestia liczebności populacji Korei w czasach dynastii Joseon jest kontrowersyjna, a podawane w literaturze szacunki są dość mocno zróżnicowane. Statystyki oficjalne z tego czasu uchodzą za niewiarygodne. Podawane szacunki mówią o 6 milionach obywateli u zarania dynastii w 1392 roku i o 18 milionach w roku 1750. W latach 1810–1850 populacja miała wzrosnąć o 10% i pozostać na stabilnym poziomie. Zanim do Korei dotarły osiągnięcia zachodniej medycyny, aż do początku XX wieku średnia oczekiwana długość życia w Korei wynosiła zaledwie 26 lat dla kobiet i 24 lata dla mężczyzn.
W Korei dynastii Joseon wprowadzono silnie scentralizowany system administracji, kontrolowany przez uczonych konfucjańskich, zwanych "yangbanami" (zarówno w rządzie, jak i w wojsku). Ta warstwa społeczeństwa miała szczególny status w królestwie. Tytuł "yangbana" był częściowo dziedziczny, zaś podstawą jego otrzymania – oprócz prostego dziedziczenia – było zdanie egzaminów "gwageo" i objęcie urzędniczego stanowiska w służbie cywilnej. Rodzina "yangbana" traciła ten status, jeśli przez trzy pokolenia nie wykształciła nowego kandydata na urzędnika, spełniającego warunki zostania nowym "yangbanem". Jeśli żaden z potomków "yangbana" nie zdobył tego tytułu ponownie, rodzina ponownie stawała się częścią pospólstwa, ze wszystkimi właściwymi jemu prawami o ograniczeniami. Szacuje się, że w roku 1800 w koreańskim społeczeństwie aż 30% populacji stanowili "yangbani" lub ich rodziny. Ze względu na tak daleko idące upowszechnienie tego statusu, choć "yangbani" cieszyli się wysoką pozycją społeczną, ich status majątkowy często był przeciętny.
Kolejne 30–40% społeczeństwa królestwa Joseon stanowili niewolnicy ("nobi", kor. 노비), „nisko urodzeni” ("cheonmin", kor. 천민), a także „niedotykalni” ("baekjeong", kor. 백정), wykonujący najmniej szanowane prace, takie jak grabarz czy cyrulik. Status niewolnika był dziedziczny, zdegradowanie do tego statusu mogło być także karą wymierzaną sądownie. Istniał podział na „państwowych” i „prywatnych” niewolników – ci pierwsi niekiedy byli przekazywani przez państwo na rzecz prywatnych posiadaczy ziemskich, którzy mogli traktować ich jak swoją własność. W okresach wieloletnich klęsk żywiołowych, wielu obywateli dobrowolnie zostawało niewolnikami, by przetrwać – status ten gwarantował im marne, ale regularne wyżywienie. Niewolnicy na przestrzeni całej historii królestwa Joseon stanowili od 30 do 40% całej populacji. Mimo bardzo niskiej pozycji, niewolnicy w Korei mogli posiadać własne przedmioty codziennego użytku, zaś „prywatni” niewolnicy mogli wykupić swoją wolność od właściciela.
Większość z pozostałych 40–50% populacji (odliczając niewolników i "yangbanów") stanowili najpewniej chłopi, choć wiele współczesnych prac na temat historii dynastii Joseon dostrzega znaczenie innych grup: handlarzy, lokalnych urzędników niskiego szczebla, tworzących klasę średnią ("chungin", kor. 중인) czy robotników pracujących w manufakturach. Produkcję rolną raczej sprzedawano, aniżeli przeznaczano na własne potrzeby.
W czasach schyłku dynastii Joseon konfucjańskie nakazy dotyczące dobrego wychowania i „cnót synowskich” stały się rytuałami ortodoksyjnego, bardzo rozbudowanego systemu społecznej hierarchii. W XVIII wieku ówczesny obserwator i krytyk społeczeństwa koreańskiego Yi Junghwan pisał sarkastycznie, że „w społeczeństwie z tak rozbudowanym systemem grup i rang społecznych, trudno mieć zbyt wielu przyjaciół” (w żartobliwym domyśle – bo poszczególnych grupek jest tak dużo, że w każdej w nich mieści się niewielu obywateli).
W tak mocno zhierarchizowanym społeczeństwie, jakim stała się Korea, na nieformalne podziały społeczne nałożyła się (i wzmocniła je) prawna dyskryminacja jednych grup i przywileje dla innych. Elementem dyskryminacji było na przykład „prawo o dobrych manierach”, które określało dopuszczalny ubiór w różnych grupach społecznych (innym pozostawiając pełną swobodę), czy prawa ograniczające dziedziczenie i prawo własności kobietom. Prawo tego typu było wprowadzane głównie po to, by zdusić rodzacą się mobilność społeczną, szczególnie na początku XVIII wieku. Hierarchia społeczna na początku dynastii Joseon opierała się w dużej mierze na stratyfikacji z czasów dynastii Goryeo. Między XIV a XVI wiekiem nie wprowadzano w niej znaczących zmian – głównie wobec faktu, że do wszelkich zmian statusu społecznego potrzebny był określony potencjał ekonomiczny – którego nie posiadał praktycznie nikt, kto mógł zabiegać o podwyższenie swojej pozycji w społeczeństwie.
Między XVII a XIX wiekiem, w koreańskim społeczeństwie wykształciło się wiele nieistniejących dotąd grup i zjawisk społecznych, których obecność doprowadziła do osłabienia tradycyjnego systemu. Tak na przykład, w rejonie Daegu w roku 1858 aż 70% populacji stanowili "yangbani" i ich rodziny.
W roku 1801 niewolnicy będący własnością rządu otrzymali wolność. Dzięki tej decyzji świeżo intronizowanego króla Sunjo w ciągu kolejnych 100 lat z Korei zniknęło zjawisko niewolnictwa – całkowicie zniesiono je w państwie Joseon w roku 1894 w ramach reform roku Gabo.

</doc>
<doc id="2801775" url="https://pl.wikipedia.org/wiki?curid=2801775" title="Pomnik Bohaterów Walk pod Monte Cassino">
Pomnik Bohaterów Walk pod Monte Cassino



</doc>
<doc id="2801777" url="https://pl.wikipedia.org/wiki?curid=2801777" title="Franciszek Skopal">
Franciszek Skopal

Franciszek Skopal (ur. 2 grudnia 1885 w Żniatynie, zginął w 1917/1918) – lekkoatleta, miotacz.
12 listopada 1912 roku we Lwowie uzyskał wynik 47,37, który został uznany za pierwszy oficjalny rekord Polski w rzucie oszczepem. Był zawodnikiem Pogoni Lwów. 
Poległ w I wojnie światowej na froncie rosyjskim jako oficer wojsk austriackich. 
Rekordy życiowe: rzut dyskiem – 29,05 (29 maja 1920, Stryj); rzut oszczepem – 48,10 (22 października 1911, Bratysława). 
W numerze 242 „Gazety Lwowskiej” z 21 października 1925 ukazało się ogłoszenie w rubryce "Uznania za zmarłego":

</doc>
<doc id="2801779" url="https://pl.wikipedia.org/wiki?curid=2801779" title="Jerzy Adam Rodziewicz">
Jerzy Adam Rodziewicz

Jerzy Adam Rodziewicz herbu Tarnawa – sędzia grodzki kowieński w latach 1765-1782, łowczy kowieński w latach 1735-1782, krajczy kowieński w latach 1734-1735.
Członek konfederacji powiatu kowieńskiego w 1767 roku. Członek konfederacji 1773 roku. Był posłem grodzieńskim na Sejm Rozbiorowy 1773-1775.

</doc>
<doc id="2801781" url="https://pl.wikipedia.org/wiki?curid=2801781" title="Mistrzostwa Europy U-21 w Piłce Nożnej 2013">
Mistrzostwa Europy U-21 w Piłce Nożnej 2013

Mistrzostwa Europy U-21 w piłce nożnej 2013 odbyły się w Izraelu. Była to 19. edycja turnieju rozgrywanego pod egidą UEFA. Gospodarz został wybrany 27 stycznia 2011 w Nyonie.
Kwalifikacje.
Losowanie grup eliminacyjnych zostało przeprowadzone 3 lutego 2011 roku. Faza grupowa rozpoczęła się 25 marca 2011 roku. 52 drużyny narodowe podzielono na 10 grup, w których znajdowały się 5 lub 6 zespołów. Zespoły spotykały się po dwa razy, u siebie i na wyjeździe. Zespoły z pierwszych miejsc i cztery najlepsze zespoły z pierwszych miejsc awansowały do play-offów. W play-offach czternaście drużyn podzielono na 7 par. Siedem zwycięzców dwumeczu awansowało do finałowego turnieju.
Finaliści:
Sędziowie.
W grudniu 2012 roku ogłoszono, że spotkania tego turnieju będą prowadzili następujący arbitrzy główni:
Ponadto ogłoszono, że podczas tych mistrzostw arbitrom głównym pomagać też będą dodatkowi asystenci za bramkami.
Faza grupowa.
Losowanie fazy grupowej odbyło się 28 listopada 2012 roku w Tel Awiwie.

</doc>
<doc id="2801782" url="https://pl.wikipedia.org/wiki?curid=2801782" title="Dietrich Weise">
Dietrich Weise

 
Dietrich Weise (ur. 21 listopada 1934 w Gröben, zm. 20 grudnia 2020) – niemiecki piłkarz, a także trener.
Kariera piłkarska.
W trakcie kariery Weise grał w zespołach Fortschritt Weißenfels, SpVgg Neckarsulm oraz VfR Heilbronn.
Kariera trenerska.
Weise karierę rozpoczął w zespole VfR Heilbronn. Następnie prowadził SpVgg Neckarsulm, a w 1969 roku został tymczasowym trenerem drużyny 1. FC Kaiserslautern. W Bundeslidze zadebiutował 17 maja 1969 roku w zremisowanym 2:2 meczu z Eintrachtem Frankfurt. Kaiserslautern prowadził do końca sezonu 1968/1969. W marcu 1971 roku ponownie został szkoleniowcem tego zespołu. W 1972 roku dotarł z nim do finału Pucharu RFN. Klub ten trenował do końca sezonu 1972/1973.
Przez następne trzy sezony Weise prowadził inny pierwszoligowy zespół, Eintracht Frankfurt. W 1974 roku zdobył z nim Puchar RFN, a także zajął 4. miejsce w Bundeslidze. W 1975 roku ponownie zdobył z Eintrachtem Puchar Niemiec. W Bundeslidze zajął z nim natomiast 3. miejsce. W 1976 roku przeszedł do Fortuny Düsseldorf, także grającej w Bundeslidze. W 1978 roku dotarł z nią do finału Pucharu RFN. Po tym osiągnięciu odszedł z Fortuny.
Następnie Weise trenował reprezentację RFN U-18 oraz U-20, z którą w 1981 roku wygrał Młodzieżowe Mistrzostwa Świata. Potem ponownie trenował nadal pierwszoligowe zespoły 1. FC Kaiserslautern oraz Eintracht Frankfurt.
Kolejnym klubem Weise był egipski Al-Ahly Kair. W 1989 roku zdobył z nim mistrzostwo Egiptu oraz Puchar Egiptu. Potem prowadził reprezentację Egiptu, a w 1991 roku został selekcjonerem reprezentacji Liechtensteinu. Po raz pierwszy poprowadził ją 12 marca 1991 roku w przegranym 0:6 towarzyskim spotkaniu ze Szwajcarią. Drużynę Liechtensteinu trenował do 1996 roku.

</doc>
<doc id="2801783" url="https://pl.wikipedia.org/wiki?curid=2801783" title="Władysław Starkiewicz">
Władysław Starkiewicz

Władysław Mikołaj Franciszek Starkiewicz (ur. 2 grudnia 1876 w Piotrkowie, zm. 28 lipca 1958 w Warszawie) – polski lekarz-internista, ordynator Szpitala Dzieciątka Jezus w Warszawie.
Dzieciństwo i młodość.
Urodził się jako syn Jana Starkiewicza i Ludwiki "de domo" Legieckiej; miał młodszego brata – Szczęsnego. Ojciec był nauczycielem w gimnazjach w Piotrkowie i Kielcach oraz w łódzkiej szkole ludowej (skazany na zesłanie po powstaniu styczniowym). Był członkiem Ligi Narodowej w 1893 roku.Władysław Starkiewicz w roku 1895 ukończył gimnazjum w Łodzi i rozpoczął studia medyczne na Cesarskim Uniwersytecie Warszawskim, które skończył z wyróżnieniem w roku 1901.
Praca zawodowa w latach 1902–1947.
Pracę rozpoczął w styczniu 1902 r. w Szpitalu Dzieciątka Jezus w Warszawie, jako asystent na oddziale internistycznym. W roku 1914 został ordynatorem tego oddziału; pełnił tę funkcję do odejścia na emeryturę w 1947 r. Wyniki prac medycznych publikował głównie w „Pamiętniku Klinicznym Szpitala Dzieciątka Jezus”, m.in.:
W roku 1923 otrzymał stopień doktora, przyznany przez Uniwersytet Poznański na podstawie pracy na temat „Geneza żółtaczki hemolitycznej wrodzonej”. Był członkiem Stowarzyszenia Lekarzy Polskich (1917–1921 – prezes), Towarzystwa Lekarskiego Warszawskiego (wiceprezes), Warszawskiego Towarzystwa Higienicznego, Towarzystwa Internistów Polskich, Wydziału Higieny Ludowej i członkiem Rady Nadzorczej Zakładu Leczniczego „Pod Piastem” S.A. w Inowrocławiu.
W latach 1910–1920 był – wraz z Arkadiuszem Puławskim – współwłaścicielem i redaktorem „Gazety Lekarskiej” oraz członkiem komitetu redakcyjnego czasopisma „Zdrowie”. W obu czasopismach publikował m.in. zawodowe życiorysy lekarzy, np. charakterystykę działalności Kazimierza Chełchowskiego w dziedzinie medycyny i higieny ludowej. Czasopismo „Medycyna” zamieściło w roku 1931 jego opis sylwetki Ignacego Puławskiego. Prowadził również praktykę prywatną. Był m.in. lekarzem i przyjacielem Romana Dmowskiego, którego odwiedzał niemal codziennie w ostatnich tygodniach życia. W czasie II wojny światowej leczył m.in. Franciszka Dowmonta Giedroycia i Władysława Jabłonowskiego.
Lata po II wojnie światowej.
Po odejściu na emeryturę w roku 1947 pracował w Wydziale Zdrowia Prezydium Dzielnicowej Rady Narodowej Warszawa-Śródmieście; był konsultantem przychodni obwodowych przy ul. Marszałkowskiej 45 i ul. Pięknej 24. Uczestniczył w organizacji Spółdzielni Lekarzy Specjalistów „Zdrowie” przy ul. Żurawiej 24, w której również pracował jako lekarz. W Szpitalu Dzieciątka Jezus otrzymał tytuł honorowego konsultanta. Od roku 1951 był też członkiem honorowym Warszawskiego Towarzystwa Higienicznego.W latach 1948–1953 prowadził również zajęcia dydaktyczne na Wydziale Teologicznym Uniwersytetu Warszawskiego oraz w Seminarium Duchownym przy Krakowskim Przedmieściu 52/54 – wykłady dotyczące przede wszystkim medycyny społecznej (problemy zwalczania gruźlicy, narkomanii, alkoholizmu, chorób wenerycznych), a poza tym wybranych zagadnień genetyki, teorii psychoanalizy, seksuologii.
Życie prywatne.
Ożenił się z Czesławą z Gromskich (1879–1969). Nie mieli dzieci; przyjęli na wychowanie Czesława Łuszczyńskiego (absolwent SGH). W ostatnich latach życia Władysław Starkiewicz niemal całkowicie stracił wzrok; w lipcu 1958 roku zmarł po potrąceniu przez samochód. Został pochowany na Cmentarzu Powązkowskim (kwatera 212-6-16).

</doc>
<doc id="2801786" url="https://pl.wikipedia.org/wiki?curid=2801786" title="Michał Radoszewski">
Michał Radoszewski

Michał Radoszewski herbu Oksza (zm. przed 16 marca 1783) – kasztelan brzeziński w 1775 roku, deputat na Trybunał Główny Koronny w latach 1754 i 1766, stolnik gostyniński, starosta szadkowski, duktor powiatu szadkowskiego w 1764 roku.
Życiorys.
W 1764 roku jako duktor powiatu szadkowskiego był elektorem Stanisława Augusta Poniatowskiego z województwa sieradzkiego. Poseł województwa sieradzkiego na sejm koronacyjny 1764 roku. Członek konfederacji 1773 roku. Był posłem szadkowskim na Sejm Rozbiorowy 1773-1775. Członek konfederacji Andrzeja Mokronowskiego w 1776 roku.
Był kawalerem Orderu Świętego Stanisława.

</doc>
<doc id="2801790" url="https://pl.wikipedia.org/wiki?curid=2801790" title="Pavol Cicman">
Pavol Cicman

Pavol Cicman (ur. 30 stycznia 1985) − słowacki piłkarz występujący na pozycji pomocnika lub napastnika.
Kariera.
Cicman rozpoczynał karierę w juniorskiej sekcji Tatrana Preszów. W 2005 roku został włączony do kadry pierwszego zespołu. Po dwóch latach trafił na wypożyczenie do MFK Goral Stará Ľubovňa. Następnie, po okresie spędzonym w tym klubie został wypożyczony do 1. HFC Humenné, a potem dwukrotnie − do MFK Dolný Kubín. Łącznie w drużynie z Preszowa zagrał 13 spotkań w lidze słowackiej. Z zespołem rozstał się definitywnie w 2011 roku.
Przed sezonem 2011/12 Cicman przeszedł do Piasta Gliwice.
Po roku świętował z gliwiczanami awans do Ekstraklasy.
W 2014 roku odszedł do Siarki Tarnobrzeg, a w 2015 do Bohemians 1905. Grał też w FK Senica i 1. FK Svidník.

</doc>
<doc id="2801792" url="https://pl.wikipedia.org/wiki?curid=2801792" title="Kamienica Rynek 3 w Lublinie">
Kamienica Rynek 3 w Lublinie

Kamienica Rynek 3 w Lublinie – zabytkowa trzypiętrowa, podpiwniczona kamienica na Starym Mieście w Lublinie (Rynek w Lublinie). Wpisana do rejestru zabytków pod numerem A/510 z dnia 14.06.1971. Znajduje się w zwartym ciągu zabudowy Rynku Starego Miasta, pomiędzy zabytkowymi kamienicami Klonowica i numer 4. Budynek jest podpiwniczony dwoma kondygnacjami piwnic. Fasada kamienicy swój obecny wygląd zawdzięcza przeprowadzonemu w 1954 roku remontowi.
Historia.
Pierwsza wzmianka o istnieniu w tym miejscu budynku pochodzi z 1554 roku. Jej właścicielem był Jan Stanifusor z Krakowa. W posiadaniu potomków Jana Stanifusora kamienica pozostawała do początku XVII w. W 1637 roku kamienica posiadała piętro i częściowo była w posiadaniu Andrzeja Nagotha. Do początku XX wieku wielokrotnie zmieniała właścicieli. W 1875 roku w miejscu attyki zbudowane zostało drugie pięto. W 1877 roku w kamienicy urodził się Aleksander Zelwerowicz. Fakt ten został upamiętniony umieszczeniem na fasadzie domu tablicy pamiątkowej.
W sieni kamienicy zachował się gotycki portal kamienny. W czasie inwentaryzacji w 1936 roku kamienica posiadała balkon na pierwszym piętrze.

</doc>
<doc id="2801794" url="https://pl.wikipedia.org/wiki?curid=2801794" title="Tutrakan">
Tutrakan

Tutrakan () – miasto w Bułgarii, w obwodzie Silistra, siedziba gminy Tutrakan. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 9 214 mieszkańców.
Historia.
W trakcie I wojny światowej odbyła się tu Bitwa pod Tutrakanem.

</doc>
<doc id="2801796" url="https://pl.wikipedia.org/wiki?curid=2801796" title="Antoni Skarbek Radoński">
Antoni Skarbek Radoński

Antoni Skarbek Radoński herbu Abdank (zm. przed 19 grudnia 1781) – podsędek radomski w 1775 roku, pisarz ziemski radomski w latach 1765-1775, podstoli chęciński w latach 1764-1765, podstoli opoczyński w 1750 roku, sędzia grodzki chęciński, komisarz Komisji Dobrego Porządku województwa sandomierskiego.
Członek konfederacji Adama Ponińskiego w 1773 roku. Był posłem sandomierskim na Sejm Rozbiorowy 1773–1775, wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. W 1775 roku dostał prawem emfiteutycznym na 50 lat starostwo lelowskie.

</doc>
<doc id="2801803" url="https://pl.wikipedia.org/wiki?curid=2801803" title="Lothar Buchmann">
Lothar Buchmann

 
Lothar Buchmann (ur. 15 sierpnia 1936 w Breslau) – niemiecki piłkarz, a także trener.
Kariera piłkarska.
W trakcie kariery Buchmann grał w zespołach 1. FSV Mainz 05, Eintracht Bad Kreuznach, Wormatia Worms oraz VfR Bürstadt.
Kariera trenerska.
Buchmann karierę rozpoczął w zespole VfR Bürstadt. W 1976 roku został trenerem SV Darmstadt 98 z 2. Bundesligi Süd. W 1978 roku awansował z nim do Bundesligi. Zadebiutował w niej 12 sierpnia 1978 roku w zremisowanym 0:0 meczu z Herthą BSC. W Darmstadt pracował do kwietnia 1979 roku.
Przez cały sezon 1979/1980 Buchmann prowadził inny pierwszoligowy zespół, VfB Stuttgart. Dwa następne sezony spędził w Eintrachcie Frankfurt, także grającym w Bundeslidze. W 1981 roku zdobył z nim Puchar RFN, a także zajął 5. miejsce w Bundeslidze.
Potem Buchmann został szkoleniowcem drugoligowego Kickers Offenbach. W 1983 roku awansował z nim do Bundesligi. W marcu 1984 roku odszedł z tego klubu. Następnie trafił do drugoligowego VfR Bürstadt, który prowadził do marca 1985 roku, kiedy to przeszedł do pierwszoligowego Karlsruher SC. W tym samym roku spadł z nim do 2. Bundesligi. W kwietniu 1986 roku odszedł z klubu.
Następnie Buchmann trenował drugoligowe drużyny Viktoria Aschaffenburg oraz Rot-Weiss Essen, austriacki LASK Linz, SG Egelsbach, Kickers Offenbach, Eintracht Bad Kreuznach oraz SV Darmstadt 98, który był ostatnim klubem w jego karierze.

</doc>
<doc id="2801806" url="https://pl.wikipedia.org/wiki?curid=2801806" title="Wydział Ekonomii Uniwersytetu Warszawskiego">
Wydział Ekonomii Uniwersytetu Warszawskiego



</doc>
<doc id="2801819" url="https://pl.wikipedia.org/wiki?curid=2801819" title="Roman Pracki">
Roman Pracki

Roman Pracki (ur. 27 lipca 1971 w Kaliszu) – polski duchowny ewangelicko-augsburski, teolog, psychoterapeuta, ekumenista.
Życiorys.
Absolwent studiów w zakresie teologii ewangelickiej na Chrześcijańskiej Akademii Teologicznej w Warszawie (ChAT), gdzie w 1996 obronił pracę magisterską pt. "Radiofonia jako forma oddziaływania duszpasterskiego", napisaną pod kierunkiem ks. dr. Włodzimierza Nasta. W latach 1997-1999 studiował w Instytucie Ekumenicznym Katolickiego Uniwersytetu Lubelskiego, gdzie uzyskał tytuł kościelny licencjata teologii ekumenicznej, a następnie w latach 2002–2006 pracował na stanowisku asystenta w Katedrze Teologii Protestanckiej w tymże Instytucie, na podstawie dyspensy watykańskiej "ad casum". Absolwent Akademii Mediów przy Ewangelickiej Agencji Informacyjnej we Frankfurcie nad Menem. Rozprawę doktorską pt. "Luteranie i prawosławni w dialogu. Studium historyczno-krytyczne", napisaną pod kierunkiem bp. prof. Marcina Hintza, obronił w ChAT 23 października 2014.
Na duchownego został ordynowany 5 stycznia 1997. Pełnił posługę duszpasterską w Lublinie, Radomiu, Płocku, a także był duszpasterzem studenckim w Warszawie.
Delegat Konsystorza Kościoła Ewangelicko-Augsburskiego w Komisji Mieszanej Dialogu Luterańsko-Prawosławnego. Pełnił funkcję prezesa Lubelskiego Oddziału Polskiej Rady Ekumenicznej w latach 2000-2004 oraz Krakowskiego Oddziału Polskiej Rady Ekumenicznej w latach 2006-2013. Decyzją Konferencji Biskupów Kościoła Ewangelicko-Augsburskiego w RP został mianowany członkiem Komisji Krajowej Światowej Federacji Luterańskiej, a w latach 2004-2007 z nominacji prezesa Rady Ministrów sprawował w latach 2005-2010 funkcję członka Rady Polsko-Niemieckiej Współpracy Młodzieży.
Od 19 stycznia 2006 do 30 czerwca 2021 pełnił funkcję proboszcza parafii ewangelicko-augsburskiej w Krakowie.
W latach 1999-2007, był konsultantem i autorem "Encyklopedii katolickiej", "Religia. Encyklopedia PWN" oraz "Encyklopedie Religion und Gegenwart".
Nagrody.
W uznaniu promowania dialogu między kulturami został uhonorowany nagrodą Fundacji Polcul. W grudniu 2011 otrzymał pamiątkowy medal „ndreae Grzymała – Universitatis Cracoviensis Medicine Doctor” wręczony podczas uroczystego nabożeństwa celebrowanego przez J.E. Metropolitę Krakowskiego, Ks. Kardynała Stanisława Dziwisza w kościele parafialnym św. Mikołaja w Krakowie.

</doc>
<doc id="2801825" url="https://pl.wikipedia.org/wiki?curid=2801825" title="Medal Gloria Intrepidis et Animi Promptis">
Medal Gloria Intrepidis et Animi Promptis

Medal "Gloria Intrepidis et Animi Promptis" (łac. "Chwała Ofiarnym i Nieustraszonym") – polskie odznaczenie kościelne Ordynariatu Polowego WP (literalnie "Delegata Konferencji Episkopatu Polski ds. Duszpasterstwa Policji"), przyznawane przedstawicielom służb mundurowych, którzy jako słudzy ładu społecznego i bezpieczeństwa dają odważne świadectwo wartościom takim jak prawda, bohaterstwo i sprawiedliwość.
Medal ustanowił w 2008 ówczesny biskup polowy WP Tadeusz Płoski.

</doc>
<doc id="2801827" url="https://pl.wikipedia.org/wiki?curid=2801827" title="OLYMPUS Szkoła Wyższa im. Romualda Kudlińskiego">
OLYMPUS Szkoła Wyższa im. Romualda Kudlińskiego



</doc>
<doc id="2801830" url="https://pl.wikipedia.org/wiki?curid=2801830" title="Pungluang Sor Singyu">
Pungluang Sor Singyu

Pungluang Sor Singyu, właśc. Panya Utok (ur. 16 kwietnia 1988 w Uthai Thani) – tajski bokser, aktualny zawodowy mistrz świata wagi koguciej (do 118 funtów) federacji WBO.
Karierę zawodową rozpoczął 27 września 2004. Do lipca 2012 stoczył 43 walki, z których wygrał 42 i 1 przegrał. W tym czasie zdobył i wielokrotnie bronił tytułów WBC Youth, WBO Asia Pacific Youth i tymczasowego mistrza WBO Oriental w wadze koguciej.
20 października 2012 w Manili zmierzył się o wakujący tytułu mistrza federacji WBO w wadze koguciej. Zmierzył się z Filipińczykiem AJ Banalem. Zwyciężył przez techniczny nokaut w dziewiątej rundzie i został nowym mistrzem świata.
Nr 1 według WBO Paulus Ambunda, będzie następnym rywalem Taja w obronie tytułu. Do pojedynku dojdzie 2 marca w Namibii.

</doc>
<doc id="2801834" url="https://pl.wikipedia.org/wiki?curid=2801834" title="Piotr Casani">
Piotr Casani

Piotr Casani, wł. "Pietro Casani", nazywany przez współbraci Piotrem Ubogim, wł. "Pietro Povero" lub Ojcem Świętym, wł. "Padre Santo" (ur. 8 września 1572 w Lukce, zm. 17 października 1647 w Rzymie) – włoski kapłan i pijar (SP) znany jako Piotr od Narodzenia Najświętszej Maryi Panny, błogosławiony Kościoła rzymskokatolickiego.
Przyszedł na świat 8 września 1572 roku. Jego rodzicami byli Kacper i Elżbieta Casani. Matka zarządzała domem, ojciec administrował zasobami rodziny. Rodzina jego była zamożna i Piotr był jedynym ich synem.
W 1594 roku w wieku 22 lat wstąpił do Kongregacji Lukańskiej Najświętszej Maryi Panny. Mając 28 lat w 1600 roku został wyświęcony na kapłana w bazylice św. Jana na Lateranie. W 1617 pełnił ważne obowiązki w nowej rodzinie zakonnej: był mistrzem nowicjatu, rektorem domu, prowincjałem, asystentem generalnym, profesorem filozofii i teologii oraz wizytatorem generalnym.
Założył wiele nowych fundacji pijarskich m.in. w Narni, Neapolu i na Sycylii. W roku 1638 udał się na Morawy, gdzie do roku 1641 rozwijał wszechstronną działalność duszpasterską i apostolską. Dla kandydatów do Zakonu założył studium wyższe.
W 1640 przybył do Krakowa i wkrótce ciężko zachorował. Przed śmiercią Piotr Casani ułożył modlitwę i własnoręcznie przepisując ją, rozdawał wokół i polecał odmawiać. Jest to modlitwa o uzdrowienie:
Zmarł 17 października 1647 roku w Rzymie w domu św. Pantaleona w obecności św. Józefa Kalasantego.
Beatyfikował go Jan Paweł II w dniu 4 czerwca 1995 roku.
Jego wspomnienie liturgiczne w Kościele rzymskokatolickim obchodzone jest 17 października. Polscy pijarzy wspominają błogosławionego 16 października.

</doc>
<doc id="2801835" url="https://pl.wikipedia.org/wiki?curid=2801835" title="Otto Knefler">
Otto Knefler

 
Otto Knefler (ur. 5 września 1923 w Bernburgu, zm. 30 października 1986 w Ottweiler) – niemiecki piłkarz, a także trener.
Kariera piłkarska.
W trakcie kariery Knefler grał w zespołach Turbine Halle, Werder Brema oraz Saar 05 Saarbrücken. Jego największy sukces to mistrzostwo NRD zdobyte z Turbine Halle w 1952 roku.
Kariera trenerska.
Knefler karierę rozpoczynał w 1963 roku w zespole Saar 05 Saarbrücken z Regionalligi Südwest, który prowadził przez dwa lata. Przed rozpoczęciem sezonu 1967/1968 został szkoleniowcem 1. FC Kaiserslautern z Bundesligi. Zadebiutował w niej 19 sierpnia 1967 roku w wygranym 2:1 meczu z Borussią Neunkirchen. Kaiserslautern prowadził do marca 1968 roku.
Następnie Knefler prowadził Fortunę Düsseldorf, a od początku sezonu 1970/1971 był trenerem pierwszoligowego Eintrachtu Brunszwik. W 1971 roku zajął z nim 4. miejsce w Bundeslidze, a w 1973 roku spadł do Regionalligi West. W 1974 roku został szkoleniowcem drugoligowej Borussii Dortmund. Pracował tam przez dwa lata.
Potem prowadził pierwszoligowe drużyny MSV Duisburg oraz Eintracht Frankfurt, który był jego ostatnim klubem w karierze.

</doc>
<doc id="2801836" url="https://pl.wikipedia.org/wiki?curid=2801836" title="Jan van Beers (poeta)">
Jan van Beers (poeta)

Jan Van Beers (ur. 22 lutego 1821 w Antwerpii, zm. 14 listopada 1888 tamże) – poeta flamandzki, ojciec malarza Jana van Beers (1852–1927).
Urodził się w Belgii, ale jego twórczość w języku holenderskim była bardziej popularna w Holandii.
Jego pierwszą pracą było nauczanie języka holenderskiego w Mechelen, potem w Lier, a w roku 1860 został profesorem wyższej uczelni Athenaeum w Antwerpii. Zaangażował się w flamandzkim ruchu narodowym. W roku 1852 napisał podręcznik języka holenderskiego. 
Równocześnie zajął się tworzeniem poezji w języku holenderskim, w tym poematu historycznego "Jakob Van Maerlant" (1860) oraz ballad i pieśni, jak "Jongelingsdroomen" (Sny młodzieńca).
W późniejszych latach ukazał się luksusowo wydany zbiór jego poezji, ilustrowany przez jego syna, malarza o tym samym imieniu Jana van Beers. W ostatnich latach życia stworzył poematy "De Blinde" (Ślepa), "De Zieke Jongeling" (Młody skazaniec) i "Bij 't Kerkportaal" (Przy kruchcie). Wiersze van Beersa wyróżniały się ekspresją i patosem.

</doc>
<doc id="2801839" url="https://pl.wikipedia.org/wiki?curid=2801839" title="Elvis Aron Presley">
Elvis Aron Presley

Elvis Aron Presley – album koncertowy Elvisa Presleya, składający się w większości z utworów nagranych 6 czerwca 1975 r. w Dallas w Teksasie.
Elvis miał na sobie Black Phoenix suit. Został wydany w 1998 r.

</doc>
<doc id="2801851" url="https://pl.wikipedia.org/wiki?curid=2801851" title="Uladi Phiri">
Uladi Phiri

Uladi Phiri – suazyjski piłkarz występujący na pozycji obrońcy, reprezentant Eswatini.
Kariera klubowa.
W sezonie 2001/2002, Phiri grał dla Mhlambanyatsi Rovers, z którym zdobył tytuł wicemistrza kraju. W latach 2003–2006 grał w zespole Royal Leopards Simunye, który w sezonie 2005–2006 zdobył tytuł mistrza kraju.
Kariera reprezentacyjna.
Uladi Phiri rozegrał w reprezentacji jeden mecz międzynarodowy; było to spotkanie rozegrane 21 kwietnia 2002 r. w turnieju COSAFA Cup. Reprezentacja Suazi pokonała reprezentację Namibii 2–1.

</doc>
<doc id="2801854" url="https://pl.wikipedia.org/wiki?curid=2801854" title="Pomorzany (jezioro)">
Pomorzany (jezioro)

 
Pomorzany – jezioro w Polsce, w województwie wielkopolskim, w powiecie gnieźnieńskim, w gminie Kłecko, na Pojezierzu Gnieźnieńskim. Przy północnym brzegu leży wieś Pomarzany.
Dane morfometryczne.
Zwierciadło wody położone jest na wysokości 108,8 metrów n. p. m. Powierzchnia zwierciadła wody wynosi 1,5 ha.

</doc>
<doc id="2801855" url="https://pl.wikipedia.org/wiki?curid=2801855" title="Azealia Banks">
Azealia Banks

Azealia Banks (urodzona 31 maja 1991 w Nowym Jorku) – amerykańska raperka, piosenkarka, autorka piosenek i aktorka. Wychowana w dzielnicy Harlem w Nowym Jorku, rozpoczęła karierę muzyczną w 2008 roku pod pseudonimem Miss Bank$, publikując pierwsze utwory w serwisie MySpace. W wieku 17 lat podpisała kontrakt z wytwórnią XL Recordings. Po wydaniu debiutanckiego singla "212", Banks zapewniła sobie kolejny kontrakt, tym razem z wytwórnią Interscope/Polydor. Pod jej opieką wydała pierwszą EP-kę "1991" w 2012, która znalazła się na pierwszym miejscu listy Top Heatseekers magazynu "Billboard". Następnie zajęła się projektem pt. "Fantasea", opublikowanym za darmo w Internecie kilka miesięcy później. Data premiery debiutanckiego albumu artystki, "Broke with Expensive Taste", była przesuwana kilka razy przed ostatecznym wydaniem w 2014. 
W międzyczasie Banks dała się poznać publiczności jako postać kontrowersyjna ze względu na swoje wypowiedzi w mediach społecznościowych. W 2016 wydała mixtape pt. "Slay-Z". Drugi album studyjny, zatytułowany "", miał ukazać się w 2018.
Wczesne lata.
Azealia Amanda Banks urodziła się 31 maja 1991 w dzielnicy Manhattan w Nowym Jorku. Po śmierci jej ojca na raka trzustki, przeprowadziła się z mamą i dwoma siostrami do Harlemu, jeszcze jako dwulatka. Matka była wobec dzieci bardzo brutalna, zarówno fizycznie, jak psychicznie. Przemoc doprowadziła Azealię do ucieczki z domu w wieku 14 lat.
Jeszcze w dzieciństwie Banks zaczęła rozwijać swoje zainteresowania. W wieku 16 lat planowała zostać aktorką, jednak gdy starania nie przyniosły żadnego rezultatu, skupiła się na muzyce. Nigdy nie ukończyła liceum, tłumacząc to chęcią rozpoczęcia profesjonalnej kariery.
Pod pseudonimem Miss Bank$ wydała debiutancką piosenkę "Gimme a Chance" w listopadzie 2008. Nagranie zostało stworzone na podstawie singla zespołu Ladytron pt. "Seventeen". Banks wysłała demo utworu do amerykańskiego DJa Diplo. Tego samego roku Azealia podpisała kontrakt z wytwórnią muzyczną XL Recordings i rozpoczęła pracę nad kolejnymi piosenkami w Londynie. Wkrótce opuściła wytwórnię ze względu na konflikty z producentami.
Kariera.
Po zerwaniu kontraktu z XL Recordings, Banks zdecydowała się na występowanie pod swoim prawdziwym nazwiskiem. W celu kontynuacji swoich muzycznych planów przeprowadziła się do Montrealu. Tam zaczęła nagrywać pierwsze teledyski do takich utworów jak "L8R", które potem publikowała w serwisie YouTube. Po wygaśnięciu kanadyjskiej wizy, Azealia powróciła do rodzinnego miasta, gdzie w dzielnicy Queens zarabiała na siebie jako striptizerka.
We wrześniu 2011 w sieci po raz pierwszy pojawiła się piosenka pt. "212", którą 6 grudnia ogłoszono jako oficjalny singiel Banks z EP "1991". Utwór odniósł spory sukces w Europie, gdzie utrzymywał się przez dłuższy czas w pierwszej dwudziestce list przebojów.
Pomimo braku kontraktu z jakąkolwiek wytwórnią, Azealia rozpoczęła pracę nad debiutanckim albumem studyjnym. W międzyczasie wydała niezależnie kilka utworów i pojawiła się gościnnie w kompozycjach innych artystów.
W maju 2012 Banks ogłosiła prawdopodobne wydanie mixtape pod tytułem "Fantastic", który później zmieniono na "Fantasea". Wydawnictwo ukazało się w Internecie 11 lipca 2012. Miesiąc później raperka stworzyła własne internetowe radio, "Kunt.FM".
Debiutancka EP-ka artystki, "1991", pojawiła się na rynku muzycznym Wielkiej Brytanii 28 maja 2012, a w Stanach Zjednoczonych dzień później. Mimo że sam minialbum nie odniósł wielkiego sukcesu, tytułowy utwór znalazł się na 79. miejscu brytyjskiej listy przebojów. EP-ka dotarła na 133. miejsce amerykańskiej Billboard 200 i 12. miejsce listy najpopularniejszych albumów muzyki hip-hop.
25 września 2012 miał zostać wydany drugi singiel piosenkarki, "Esta Noche", ale promocja została wstrzymana ze względu na problemy związane z prawem autorskim, wywołanymi przez producenta utworu, DJ-a Munchi. W następnym miesiącu potwierdzono informacje, że Banks stworzyła dwie piosenki z Lady Gagą; były to "Ratchet" i "Red Flame", które miały znaleźć się na trzecim studyjnym albumie Gagi, "Artpop" (2013). Kompozycje ostatecznie nie zostały umieszczone na płycie. Artystka pracowała także z Kanye Westem, ale jej wkład również nie został uwzględniony na wydawanym przez rapera krążku.
Jeszcze we wczesnym 2012 Banks potwierdziła, że jej debiutancki album będzie nazywać się "Broke with Expensive Taste", i obiecała współpracę m.in. z Theophilusem Londonem, Kevinem Husseinem i Ariel Pink. Pierwszym singlem z krążka miał być "Miss Amor", do wydania wraz z B-side, "Miss Camaraderie". Plany raperki zmieniły się na początku 2013, gdy wydała piosenkę pod tytułem "Yung Rapunxel", od tej pory będącą pierwszym oficjalnym singlem z albumu.
W wakacje pojawił się kolejny singiel pt. "ATM Jam", na którym gościnnie wystąpił Pharrell. W listopadzie 2013 piosenkarka oznajmiła, że utwór nie pojawi się na albumie ze względu na jego słabą sprzedaż.
Po długiej walce z wytwórnią muzyczną Universal Music Group, Banks odzyskała prawa do muzyki, którą dotychczas tworzyła pod szyldem Interscope Records. 28 lipca 2014 na rynku muzycznym pojawił się drugi oficjalny singiel z "Broke with Expensive Taste", zatytułowany "Heavy Metal and Reflective". Kolejna piosenka z tego projektu, "Chasing Time", po raz pierwszy rozbrzmiała w stacjach radiowych 22 września.
7 listopada 2014 Banks niespodziewanie wydała "Broke with Expensive Taste" przez serwis iTunes. Płyta pojawiła się w formacie CD i na winylu dopiero 3 marca 2015. Album osiągnął 30. miejsce amerykańskiej Billboard 200 i osiągnął wysokie miejsca list przebojów w innych krajach, m.in. Australii, Belgii, Irlandii i Wielkiej Brytanii.
W maju 2015 ogłoszono, że artystka wystąpi w głównej roli w musicalu "Love Beats Rhymes", wtedy znanym jeszcze jako "Coco". Kilka miesięcy później Banks stwierdziła, że żadne nowe wydawnictwo muzyczne nie ukaże się do marca 2016, ponieważ dopiero wtedy jej kontrakt z wytwórnią zakończy się, a ona sama będzie w stanie bezproblemowo opublikować nowy materiał.
W lutym 2016 pojawił się singiel "The Big Big Beat", którego teledysk opublikowano w serwisie YouTube w kwietniu. Kolejny mixtape, "Slay-Z", wydano 24 marca 2016.
Pod koniec 2016 artystka stworzyła własny sklep internetowy, CheapyXO. Sprzedawane są tam ubrania sygnowane jej nazwiskiem i produkty kosmetyczne.
Po długiej przerwie w koncertach Banks wyruszyła w 2017 na trasę koncertową, obejmującą 20 miejsc w Ameryce Północnej. Rozpoczęto ją 4 października w Chicago, a zakończono ostatniego dnia tego miesiąca w San Francisco.

</doc>
<doc id="2801859" url="https://pl.wikipedia.org/wiki?curid=2801859" title="Prołom Stanisławów">
Prołom Stanisławów

Prołom Stanisławów (pełna nazwa: Ukraińskie Sportowe Towarzystwo „Prołom” Stanisławów, ukr. Українське Спортове Товариство "Пролом" Станіславів) – polski klub piłkarski z siedzibą w Stanisławowie (obecnie Iwano-Frankiwsk na Ukrainie), założony w grudniu 1929 przez społeczność ukraińską. Rozwiązany podczas II wojny światowej.
Historia.
Piłkarska drużyna Prołom została założona w Stanisławowie w grudniu 1929 roku, po tym, jak we lwowskiej gazecie "Diło" żałowali, że w mieście nie było żadnego ukraińskiego klubu piłkarskiego i dlatego piłkarze Ukrainy Lwów podczas ostatniej wizyty w sierpniu 1929 byli zmuszeni grać z lokalną żydowską Hakoah i polską Stanisławowią. Nazwę klubu zaproponował profesor Gimnazjum Stanisławowskiej Dmytro Liśkiewicz. Pierwsza siedziba mieściła się w domu na ulicy Lipowej (obecnie ul.Szewczenki), w pobliżu Gimnazjum. Prezesem klubu został Teodor Martyneć - Dyrektor Banku Ziemskiego. Wcześniej w Stanisławowie funkcjonowały ukraińskie kluby "Czornohora" (założony w 1907 lub 1908), "Czumaky" (wspomnienie o nim w 1921) oraz "Buj-Tur" (w latach 1921-1925). Tamte kluby zmagali się tylko z innymi ukraińskimi klubami Kresów Wschodnich (Ukraina Lwów, Sianowa Czajka Przemyśl, Skała Stryj, Podilla Tarnopol), tak jak prowadzić spotkania z klubami innych narodowości zabraniał Ukraiński Sportowy Sojusz. Dopiero w 1928 ukraińskie kluby przystąpiły do rozgrywek, organizowanych przez PZPN (niemieckie cztery lata wcześniej).
3 marca 1930 roku ogłoszono o akceptacji przyłączenia do rozgrywek Klasy B lwowskiego OZPN. Pierwszy swój mecz Prołom zremisował 0:0 przeciwko drużynie TUR (Towarzystwo Uniwersytetu Robotniczego). 13 kwietnia 1930 odbył się pierwszy mecz oficjalny mistrzostw klasy B, w którym Prołom zremisował 0:0 z polskim klubem Strzelec Górka Stanisławów. Rywalami w klasie B były takie stanisławowskie drużyny jak niemiecko-polsko-ukraińska "Jedność", żydowski "Hakoah", żydowski robotniczy zespół "Admira", polskie "Górka", "Raz Dwa Trzy" i "Stanisławowia". Również w tej klasie były polska "Bystrzyca" i ukraiński "Beskyd" z Nadwornej, polski wojskowy klub "49 p.p." z Kołomyi oraz polskie "Świt" z Monasterzyski, "Strzelec" z Broszniowa i ukraińska "Stryjanka" ze Stryja. Po zakończeniu sezonu z 7 pkt. zajął przedostatnie miejsce przed spadkowiczem Jednością.
Sezon 1931 Prołom rozpoczął z nowym trenerem Osypem Nowickim - rodem z pobliskiej od Stanisławowa wsi Wowczyńca - byłego piłkarze Ukrainy Lwówa. W wyniku takiego wzmocnienia klub w końcowej tabeli klasy B 1931 roku był trzeci po Górce i Stanisławowii. W następnym roku 1932 Prołom nie osiągnął wyżyn ostatniego roku. Najbardziej słabym był sezon piłkarski z roku 1933. Zespół opuścił jego kluczowy gracz Julian Kardasz (przeniósł się do "Rewery") i przeszedł do przemyskiego "Sianu" trener Osyp Nowicki. 4 stycznia 1934 utworzono nowy ukraiński klub piłkarski USK Stanisławów, który występował tylko w rozgrywkach, organizowanych przez Ukraiński Sportowy Sojusz (USS). W 1935 zespół zasiliło kilku piłkarzy z drużyny Wychor Jamnica, występującej w systemie USS. W rezultacie w 1936 Prołom w doskonałym stylu zdobył mistrzostwo klasy B, a następnie wygrał turniej kwalifikacyjny i otrzymał prawo do gry w klasie A stanisławowskiego OZPN. Debiut w sezonie 1936/37 okazał się nieudanym. Przez zmęczenie oraz wyeliminowanie 6 podstawowych piłkarzy klub nie potrafił utrzymać się w najwyższej lidze. Do klasy A powrócił po sezonie 1938/39, w którym zdobył mistrzostwo klasy B oraz pokonał w barażach Stanisławowię o jedną bramkę. Jednak po raz drugi zagrać w klasie A nie udało się.
We wrześniu 1939, kiedy wybuchła II wojna światowa, klub przestał istnieć.

</doc>
<doc id="2801862" url="https://pl.wikipedia.org/wiki?curid=2801862" title="Chotanca">
Chotanca

Chotanca () – wieś w północnej Bułgarii, w obwodzie Ruse, w gminie Ruse. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 854 mieszkańców.

</doc>
<doc id="2801865" url="https://pl.wikipedia.org/wiki?curid=2801865" title="Dołno Abłanowo">
Dołno Abłanowo

Dołno Abłanowo () – wieś w północnej Bułgarii, w obwodzie Ruse, w gminie Ruse. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 228 mieszkańców.

</doc>
<doc id="2801867" url="https://pl.wikipedia.org/wiki?curid=2801867" title="Tumelo Ntsoane">
Tumelo Ntsoane

Tumelo Ntsoane (ur. 17 listopada 1981) – lesotyjski piłkarz występujący na pozycji bramkarza, reprezentant Lesotho.
Kariera klubowa.
W sezonach 2004–2005 i 2005-2006, Ntsoane grał w klubie Lerotholi Polytechnic Maseru, który jednak nie odgrywał znaczącej roli w lidze (odpowiednio 6. i 12. miejsce w lidze).
Kariera reprezentacyjna.
Ntsoane rozegrał w reprezentacji jeden mecz międzypaństwowy w ramach eliminacji do Mistrzostw Świata 2006. W przegranym 4-1 meczu z Botswaną, Ntsoane grał przez 54 minuty po czym został zmieniony przez Shokhoe Motsoaiego. W meczu rewanżowym, Ntsoane był jedynie rezerwowym, a jego drużyna przegrała dwumecz z Botswaną i tym samym odpadła z eliminacji.

</doc>
<doc id="2801868" url="https://pl.wikipedia.org/wiki?curid=2801868" title="Jastrebowo (obwód Ruse)">
Jastrebowo (obwód Ruse)

Jastrebowo () – wieś w Bułgarii, w obwodzie Ruse, w gminie Ruse. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 228 mieszkańców.

</doc>
<doc id="2801870" url="https://pl.wikipedia.org/wiki?curid=2801870" title="Nikołowo (obwód Ruse)">
Nikołowo (obwód Ruse)

Nikołowo () – wieś w Bułgarii, w obwodzie Ruse, w gminie Ruse. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 2836 mieszkańców.

</doc>
<doc id="2801873" url="https://pl.wikipedia.org/wiki?curid=2801873" title="Augustyn Rafalski">
Augustyn Rafalski

Augustyn Rafalski ps. „Wodzicki”, „Edmund”, „Pogrom” (ur. 26 kwietnia 1914 w Moszczenicy, zm. 22 lipca 1983) – członek Stronnictwa Narodowego, oficer Narodowej Organizacji Wojskowej i Armii Krajowej, szef dywersji i kontrwywiadu NOW w powiecie bocheńskim, działacz Stronnictwa Narodowego na emigracji.
Życiorys.
Augustyn Rafalski był synem Henryka i Marii ze Skoczków. Ukończył szkołę powszechną w rodzinnej wsi oraz Państwowe Gimnazjum im. Kazimierza Wielkiego w Bochni, gdzie związał się z ruchem narodowym, później został członkiem Stronnictwa Narodowego. Po odbyciu przeszkolenia wojskowego uzyskał stopień podporucznika rezerwy piechoty. Od 1937 roku studiował ekonomię, pracując jednocześnie w PKP.
W czasie okupacji niemieckiej zaangażował się w działalność konspiracyjną, uczestnicząc w tworzeniu struktur Narodowej Organizacji Wojskowej na terenie powiatu bocheńskiego. W 1941 roku został szefem wydziału dywersji Podokręgu Krakowskiego NOW. Był organizatorem i uczestnikiem licznych akcji rozbrajania żołnierzy niemieckich oraz napadów na spółdzielnie wiejskie w regionie. Rozpoznany podczas jednego z nich, był poszukiwany przez bocheńską Sicherheitspolizei, gestapo aresztowało jego dwóch młodszych braci, którzy zostali wywiezieni do KL Auschwitz. W 1942 roku za jego ujęcie wyznaczono 200 tysięcy złotych nagrody.
Od września 1943 do lata 1944 roku pełnił funkcję szefa kontrwywiadu Komendy Powiatowej NOW w Bochni. Zorganizował działającą na terenie powiatu bocheńskiego grupę dywersyjno-sabotażową. Po aresztowaniach członków Narodowej Organizacji Wojskowej i Armii Krajowej w drugiej połowie 1943 roku prowadził na swoim terenie dochodzenie, ujawniając konfidentów: Tadeusza Migasa, na którym wykonano wyrok śmierci, oraz jego siostrę Adelę Migas. Po scaleniu NOW z AK współorganizował stały oddział partyzancki w rejonie Bochni. Po wkroczeniu do Małopolski Armii Czerwonej utworzył i do czerwca 1945 roku dowodził oddziałem Narodowego Zjednoczenia Wojskowego o nazwie Armia Narodowa „Pogrom”. Poszukiwany przez NKWD i UB, wyjechał najpierw na Mazury, a w połowie 1946 roku przedostał się do Niemiec.
Po krótkim pobycie w obozie dla oficerów w Murnau zamieszkał w Monachium, gdzie związał się z emigracyjnymi strukturami Stronnictwa Narodowego. Używając nazwiska Kociołek zorganizował punkt przerzutowy dla kurierów utrzymujących kontakt z krajem, wykorzystując trasę przez radziecką strefę okupacyjną i granicę na Nysie. Formalnie pozostawał do 1948 roku pracownikiem Ministerstwa Spraw Wewnętrznych rządu londyńskiego, jednocześnie kontynuował studia ekonomiczne. Po zlikwidowaniu na przełomie 1948 i 1949 roku szlaku kurierskiego do Polski, zdecydował się na emigrację do Stanów Zjednoczonych. Zamieszkał w Fort Lauderdale na Florydzie, gdzie pracował jako kontroler w przemyśle zbrojeniowym. Na emeryturze osiadł w Hollywood. Zmarł 22 lipca 1983 roku.

</doc>
<doc id="2801874" url="https://pl.wikipedia.org/wiki?curid=2801874" title="Paralithoxus">
Paralithoxus

Paralithoxus – rodzaj słodkowodnych ryb sumokształtnych z rodziny zbrojnikowatych (Loricariidae). 
Zasięg występowania.
Ameryka Południowa – rzeki Wyżyny Gujańskiej.
Klasyfikacja.
Gatunki zaliczane do tego rodzaju:
Gatunkiem typowym jest "Ancistrus bovallii" (="P. bovallii").

</doc>
<doc id="2801875" url="https://pl.wikipedia.org/wiki?curid=2801875" title="Nowo seło (obwód Ruse)">
Nowo seło (obwód Ruse)

Nowo seło () – wieś w Bułgarii, w obwodzie Ruse, w gminie Ruse. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 1209 mieszkańców.
W miejscowości znajduje się basen publiczny.

</doc>
<doc id="2801876" url="https://pl.wikipedia.org/wiki?curid=2801876" title="Rybnica Mała">
Rybnica Mała

 Rybnica Mała – część wsi Grzmiąca w Polsce położona w województwie dolnośląskim, w powiecie wałbrzyskim, w gminie Głuszyca, w Górach Suchych w Sudetach Środkowych.
W latach 1975–1998 miejscowość należała administracyjnie do województwa wałbrzyskiego.
Zabytki.
Do wojewódzkiego rejestru zabytków wpisany jest:

</doc>
<doc id="2801877" url="https://pl.wikipedia.org/wiki?curid=2801877" title="Prosena">
Prosena

Prosena () – wieś w Bułgarii, w obwodzie Ruse, w gminie Ruse. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 572 mieszkańców.

</doc>
<doc id="2801880" url="https://pl.wikipedia.org/wiki?curid=2801880" title="Tak smakuje życie">
Tak smakuje życie

Tak smakuje życie – drugi singel zespołu Enej, wydany 10 października 2012, promujący trzecią płytę grupy – "Folkhorod". Utrzymany jest w stylistyce piosenek "Radio Hello" czy "Skrzydlate ręce", które podbiły szczyty list przebojów największych rozgłośni radiowych w Polsce. "Tak smakuje życie" to utwór oparty na żywiołowym rytmie, został w nim wykorzystany fragment ukraińskiej ludowej pieśni.

</doc>
<doc id="2801881" url="https://pl.wikipedia.org/wiki?curid=2801881" title="Tetowo (obwód Ruse)">
Tetowo (obwód Ruse)

Tetowo () – wieś w Bułgarii, w obwodzie Ruse, w gminie Ruse. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 1991 mieszkańców.
W pobliżu miejscowości znajduje się zbiornik retencyjny. Wieś była wzmiankowana po raz pierwszy w XV wieku.

</doc>
<doc id="2801884" url="https://pl.wikipedia.org/wiki?curid=2801884" title="Gray Matter (gra komputerowa)">
Gray Matter (gra komputerowa)



</doc>
<doc id="2801886" url="https://pl.wikipedia.org/wiki?curid=2801886" title="Barbara (film 2012)">
Barbara (film 2012)

Barbara − niemiecki dramat filmowy w reżyserii Christiana Petzolda z 2012 roku.
Światowa premiera filmu nastąpiła 11 lutego 2012 roku, podczas 62. Międzynarodowego Festiwalu Filmowego w Berlinie, w ramach którego obraz prezentowany był w Konkursie Głównym. Na tymże festiwalu, reżyser filmu Petzold otrzymał Srebrnego Niedźwiedzia dla najlepszego reżysera. Polska premiera filmu nastąpiła 16 sierpnia br. w ramach 2. Międzynarodowego Festiwalu Filmu i Muzyki "Transatlantyk" w Poznaniu. Następnie 9 listopada film został wprowadzony do dystrybucji w kinach studyjnych na terenie Polski.
Film jest oficjalnym kandydatem Niemiec do Oscara za najlepszy film nieanglojęzyczny podczas 85. ceremonii wręczenia Oscarów.
Opis fabuły.
Niemcy, lata 80. XX w. Lekarka Barbara po złożeniu wniosku o wizę, zostaje przez władze uznana za zagrożenie i zesłana do szpitala na prowincji. Kobieta zostaje przydzielona do pracy na oddziale dziecięcym kierowanym przez André Reisera. Wraz z czasem pomiędzy bohaterami zaczyna rodzić się uczucie, a Barbara będzie zmuszona zweryfikować swoje plany o wyjeździe. 
Obsada.
i inni

</doc>
<doc id="2801889" url="https://pl.wikipedia.org/wiki?curid=2801889" title="Rybno Małe">
Rybno Małe



</doc>
<doc id="2801890" url="https://pl.wikipedia.org/wiki?curid=2801890" title="Vicente Módena">
Vicente Módena

Vicente Módena (ur. ?, zm. 17 maja 1944) – urugwajski piłkarz grający podczas kariery na pozycji napastnika. 
Kariera klubowa.
Vicente Módena podczas piłkarskiej kariery występował w River Plate Montevideo. Z River Plate trzykrotnie zdobył mistrzostwo Urugwaju w 1908, 1910 i 1913.
Kariera reprezentacyjna.
W reprezentacji Urugwaju Módena występował w latach 1908-1913. W reprezentacji zadebiutował 15 sierpnia 1908 w zremisowanym 2-2 meczu z Argentyną, którego stawką było Copa Lipton. 
W 1910 został powołany na pierwszą, jeszcze nieoficjalną edycję Mistrzostw Ameryki Południowej, który wówczas nazywał się "Copa Centenario Revolución de Mayo 1910". Na turnieju w Buenos Aires Módena był rezerwowym i nie wystąpił w żadnym meczu. Ostatni raz w reprezentacji wystąpił 9 lipca 1913 w przegranym 1-2 meczu w Copa Presídente Roque Sáenz Peña z Argentyną. Ogółem w barwach "celestes" wystąpił w 15 meczach. 

</doc>
<doc id="2801891" url="https://pl.wikipedia.org/wiki?curid=2801891" title="Rybno Wielkie (jezioro)">
Rybno Wielkie (jezioro)



</doc>
<doc id="2801893" url="https://pl.wikipedia.org/wiki?curid=2801893" title="Helena Balcerek">
Helena Balcerek

Helena Balcerek – polska lekkoatletka, koszykarka, piłkarka ręczna.
Kariera sportowa.
Trzykrotna medalistka mistrzostw Polski seniorów w rzucie oszczepem – zdobyła jeden złoty medal (Łódź 1945 – pierwsze mistrzostwa kraju po II wojnie światowej) oraz dwa srebrne medale (Grudziądz 1938 i Chorzów 1939). Była finalistką mistrzostw Polski także w skoku wzwyż, skoku w dal, pchnięciu kulą oraz pięcioboju.
Reprezentantka Polski w meczu międzypaństwowym w 1938 roku w Bydgoszczy przeciwko drużynie III Rzeszy (zajęła 3. miejsce w rzucie oszczepem z rezultatem 36,23).
Z Polonią zdobyła 3 miejsce w mistrzostwach Polski w koszykówce w 1939.
Startowała w barwach warszawskich klubów: Polonii 1938-1939 oraz Skry 1945-1948.

</doc>
<doc id="2801895" url="https://pl.wikipedia.org/wiki?curid=2801895" title="Strializa">
Strializa



</doc>
<doc id="2801896" url="https://pl.wikipedia.org/wiki?curid=2801896" title="Pteromugil">
Pteromugil



</doc>
<doc id="2801897" url="https://pl.wikipedia.org/wiki?curid=2801897" title="Planiliza">
Planiliza



</doc>
<doc id="2801898" url="https://pl.wikipedia.org/wiki?curid=2801898" title="Oxymugil">
Oxymugil



</doc>
<doc id="2801899" url="https://pl.wikipedia.org/wiki?curid=2801899" title="Heteromugil">
Heteromugil



</doc>
<doc id="2801900" url="https://pl.wikipedia.org/wiki?curid=2801900" title="Gracilimugil">
Gracilimugil



</doc>
<doc id="2801904" url="https://pl.wikipedia.org/wiki?curid=2801904" title="Piotr Frydrych">
Piotr Frydrych

Piotr Frydrych (ur. w 1806 na Podlasiu, zm. 24 kwietnia 1879) – warszawski architekt i budowniczy.
Życiorys.
Piotr Frydrych był synem Jana i Apolonii z Wenelów. Ukończył szkołę wojewódzką w Lublinie, następnie Wydział Architektury Uniwersytetu Warszawskiego. Praktykował u Antonia Corazziego przy budowie Teatru Wielkiego w Warszawie, później, od 1832 roku pracował u Fryderyka Adolfa Schütza. Przez wiele lat pracował jako adiutant budowniczy w Komisji Robót Publicznych i Skarbu, awansując na stanowisko radcy budowniczego tejże komisji w 1845 roku. 
Życie prywatne.
Piotr Frydrych ożenił się w 1833 roku z Karoliną Kamińską. Miał z nią dwie córki: Natalię i Kamilę Apolonię. Obie były żonami znanego malarza Wojciecha Gersona: po śmierci pierwszej żony (młodszej córki Frydrycha) Kamili w 1864 roku, Gerson ożenił się ze starszą córką, Natalią (w 1868 roku). Córką Wojciecha Gersona i Natalii była Maria Gerson-Dąbrowska.

</doc>
<doc id="2801909" url="https://pl.wikipedia.org/wiki?curid=2801909" title="Lonchiurus">
Lonchiurus



</doc>
<doc id="2801910" url="https://pl.wikipedia.org/wiki?curid=2801910" title="Paweł Olszański">
Paweł Olszański

Paweł Olszański (ur. 6 grudnia 1970) – polski lekkoatleta, który specjalizował się w biegu na 400 metrów.
Medalista halowych mistrzostw Polski seniorów, ma w dorobku jeden brązowy medal (Spała 1991). Trzykrotny finalista mistrzostw Polski seniorów, reprezentował barwy LKS Technika Pracze i LKS Błękitni Osowa Sień.
W 1991 reprezentował Polskę w finale B Pucharu Europy, zajmując 4. miejsce w sztafecie 4 x 400 m.
Członek Zarządu Polskiego Związku Lekkiej Atletyki w kadencji 2012–2016.
Rekordy życiowe: stadion – 47,55 (23 czerwca 1990, Zielona Góra); hala – 48,81 (24 lutego 1991, Spała).

</doc>
<doc id="2801911" url="https://pl.wikipedia.org/wiki?curid=2801911" title="Intelsat I">
Intelsat I



</doc>
<doc id="2801913" url="https://pl.wikipedia.org/wiki?curid=2801913" title="Hakoah Stanisławów">
Hakoah Stanisławów

Hakoah Stanisławów (hebr.: מועדון הכדורגל הכח סטאַניסלעװ, "Moadon HaKaduregel Hakoah Stanislew") — żydowski klub piłkarski z siedzibą w Stanisławowie (obecnie Iwano-Frankiwsk na Ukrainie).
Historia.
Chronologia nazw: 
Piłkarska drużyna została założona 1908 roku w lonie Żydowskiego towarzystwa gimnastycznego "Hakoah" Stanisławów . Zespół występował w rozgrywkach Klasy A (1929), klasy B (1922—1928; 1930—1933), klasy C (1921) lwowskiego OZPN, a z 1934 — w klasie B stanisławowskiego OZPN. 
We wrześniu 1939, kiedy wybuchła II wojna światowa, klub przestał istnieć.

</doc>
<doc id="2801914" url="https://pl.wikipedia.org/wiki?curid=2801914" title="Channel Orange">
Channel Orange

Channel Orange (stylizowana pisownia: channel ORANGE) – debiutancki album studyjny amerykańskiego artysty nagrywającego pod pseudonimem Frank Ocean, wydany 10 lipca 2012 przez amerykańską wytwórnię płytową Def Jam Recordings. Album zadebiutował na 2. miejscu listy Billboard 200 w Stanach Zjednoczonych, sprzedając się w ilości 131 tys. kopii w pierwszym tygodniu od rozpoczęcia sprzedaży.

</doc>
<doc id="2801917" url="https://pl.wikipedia.org/wiki?curid=2801917" title="Wakaso Mubarak">
Wakaso Mubarak

Wakaso Mubarak (ur. 25 lipca 1990 w Tamale) – ghański piłkarz, grający na pozycji defensywnego pomocnika. Jest zawodnikiem klubu KAS Eupen.
Kariera klubowa.
Swoją karierę piłkarską Wakaso rozpoczął w klubie SC Adelaide. W 2007 roku został zawodnikiem Ashanti Gold SC, w barwach którego zadebiutował wówczas w ghańskiej Premier League. W Ashanti Gold występował przez sezon.
W 2008 roku Wakaso wyjechał do Hiszpanii i został zawodnikiem Elche CF, występującego w Segunda División. W barwach Elche zadebiutował 31 sierpnia 2008 w przegranym 0:1 domowym meczu z SD Eibar. W zespole Elche spędził dwa lata.
W 2010 roku Wakaso przeszedł do Villarrealu. W Primera División zadebiutował 2 marca 2011 w wygranym 1:0 domowym meczu z Hérculesem CF. W sezonie 2011/2012 spadł z Villarrealem z Primera do Segunda División.
W 2012 roku Wakaso podpisał kontrakt z Espanyolem. 18 sierpnia 2012 zadebiutował w Espanyolu w przegranym 1:2 wyjazdowym spotkaniu z RCD Mallorca i w debiucie zdobył gola.
W 2013 roku podpisał czteroletni kontrakt z rosyjskim Rubinem Kazań. W 2014 roku został wypożyczony do Celtiku, a w 2015 do UD Las Palmas. W 2016 trafił do Panathinaikosu.
Aktualizacja: 20 maja 2019
Kariera reprezentacyjna.
W reprezentacji Ghany Wakaso zadebiutował 13 października 2012 roku w wygranym 1:0 meczu kwalifikacji do Pucharu Narodów Afryki 2012 z Malawi, rozegranym w Lilongwe.
Wcześniej, w 2005 roku, Wakaso wystąpił z kadrą U-17 na Mistrzostwach Świata U-17.

</doc>
<doc id="2801918" url="https://pl.wikipedia.org/wiki?curid=2801918" title="Lestrod Roland">
Lestrod Roland

Lestrod Roland (ur. 5 września 1992 w Basseterre) – lekkoatleta z Saint Kitts i Nevis, sprinter.
W 2009 brał udział w mistrzostwach świata juniorów młodszych w Bressanone, na których dotarł do półfinału biegu na 400 metrów. W 2012 reprezentował Saint Kitts i Nevis na igrzyskach olimpijskich w Londynie, gdzie, wraz z kolegami z reprezentacji, odpadł w eliminacjach i ustanowił rekord kraju (38,41). W 2014 zdobył srebro w sztafecie 4 × 200 metrów podczas IAAF World Relays.
Rekordy życiowe.
10 sierpnia 2012 sztafeta 4 × 100 metrów z Saint Kitts i Nevis w składzie Lestrod Roland, Jason Rogers, Antoine Adams, Brijesh Lawrence ustanowiła rekord kraju w tej konkurencji – 38,41.
24 maja 2014 wszedł w skład sztafety 4 × 200 metrów Saint Kitts i Nevis, która czasem 1:20,51 ustanowiła aktualny rekord kraju na tym dystansie.

</doc>
<doc id="2801922" url="https://pl.wikipedia.org/wiki?curid=2801922" title="Podilla Tarnopol">
Podilla Tarnopol

Podilla Tarnopol (oficjalna nazwa: Ukraińskie Sportowe Towarzystwo „Podilla” Tarnopol, ukr. Українське Спортове Товариство "Поділля" Тарнопіль) – polski klub piłkarski z siedzibą w Tarnopolu, założony jesienią 1908 przez społeczność ukraińską. Rozwiązany podczas II wojny światowej.
Historia.
Piłkarska drużyna Podilla została założona przez uczniów ruskiego gimnazjum w Tarnopolu jesienią 1908 roku. Pierwszy w historii sportu tarnopolskiego mecz piłki nożnej został rozegrany 21 sierpnia 1909 r. między „Kresami” a „Podilla”, w którym kresowianie wygrali 4:1. Zawody odbywały się na boisku za Parkiem Miejskim. Na początku klub zmagał się tylko z innymi ukraińskimi klubami Kresów Wschodnich (Ukraina Lwów, Sianowa Czajka Przemyśl, Skała Stryj, Prołom Stanisławów), tak jak prowadzić spotkania z klubami innych narodowości zabraniał Ukraiński Sportowy Sojusz. Dopiero w 1928 ukraińskie kluby przystąpiły do rozgrywek, organizowanych przez PZPN (niemieckie cztery lata wcześniej).
W kwietniu 1928 r. powstał tarnopolski podokręg LOZPN (Lwowski Okręgowy Związek Piłki Nożnej) dla rozgrywek w klasie B i C, w których występował zespół piłkarski Podilla.
We wrześniu 1939, kiedy wybuchła II wojna światowa, klub przestał istnieć.

</doc>
<doc id="2801923" url="https://pl.wikipedia.org/wiki?curid=2801923" title="Fusiloricaria">
Fusiloricaria



</doc>
<doc id="2801925" url="https://pl.wikipedia.org/wiki?curid=2801925" title="Kuchnia holenderska">
Kuchnia holenderska

Kuchnia holenderska – narodowa kuchnia Holendrów. Oferuje proste, pożywne, oszczędne i zdrowe potrawy. Podstawowymi składnikami większości współczesnych tradycyjnych dań obiadowych są: ziemniaki, warzywa i mięso, ugotowane osobno lub łącznie w postaci "stamppotu" – potrawy charakterystycznej dla kuchni holenderskiej, występującej w wielu wariantach, do której często podawana jest kiełbasa "rookworst". W dalszym ciągu to „kulinarne trio” stoi 3 do 4 razy w tygodniu na stole, a w przypadku starszych generacji 5 do 6 razy w tygodniu. Większość Holendrów spożywa ciepły posiłek wspólnie z rodziną w domu około godziny 6 wieczorem. Lista tradycyjnych potraw obejmuje między innymi: zupę grochową "erwtensoep", zupę z brązowej fasolki "bruine bonensoep", "hutspot", "hachee", kotlet mielony "gehaktbal" polany sosem "jus", "uitsmijter", "poffertjes" i "pannenkoeken". W tradycyjnym menu goszczą też ryby. Na ulicy od końca maja do początku lipca można kupić tradycyjną zakąskę – wypatroszonego solonego śledzia z cebulką pokrojoną w kostkę tzw. "Hollandse Nieuwe" lub "maatjesharing". Kuchnia holenderska słynie z serów żółtych, które wyrabiano już w starożytności. Ze względu na uwarunkowania historyczne – byłe kolonie – kuchnia Holendrów uległa wpływom innych kuchni, głównie wpływowi kuchni indonezyjskiej. Zaś z drugiej strony osadnicy holenderscy wywarli wpływ na rozwój kuchni w Ameryce Północnej. Ważną rolę w kuchni już od XVII wieku odgrywają przyprawy korzenne, które wchodzą w skład tradycyjnych ciasteczek ("speculaas", "pepernootjes" i "kruidnoten") oraz piernika śniadaniowego "ontbijtkoek", a także dodają smaku ugotowanym warzywom (czerwona kapusta z goździkami, kalafior z gałką muszkatołową czy mus jabłkowy z cynamonem). W ostatnim dniu roku masowo jedzone są "oliebollen", zaś na Dzień Króla ciastko "tompoes" z glazurą w narodowym kolorze, czyli pomarańczowym. Ulubionymi cukierkami są czarne "dropjes" z lukrecji. Na rynku dostępny jest szeroki asortyment półproduktów spożywczych oraz gotowe posiłki "kant-en-klaar" wymagające jedynie podgrzania. Coraz częściej w domowym menu, obok potraw tradycyjnych, goszczą potrawy pochodzące z kuchni chińskiej, włoskiej, hiszpańskiej i tureckiej. Aby zjeść coś na szybko Holendrzy mają do wyboru nie tylko międzynarodowe bary szybkiej obsługi, ale mogą także skorzystać z rodzimych snack barów, oferujących unikalny asortyment przekąsek smażonych na głębokim oleju, które są serwowane razem z frytkami lub w bułeczce.
Historia.
Czasy Germanów pod panowaniem Cesarstwa Rzymskiego.
Od około 58 roku p.n.e., po wkroczeniu legionów Juliusza Cezara, i przez następnych około 400 lat (do końca III wieku n.e.) obecne tereny Belgii i Holandii oraz zamieszkujące je ludy germańskie znajdowały się pod panowaniem i wpływami cesarstwa rzymskiego, podobnie jak duża część innych obszarów Europy Zachodniej. Informacji o sposobie odżywiania się ludów germańskich dostarczyły potomnym zapiski skrybów rzymskich. Według nich Germanie spożywali głównie mięso z hodowanych zwierząt (bydła, owiec, kóz i świń), dziczyznę, pszenicę, owoce i ser. Hodowano także konie, ale nie wiadomo, czy także na spożycie. Krowy, kozy i owce były źródłem nie tylko mięsa, ale również mleka. Ze świniny na terenach współczesnej Belgii wyrabiano już wtedy szynki. Polowano na dzikie gęsi i kaczki, kuropatwy, słonki oraz zające i sarny. Łowiono przede wszystkim ryby słodkowodne (leszcze, węgorze, szczupaki, okonie, jesiotry, łososie), a z ryb słonowodnych poławiano makrele. Ze zbóż uprawiano pszenicę płaskurkę, jęczmień, proso, owies i w mniejszym stopniu żyto. Poza tym chłopi uprawiali rośliny strączkowe (groch i fasolę) oraz len na olej i włókno.
400–1300.
Istniało duże zróżnicowanie pomiędzy tym, co spożywali ubodzy, a tym, co gościło na stołach najbogatszych. Bogatym nie brakowało w diecie mięsa, drobiu, dziczyzny, ryb i nabiału, a ich posiłki były obfite. Jedzenie chłopów i pracowników najemnych było bardzo proste i ubogie w mięso.
Hodowano te zwierzęta, które dostarczały pożywienia (mięsa, tłuszczu i mleka) oraz skórę lub wełnę.
Z uprawianego jęczmienia robiono i gotowano kaszę (nid. "pap", ewentualnie "brij"), a z żyta pieczono chleb (żytni). Przede wszystkim kasza stanowiła podstawowy posiłek w ciągu dnia dla większości ludzi, gdyż do jej przygotowania nie był potrzebny piec, który był niezbędny do upieczenia chleba, a jedynie kocioł zawieszony nad ogniem. Obok kaszy jęczmiennej do sporządzania potraw używano też kaszy gryczanej i owsianej.
Inną prostą potrawą był "klont", czyli mąka zmieszana z mlekiem, z dodatkiem posiekanych liści szałwii i tymianku, łyżki smalcu i szczyptą soli do smaku, ugotowana w gorącej wodzie.
Bogaci, dla których w owym czasie chleb i kasza także stanowiły podstawę diety, mieli jednak do wyboru lepsze gatunki chleba, w tym pszennego, oraz delikatne w smaku kaszki pszenne.
W kotle zawieszonym nad ogniem gotowano kaszę bez mięsa, potrawy z ziaren zbóż z mięsem oraz potrawy na bazie grochu lub fasoli. Rośliny strączkowe nie były wówczas zaliczane do warzyw. Nasiona roślin strączkowych jedzono ugotowane i doprawione do smaku cebulą, selerem i solą. Ewentualnie były gotowane razem z małym kawałkiem solonego mięsa. Ponadto do sporządzania pożywienia wykorzystywano też warzywa korzenne, głównie korzeń pasternaku. Kasza, chleb, nasiona roślin strączkowych i pasternak były podstawowymi składnikami diety. Jedzono natomiast mało warzyw we współczesnym rozumieniu tego słowa. Ponadto jako pożywienie, o ile składniki te były dostępne, wykorzystywano: soczewicę, ryby i mięczaki, dziczyznę, mięso ze zwierząt hodowlanych, jaja, mleko, ser i owoce, a z warzyw szparagi, buraki ćwikłowe, brokuły, kapustę, pory, sałatę i brukselkę.
Jedzenie doprawiano do smaku cebulą, czosnkiem i solą. Słodzono głównie miodem, który był tańszy niż cukier trzcinowy sprowadzany z Południowej i Południowo-Wschodniej Azji. Używano oleju lnianego i oliwy z oliwek.
Kotły do gotowania były wykonane z brązu lub żelaza. Jedzenie przechowywano w glinianych naczyniach.
Pito piwo, serwatkę, mleko i wino. Najubożsi pili wodę. Mleko było jednak przede wszystkim wykorzystywane do wytwarzania masła i sera, i niezbyt popularne jako napój. Napojem ludu było piwo. Było ono tańsze niż wino i czystsze niż zwykła woda, gdyż podczas jego warzenia woda była zagotowywana. Pito je przez cały dzień do posiłków, od rana do wieczora. Było to słabe piwo o niskiej zawartości alkoholu, niesłodowane, wyrabiane po domach. Natomiast specjalnie na uczty warzono mocniejsze piwo. Przedstawiciele wyższych stanów społecznych pili różne gatunki wina, przy czym preferowano wina młode. Popularne było też grzane wino. Woda miała złą jakość i nie zawsze zaopatrzenie w wodę pitną było optymalne. Wodę pili tylko najbiedniejsi lub gdy brakowało piwa, np. z powodu złych zbiorów zboża. Woda, serwatka, maślanka i mleko zaczęły zyskiwać na popularności dopiero później, od XVI, XVII wieku. Rano dla odmiany zamiast piwa pito miód pitny.
Szczególnie ceniono ziarna zbóż, bo z nich można było wyprodukować różne kasze, upiec chleb, zrobić ciasto oraz warzyć piwo. Ziarna zbóż przez wiele różnych wieków stanowiły podstawę przyrządzanych potraw, zaś piwo było przez długi czas najważniejszym napitkiem.
1300–1500.
Do czasów współczesnych zachowały się jedynie nieliczne dokumenty traktujące o jedzeniu i napojach z okresu Niderlandów. Dotyczyły one tych potraw, które gościły na stołach najwyższych klas świeckich i duchownych podczas uroczystości jak śluby czy bankiety. Najprawdopodobniej w późnym średniowieczu elity w całej Europie Zachodniej spożywały te same lub zbliżone potrawy o odmiennych nazwach, wzorując się na standardach kuchni francuskiej i włoskiej. Bardziej liczyła się obfitość jedzenia i napitków na stole (szczególnie mięsa i wina) niż jej jakość, m.in. ze względu na nieregularność w podaży żywności, ciągłe zagrożenie pomorem zwierząt domowych, nieurodzajami, zarazami i wojną.
W kuchni najbogatszych warstw używano dużo cukru i ostrych przypraw: kminku, cynamonu, imbiru, pieprzu i szafranu. Wszystkie potrawy wystawiano na stół jednocześnie. Nie zostały w owym czasie jeszcze wykształcone standardy zachowania się przy stole podczas jedzenia ani poczucie wyrafinowanego smaku kulinarnego, które kształtowały się i ewoluowały na przestrzeni wieków. Podczas przyjęć książęta, notable i wysocy rangą duchowni jedli i pili obficie, naśladując władców Burgundii.
Restrykcje religijne dotyczące spożywania mięsa i nabiału (zakazane podczas postów) oraz abstynencji (obowiązywała dwa razy w tygodniu i podczas postów) wywarły znaczny wpływ na rozwój kulinarny zarówno kuchni dworskiej, jak i chłopskiej. W dni postne spożywano ryby, które łowiono w morzu, rzekach i jeziorach, po czym przygotowywano na różne sposoby.
Według opowieści przekazywanych od wieków z pokolenia na pokolenie w 1386 Willem Beukelszoon z Biervliet wynalazł sposób sprawiania śledzi (nid. "haringkaken") lub jedynie zainicjował sprawianie śledzi już na pokładzie statków rybackich. Czyszczenie polegało na usunięciu skrzeli i wnętrzności, poza trzustką, zanim śledzie były solone i upychane w beczkach. Dzięki enzymom trzustkowym zachodził proces „dojrzewania”, w wyniku którego śledzie zyskiwały specyficzny smak i były dłużej przydatne do spożycia.
Kreatywność w kuchni utrudniał zakaz używania masła w czasie postu. Do przyrządzania potraw postnych można było natomiast stosować olej z oliwek. Jadłospis w dniach postnych różnił się od tego, co jedzono w zwykłe dni niepostne oraz od potraw serwowanych podczas dni świątecznych i uroczystości. Jedzenie konserwowano przez suszenie i solenie. Świeże mięso spożywano więc jedynie po uboju, przy czym wykorzystywano wszystkie części zwierząt rzeźnych, w tym oczy, głowę, jelita i mózg. Świeże owoce i warzywa mogły być spożywane jedynie w sezonie.
Największy wpływ na to, co stało na stole miało uwarstwienie społeczne, czyli przynależność jednostki do danej warstwy społecznej, obok zakazów religijnych, sezonowości i regionalności produkcji rolnej, lat urodzaju i nieurodzaju, dostępnych metod konserwacji pożywienia, rodzaju gleby i klimatu. W XIV-wiecznej Europie Zachodniej powtarzały się klęski głodu oraz epidemie czarnej śmierci, które zredukowały liczbę ludności. W umiarkowanym klimacie morskim Niderlandów uprawiano żyto, jęczmień, owies oraz początkowo wyłącznie na południowo-zachodnich obszarach pszenicę. Żyto było wówczas głównie uprawianym zbożem, zaś pszenica najbardziej cenionym. Niderlandzkie uprawy zboża nie pokrywały zapotrzebowania populacji. Drogą morską sprowadzano zboże z Europy Wschodniej, w XIII i XIV wieku w ramach Ligi Hanzeatyckiej, a w XV wieku przez port w Amsterdamie.
Pierwotnie Holandię zamieszkiwali głównie chłopi i najemni pracownicy rolni, wykonujący ciężką pracę fizyczną w polu, stąd ich posiłki musiały być zdrowe i pożywne, aby sprostać zapotrzebowaniu odżywczemu i kalorycznemu, musiały dobrze wypełnić żołądek na długi czas. Chłopi produkowali głównie na pokrycie własnych potrzeb, szczególnie w małych gospodarstwach oraz w gospodarstwach położonych na odizolowanych terenach, lecz od XIV wieku w związku z powstawaniem i rozwojem miast zaczęli sprzedawać nadwyżki na rynku, np. masło i ser.
Najubożsi gotowali z ziaren zbóż kaszę w kotle zawieszonym nad ogniem. W zamożniejszych domach, w których był piec, pieczono chleb i naleśniki. Poza tym z ziarna warzono piwo, które było powszechnym napojem, gdyż woda miała złą jakość, a mleko zużywano do produkcji masła i serów. Warzywa i owoce były uważane za niezdrowe i niezbyt doceniane w kuchni. Niemniej jednak warzywa bulwiaste, buraki ćwikłowe, rzepa i groch z konieczności były obecne w codziennym jadłospisie. Zielone warzywa liściaste były mało znane i konsumowane jedynie przez wyższe warstwy społeczne.
Wykonujący pracę fizyczną jedli trzy posiłki dziennie, a nawet częściej. Na terenach wiejskich powszechne było wielokrotne spożywanie ciepłego posiłku w ciągu dnia. Elita preferowała jadać dwa razy dziennie.
Średniowiecznym gorącym posiłkiem chłopstwa i mieszkańców miast była półpłynna papkowata potrawa, którą sporządzano z wody, mleka lub piwa w połączeniu z warzywami korzennymi, nasionami różnych gatunków roślin strączkowych lub ziarnami zbóż, czasami dodatkowo wzbogacona kawałkiem mięsa lub smalcem. Skład potrawy zależał od pory roku. Gotowano ją w dalszy ciągu w kotle zawieszonym nad ogniem. Jeżeli chodzi o nazewnictwo tych średniowiecznych potraw, to terminy "pap" i "brij" wskazywały na potrawy bezmięsne, podczas gdy określenia "sop", "potage", "hutspot" oznaczały, że zawierały one w swoim składzie mięso.
Zarówno do zimnych, jak i ciepłych posiłków podawano chleb, wszędzie tam, gdzie był możliwy jego wypiek. Podczas wielkiego postu popularny był solony śledź. Jedzono też chleb z mięsem, masłem i serem oraz jaja. Popijano najczęściej piwem.
W tym okresie warzywa hodowano już nie tylko na przyklasztornych grządkach, a owoce w przyklasztornych sadach. Ogródki warzywne i sady owocowe z jabłoniami i gruszami zaczęto zakładać także przy zamkach, przy bogatych wiejskich rezydencjach oraz w pobliżu miast. Pomimo że medycy odradzali spożywanie owoców i warzyw, gdyż za bardzo „ochładzały” żołądek, to konsumowano ich spore ilości ze względu na przyjemny słodki smak. Wśród zamożnych popularne było konserwowanie owoców cukrem, poza tym uważano, że owoce kandyzowane można już jeść bez ryzyka dla zdrowia. Owoce kandyzowane były podawane jako deser podczas uroczystych posiłków. W zależności od sezonu sprzedawcy owoców oferowali: jabłka, gruszki, truskawki, wiśnie, winogrona, śliwki, jeżyny, porzeczki i brzoskwinie. Po pierwszych wyprawach krzyżowych wzrosło spożycie owoców zagranicznych: fig, daktyli, rodzynek i cytryn. Ludzie lubili słodkie w smaku pokarmy: sernik, naleśniki, ptysie, kaszki. Miejscy piekarze słodkich wyrobów i ciast mieli dużo klientów.
Ryż, cukier oraz przyprawy przywożone z Dalekiego Wschodu były artykułami luksusowymi, na zakup których mogli pozwolić sobie jedynie najbogatsi. Obok przypraw z Dalekiego Wschodu, częstym elitarnym składnikiem w średniowiecznych przepisach były migdały.
Cechami charakterystycznymi dla ówczesnej kuchni i dla sposobów pozyskiwania pożywienia, odróżniającymi Niderlandy od innych obszarów położonych w Europie Zachodniej, było:
Wiek XVI.
Od początku XVI wieku z rozwojem niderlandzkiej sztuki kulinarnej były ściśle związane książki kucharskie, zawierające zbiory przepisów kulinarnych, które zaczęły ukazywać się jak tylko w Europie Zachodniej zaczęto stosować maszyny drukarskie.
W XVI wieku wśród elit w dalszym ciągu popularne były słodko-kwaśne sosy, mocno doprawione przyprawami. Modne było nadawanie potrawom ostrych kolorów i całkowite ukrycie podobieństwa lub przetworzenie zapachu i struktury względem pierwotnego produktu. Do barwienia potraw używano szafranu, sandałowca i morwy. Wiele potraw miało postać zabarwionej papki, dodatkowo połączonej z chlebem, jajami czy musem z migdałów. Np. w książce kucharskiej pt. "Het Notabel Boecxken van Cokeryen" z 1510 znalazł się przepis na blamanż z mięsa kurczaka z migdałami, jajami, mąką i szafranem, doprawiony do smaku dużą ilością pieprzu, gałki muszkatołowej, goździków, cynamonu i imbiru – kombinacja składników sprzeczna ze współczesnym rozumieniem smaku. Wzięciem cieszyły się też żartobliwe potrawy, które miały na celu zmylenie biesiadnika, np. jajko w formie ryby albo odwrotnie, szczególnie w kontekście obowiązkowych postów narzuconych wiernym przez Kościół Katolicki. Posiłki jedzono na drewnianych talerzach lub krążkach z czerstwego chleba. Posługiwano się wspólną łyżką. Dopiero w drugiej połowie XVI wieku po raz pierwszy zaczęły pojawiać się na stole talerze z cyny i dwuzębowe widelce, a każdy z biesiadników miał już do dyspozycji własną łyżkę, lecz w dalszym ciągu szklane kubki i garnuszki do picia były dzielone.
Po odkryciu Ameryki w Europie pojawiły się nowe produkty spożywcze, z których jedne zadomowiły się szybko (np. hiszpańska papryka chili, zielona fasolka szparagowa i kakao, z którego robiono tłustawy, gorący, doprawiony do smaku przyprawami i dużą ilością cukru napój), podczas gdy inne wymagały dłuższego czasu, aby znaleźć się w jadłospisie (np. ziemniaki, które przedstawił Holendrom w 1588 botanik Carolus Clusius, dopiero w XVIII wieku były w powszechnym użyciu). Przybyłą z Ameryki kukurydzę i pomidory początkowo hodowano jako rośliny ozdobne. Także przywieziony z Ameryki do Europy indyk szybko trafił na stoły elit w Brukseli. Również nowe warzywa europejskie (karczochy, kapary, kalafiory, brokuły i słodkie nowe odmiany pomarańczy) stały się w ciągu XVI wieku bardziej dostępne dla zamożnych obywateli. W kuchni zaczęto też używać oleju z oliwek.
W dalszym ciągu chłopi i rzemieślnicy jadali owsiankę, naleśniki, żytni chleb (bez niczego, z masłem albo serem, ale nie z masłem i serem jednocześnie, gdyż uważano to za zbytek), śledzie, a wieczorem gorącą półpłynną strawę. W wyższych kręgach zaczęto podawać jako zakąskę sałatkę, która poprzedzała gorący posiłek lub była dodatkiem do wieczornego posiłku. Najubożsi popijali wodą. Innymi dostępnymi napojami były: maślanka, serwatka, piwo i mleko.
W późnym średniowieczu obywateli zaczęły obowiązywać prawa (nid. "weeldewetten") ograniczające liczbę gości oraz rodzaj i ilość jedzenia serwowanego podczas przyjęć i uroczystości, np. ślubów. Prawa te, wydawane przez burmistrzów, różniły się od siebie w zależności od miasta. Obowiązywały jeszcze w XVII wieku. Za podawanie zabronionych delikatesów groziła kara pieniężna, np. w 1627 w Groningen nie wolno było serwować konfitur jako deseru, a za złamanie zakazu groziła kara w wysokości 30 guldenów. Ponadto przyjęcia musiały zakończyć się najpóźniej o godzinie 10 wieczorem. Prawa te nie zawsze były przestrzegane przez notabli. Również sprzeciwiający się nałożonym restrykcjom obywatele byli gotowi zapłacić karę, lecz zjeść obfity poczęstunek. Nie wiadomo dokładnie, dlaczego wszędzie zaczęły obowiązywać te restrykcyjne prawa. Czynnikami, które się do tego przyczyniły były najprawdopodobniej: represje ze strony władcy i rządzących w stosunku do obywateli, chęć przeciwdziałania zamieszkom spowodowanym masowym pijaństwem oraz kalwinistyczny sprzeciw przeciwko korzystaniu z ziemskich przyjemności.
Wiek XVII.
W XVII wieku po przerwaniu przez statki VOC hiszpańsko-portugalskiego monopolu na obce przyprawy, takie jak pieprz, gałka muszkatołowa, goździki i cynamon, stały się one łatwe do kupienia dla szerokich mas społecznych, także cukier taniał, przez co stawał się szerzej dostępny dla każdego.
W porównaniu do innych narodów Holendrzy jedli dużo ryb (nawet na śniadanie), sera oraz warzyw – uprawianych na wsi i w ogródkach warzywnych poza miastem, a potem sprzedawanych na targu w mieście. W dalszym ciągu w XVII wieku były popularne potrawki i placki pikantne w smaku. Większość chciała gotować zdrowo i smacznie, ale także oszczędnie i tanio, o czym świadczyły tytuły książek kucharskich z tego okresu. Proste potrawy jak naleśniki, "poffert" czy "pap" gościły na stołach ubogich, jak i dobrze sytuowanych. Jedzono chleb żytni, ser, masło, solone mięso i ryby. Najważniejszy posiłek w ciągu dnia, tzw. (nid.) "noenmaal", spożywano między godziną 10 a 11 rano. Była to najczęściej potrawa jednogarnkowa z kawałkami mięsa lub ryby, którą latem wzbogacano marchewką, a zimą fasolą lub grochem. Biedni spożywali rodzaj "stamppotu" z nasion roślin strączkowych z tanią rybą, np. śledziem.
Potrawy mleczne (różne papki i kaszki) nie były uważane za deser, ale podawane razem z kawałkiem chleba na kolację. Podczas uroczystych dni w domach na stole pojawiały się naleśniki, gofry, ciasta, torty i słodkie placki "vlaai". Na stołach bardzo bogatych ludzi stawiano najwymyślniejsze desery: figurki zwierząt, owoców i kwiatów z marcepanu czy galaretki w kształcie ryb, krabów, kwiatów, a nawet herbów rodzinnych. Bardzo popularna była głowa Jana Chrzciciela wykonana z czerwonej galaretki. Galaretki otrzymywano, używając karuku lub odpowiednio spreparowanego odwaru ze świńskich nóżek. W dalszym ciągu chętnie kolorowano potrawy, szczególnie desery. Na zielono szpinakiem, pietruszką lub szczawiem; na niebiesko płatkami orlika, chabra lub fiołków; na brązowo sokiem z morwy lub pokruszonym piernikiem miodowym (później przy użyciu czekolady lub kawy); na czerwono wiśniami, porzeczką, sokiem z buraków ćwikłowych lub koszenilą. Rodzynki, śliwki, owoce południowe (np. cytryny), cielęcina i jaja były wykorzystywane do przyrządzania potraw jedynie w bogatych domach. Na koniec posiłku mogła zostać podana sałatka warzywna lub owoce. Pomimo ostrzeżeń medyków konsumowano dużo owoców, ludzie wiedzieli, że owoce zapobiegają szkorbutowi. Już około 1700 roku istniało profesjonalne ogrodnictwo i sadownictwo, przede wszystkim w zachodniej części kraju.
Najczęściej pitym napojem było piwo, pito je nawet do śniadania. Wino było przeznaczone do picia podczas uroczystości. Wino pito zarówno nierozcieńczone, jak i rozcieńczone wodą. Z wina sporządzano też napój, dodając do niego cukier, miód i przyprawy. W domu i w karczmach pito też dużo winiaku i ginu o nazwie "Jenever". W latach 60. XVII wieku sprzedano w Amsterdamie pierwsze partie kawy i herbaty. W 1673 została otwarta pierwsza publiczna kawiarnia, również w Amsterdamie, oferująca kawę do picia. Kawę pito samą lub z przyprawami (cynamonem lub imbirem) dla samej przyjemności, ale także uważano, że kawa była lekiem na różne dolegliwości.
Ubodzy zaprzestali jadać na drewnianych talerzach. Zostały one zastąpione talerzami z cyny i gliny. W ciągu XVII wieku zanikła konieczność dzielenia się garnuszkami i czarkami na zupę. Każdy dysponował już własnym zestawem naczyń i sztućców podczas wspólnego posiłku. Na stole pojawiły się dodatkowo sztućce do nakładania potraw. Pod koniec XVII wieku gospodarz zapewniał wszystkim swoim gościom łyżki i widelce, więc idąc w odwiedziny, nie trzeba już było zabierać ze sobą własnej łyżki czy widelca. Każdy (mężczyźni i kobiety) zabierał ze sobą jedynie własny nóż, który uważny był za bardziej osobisty. Książki kucharskie, poza przepisami, zwracały uwagę na symetryczne nakrywanie do stołu oraz podawały porady na temat kulturalnego zachowania podczas posiłków. Wśród najzamożniejszych nastała moda na naczynia z chińskiej i japońskiej porcelany, które przywoziły do Holandii statki VOC.
Kuchnia elit w okresie Złotego Wieku Holandii.
Inaczej prezentowała się kuchnia najbogatszej elity holenderskiej w czasach Złotego Wieku, kiedy państwo holenderskie przeżywało okres rozkwitu związany z intensywnym rozwojem potęgi morskiej, opanowaniem światowego handlu oraz prowadzeniem kolonizacji. Informacji na ten temat dostarczyła książka kucharska z XVII wieku pt. "Verstandige kok of sorghvuldige huys-houdster", która w 2006 została przełożona na współczesny język niderlandzki przez filologa języka niderlandzkiego i dietetyczkę Marleen Willebrands. Również liczne martwe natury siedemnastowiecznych mistrzów niderlandzkich dowodzą jak wspaniałe jedzenie gościło na stołach bogaczy. Oryginalną wersję tej siedemnastowiecznej książki kucharskiej zabierali ze sobą holenderscy osadnicy przybywający do Nowego Świata. Obok przepisów na rodzime potrawy, w książce znalazły się także przepisy zagraniczne, gdyż np. ryby były w siedemnastowiecznych domach pańskich przyrządzane według receptur francuskich, hiszpańskich i żydowskich. W połowie XVII wieku cena łososia, który był uważany za artykuł delikatesowy, wynosiła tyle, co tygodniowa pensja pracownika. Łosoś i jesiotr były często wręczane jako prezent. Na stołach elit gościły warzywa pochodzące z upraw: kalafiory, fasolka szparagowa, karczochy i szparagi.
W przeciwieństwie do kuchni biednych ludzi, w której nacisk kładziono na prostotę, unikanie zbędnego dekorowania potraw oraz oszczędne i mądre gospodarowanie produktami spożywczymi, kuchnia elit wzorowała się na dworskiej kuchni francuskiej, znanej z przepychu i widowiskowości. Kosztowne potrawy z kawiorem, serem Parmezanem, ostrygami czy z ptaków śpiewających stanowiły potwierdzenie prestiżu. Pomimo że podczas kazań nawoływano do nienadużywania wina, to jednak w przepisach kulinarnych z XVII wieku było ono zdecydowanie obecne, np. do sporządzania potraw z mięsa i drobiu czy sosów. W celach kulinarnych zalecano kwaśne wina reńskie, a nie słodkie wina francuskie, gdyż kwaśniały one po podgrzaniu. Jako alternatywę dla wina wymieniano sok z cytryny, ocet lub sok z niedojrzałych winogron.
Od siedemnastowiecznych kucharzy wymagano pewnego zasobu wiedzy medycznej, zresztą często autorami książek kucharskich byli medycy, w związku z tym zawierały one adnotacje na temat właściwej obróbki czy łączenia składników z medycznego punktu widzenia, np. nie zalecano jednoczesnego jedzenia potraw z mięsa i ryb, zaś zimne z natury gruszki należało ocieplić poprzez gotowanie w czerwonym winie, a mokre i zimne ryby musiały zostać przed konsumpcją osuszone i ogrzane przez upieczenie. Pod koniec XVII wieku uważano, że pokarmy kwaśne, słone i zimne były przyczyną chorób, np. szkorbutu. W związku z tym zalecano, aby z umiarem jeść solone ryby, solone mięso i kwaśne owoce (cytryny, pomarańcze i winogrona).
Świeżą wołowinę i wieprzowinę, które były zimą trudno dostępne, zastępowano mięsem z gołębi. Przywilej hodowania dużej liczby gołębi, tzw. "duivenslag" posiadali jedynie wielcy obszarnicy ziemscy, którymi w średniowieczu byli szlachta i kler. Wspólne biesiadowanie z przyjaciółmi było, obok czytania książek, łowienia ryb i polowań, ulubioną formą spędzania wolnego czasu zamożnych Holendrów, także podczas pobytu w letnich rezydencjach. Przygotowywaniem jedzenia w zamożnych domach zajmowali się kucharze i ich pomocnicy. Dla elity jedzenie było czymś w rodzaju spotkania towarzyskiego, podczas którego śpiewano i tańczono. W ten sposób elita chciała odróżnić się od plebsu, dla którego w owych czasach jedzenie miało charakter bardziej fizjologiczny, czyli pozbycie się uczucia głodu.
Stoły dekorowano wazonami z kwiatami i porcelanowymi figurkami. Także deser stał często na stole przez cały czas trwania posiłku w charakterze dekoracji.
Uroczysty posiłek rozpoczynano od podania zielonych sałatek oraz ugotowanych warzyw serwowanych na zimno z sosem na bazie oleju z oliwek, octu i ziół ogrodowych, ozdobionych jadalnymi kwiatami. Popularne były także warzywa serwowane na ciepło z masłem. Następnie podawano różne potrawy z mięsa lub ryb oraz wypieki pikantne w smaku. W międzyczasie obficie popijano wszystko winem. Na zakończenie przyjęcia podawano przetwory owocowe, ser, orzechy i słodkie ciasta, do których pito słodkie wino doprawione przyprawami, które nazywano hipokrasem.
Wiek XVIII.
W XVIII wieku stosowanie ziemniaków w kuchni uległo powoli upowszechnieniu. W porównaniu do XVII wieku dodawano do potraw znacznie mniej przypraw. Dzięki używaniu zasmażki i bulionu do sporządzania sosów, sosy uzyskały bardziej gładką strukturę. Ostrygi ponownie stały się pożądanym artykułem delikatesowym.
W miastach zakładano publiczne kawiarnie, oferujące klientom herbatę i kawę do picia. Herbatę i kawę pito w porcelanowych filiżankach, wykonanych specjalnie do tego celu. Ziarna kawy pochodziły z plantacji na Jawie oraz w późniejszym okresie także z plantacji w Surinamie. Picie herbaty oraz kawy stało się popularne i dotarło do wszystkich warstw społecznych. Kawa i herbata „zdetronizowały” piwo, które do tej pory znajdowało się na pierwszym miejscu wśród wypijanych napojów. Wśród wyższych klas modne były towarzyskie spotkania, podczas których serwowano gorącą kawę, herbatę albo czekoladę, mocno posłodzone, a do nich rozmaite słodkości (od marcepanu i ciasteczek aż po marmoladę i konfitury). Ogólnie konsumpcja słodkich wyrobów stawała się coraz częstsza.
Z Anglii dotarły do Holandii przepisy na różnorodne puddingi oraz poncz. W tym wieku zestaw sztućców stał się kompletny, czyli taki jak współczesny.
Książki kucharskie, obok przepisów kulinarnych, podawały informacje jak należy nakrywać do stołu w zależności od okazji, oraz jak należy zestawić potrawy podczas uroczystego obiadu. Zasady te stawały się zarazem coraz bardziej obowiązujące. W dalszym ciągu najważniejsze było symetryczne ustawianie naczyń na stole. Duże półmiski należało umieścić w części środkowej, a małe na obrzeżach. Na samym środku stał wazon z kwiatami. Stół podczas posiłku powinien był sprawiać wrażenie suto zastawionego. Na ewentualnych pustych miejscach należało postawić naczynka z solą. Dania mogły być serwowane gościom na dwa sposoby: "po holendersku", czyli wszystkie potrawy były naraz kładzione na stole, albo "po dworsku", czyli każde danie podawano do stołu z osobna, co pozwalało na konsumowanie jeszcze ciepłego pożywienia.
Wpływ rewolucji przemysłowej i urbanizacji.
Dziewiętnastowieczna dieta prostego Holendra była już dość urozmaicona. Robotnicy jedli głównie ziemniaki i chleb (pszenny lub żytni w zależności od regionu). Sporadycznie na stołach klasy robotniczej pojawiały się owoce, sezonowe warzywa, ryby, mleko i inne produkty nabiałowe, natomiast rzadko mięso. Wśród ubogich popularne były naleśniki.
Podstawą diety, szczególnie najuboższych o dochodach niższych od dochodów klasy średniej, były gotowane ziemniaki bez okrasy, serwowane trzy razy dziennie przez siedem dni w tygodniu. Ziemniaki obierano i gotowano w wodzie, ewentualnie wodzie z dodatkiem soli, na główny posiłek, który był spożywany w południe. Ziemniaki pozostałe po tym posiłku tłuczono i podgrzewano wieczorem na kolację, a to, co zostało z kolacji podgrzewano jeszcze raz następnego dnia rano i spożywano na śniadanie, również bez jakichkolwiek dodatków, co najwyżej dodawano trochę octu albo wodnistej zasmażki z mąki i musztardy. Także chleb zjadany był przez najuboższych bez dodatków, czasami posmarowany jedynie potłuczonymi ziemniakami. Prawdopodobnie ludzie żyjący poniżej średniej krajowej, którzy stanowili większość populacji w XIX wieku, zmagali się z przewlekłą lekką postacią niedożywienia.
Od 1870 zaczęła wzrastać produkcja rolna, np. zbóż, co przyczyniło się do poprawy zaopatrzenia w żywność: jej ilość, rodzaj i jakość. Także od 1860 stopniowo poprawiała się jakość wody pitnej i jej dystrybucja. Wcześniej woda do picia miała tak złą jakość, że była przyczyną zgonów, głównie dzieci w zachodniej części Holandii. Najubożsi właśnie wodą popijali pokarm i zaspakajali pragnienie, podczas gdy klasa średnia i elita miały do wyboru także różne gatunki importowanych win i innych napojów alkoholowych. Po zagotowaniu wody sporządzano także słabe napary z ziaren kawy (prawdziwej lub jej surogatu) lub liści herbaty, a w niektórych regionach była popularna gorąca czekolada do picia, np. w prowincji Zelandii i w Zaanstreek w pobliżu Amsterdamu. Herbata i kawa, a szczególnie kawa, były już wtedy popularnymi napojami. Mleko było zbyt drogie, aby przeciętny obywatel mógł je pić w dużych ilościach i zaspokajać nim pragnienie, natomiast powszechnie była dostępna maślanka. Piwo i "Jenever" były napojami alkoholowymi drogimi, lecz dostępnymi dla każdego.
Wynalezienie żelatyny w 1845 przez Petera Coopera, zastosowanie agaru oraz pojawienie się na rynku zagęstnika maizeny w 1862 zrewolucjonizowało proces robienia deserów, papek i puddingów, kładąc podwaliny pod produkcję współczesnych deserów typu instant oraz gotowych do spożycia. Około 1899 przedsiębiorstwo Honig zaczęło produkować w Holandii maizenę, a później także dostarczało gotowe proszki do szybkiego wykonania puddingów.
Aż do XX wieku prości ludzie najczęściej sami wytwarzali swoje pożywienie: hodowali świnie i uprawiali kawałek ziemi, dopiero nadejście przemysłowej rewolucji i postępująca urbanizacja położyły temu kres. Wraz ze wzrostem dobrobytu (m.in. wyższe pensje) na początku XX wieku więcej ludzi z niższych klas społecznych mogło sobie pozwolić na zakup cukru, mięsa, mleka i sera czy wyposażenie kuchni w kuchenkę z kilkoma palnikami.
Dopiero w latach 30. i 40. XX wieku upowszechniła się tradycyjna trójskładnikowa kombinacja ciepłego posiłku: ziemniaki, warzywa i mięso, serwowane na talerzu jako trzy osobne części, gdyż przygotowanie wymagało przynajmniej trzech palników na kuchence.
Powoli zaczęły się także zacierać różnice klasowe i regionalne – w latach 50. XX wieku już prawie każdy jadł codziennie ziemniaki, warzywa i mięso. Jednocześnie zaczęła pojawiać się ciekawość i chęć spróbowania produktów spożywczych z innych krajów i potraw egzotycznych. Jesienią masowo wkładano do słojów weck warzywa oraz robiono dżemy owocowe. Ten sposób konserwowania żywności był szczególnie popularny w pierwszej połowie XX wieku. Obecnie ciepły posiłek jest spożywany wczesnym wieczorem, gdy cała rodzina może razem usiąść do stołu. Współcześnie ziemniaki na stole często zastępuje makaron, ryż lub kuskus, tym niemniej w dalszym ciągu ziemniak (gotowany, tłuczony, smażony czy w postaci frytek) stanowi nieodzowny element gorących potraw.
Lata powojenne.
Kuchnia holenderska uległa szczególnym przeobrażeniom w latach powojennych (1950–1970). Zmiany dotyczyły rozkładu posiłków, podaży produktów spożywczych i metod konserwowania żywności, a także reklamy. W tym czasie pojawiły się pierwsze gotowe posiłki (nid. "kant-en-klaar"), które wymagały jedynie przygrzania przed spożyciem. Początkowo gotowe posiłki (lata 50. i 60. XX wieku) były pakowane w metalowe puszki i ze względu na wysoką cenę ich nabywcami były instytucje, tj. szpitale, wojsko i restauracje. Następnie stały się dostępne w słoikach oraz jako mrożonki, a obecnie są także w postaci do przygrzewania w mikrofalówce i przeznaczone dla klienta indywidualnego. Po II wojnie światowej nastąpił też szybki rozwój fast foodów.
W 1956 na rynku pojawił się proszek instant o siedmiu różnych smakach, firmy Saroma, do szybkiego wykonania puddingu bez konieczności gotowania mleka. Slogan reklamowy brzmiał: „Na każdy dzień tygodnia inny” (nid. "Voor iedere dag van de week een andere"). Aby przyrządzić pudding wystarczyło wymieszać proszek z zimnym mlekiem i ubić do sztywności. W ciągu następnych dziesięcioleci stoiska nabiałowe w supermarketach zaczęły oferować klientom coraz bardziej różnorodny asortyment gotowych do spożycia deserów, a także jogurtów, vla i twarożków, zarówno w dużych opakowaniach rodzinnych, jak i mniejszych opakowaniach przeznaczonych dla jednej osoby. Nowoczesne desery musiały być „zdrowe i chude” (nid. "gezond en mager"), czyli wyprodukowane z mleka półtłustego lub chudego.
Rola przypraw.
Już w XVII wieku statki Holenderskiej Kompanii Wschodnioindyjskiej przywoziły do Holandii i Europy duże ilości przypraw (pieprz, gałkę muszkatołową, goździki i cynamon) z kolonii – Holenderskich Indii Wschodnich, czyli współcześnie Indonezji. Przyprawy te wykorzystywano wówczas jedynie w tradycyjnych potrawach i wypiekach holenderskich np. do pieczenia ciasteczek "speculaas", a nie do przyrządzania typowych potraw indonezyjskich. W XVII wieku muszkatołowiec korzenny rósł jedynie na indonezyjskich wyspach Banda. W owych czasach gałka muszkatołowa była bardzo droga – w 1621 Holendrzy w krwawy sposób zawładnęli jej uprawami na wyspach. Od wieków gałką doprawia się w Holandii do smaku ugotowaną zieloną fasolkę szparagową. Gałka jest też nieodłącznym składnikiem ciasteczek "speculaas", które tradycyjnie są spożywane w okresie poprzedzającym święto "Sinterklaas". Innymi klasycznymi kombinacjami warzyw i przypraw w kuchni holenderskiej są: czerwona kapusta z goździkami, kalafior z gałką muszkatołową oraz mus jabłkowy z cynamonem. Przyprawy korzenne zadomowiły się więc w tradycyjnej kuchni holenderskiej wcześniej niż suszone przyprawy z Francji i Włoch. Dodawanie świeżych przypraw i ziół do potraw stało się popularne dopiero ostatnimi czasy.
Wpływy kolonialne.
Kolonialna przeszłość Holandii znalazła swoje odzwierciedlenie w kuchni holenderskiej. Przez długi okres Holenderska Kompania Wschodnioindyjska i Holenderska Kompania Zachodnioindyjska posiadały monopol na morski transport i wymianę handlową pomiędzy Europą i częścią Afryki, oraz pomiędzy Europą i Azją. Gdy obie kompanie zbankrutowały, państwo holenderskie przejęło kolonie. Liczba posiadanych kolonii jednak sukcesywnie zmniejszała się. Około roku 1815 w rękach holenderskich znajdowały się jeszcze: Gujana Holenderska, Antyle Holenderskie, Holenderskie Indie Wschodnie i Nowa Gwinea Holenderska. Po II wojnie światowej najpierw odzyskała niepodległość Indonezja w roku 1949, zaś w roku 1975 niepodległym państwem stał się Surinam. Antyle Holenderskie posiadają obecnie status samorządnych krajów członkowskich Królestwa Niderlandów. Kulinarne wpływy kolonialne (indonezyjskie, surinamskie i antylskie) są w dalszym ciągu widoczne w kuchni holenderskiej.
Wpływ kuchni indonezyjskiej.
O ile przyprawy korzenne przywożone przez statki VOC z Holenderskich Indii Wschodnich były obficie wykorzystywane w tradycyjnej kuchni holenderskiej już w XVII wieku, to tradycyjne potrawy indonezyjskie zaczęły powoli przenikać do kuchni holenderskiej dopiero po 1949, gdy Indonezja uzyskała niepodległość i do Holandii masowo przybywali repatrianci oraz powracali żołnierze, przyzwyczajeni do kuchni indonezyjskiej.
Jednak już wcześniej w Holandii były dostępne książki kucharskie z przepisami na indonezyjskie potrawy, a w dużych miastach można było kupić niektóre typowe dla tej kuchni składniki. Na przykład w 1902 ukazała się obszerna książka kucharska poświęcona kuchni indonezyjskiej pt. "Nieuw Volledig Oost-Indisch Kookboek". Książka została wydana nie tylko w Holandii, ale także w miastach Semarang i Surabaja w Holenderskich Indiach Wschodnich. W wersji książki dla Holandii znajdował się specjalny dodatek, który zawierał listę surogatów dla indonezyjskich przypraw i warzyw niedostępnych w Holandii, np. świeże przyprawy można było w wielu przypadkach zastąpić suszonymi w postaci proszku, mleczko kokosowe mlekiem z solą, a mie makaronem. W książce znalazły się m.in. instrukcje dotyczące przygotowania "rijsttafel" czyli „stołu ryżowego”.
Po II wojnie światowej czasopisma kobiece zaczęły drukować przepisy na typowe potrawy indonezyjskie, np. sajgonki, przyczyniając się do ich popularyzowania wśród holenderskich gospodyń domowych. Dodatkowym czynnikiem, który sprzyjał przenikaniu potraw indonezyjskich do kuchni holenderskiej był napływ chińskich imigrantów, mieszkających do tej pory w Indonezji, którzy masowo zaczęli zakładać w Holandii restauracje chińsko-indonezyjskie, w których chińscy kucharze serwowali dania chińskie i indonezyjskie, lecz dopasowane do smaku holenderskiego, czyli mniej pikantne, lecz zarazem mniej autentyczne, np. nasi goreng z kawałkami szynki, smażonego jajka i holenderskim zielonym groszkiem.
Z biegiem czasu Holendrzy zaczęli doceniać smak potraw kuchni indonezyjskiej. Jedzenie indonezyjskie przeżywało szczyt popularności w końcu lat 50. i na początku lat 60. XX wieku. Obecnie można powiedzieć, że indonezyjskie potrawy zadomowiły się na stałe w kuchni holenderskiej. Potrawy pochodzące z kuchni indonezyjskiej są jednak w Holandii serwowane w inny sposób lub o innej porze niż w Indonezji. Nadawanie cech holenderskich potrawom kuchni indonezyjskiej osiągnęło „zenit” lub „nadir” (w zależności od punktu widzenia) w latach 50. i 60. XX wieku, gdy na rynku pojawiły się gotowe do smażenia mrożone panierowane kotlety z "nasi"- i "bami goreng" do nabycia w fast foodach jako ciepła przekąska.
Współcześnie nawet w małych holenderskich miasteczkach można spotkać restaurację chińsko-indonezyjską, w której można zamówić „stół ryżowy” czy kupić dania na wynos. Z kolei supermarkety oferują klientom szeroki asortyment produktów indonezyjskich oraz gotowych dań. W każdym snack-barze można kupić satay. Potrawy pochodzące oryginalnie z kuchni indonezyjskiej tj. nasi goreng, sajgonki i „stół ryżowy” są znane szerokiej warstwie społeczeństwa holenderskiego. Restauracje chińsko-indonezyjskie utraciły dawną monopolistyczną pozycję i obecnie muszą konkurować z innymi tego typu restauracjami oferującymi kuchnię azjatycką, głównie z restauracjami wietnamskimi, tajlandzkimi czy japońskimi oraz barami sushi.
Rijsttafel.
Indonezyjski „stół ryżowy” (nid. "rijsttafel") jest przykładem kulinarnego fenomenu holendersko-indonezyjskiego, kulinarnego „spadku” po kolonialnej przeszłości Niderlandów.
Tym terminem w Holenderskich Indiach Wschodnich (współcześnie Indonezja) Holendrzy tu wówczas mieszkający określali swój południowy posiłek, na który składał się ryż, do którego serwowano różne inne potrawy (mięsne, z ryb lub jajeczne w sosach) i dodatki (sałatki warzywne i sosy). Tubylcy jedli na co dzień proste jednodaniowe posiłki z ryżu z niewielką ilością dodatków lub bez nich, a jedynie podczas uroczystości "slametan" spożywali okazały posiłek "tumpeng". "Rijsttafel" jest więc „wynalazkiem” bogatych Holendrów żyjących w Holenderskich Indiach Wschodnich w czasach kolonializmu. W ten sposób, wystawiając na stół liczne potrawy, przygotowane przez ich jawajskie kucharki, chcieli smacznie się najeść lub zaimponować gościom podczas przyjęcia.
Nazwa „stołu ryżowego” nawiązuje do indonezyjskiego okrągłego stołu z otworem na środku, do którego wkładano miskę z ryżem, oraz otworami, w które wkładano okrągłe talerze biesiadników.
Tradycję „stołu ryżowego” zabrali ze sobą do Holandii repatrianci w 1949 roku i podchwycili ją właściciele holenderskich restauracji chińsko-indonezyjskich, którzy jeszcze bardziej dopasowali smak potraw go gustu holenderskiego.
Również obecnie „stół ryżowy” polega na jednoczesnym serwowaniu na stole ryżu i licznych indonezyjskich potraw i dodatków jako posiłku głównego. W sumie na sole zostaje postawionych od 7 do 25 półmisków lub salaterek z jedzeniem, np. gotowany ryż i char siu ("babi pangang"), nasi goreng, bami goreng, sambal oelek, krupuk, serundeng, satay z sosem orzechowym, rendang, gado-gado. Podczas posiłku potrawy są podgrzewane za pomocą świeczek. Każdy z uczestników sam wybiera dla siebie potrawy i nakłada je na swój talerz. Ponieważ niektóre potrawy „stołu ryżowego” zawierają w swoim składzie wieprzowinę, Indonezyjczycy wyznawcy islamu nie mogą ich spożywać ze względu na zakaz religijny.
W 2016 roku tradycja kulinarna "rijsttafel" została zaliczona do inwentarza niderlandzkiego niematerialnego dziedzictwa kulturowego (nid. "Inventaris van het Nederlands immaterieel erfgoed").
Holenderski wyraz "rijsttafel" przeniknął do języka indonezyjskiego i angielskiego, można go znaleźć w menu restauracji londyńskich czy australijskich, specjalizujących się w kuchniach azjatyckich.
Wpływ kuchni surinamskiej.
Pomimo że oba kraje łączą stosunki od ponad 300 lat, to kuchnia surinamska stała się bardziej znana wśród społeczeństwa holenderskiego dopiero po 1975 roku, gdy etniczna ludność Surinamu zaczęła napływać do Holandii i osiedlać się głównie w Randstad.
Podobnie jak w kuchni indonezyjskiej, także w kuchni surinamskiej podstawę stanowi głównie ryż. Innymi częstymi składnikami potraw są: maniok, bulwy żółtosoczy, kurczak lub ryba, roti, piżmian jadalny, oberżyna. Charakterystyczną przyprawą jest kultywar papryki chili o nazwie 'Madame Jeanette', ze względu na łagodny smak i przyjemny zapach.
Restauracje i bary surinamskie można spotkać przede wszystkim w dużych miastach holenderskich. Jedną z potraw figurujących w menu jest zapiekanka "pom" z żółtosoczy z mięsem i przyprawami. Dużą popularnością wśród Holendrów cieszy się bułeczka z mięsem z kurczaka z przyprawą masala, która nazywa się "broodje kipkerrie", i którą można kupić na wynos, także w holenderskich fast foodach. W niektórych supermarketach można spotkać stoiska z tradycyjnymi produktami surinamskimi.
Wpływ kuchni antylskiej.
Kuchnia antylska nie jest zbyt dobrze znana w Holandii. Laikowi potrawy antylskie mogą nieco przypominać potrawy surinamskie, co jest niewłaściwe, gdyż kuchnia antylska posiada własne charakterystyczne potrawy. Nawet w dużych miastach restauracje antylskie są rzadkie. Specjalności kuchni antylskiej można skosztować podczas organizowanej corocznie latem w amsterdamskiej dzielnicy Bijlmer imprezy "Kwaku Summer Festival".
Wkład do innych kuchni.
Tradycyjna kuchnia holenderska wywarła wpływ na rozwój kuchni w Nowym Świecie, gdzie przybywający tam osadnicy holenderscy rozprzestrzenili około 1650 roku zwyczaj posługiwania się widelcem, spopularyzowali jedzenie pomidorów, sałaty, surówki z białej kapusty oraz pączków, które są obecnie znane jako amerykańskie donuty, a także upowszechnili jedzenie precli, naleśników, gofrów i małych kruchych ciasteczek.
Powszechnie używany w amerykańskiej odmianie języka angielskiego wyraz "cookie", na określenie płaskiego, kruchego, słodkiego ciasteczka, został XVII lub XVIII wieku zapożyczony od słowa "koekie" pochodzącego z niderlandzkiego dialektu (j. nid. "koekje" – ciasteczko; zdrobnienie od "koek" – ciasto), którego używali osadnicy holenderscy przybyli na kontynent amerykański; przejęte zostało słowo i jego znaczenie, a pisownia została dopasowana. Co więcej wyraz doczekał się innych, nowych znaczeń, np. w informatyce jako HTTP Cookie, a „Ciasteczkowy Potwór” (ang. "Cookie Monster") to imię jednego z bohaterów programu telewizyjnego dla dzieci pt. "Ulica Sezamkowa"; określenie "cookie monster" bywa też używane dla wskazania smakosza ciasteczek.
Inne wyrazy z języka niderlandzkiego związane z tematyką kulinarną, które zostały przejęte do amerykańskiej wersji języka angielskiego i uległy szerokiemu rozpowszechnieniu to: "advocaat", "coleslaw" i "brandy".
Współczesna kuchnia.
Współczesna tradycyjna kuchnia holenderska jest uważana za prostą i mało wyszukaną. Cieszy się umiarkowaną reputacją na świecie. Spośród innych kuchni narodowych wyróżnia się obowiązkową obecnością warzyw w gorącym posiłku. Wykazuje jedynie ograniczone podobieństwa do kuchni sąsiadów (Belgii i Niemców). Ze względu na uwarunkowania historyczne uległa m.in. wpływowi kuchni indonezyjskiej. Pod wpływem wyjazdów wakacyjnych do krajów południowoeuropejskich pojawiło się natomiast zainteresowanie kuchnią hiszpańską, włoską i grecką. Sami Holendrzy nie są za bardzo dumni ze swojej kuchni.
Współczesna kuchnia holenderska oferuje pożywne i tanie potrawy ze sporą ilością warzyw, bez przywiązywania dużej wagi do kulinarnych szczegółów. Jej podstawowymi składnikami są: ziemniaki, warzywa i mięso. O ile cechą charakterystyczną dawnej kuchni tradycyjnej było (zbyt) długie gotowanie warzyw, to we współczesnej kuchni holenderskiej skrócono czas gotowania warzyw. Zwraca się także większą uwagę na wykorzystanie lokalnych sezonowych warzyw, mięsa i innych produktów wyprodukowanych ekologiczne, jakość oferowanych surowców (pomidor ze smakiem, a nie bezsmakowy) i gotowanie ze świeżych produktów. Ulubionym gorącym daniem są w dalszym ciągu ziemniaki ugotowane i polane sosem "jus", porcja do miękkości ugotowanych warzyw oraz usmażona kulka z mięsa mielonego, która nazwa się "gehaktbal". Na liście tradycyjnych potraw, które na tygodniu goszczą na stole, znajdują się:
Współcześnie Holendrzy chcą gotować szybko i w łatwy sposób. W odpowiedzi na takie zapotrzebowanie na sklepowych półkach pojawiły się obrane, umyte i pokrojone ziemniaki – gotowe, aby wrzucić je do garnka. Podobnie w woreczki pakowane są umyte i pokrojone warzywa przeznaczone do dalszej obróbki kulinarnej. Bogaty asortyment warzyw jest również dostępny w puszkach, słoikach i jako mrożonki. Oferowane są także półprodukty do wyrobu potraw oraz gotowe posiłki na plastikowych tackach, które wymagają skróconego czasu obróbki cieplnej lub jedynie przygrzania. Popyt na gotowe posiłki wykazuje tendencję wzrostową, co tłumaczy się m.in. polepszeniem wartości odżywczej (zawartość witamin) i smaku przez zastosowanie nowych, lepszych technologii podczas produkcji, różnorodnością asortymentu (dania tradycyjne i obcych kuchni), szybszym tempem życia, większą ilością gospodarstw domowych jednoosobowych, pracą zawodową kobiet poza domem, wzrostem dochodów i bardziej pozytywną opinią społeczną o wykorzystywaniu w kuchni półproduktów i gotowych dań.
Coraz wyraźniejszy staje się wpływ kuchni innych narodów na kuchnię holenderską, szczególnie kuchni indonezyjskiej, chińskiej, surinamskiej, włoskiej, tureckiej i marokańskiej. Potrawy takie jak nasi czy spaghetti zadomowiły się w holenderskim menu. Także sery z innych krajów tj. Brie, Feta czy Mozzarella są powszechnie dostępne w handlu. Kuchnia holenderska ulega procesowi globalizacji, o czym świadczy fakt, że typowe przepisy holenderskie stanowią tylko 1/5 wszystkich przepisów ukazujących się w czasopismach kulinarnych, przy czym większość posiłków gotowanych w domu stanowi połączenie składników rodzimych z egzotycznymi. Szczególnie w weekendy są chętnie przygotowywane potrawy z innych krajów, charakterystyczne dla kuchni innych narodów. Także decydując się na obiad w restauracji Holendrzy wybierają kuchnię innego kraju.
Tradycyjna kuchnia holenderska pozytywnie wpływa na męską płodność – według wyników badania naukowego przeprowadzonego na Uniwersytecie Erasmusa w Rotterdamie – mężczyźni odżywiający się w tradycyjny sposób (kombinacja ziemniaków, warzyw i porcji mięsa lub "stamppoty") mają znacznie więcej (prawie dwa razy tyle) plemników w spermie niż mężczyźni odżywiający się w inny sposób (odpowiednio 62 miliony plemników/mililitr i 37 milionów/ml).
Nowoczesne standardy żywieniowe wykazują tendencję ku zanikowi kontrastów i ku zwiększaniu różnorodności, zgodnie z teorią procesu cywilizacyjnego Norberta Eliasa, np. wszystkie warstwy społeczne jedzą dzisiaj te same produkty na deser: jogurty, twarożki, "vla" i owoce. Różnice występują jedynie podczas uroczystości, np. Jan Kowalski z żoną i dziećmi je w niedzielę na deser tort lodowy, podczas gdy koneser kulinarny je kawałki egzotycznych owoców polane zabaglione. Współcześnie nawet smakosz woli zjeść wymyślny deser czy potrawę w typie nouvelle cuisine w restauracji, zamiast samemu przygotowywać w domu.
Innym współczesnym stylem kulinarnym, który dotarł także do Holandii jest tzw. kulinarny pluralizm, termin użyty przez socjologa Stephena Mennella, oznaczający, że na stołach w wielu holenderskich rodzinach goszczą dzisiaj nie tylko tradycyjne potrawy holenderskie, ale także na przemian potrawy charakterystyczne dla tradycyjnej kuchni indonezyjskiej, włoskiej i francuskiej. Opinie na temat wpływu kulinarnego pluralizmu na niderlandzkie dziedzictwo kulturalne są podzielone. W obecnym wielokulturowym społeczeństwie holenderskim szersze znaczenie uzyskało stare przysłowie mówiące, że człowiek zachowuje apetyt dzięki temu, że zmienia od czasu do czasu spożywane potrawy (nid. "Verandering van spijs doet eten").
Kuchnia holenderska ulega ciągłym zmianom i wpływom kuchni innych narodów, nie są jej także obce wpływy egzotyczne. Na stole ciągle pojawiają się nowe produkty spożywcze, a produkty już od dawna obecne na rynku są dopasowywane do wymogów klienta, zaś niektóre tradycje kulinarne zanikają.
Ziemniaki, "stamppoty" i „kulinarne trio”.
Po raz pierwszy ziemniaki dotarły do Holandii około 1600 roku, dzięki Hiszpanom, którzy już w XVI wieku przywieźli bulwy ziemniaczane z Ameryki Południowej do Europy. Przedtem w kuchni był wykorzystywany m.in. korzeń pasternaku. Od XVII wieku ziemniaki zaczęły zastępować korzeń pasternaku w kuchni. Jednak początkowo bulwy ziemniaka, z brzydkimi plamami i brodawkami, nie cieszyły się zaufaniem. W przesądach obwiniano ziemniaki za to, że wywoływały choroby takie jak kiła czy gruźlica. Jeszcze w XVIII wieku bulwy ziemniaczane wykorzystywano przede wszystkim jako pożywienie dla świń i więźniów. Dopiero w XIX wieku ziemniaki stały się podstawą przyrządzanych potraw – jednogarnkowych "stamppotów", gotowanych na małym piecyku o jednym palniku, do których bardziej zamożni podawali ugotowaną wędzoną kiełbasę o kształcie podkowy tzw. "rookworst". "Stamppot" jest uważany przez niektórych za ucieleśnienie tradycyjnej kuchni holenderskiej oraz symbol ciężkiej pracy, umiarkowania i wstrzemięźliwości. Około 1850 roku wskutek pojawienia się nowych urządzeń kuchennych i technik obróbki kulinarnej potrawy jednogarnkowe zastąpiono osobno gotowanymi ziemniakami, do których podawano osobno ugotowane warzywa i osobno przyrządzone mięso – tzw. „kulinarne trio”, czyli ziemniaki, warzywa i mięso.
Obecnie w sprzedaży znajdują się liczne gatunki ziemniaków, które różnią się od siebie kolorem, smakiem, kształtem i sposobem obróbki kulinarnej. Ogólnie na sklepowych półkach ziemniaki podzielone są na "vastkokend", czyli pozostające w całości po ugotowaniu, oraz "kruimig", które rozgotowują się częściowo podczas gotowania. Ziemniaki (najczęściej gotowane, ale także tłuczone, smażone czy w postaci frytek) stanowią nieodzowny element gorących potraw.
Zupy.
Tradycyjne zupy są zawiesiste. Ich pochodzenie sięga czasów średniowiecza. W swoim składzie zupy te zawierają kiełbasę lub mięso wieprzowe oraz warzywa (cebulę, marchewkę i pory), które są razem długo gotowane. Przykładami takich zup są: pożywna zupa grochowa "erwtensoep" czy zupa z brązowej fasolki "bruine bonensoep", zupa serowa (ze starego, startego na tarce sera żółtego, rozpuszczonego w bullionie z mąką, z dodatkiem białego wina i śmietanki oraz uprzednio usmażonej cebulki i czosnku), zupa z węgorza i zielonych szparagów, zupa z ziemniaków i porów. Ponadto gotowane są także inne zupy, jak np. warzywna, z kurczaka oraz z kurczaka z zasmażką i śmietaną nazywana „zupą królowej” ("koninginnensoep"). Najbardziej znaną spośród zup holenderskich jest zupa z zielonego grochu "erwtensoep", która jest najchętniej spożywana zimą, razem z żytnim chlebem "roggebrood" i boczkiem. Natomiast najczęściej spożywaną zupą jest przezroczysta zupa warzywna "groentesoep". Jeszcze w latach 60. XX wieku zupy były gotowane w domu od podstaw, na bazie własnego bulionu i świeżych warzyw, z dodatkiem kuleczek z mięsa, i doprawiane Maggi. Współcześnie większość kupuje w sklepie już gotową do spożycia zupę i jedynie wzbogaca ją świeżymi warzywami lub przyprawami.
Warzywa i owoce.
W kuchni holenderskiej warzywa stanowią nieodzowny składnik ciepłego posiłku, obok ziemniaków i porcji mięsa. Także w zupach i stamppotach warzywa są jednym z podstawowych składników. Do popularnych warzyw wykorzystywanych w daniach tradycyjnych należą: buraki czerwone, brukselka, rzepa, wężymord czarny korzeń, kalarepa, portulaka pospolita, kalafiory, różne rodzaje kapusty, endywia, zielona fasola szparagowa i marchew. Niesłabnącą popularnością cieszy się kalafior – klasycznym przykładem menu z nim są gotowane ziemniaki, kulka mięsa mielonego (nid. "gehaktbal") w sosie "jus" i ugotowane różyczki kalafiora polane sosem serowym. W latach 50. XX wieku bardzo popularna była brukselka, a odór gotowanej brukselki (nid. "spruitjeslucht") stał się w języku holenderskim synonimem ograniczoności umysłowej tego okresu w historii. Duża rolę w potrawach i zupach odgrywają także ziemniaki i warzywa strączkowe. Niektóre tradycyjne warzywa zostały prawie całkowicie zapomniane, np. bulwy słonecznika bulwiastego i żółta marchew. Z owoców wykorzystywane są: jabłka, gruszki, śliwki, truskawki i tzw. owoce leśne (maliny, jeżyny i jagody). Zarówno owoce, jak i warzywa są gotowane do miękkości. Spożywa się je podczas trwania sezonu oraz wekuje na zimę.
Mięso.
Mięso jest bardziej oszczędnie używane w kuchni, aczkolwiek większość Holendrów spożywa je każdego dnia. W 2007 spożycie mięsa i produktów mięsnych wynosiło 85 kg w przeliczeniu na jedną osobę. Najbardziej popularne jest mięso wieprzowe i wołowe. Środa jest nazywana dniem mięsa mielonego (nid. "Woensdag – gehakt dag"), bowiem dawniej właśnie w środy rzeźnicy oferowali mięso mielone po obniżonej cenie. Typowym daniem mięsnym jest rodzaj kotleta mielonego, który ma kształt dużej kulki i jest polewany sosem "jus". Poza tym popularne są kotlety ze schabu (panierowane lub nie), mięso mielone owijane w surowy boczek (nid. "slavinken") lub rostbef (nid. "rundervinken"), kotlety cielęce, hachee, befsztyki i mielone. W Holandii spożywana jest także konina i baranina. Do mięsa z kurczaka najczęściej serwowany jest mus jabłkowy.
Ryby.
Już w czasach przed przybyciem Rzymian rodzime gatunki ryb gościły na stołach bogatych, jak i ubogich przodków współczesnych Holendrów. W kuchni wykorzystywano ryby świeże, suszone i solone. Od wieków ryby były często spożywane w okresie postów, zastępując mięso. Wynalezienie na przełomie XIII i XIV wieku metody sprawiania i konserwowania śledzi (nid. "haringkaken") przez Willema Beukelszoona z miejscowości Biervliet w prowincji Zelandii, przyczyniło się do spopularyzowania tych ryb. Obecnie z ryb popularne są: śledzie, filety z dorsza, makrela, łupacz, sola, rdzawiec, łosoś i węgorz. Ze skorupiaków na holenderskim stole tradycyjnie goszczą: krewetki z Morza Północnego oraz małże i ostrygi hodowane w basenach zlokalizowanych w prowincji Zelandii. Tradycyjną rybną przekąską jest częściowo wypatroszony i poddany procesowi dojrzewania, solony, surowy śledź (nazywany "Hollandse Nieuwe" lub "maatjesharing"), który po oczyszczeniu jest serwowany z posiekaną cebulą. Zjada się go, trzymając rybę za ogon w powietrzu nad ustami, z głową przechyloną do tyłu. Do rybnych przysmaków zaliczana jest w tradycyjny sposób uwędzona makrela i węgorz.
Sery.
Holandia słynie z produkcji serów żółtych, których nazwy często związane są z miejscowością lub okolicą, w której były produkowane, a czasami także z porą roku. Ser wyrabiano na terenie dzisiejszej Holandii już 800 lat przed naszą erą, o czym świadczą odnalezione naczynia gliniane z otworami, które pozwalały na oddzielenie skrzepu od serwatki i osuszenie. W 57 p.n.e. Juliusz Cezar wzmiankował w swoich pamiętnikach pt. "O wojnie galijskiej", że żyjący tu ludzie żywili się mlekiem, serem i mięsem. Hodowlą krów i wyrobem produktów mleczarskich trudnili się szczególnie chłopi zamieszkali w prowincjach graniczących z wybrzeżem, produkując nie tylko na własne potrzeby, ale także na sprzedaż w mieście. Od czasów średniowiecza holenderskie sery były także przewożone statkami do innych krajów. Również w średniowieczu pojawiły się pierwsze regulacje władz miejscowych lub regionalnych dotyczące jakości sera oraz mające zapobiegać fałszerstwom. W latach 1700–1800, okresie rozkwitu gospodarczego, Holandia była już znana poza swoimi granicami z produkcji serów. Na początku XX wieku wprowadzono kontrolę jakości serów, przede wszystkim kontrolowano zawartość tłuszczu w serze. W 1913 roku stał się obowiązkowy rządowy znak na serze, informujący o jego nazwie, pochodzeniu i zawartości tłuszczu, pozwalający na skontrolowanie procesu produkcji i jakości końcowego produktu.
Bywa, że Holendrzy określają siebie samych lub są przezywani przez innych "kaaskoppen" (nid. "kaas" – ser i "koppen" – łby, głowy), albowiem od wieków są znani jako producenci i smakosze żółtych serów. Już w 1596 Anglik zauważył, że Holendrzy konsumują dużo kanapek z serem. Samo określenie pojawiło się podczas rewolucji belgijskiej w latach 1830–1839 i miało wydźwięk negatywny, lecz nie całkiem pokrywało się z prawdą, gdyż Belgowie w owych czasach również chętnie jedli ser. Według innego podania holenderscy chłopi z okolic Goudy i Bodegraven chwytali za widły i zakładali na głowę drewniane naczynia służące do wyrobu sera jako hełm, aby w takim rynsztunku bronić swoich zapasów przed plądrującymi okolicę pozbawionymi żołdu żołnierzami napoleońskimi. Do naczynia do wyrobu sera wkładali najpierw trochę siana i szmat, po czym nakładali na głowę i przywiązywali paskiem ze skóry pod brodą.
Do dziś w pięciu miastach: Alkmaar, Edam, Gouda, Hoorn i Woerden są organizowane tradycyjne targi serów. Na targach w Gouda i Woerden nadal odbywa się rzeczywisty handel, a w pozostałych miastach organizowany jest dla turystów pokaz, jak dawniej dokonywano degustacji, ważenia i sprzedaży serów.
Ser jest zwykle spożywany na śniadanie i stanowi jeden z najważniejszych produktów mlecznych. Przykładami serów holenderskich są: "Gouda", "Leerdammer", "Edammer", "Maaslander", "Amsterdammer", "Leidsekaas" czyli inaczej "komijnekaas" (ser z nasionami kminu rzymskiego), "gatenkaas" (holenderski ser z dziurami), "Friese nagelkaas" (ser z goździkami), "mosterdkaas" (ser musztardowy z ziarenkami gorczycy), "graskaas" (ser zrobiony z mleka krów pasących się na zielonej trawie, który pojawia się w handlu zawsze na początku czerwca i charakteryzuje się wybitnie łagodnym smakiem i miękkością) i "rookkaas" (ser wędzony o podłużnym kształcie z brązową skórką). Na rynku dostępne są także sery topione o różnych smakach oraz sery z mleka koziego. Większość serów holenderskich to sery twarde, które zawierają 54 do 63% wody i nadają się do krojenia.
Najczęściej każdy gatunek sera żółtego dostępny jest w 3 wariantach, które zależą od stopnia dojrzałości danego sera: "jong" (młody ser o delikatnym smaku, który dojrzewa 4 tygodnie), "belegen" (dojrzały ser o intensywnym smaku, który dojrzewa przez 4 miesiące) i "oud" (stary, mocno dojrzały ser ostry w smaku, proces dojrzewania trwa 10 miesięcy).
Napoje.
W średniowieczu ludzie zbierali deszczówkę, ale ponieważ szczególnie w miastach woda na zewnątrz ulegała zanieczyszczeniu i nie nadawała się do picia, to prości ludzie sięgali po piwo, a zamożni po wino. Na wsi chłopi pili dużo mleka i pochodnych napojów, później mleczarze zaczęli sprzedawać mleko i napoje mleczne w miastach. Aktualnie dorośli najczęściej piją: kawę, herbatę, piwo i gin, zaś dzieci mleko. Do śniadania pita jest kawa, herbata lub cappuccino. Holendrzy piją dużo kawy. Także podczas porannej i popołudniowej przerwy w pracy pita jest kawa. Gorąca czekolada do picia jest szczególnie popularna zimą, np. przy jeździe na łyżwach. Wieczorem mężczyźni często piją piwo, a kobiety lampkę wina lub sherry. Przykładami holenderskiego piwa są: Heineken, Bavaria i Amstel. Typowymi mocnymi napojami alkoholowymi są jenever i berenburg.
Rozkład posiłków.
Holendrzy spożywają trzy posiłki dziennie: śniadanie, lunch (między godziną 12 a 13) i ciepłą kolację (najczęściej o godzinie 18).
Podstawą śniadania i lunchu jest pieczywo posmarowane masłem lub margaryną i obłożone plasterkami wędliny lub sera. Kromki chleba smaruje się też masłem orzechowym lub obsypuje słodkimi granulkami z czekolady (tzw. "hagelslag"). Popularne są także inne posypki, np. o smaku owocowym czy anyżowym. Alternatywą pieczywa na śniadanie jest zupa mleczna. Do śniadania najczęściej pijana jest kawa lub herbata (bez mleka). Podczas przerwy na kawę (około godziny 10 rano) lub w godzinę czy dwie po wieczornym posiłku chętnie zjadane są słodkie przekąski, np. "stroopwafel", "Zeeuwse bolus", "tompoes". Praktycznie z tych samych składników (chleb, ser i wędliny) składa się lunch, do którego pije się często mleko lub inny zimny napój. Dodatkami do lunchu może być kubek gorącej zupy, owoc, mała sałatka lub podgrzany krokiet. Gorący, wieczorny posiłek, na który składają się ziemniaki, warzywa i mięso lub ryba, jest gotowany w domu, podczas gdy lunch często kupowany jest poza domem czy miejscem pracy. Większość Holendrów w dalszym ciągu zasiada wieczorem wspólnie z całą rodziną do stołu, aby spożyć gorący posiłek. W przypadku starszych generacji na stole goszczą tradycyjne potrawy – ugotowane ziemniaki i warzywa oraz mięso, tzw. "Hollandse pot", podczas gdy młodsze pokolenie preferuje potrawy z makaronem i ryżem, zaś w grupie wiekowej 35 do 55 lat spożywane są zarówno potrawy tradycyjne, jak i potrawy na bazie makaronu lub ryżu. Dorośli uważają wspólne zjedzenie gorącej kolacji za miły moment dnia i okazję do rozmowy, lecz według dzieci jest to strata czasu i wolałyby zjeść chleb. Coraz więcej osób siedzi z talerzem na kolanach przed telewizorem. Na deser popularny jest jogurt, "vla" (rodzaj kisielu mlecznego), "pap" (rodzaj owsianki), pudding lub owoce. W soboty wiele rodzin rezygnuje z gorącej kolacji i zastępuje ją posiłkiem z kromek chleba. W niedziele i w dni świąteczne podawana jest zupa jako pierwsze danie.
Słodycze i wypieki a tradycje.
Najbardziej popularnymi słodyczami w Holandii są różne rodzaje cukierków ze słoną lukrecją nazywane "drop". W przeciwieństwie do słodkich i kolorowych cukierków holenderskie "dropjes" są czarne, słone i niepozorne, stąd określane mianem „cukierków kalwinistycznych”. Rocznie Holendrzy kupują średnio 30 milionów kg tych cukierków. Fenomen ich popularności jest niezrozumiały dla obcokrajowców, którym "dropjes" absolutnie nie smakują, podczas gdy Holendrzy zamieszkali poza granicami zamawiają je dla siebie w sprzedaży wysyłkowej. Popularne są także żelki oraz pastylki miętowe.
Tradycyjne słodycze i wypieki są spożywane z okazji święta "Sinterklaas": "borstplaat", "taai taai", "banketletter", litery czekoladowe oraz ciasteczka: "speculaas", "pepernoten" i "kruidnootjes".
Na świątecznym stole podczas "brunchu" gości "kerststol" – słodkie ciasto drożdżowe z rodzynkami i nadzieniem ze zmielonych migdałów, zaś podczas bożonarodzeniowego obiadu popularne jest przyrządzanie posiłku sposobem gourmet lub fondue. Odmiana drożdżowej strucli zwana "Passstol" pojawia się także na stole wielkanocnym, obok ugotowanych na twardo i ufarbowanych na różne jaskrawe kolory jajek. Ze słodyczy na sklepowych półkach dominują w tym okresie czekoladowe jajka oraz czekoladowe zajączki.
W ostatnim dniu roku smażone są masowo "oliebollen" – tradycyjny przysmak sylwestrowy, obok "appelbeignet".
Na Dzień Króla oraz uprzednio na Dzień Królowej, a także gdy występuje Reprezentacja Holandii w piłce nożnej mężczyzn, sklepy i stoiska cukiernicze oferują ciastko "tompoes" udekorowane glazurą w narodowym kolorze holenderskim, czyli pomarańczowym, który związany jest historycznie z postacią Wilhelma I Orańskiego.
Z okazji narodzin dziecka członkowie rodziny, przyjaciele i znajomi są częstowani "beschuit met muisjes", czyli sucharkami posypanymi drobnymi „myszkami” z cukru. Jest to stara tradycja, która przetrwała do dzisiaj. Dawniej biedni jedli na cześć narodzin dziecka w rodzinie biały chleb z cukrem, a jedynie zamożni sucharki posypane słodkimi „myszkami”.
Holenderski fast food.
Fast food był popularny w Holandii, jeszcze zanim międzynarodowe sieci barów szybkiej obsługi opanowały rynek. Lokal gastronomiczny, w którym można szybko i w miarę tanio zjeść coś słonego w smaku, a nie słodkiego, nazywa się w Holandii snack barem (nid. "snackbar"). Określenie jest charakterystyczne dla języka holenderskiego; zrozumiałe, lecz rzadko używane przez Anglików i Amerykanów. Snack bary są urządzone w prosty sposób: mają wykafelkowaną podłogę i ściany, świetlówkę na suficie, ladę chłodniczą z przekąskami z przodu oraz urządzenie ze stali nierdzewnej do smażenia na głębokim tłuszczu z tyłu za ladą. Pierwszy holenderski snack bar został otwarty w 1915 w Utrechcie, lecz nazywał się wtedy jeszcze "cafetarią". W 2010 było czynnych w całym kraju 4900 snack barów. Holenderskie snack bary różnią się od podobnych lokali gastronomicznych w sąsiednich krajach. Również oferowany asortyment produktów, przeznaczonych do smażenia na zamówienie klienta, jest unikalny.
Typowymi przekąskami, które można kupić w tradycyjnym holenderskim snack barze są:
Ponadto w snack barach są w sprzedaży szaszłyki, hamburgery, inne rodzaje krokietów itd. Można także zamówić przekąski pochodzące z kuchni surinamskiej, np. "Surinaamse broodjes", czyli specjalne białe bułeczki z mięsem kurczaka marynowanym z przyprawami masala.
W każdym snack barze sprzedawane są również frytki ("patat" lub "friet"). Holendrzy najchętniej jedzą frytki z papierowej torebki w kształcie stożka z dużą porcją majonezu na wierzchu. W latach 70. i 80. popularnością cieszyły się frytki z majonezem i z sosem z orzechów ziemnych ("pindasaus"), w proporcji pół na pół, posypane (ręcznie) posiekaną surową cebulą, które nazywane są "patatje oorlog". Obok wersji klasycznej obecnie dostępne są różne inne kombinacje frytek z sosami i posiekaną cebulą o najczęściej lokalnych nazwach. Aby uniknąć nieporozumień współcześnie klient woli powiedzieć jakie sosy życzy sobie na frytkach i czy frytki mają zostać posypane cebulą, czy nie. Ogólnie znaną kombinacją są frytki z majonezem i z sosem curry albo keczupem, posypane posiekaną surową cebulą, występujące pod nazwą "friet speciaal" lub "patat speciaal". W Belgii, w Brugii, znajduje się muzeum poświęcone historii ziemniaka i frytek.
Fenomenen holenderskim są automaty do sprzedaży przekąsek, czyli aparaty z licznymi szklanymi drzwiczkami, za którymi znajdują się przekąski, najczęściej smażone, np. krokiety. Pierwszy automat sprzedający został zainstalowany w 1932 również w Utrechcie. Po wrzuceniu monet(y) we właściwy otwór można otworzyć drzwiczki i wyjąć przekąskę. Ta forma dystrybucji jedzenia, nieznana poza granicami Holandii, w dalszym ciągu intryguje zagranicznych turystów. „Najbardziej holenderską z holenderskich przekąsek”, bardzo charakterystyczną jedynie dla Holandii, jest młody, wypatroszony, solony śledź nazywany "Hollandse Nieuwe" lub "maatjesharing". Jest sprzedawany w ulicznych kramach, ale także w snack barach. Je się go w bardzo specyficzny sposób – trzymając rybę za ogon w powietrzu nad ustami i z głową przechyloną do tyłu, wkłada się ją do ust.
Od lat popularne jest także kupowanie dań na wynos w restauracjach chińsko-indonezyjskich. Młodzi mieszkańcy miast chętne odwiedzają kioski oferujące szawarmę. Według danych, w 1960 nigdy poza domem nie jadło 85% ankietowanych, podczas gdy w 1980 zaledwie 25%.
Produkty regionalne.
Każda z 12 prowincji holenderskich posiada charakterystyczne potrawy, smakołyki lub uprawy.
Liczne produkty regionalne, które kiedyś były znane tylko w danym regionie, można obecnie nabyć także w innych regionach lub na terenie całej Holandii, np. od ponad wieku znane w Goudzie ciastka "stroopwafels" są dzisiaj sprzedawane w praktycznie wszystkich supermarketach, a "Zeeuwse bolussen" są wypiekane także w innych prowincjach holenderskich, a nie tylko w Zelandii, skąd pochodzą. Ser Gouda, który kiedyś był jedynie produktem regionalnym, wyrabianym przez chłopów z okolic Goudy, już od wieków jest eksportowany poza granice Holandii, a współcześnie jest także produkowany pod tą nazwą (niezastrzeżoną) na całym świecie.

</doc>
<doc id="2801926" url="https://pl.wikipedia.org/wiki?curid=2801926" title="Rezerwat przyrody Piotrowe Pole">
Rezerwat przyrody Piotrowe Pole

Rezerwat przyrody Piotrowe Pole – leśny rezerwat przyrody utworzony w 2000 r. na terenie gminy Iłża. Znajduje się w pobliżu wsi Piotrowe Pole. Zajmuje powierzchnię 1,90 ha.
Celem ochrony jest zachowanie grądu wysokiego ze starodrzewem modrzewia polskiego i europejskiego. Wiek starodrzewu szacuje się na 193 lata. Inne gatunki drzew występujących na terenie rezerwatu to buk, grab i dąb.

</doc>
<doc id="2801927" url="https://pl.wikipedia.org/wiki?curid=2801927" title="Deleonizm">
Deleonizm

Deleonizm lub marksizm-deleonizm – nurt marksizmu syndykalistycznego opracowany przez Daniela De Leona. De Leon był liderem pierwszej amerykańskiej partii politycznej o profilu socjalistycznym, Socjalistycznej Partii Pracy Ameryki ("Socialist Labor Party of America"). De Leon i Socjalistyczna Partia Pracy Ameryki łączyła teorie syndykalistyczne z marksizmem. Według zwolenników tendencji, przejawem walki klasowej jest działalność przemysłowych związków zawodowych. Same związki mają być według filozofii De Leona kluczem do zmian mających utworzyć społeczeństwo socjalistyczne. W ten sposób deleonizm różni się od nurtu anarchosyndykalistycznego, który odrzuca istnienie partii politycznej reprezentującej interes pracowników.
Taktyka.
Według teorii De Leona robotnicy przemysłowi w celu skutecznej organizacji muszą w zakładach pracy tworzyć jednocześnie związki zawodowe i socjalistyczne partie polityczne, reprezentujące ich żądania w sferze politycznej. Po uzyskaniu wystarczającego poparcia w wyborach, partia wspólnie ze związkami zawodowymi przejmuje kontrolę nad środkami produkcji.
Zwycięstwo w demokratycznych wyborach miałoby na celu realizacje programu reform obejmującego między innymi nacjonalizację fabryk, kopalń, farm i innych środków produkcji, władzę nad nimi miałyby sprawować rady robotnicze. Ruch anarchosyndykalistyczny i deleonizm różni się też w podejściu do strajku generalnego, deleoniści uważają tę formę strajku za przejęcie miejsca pracy przez pracowników jednak nie podzielają anarchosyndykalistycznej teorii jakoby strajk miałby być blokadą dla całej klasy rządzącej.
Rząd socjalistyczny miałby się składać z przedstawicieli wybranych z poziomu związków pracowniczych. Miejsca pracy miałyby być kontrolowane przez lokalnie wybierane komitety, mające na cele koordynację pracy oraz udział w krajowych radach reprezentujących ich branżę. De Leon zakładał więc reorganizację rządu krajowego nie ze względu na położenie geograficzne a zgodnie z branżami przemysłowymi.
Deleonizm a inne nurty socjalizmu.
Deleonizm znajduje się poza kręgiem leninowskiego wariantu komunizmu. Tezy deleonizmu i program Socjalistycznej Partii Pracy opracowane zostały na początku lat 90. XIX wieku, a więc przed pracą Lenina "Co robić?" (1902) która ugruntowała idee partii awangardowej. Zwolennicy nurtu są przeciwni systemowi dawnego Związku Radzieckiego oraz Chińskiej Republiki Ludowej, nie uważając państw komunistycznych za socjalistyczne, lecz za kapitalistyczne i biurokratyczne.
Silnie zdecentralizowany i demokratyczny charakter państwa jest przeciwstawny do centralizmu demokratycznego marksizmu-leninizmu, w którym deleoniści dostrzegają fundament dyktatorskiego charakteru ZSRR. Sukces planu reform według De Leona miał zależeć od poparcia społecznego, co było przeciwieństwem wielu koncepcji leninowskich głoszących że to partia awangardowa powinna prowadzić klasę robotniczą do przeprowadzenia rewolucji. Sam De Leon odnosił się jednak przeciwko reformizmowi socjaldemokracji.
Przez część lewicy partie polityczne działające na zasadach marksizmu-deleonizmu krytykowane są za rzekome doktrynerstwo i sekciarstwo. Pomimo odrzucania leninizmu i awangardy, deleonizm odrzuca również demokratyczny socjalizm i socjaldemokrację. Działacze Socjalistycznej Partii Pracy już w początkowym okresie działalności ugrupowania wdawali się w częste polemiki z przedstawicielami ruchów demokratyczno-socjalistycznych zwłaszcza Socjalistycznej Partii USA, uważając je za reformatorskie. Deleoniści tradycyjnie powstrzymują się od jakiejkolwiek działalności czy sojuszy mających na celu próby reformowania kapitalizmu, choć Socjalistyczna Partia Pracy była aktywna w czasie strajków i protestów społecznych, a działalność ruchu skupiała się na budowaniu organizacji związkowych.

</doc>
<doc id="2801930" url="https://pl.wikipedia.org/wiki?curid=2801930" title="Jehuda Tarnopol">
Jehuda Tarnopol

Jehuda Tarnopol (hebr.: מועדון הכדורגל יהודה טרנופול, "Moadon HaKaduregel Jehuda Tarnopol") – żydowski klub piłkarski z siedzibą w Tarnopolu.
Historia.
Chronologia nazw:
Piłkarska drużyna Jehuda została założona w Tarnopolu latem 1910 roku przez uczniów szkól średnich, uważających się za Żydów. Na początku istnienia rywalizował z miejscowymi "Kresami", "Podillą", "Bursą" i "Zorią".
W kwietniu 1928 r. powstał tarnopolski podokręg LOZPN (Lwowski Okręgowy Związek Piłki Nożnej) dla rozgrywek w klasie B i C, w których występował zespół piłkarski Jehuda.
We wrześniu 1939, kiedy wybuchła II wojna światowa, klub przestał istnieć.

</doc>
<doc id="2801934" url="https://pl.wikipedia.org/wiki?curid=2801934" title="Medal za zasługi dla Ligi Obrony Kraju">
Medal za zasługi dla Ligi Obrony Kraju



</doc>
<doc id="2801935" url="https://pl.wikipedia.org/wiki?curid=2801935" title="Sami Salo">
Sami Salo

Sami Sakari Salo (ur. 2 września 1974 w Turku) – fiński hokeista, reprezentant Finlandii, czterokrotny olimpijczyk. Trener hokejowy.
Jego syn Oliver (ur. 2003) także został hokeistą.
Kariera zawodnicza.
Wychowanek klubu TuTo. Swoją karierę w Liiga rozpoczynał TPS. W drafcie został wybrany w ostatniej rundzie przez Ottawa Senators w 1996 roku. W klubie tym występował od sezonu 1998/1999. W 2002 roku został sprzedany do Vancouver Canucks. W okresie lokautu NHL w sezonie 2004/2005 Salo występował w szwedzkim zespole Frölunda HC. Przed sezonem 2012/2013 podpisał kontrakt z Tampa Bay Lightning przychodząc jako wolny agent. W sezonie NHL (2014/2015) nie występował w klubie. Latem 2015 ogłosił zakończenie kariery zawodniczej z uwagi na kontuzję nadgarstka.
Uczestniczył w turniejach mistrzostw świata 2001, 2004 oraz zimowych igrzysk olimpijskich 2002, 2006, 2010, 2014 oraz Pucharu Świata 2004.

</doc>
<doc id="2801939" url="https://pl.wikipedia.org/wiki?curid=2801939" title="Bizarro fiction">
Bizarro fiction

Bizarro fiction (z ang. "bizarre" – dziwaczny, "fiction" – fikcja, także: bizarro, neosurrealizm, avant punk) – współczesny gatunek literacki, którego autorzy używają takich środków wyrazu jak absurd, groteska czy satyra w celu stworzenia wyłamującej się ze schematów prozy. Termin został wprowadzony do obiegu w 2005 roku za sprawą niezależnych północnoamerykańskich oficyn wydawniczych Eraserhead Press, Raw Dog Screaming Press oraz Afterbirth Books, które zaadaptowały określenie jako nazwę gatunku literackiego uprawianego przez autorów z nimi współpracujących.
Geneza gatunku.
Bizarro-fiction jako gatunek formowało się od drugiej połowy lat 90. XX wieku, jako ruch młodych pisarzy skupionych wokół takich postaci jak Carlton Mellick III czy Rose O’Keefe. Za umowny początek ruchu uznaje się założenie przez O’Keefe wydawnictwa Eraserhead Press w 1999 roku. Nowe zjawisko literackie nie miało jeszcze nazwy, w wąskich kręgach używano określeń typu avant-punk czy neosurrealizm. Podczas dyskusji dotyczącej opublikowanego 19 czerwca 2005 roku eseju Kevina Dole’a II pod tytułem "What The Fuck is This All About", będącego próbą definicji gatunku, pojawił się termin bizarro-fiction, przyjęty następnie przez twórców jako nazwa uprawianego przez nich rodzaju prozy.
Cechy gatunku.
Bizarro-fiction jest zbliżone do szeroko pojmowanej fantastyki, a jego autorzy najczęściej używają w swojej prozie motywów i schematów wywiedzionych z science-fiction, horroru czy fantasy. Podstawową różnicą jest występowanie w pozycjach bizarro-fiction nieodłącznego pierwiastka „dziwności”, osiąganego takimi środkami jak absurdalne zestawienia postaci i sytuacji, czarny humor, elementy pastiszu, kreowanie surrealistycznego świata przedstawionego. Bizarro-fiction odcina się od eksperymentalnej formy, kojarzącej się z literaturą awangardową, na rzecz eksperymentalnej treści. Aspirując do miana zjawiska czysto rozrywkowego, korzysta z dorobku popkultury poprzez liczne nawiązania do konkretnych jej wytworów i postmodernistyczną grę konwencjami w jej ramach wytworzonymi. Autorów tego nurtu szczególnie inspiruje tzw. kino kultowe oraz twórczość takich pisarzy jak Lewis Carroll, Philip K. Dick czy Kathe Koja. Wiele książek bizarro jest satyrami społecznymi bądź antyutopiami.
Gatunek cechuje się tendencją do poruszania tematów powszechnie uznawanych za tabu.
Do czołowych twórców bizarro-fiction należą m.in. Carlton Mellick III, Cameron Pierce i Kevin Donihe.
Bizarro w Polsce.
W Polsce terminu bizarro-fiction zaczęto używać w 2011 roku.
W sierpniu 2011 roku ukazała się powstała z inicjatywy autorów zainteresowanych tym gatunkiem i wydana niezależnie antologia "Bizarro dla początkujących". W październiku 2011 roku rozpoczął działalność portal Niedobre Literki, poświęcony promowaniu gatunku i publikowaniu prac twórców inspirujących się nim.
Jednakże pierwszą książką, odpowiadającą założeniom bizarro fiction, jaką opublikowano w Polsce była powieść Krzysztofa Niewrzędy "Wariant do sprawdzenia", która ukazała się w 2007 r. Jej autor jest z pewnością pierwszym polskim pisarzem, który zaczął stosować tę konwencję. Już w 2000 r. publikował w pismach literackich fragmenty "Wariantu do sprawdzenia". Natomiast jego powieść poetycka „Second life”, która została wydana w 2010 r. może uchodzić za szczyt osiągnięć bizarro fiction. Przez wielu krytyków literackich została uznana bowiem wręcz za książkę genialną, która nie ma odpowiednika w polskiej literaturze.
Do polskich pisarzy tworzących teksty z pogranicza bizarro-fiction można zaliczyć Dawida Kaina (m.in. powieści "Prawy, lewy, złamany", "Gęba w niebie", "Za pięć rewolta", oraz zbiór opowiadań "Makabreski"), Kazimierza Kyrcza Jr. (napisana z Robertem Cichowlasem powieść "Efemeryda" oraz niektóre z opowiadań stworzonych we współpracy z Dawidem Kainem i opublikowanych w zbiorach "Piknik w piekle", "Horrorarium" oraz "Chory, chorszy, trup"), Rafała Kuletę, Krzysztofa T. Dąbrowskiego, Krzysztofa Maciejewskiego, Marka Grzywacza i Karola Mitkę.

</doc>
<doc id="2801941" url="https://pl.wikipedia.org/wiki?curid=2801941" title="Witch house">
Witch house

Witch house to termin wymyślony przez Travisa Egedy’ego (powszechnie znany pod swoim pseudonimem jako Pictureplane), na oznaczenie stylu muzyki tworzonej przez siebie.
Historia.
Termin witch house (określany także jako „haunting house” czy „drag”) pierwotnie był żartem, mającym na celu opisanie okultystycznej muzyki house tworzonej przez Travisa Egedy’ego i jego przyjaciół w 2009 roku. Krótko po wzmiance na Pitchfork Media, blogi oraz prasa muzyczna zaczęła używać tego terminu.
Obecnie trwają spory, co dokładnie powinno zostać zdefiniowane jako witch house. Pierwotnie używane jedynie do opisania muzyki post-klubowej, z czasem przypisane także do utworów hip-hopowych łączących w sobie techniki miksowania takie jak zwolnione tempo, przeskoki, czasowe zatrzymania, a także powtarzające się wielokrotnie dźwięki – technika ta pochodzi z muzyki hiphopowej lat 80, a także odniesienia do nurtów takich jak: noise, drone i shoegaze.
Wielu artystów wydaje spowolnione remixy piosenek pop i rap lub długie mixy różnych, znacznie spowolnionych utworów. Część producentów muzycznych w nazwach utworów stosuje m.in. trójkąty i krzyże oraz innych graficznych znaków, które utrudniają wyszukanie „podziemnych” wykonawców w internecie. Za prekursorkę witch house`u można by uznać 21-letnią wokalistkę rosyjskiego pochodzenia - Nikę Rozę Danilovą występującą pod pseudonimem Zola Jesus. 
Krytyka.
Gatunek w pewnym momencie został scalony z rapegaze, co spotkało się z powszechnym potępieniem zarówno wśród twórców, jak i odbiorców, którzy nigdy nie spodziewali się, że witch house może zostać użyte do zastąpienia istniejącego do tej pory gatunku.
Mówi się także, ze witch house to gatunek skonstruowany przez niektóre publikacje w prasie (m.in. The Guardian, Pitchfork i wiele różnych blogów o tematyce muzycznej). Oburzenie ze strony wielu muzyków sprawiło, że witch house został uznany za niezależny nurt sceny muzycznej.
Egedy opisuje witch house w następujący sposób:
W sierpniu 2011, Pitchfork opisał †††, solowy projekt Chino Moreno, jako witch house. Jednakże Carson O’Shoney z Consequence of Sound i Daniel Brockman z The Boston Phoenix zauważyli, że ††† mają jedynie kilka wspólnych elementów z estetyki witch house’u, które wynika zainteresowaniem Chino Moreno religią i mistyką w sztuce.
Moreno powiedział również:

</doc>
<doc id="2801942" url="https://pl.wikipedia.org/wiki?curid=2801942" title="Rezerwat przyrody Pomiechówek">
Rezerwat przyrody Pomiechówek

Rezerwat przyrody Pomiechówek – leśny rezerwat przyrody utworzony w 1981 r. na terenie gminy Pomiechówek (powiat nowodworski, województwo mazowieckie). Zajmuje powierzchnię 18,86 ha.
Celem ochrony jest zachowanie fragmentu lasu grądowego i licznymi drzewami pomnikowymi oraz bogatą fauną.
Drzewostan tworzą 150-letnie dęby szypułkowe z udziałem sosny zwyczajnej, brzozy brodawkowatej i topoli osiki.

</doc>
<doc id="2801943" url="https://pl.wikipedia.org/wiki?curid=2801943" title="Hasmonea Równe">
Hasmonea Równe

Hasmonea Równe (hebr.: מועדון הכדורגל חשמונאים ראָװנע, "Moadon HaKaduregel Hasmonea Rowne") – żydowski klub piłkarski z siedzibą w Równem. Rozwiązany w 1939 roku.
Historia.
Piłkarska drużyna "Hasmonea" została założona w Równem 31 maja 1923 po rozwiązaniu przez władze polskie poprzedniego żydowskiego klubu sportowego – Makkabi Równe.
18 sierpnia 1923 roku zespół Hasmonei rozegrał pierwszy oficjalny mecz. W końcu 1923 klub dołączył do Lubelskiego OZPN i walczył w rozgrywkach o mistrzostwo okręgu. W 1928 Hasmonea wygrała puchar gazety „Echo Rówieńskie”. W tym samym roku przedstawiciele 14 wołyńskich klubów stworzyli Wołyński OZPN. Rówieńska Hasmonea była jedynym żydowskim klubem sportowym na Wołyniu, który miał własny stadion.
W 1934 roku piłkarze Hasmonei po raz drugi zdobyli tytuł mistrza Wołynia i reprezentowali okręg wołyński podczas rozgrywek barażowych walczących o awans do I ligi. W tym samym roku w Równem przy ponad 20 tys. widzów odbył się mecz, w którym Hasmonea pokonała mistrza austriackiego Hakoah Wiedeń 4:3. W 1937 roku po raz trzeci zdobyła mistrzostwo Wołyńskiego OZPN, ale odpadła w rozgrywkach barażowych w Korzeńcu. 
We wrześniu 1939, kiedy wybuchła II wojna światowa, klub przestał istnieć.

</doc>
<doc id="2801945" url="https://pl.wikipedia.org/wiki?curid=2801945" title="Rzeźnia miejska w Warszawie">
Rzeźnia miejska w Warszawie

Rzeźnia miejska – rzeźnia, która funkcjonowała w latach 1840–1930 w Warszawie przy ul. Solec. Pod numerem 24 zachowały się dwa zabytkowe pawilony należące kiedyś do kompleksu rzeźni.
Historia.
Rzeźnia powstała po 1840 roku. Zabudowania murowane zostały wzniesione w latach 1853–1856 według projektu Piotra Frydrycha, który wcześniej, w 1849 roku, odbył podróż do Niemiec, Belgii i Paryża, aby zapoznać się z tamtejszymi wzorowymi rzeźniami.
Rzeźnia została zlokalizowana między ulicą Solec a ulicą Wioślarską i miała postać bardzo wydłużonego, parterowego budynku z arkadową fasadą i z nieco wyższym, dwuspadowo zwieńczonym środkowym ryzalitem. Ceglane lico muru kontrastowało z tynkowanym detalem. W skład zespołu wchodził budynek główny, dwa pawilony przy Solcu, dom (mieszkalny?) i mniejsze zabudowania na terenie całej posesji.
Rzeźnia została zlikwidowana około 1930 roku w związku z pracami regulacyjnymi brzegu Wisły. Większość zabudowań zniszczono w czasie II wojny światowej. W czasie powstania warszawskiego ich tereny zostały obsadzone, a później dzielnie bronione przez 1140 pluton (pod dowództwem plut. pchor. Zdzisława Gatkowskiego „Prusa”) 3 kompanii III zgrupowania porucznika Juliusza Szawdyna „Konrada”. Stąd 1 sierpnia 1944 zaatakował on most Poniatowskiego (to wydarzenie upamiętnia tablica umieszczona na zachowanym budynku rzeźni).
Wypalony obiekt zburzono w 1952 roku, wbrew ustaleniom konserwatorskim. Pozostały dwa kwadratowe, narożne budynki (pawilony), które zostały wyremontowane w latach 60., a staranniej w latach 80. Przywrócono (ze zmianami) detale usunięte po wojnie, ale zmieniono zwieńczenie, wprowadzając wysokie poddasza, których wcześniej nie było, a sam dach miał wyraźne okapy.
Oba domki wpisano do rejestru zabytków 1 lipca 1965 roku (pod numerem 648).
Ocalałe pawilony przy Solcu od 1983 roku mieszczą Muzeum Azji i Pacyfiku.
W 2014 na terenie dawnej rzeźni zakończono budowę apartamentowca Pacific Residence, którego parter został przeznaczony na nową siedzibę muzeum.

</doc>
<doc id="2801948" url="https://pl.wikipedia.org/wiki?curid=2801948" title="Młodość i gwiazdy">
Młodość i gwiazdy

Młodość i gwiazdy – powieść młodzieżowa Eugeniusza Paukszty, wydana po raz pierwszy w 1972.
Autor opisuje wakacyjne losy grupy wrocławskich studentów: Marka Kostycho, Antka Hajdrycha, Bożeny Jakszynianki, Joli Michniewiczówny i Zośki Klimowiczówny. Towarzyszą im poznani podczas wakacji Piotr i Beata Kuryłłowie, mieszkający w leśniczówce pod Wałczem. Młodzi ludzie podążają śladami walk o Wał Pomorski w trakcie studenckiego złazu. Paukszta poświęca wiele uwagi kwestiom młodzieńczej miłości. W grupie przyjaciół tworzą się pary, które ewoluują - poszczególne osoby rozchodzą się i zmieniają partnerów. Całość uzupełniona jest wątkiem sensacyjnym i licznymi wspomnieniami ze zmagań w 1945.

</doc>
<doc id="2801950" url="https://pl.wikipedia.org/wiki?curid=2801950" title="Makkabi Równe">
Makkabi Równe

Makkabi Równe (hebr.: מועדון הכדורגל מכבי ראָװנע, "Moadon HaKaduregel Maccabi Rowne") – żydowski klub piłkarski z siedzibą w Równem. Rozwiązany w 1923 roku.
Historia.
Piłkarska drużyna Makkabi została założona w Równem w 1918 z inicjatywy członków organizacji Hitachdut. Wtedy też założono pierwsze boisko, a w jednej ze szkół Talmud-Tora zaczęto prowadzić lekcje gimnastyki. W ciągu kilku miesięcy z Klubu Sportowego Równe przeniosła się do Makkabi grupa żydowskich piłkarzy ze znanymi wówczas zawodnikami, M. Hornsteinem i S. Timbergiem, na czele. Drużyna rozegrała kilka zwycięskich meczów z polskim Klubem Sportowym Równe i Jakorem Zdołbunów. 
Decyzją z dnia 26 lutego 1922 r. walnego zgromadzenia Polskiego Związku Piłki Nożnej (powołanego w 1919 r.) w Krakowie – nowo powołany 30 stycznia 1922 r. zarząd Okręgowego Związku Piłki Nożnej w Lublinie ogłosił terminarz rozgrywek okręgowych klas A, B i C – i do najwyższej Lubelskiej 4-zespołowej Klasy A – zaliczono Makkabi Równe wraz z WKS Lublin, WKS 7pp Leg. Chełm i WKS Hallerczyk Równe. W tabeli ligowej zajął ostatnie 4 miejsce.
Na początku 1923 r. Makkabi wygrało z reprezentacją Wołynia, co otworzyło przed drużyną nowe możliwości.

</doc>
<doc id="2801961" url="https://pl.wikipedia.org/wiki?curid=2801961" title="Adam Sokołowski (1898–1984)">
Adam Sokołowski (1898–1984)

Adam Sokołowski (ur. 12 września 1898 w Zakopanem, zm. 1 lutego 1984 w Krakowie) – polski lekarz, taternik, alpinista, działacz ochrony przyrody.
Życiorys.
Był synem Stanisława Sokołowskiego oraz Agnieszki z Walczaków, bratem Mariana, Stanisława, Witolda, Jana i Zofii. Jego córką jest botaniczka Alicja Sokołowska-Kulczycka. Został pochowany na Cmentarzu Zasłużonych na Pęksowym Brzyzku.
W latach 1917–1918 walczył w Albanii dla armii austriackiej, później brał zaś udział w obronie Lwowa. Do 1921 roku był żołnierzem Wojska Polskiego. Studiował medycynę na Uniwersytecie Jagiellońskim, dyplom zdobył w 1926 roku. W 1947 roku został docentem, a w latach 1948–1960 pełnił funkcję zastępcy kierownika oddziału krakowskiego Instytutu Reumatologicznego. W 1956 roku objął stanowisko profesora nadzwyczajnego, zaś cztery lata później został dyrektorem wspomnianego instytutu.
Na początku dwudziestolecia międzywojennego Sokołowski należał do najlepszych wspinaczy aktywnych w Tatrach. Najczęstszymi jego partnerami górskimi byli brat Marian, Stefan Makowski, Jan Kazimierz Dorawski i Kazimierz Piotrowski. Należał wraz z Karolem Wallischem, Dorawskim, Kazimierzem Mischke i innymi do grupy taterników skupionej wokół Mariana, nazywanej Sokołowszczyzną. W latach 1925–1927 był członkiem zarządu Sekcji Turystycznej PTT, później aktywny w Sekcji Taternickiej AZS w Krakowie (od 1932 do 1935 roku był jej prezesem). W 1934 roku wspinał się też w Alpach.
Od 1925 roku publikował w „Taterniku” artykuły o tematyce tatrzańskiej, a od 1934 roku zabierał głos w kwestiach ochrony przyrody w czasopismach i gazetach takich jak „Głos Narodu”, „Czas”, „Taternik” czy „Polska Zbrojna”.
Pochowany na Cmentarzu Rakowickim w Krakowie (kwatera AA-płd.-11).

</doc>
<doc id="2801964" url="https://pl.wikipedia.org/wiki?curid=2801964" title="Rezerwat przyrody Olszyny">
Rezerwat przyrody Olszyny

Rezerwat przyrody Olszyny – leśny rezerwat przyrody utworzony w 1980 r. na terenie gminy Magnuszew.
Celem ochrony jest zachowanie lasu łęgowego naturalnego pochodzenia z udziałem jaworu na granicy jego zasięgu.

</doc>
<doc id="2801972" url="https://pl.wikipedia.org/wiki?curid=2801972" title="Hasmonea Łuck">
Hasmonea Łuck

Hasmonea Łuck (hebr. מועדון הכדורגל חשמונאים לוצק, "Moadon HaKaduregel Hasmonea Luck") – żydowski klub piłkarski z siedzibą w Łucku. Rozwiązany w 1939 roku.
Historia.
Chronologia nazw:
Piłkarska drużyna Hasmonea została założona w Łucku na początku XX wieku.
Występował w rozgrywkach polskiej okręgowej ligi Wołyń - Klasa A. 
We wrześniu 1939, kiedy wybuchła II wojna światowa, klub przestał istnieć.

</doc>
<doc id="2801975" url="https://pl.wikipedia.org/wiki?curid=2801975" title="Makkabi Wilno">
Makkabi Wilno

Makkabi Wilno (hebr.: מועדון הכדורגל מכבי וילנה, "Moadon HaKaduregel Maccabi Wilne") – wielosekcyjny żydowski klub sportowy z siedzibą w Wilnie. Rozwiązany podczas II wojny światowej.
Sekcja piłki nożnej.
Historia.
Piłkarska drużyna Makkabi została założona w Wilnie w 1916. Klub występował w Klasie A wileńskiego OZPN. W 1938 roku piłkarze Makkabi zdobyli tytuł mistrza okręgu i wzięli udział w rywalizacji o I ligę Państwową z pierwszą drużyną grupy wołyńskiej Policyjnym KS Łuck (0-1, 1-5), grupy grodzieńskiej Wojskowym KS Grodno (0-1, 2-4) oraz grupy poleskiej Pogonią Brześć (0-3, 3-3). Klub zajął ostatnie 4 miejsce w grupie północno-wschodniej. Klub istniał jeszcze w sierpniu 1940 biorąc udział w rozgrywkach wileńskich mających na celu wyłonienie drużyn, które dołączą do litewskiej ekstraklasy od sezonu 1940/41, do czego ostatecznie nie doszło po aneksji tego kraju przez ZSRR.
Inne sekcje.
W Makkabi Wilno istniały też sekcje lekkoatletyczna, gimnastyczna, kolarska, szachowa, narciarska.

</doc>
<doc id="2801976" url="https://pl.wikipedia.org/wiki?curid=2801976" title="Bunt (baseball)">
Bunt (baseball)

Bunt (wym. [] lub []; czasem zwany skrótem) – uderzenie w baseballu, podczas którego pałkarz odbija piłkę, nie wykonując zamachu kijem, ale przytrzymując go przed sobą. Zagranie to zazwyczaj ma na celu posłanie piłki na bardzo krótką odległość oraz zaskoczenie miotacza i łapacza, umożliwiając biegaczom zdobycie kolejnych baz.
Pałkarz chcący wykonać "bunt" przyjmuje normalną pozycję do odbicia, ale po narzucie, gdy piłka zbliża się do jego stanowiska, markuje zamach, po czym gwałtownie wyciąga kij przed siebie, starając się trafić w piłkę. Krótkie odbicie powoduje, że zaskoczeni łapacz i miotacz muszą poświęcić więcej czasu na przejęcie odbitej piłki i podanie jej do zawodników strzegących baz.
Zagranie bardzo często kończy się wyeliminowaniem pałkarza, za to zdobyciem baz przez biegaczy. Takie uderzenie nazywane jest "sacrifice bunt", czyli "poświęceniem" się pałkarza dla zespołu.
"Bunt" w celu zdobycia pierwszej bazy rzadko kończy się powodzeniem, chyba że wyeliminowanie pałkarza nie jest w danej sytuacji priorytetem.

</doc>
<doc id="2801979" url="https://pl.wikipedia.org/wiki?curid=2801979" title="Ludwik Kronic">
Ludwik Kronic

Ludwik Kronic (ur. 30 marca 1935, zm. 22 listopada 1993 w Łodzi) – polski malarz i reżyser filmów animowanych.
Życiorys.
Ukończył studia w Państwowej Wyższej Szkole Sztuk Plastycznych w Łodzi, od 1963 związał się z produkcją filmów animowanych. Ponadto malował portrety, tworzył projekty plastyczne. W 1964 został zaangażowany do pracy w Studiu Se-ma-for w Łodzi, reżyserował między innymi cykl filmów animowanych „Zaczarowany ołówek”. W 1972 razem z Julittą Karwowską-Wnuczak stworzyli postać Kota Filemona, a w 1976 za swoją twórczość, szczególnie na rzecz dzieci i młodzieży, otrzymał Nagrodę Prezesa Rady Ministrów. Po 1982 skupił się na malarstwie uczestnicząc tylko doraźnie w pracy reżysera. Jednym z najbardziej znanych obrazów artysty jest tzw. Mały biały domek (ang. The small flying white house), datowany na lata 60.. 
Uczestniczył w produkcji następujących filmów animowanych:
Został pochowany na cmentarzu ewangelickim przy ul. Ogrodowej w Łodzi.

</doc>
<doc id="2801982" url="https://pl.wikipedia.org/wiki?curid=2801982" title="Chosŏn">
Chosŏn



</doc>
<doc id="2801983" url="https://pl.wikipedia.org/wiki?curid=2801983" title="Choson">
Choson



</doc>
<doc id="2801984" url="https://pl.wikipedia.org/wiki?curid=2801984" title="Dzoson">
Dzoson



</doc>
<doc id="2801985" url="https://pl.wikipedia.org/wiki?curid=2801985" title="Chosun">
Chosun



</doc>
<doc id="2801987" url="https://pl.wikipedia.org/wiki?curid=2801987" title="Czoson">
Czoson



</doc>
<doc id="2801988" url="https://pl.wikipedia.org/wiki?curid=2801988" title="Dynastia Joseon">
Dynastia Joseon



</doc>
<doc id="2801989" url="https://pl.wikipedia.org/wiki?curid=2801989" title="Dynastia Chosŏn">
Dynastia Chosŏn



</doc>
<doc id="2801990" url="https://pl.wikipedia.org/wiki?curid=2801990" title="Dynastia Choson">
Dynastia Choson



</doc>
<doc id="2801991" url="https://pl.wikipedia.org/wiki?curid=2801991" title="Dynastia Dzoson">
Dynastia Dzoson



</doc>
<doc id="2801992" url="https://pl.wikipedia.org/wiki?curid=2801992" title="Dynastia Czoson">
Dynastia Czoson



</doc>
<doc id="2801993" url="https://pl.wikipedia.org/wiki?curid=2801993" title="Wybory prezydenckie w Stanach Zjednoczonych w 1864 roku">
Wybory prezydenckie w Stanach Zjednoczonych w 1864 roku

Wybory prezydenckie w Stanach Zjednoczonych w 1864 roku – dwudzieste wybory prezydenckie w historii Stanów Zjednoczonych. Na urząd prezydenta wybrano ponownie Abrahama Lincolna, a wiceprezydentem został Andrew Johnson.
Kampania wyborcza.
Kampania wyborcza w 1864 roku odbywała się w cieniu wojny secesyjnej. Nastroje społeczne na Północy były wówczas negatywne, z powodu niepowodzeń armii generała Granta i panowało wówczas zmęczenie wojną. Pierwsi swoją konwencję wyborczą w Baltimore zwołali republikanie, którzy na początku czerwca nominowali Abrahama Lincolna, by ubiegał się o reelekcję. Natenczas nazywali siebie Partią Unii Narodowej, by podkreślić ogólnonarodową solidarność i chęć zakończenia wojny. W tym samym celu, republikanin Lincoln nominował kandydatem na wiceprezydenta demokratę z Południa – Andrew Johnsona. Gest ten nie spodobał się niektórym delegatom i spowodował, że dysydenci, znani jako Radykalni Republikanie, zebrali się tydzień później w Cleveland i wysunęli kandydaturę prezydencką generała Johna Frémonta. Dwa miesiące później swoją konwencję wyborczą zwołali demokraci, którzy nominowali generała George’a McClellana, który także deklarował chęć zakończenia wojny, lecz z zachowaniem niewolnictwa na terenach zbuntowanych. We wrześniu wojska Unii dokonały przełomu w walkach – armia generała Shermana zdobyła Atlantę, natomiast kilka tygodni wcześniej marynarka wojenna zdobyła Mobile – ostatni czynny port Konfederacji. Następnie wojska generała Sheridana zwyciężyły w bitwach pod Winchester i Cedar Creek. Zwycięstwa te i rezygnacja Frémonta przechyliły szanse w wyborach na korzyść Lincolna.
Wyniki głosowania.
Głosowanie powszechne odbyło się 8 listopada 1864. Lincoln uzyskał 55% poparcia, wobec 45% dla McClellana. Frekwencja wyniosła 73,8%. W głosowaniu Kolegium Elektorów (zatwierdzonym 8 lutego 1864) Lincoln uzyskał 212 głosów, przy wymaganej większości 117 głosów. Na McClellana zagłosowało 21 elektorów. W głosowaniu wiceprezydenckim zwyciężył Andrew Johnson, uzyskując 212 głosy, przy 21 głosach dla George’a Pendletona. Elektorzy ze stanów konfederackich nie wzięli udziału w głosowaniu.

</doc>
<doc id="2801994" url="https://pl.wikipedia.org/wiki?curid=2801994" title="Bitwa pod Treiden">
Bitwa pod Treiden

Bitwa pod Treiden – starcie zbrojne, które miało miejsce 1 lutego 1628 roku podczas wojny polsko-szwedzkiej (1626–1629). Gustaf Horn postanowił zaatakować siły litewskie rozłożone w trzech wioskach dowodzone przez Wojciecha Korffa i Konstantego Zienowicza. Szwedzi zostali pobici tracąc w bitwie 12–15 zabitych kawalerzystów i 200–300 zabitej piechoty oraz 2 sztandary. Natomiast straty Litwinów wyniosły 20–40 zabitych.

</doc>
<doc id="2802000" url="https://pl.wikipedia.org/wiki?curid=2802000" title="Wydawnictwo NTSNP Ldina">
Wydawnictwo NTSNP Ldina

Wydawnictwo NTSNP "Ldina" (ros. Издательствo НТСНП "Льдина") – konspiracyjny ośrodek wydawniczo-propagandowy Narodowego Związku Nowego Pokolenia pod koniec lat 30. XX wieku
Na pocz. 1938 r. w miasteczku Falkensee pod Berlinem z inicjatywy Biura Wykonawczego Narodowego Związku Nowego Pokolenia (NTSNP) została zorganizowana nielegalna baza wydawnicza pod kryptonimem "Ldina" ("Kra lodowa"). Mieściła się ona w niedużej prywatnej willi. Oprócz przywódców organizacji nikt z berlińskiego oddziału NTSNP nie wiedział o jej istnieniu. Kierownikiem "Ldiny" został Boris W. Prianisznikow. Pracował tam ponadto Aleksandr S. Kazancew. Po pewnym czasie przybył w charakterze grafika kolejny członek NTSNP Siergiej A. Ziezin. Dzięki współpracy z japońskim attaché wojskowym z ambasady w Berlinie, ppłk. Manaki, uzyskiwali oni sowieckie gazety i czasopisma, a także publikacje różnego rodzaju, na podstawie których starali się śledzić wydarzenia w Rosji Sowieckiej. Słuchali też audycji radiowych nadawanych przez Radio-Komintern i inne rozgłośnie radiowe. Na ich podstawie w "Ldinie" drukowano w ilości dziesiątków tysięcy materiały propagandowe o charakterze antysowieckim, które następnie przerzucano do ZSRR. Były to ulotki skierowane odrębnie do przedstawicieli robotników, chłopów, inteligencji i żołnierzy Armii Czerwonej. Każda z nich kończyła się zachętą do tworzenia zakonspirowanych grup (jaczejek). Materiały te trafiały do Polski, skąd różnymi sposobami były przerzucane na terytorium ZSRR przez członków miejscowego oddziału NTSNP na czele z Aleksandrem E. Wjurglerem. Ponadto członkowie "Ldiny" pisali artykuły do pisma NTSNP "Za Rossiju", stanowiące analizę sowieckiego życia polityczno-społecznego. Aleksandr S. Kazancew publikował też satyryczne felietony, wyśmiewające sowiecką rzeczywistość. Były one opatrywane karykaturami przywódców partyjnych ZSRR. Członkowie "Ldiny" prowadzili również odczyty dla części urzędników ambasady japońskiej i funkcjonariuszy wywiadu wojskowego. Jesienią 1939 r. został rozwiązany oddział NTSNP w III Rzeszy, co doprowadziło też do zamknięcia „Ldiny”. Boris W. Prianisznikow przeniósł się do Belgradu, gdzie objął funkcję zastępcy redaktora naczelnego pisma "Za Rossiju". W lipcu 1940 r. kierownictwo NTSNP skierowało go do Bukaresztu, aby stanął na czele odtworzonej tam zakonspirowanej bazy wydawniczej pod kryptonimem "Ldina-2". Działał tam już działacz NTSNP Gieorgij S. Okołowicz, który zajmował się organizowaniem przerzutów agentów organizacji przez granicę na tereny ZSRR (robił to samo w latach 1938-1939 w Polsce). "Ldina-2" funkcjonowała do wybuchu wojny Niemiec z ZSRR 22 czerwca 1941 r., a krótko potem została zlikwidowana.
Linki zewnętrzne.
Wspomnienia Borisa W. Prianisznikowa, w tym historia "Ldiny" (jęz. rosyjski)

</doc>
<doc id="2802002" url="https://pl.wikipedia.org/wiki?curid=2802002" title="Ch'ungch'ŏng">
Ch'ungch'ŏng



</doc>
<doc id="2802003" url="https://pl.wikipedia.org/wiki?curid=2802003" title="François Vareilhe-Duteil">
François Vareilhe-Duteil



</doc>
<doc id="2802004" url="https://pl.wikipedia.org/wiki?curid=2802004" title="Loup Thomas-Bonnotte">
Loup Thomas-Bonnotte



</doc>
<doc id="2802005" url="https://pl.wikipedia.org/wiki?curid=2802005" title="Apollinaire de Posat">
Apollinaire de Posat



</doc>
<doc id="2802006" url="https://pl.wikipedia.org/wiki?curid=2802006" title="Bolama (wyspa)">
Bolama (wyspa)

Bolama (port. "Ilha Bolama") – należąca do Gwinei Bissau, jedna z wysp archipelagu Bijagós (9. pod względem powierzchni całkowitej, 2. pod względem liczby mieszkańców).
Geografia.
Długość wyspy wynosi 22,3 km; natomiast szerokość nie przekracza 9,2 km. Najwyżej położony punkt osiąga wysokość 29 m n.p.m. (w zachodniej części wyspy). Na jej powierzchni (65 km²) przeważa zróżnicowany krajobraz nizinny. Jej rozczłonkowana linia brzegowa (z kilkoma plażami) ma łączną długość 70,7 km.

</doc>
<doc id="2802007" url="https://pl.wikipedia.org/wiki?curid=2802007" title="Jean-Jacques Morel">
Jean-Jacques Morel



</doc>
<doc id="2802008" url="https://pl.wikipedia.org/wiki?curid=2802008" title="Vincent-Joseph le Rousseau de Rosencoat">
Vincent-Joseph le Rousseau de Rosencoat



</doc>
<doc id="2802009" url="https://pl.wikipedia.org/wiki?curid=2802009" title="Taejŏn (stacja kolejowa)">
Taejŏn (stacja kolejowa)



</doc>
<doc id="2802010" url="https://pl.wikipedia.org/wiki?curid=2802010" title="Charles-François le Gué">
Charles-François le Gué



</doc>
<doc id="2802012" url="https://pl.wikipedia.org/wiki?curid=2802012" title="François Lefranc">
François Lefranc



</doc>
<doc id="2802013" url="https://pl.wikipedia.org/wiki?curid=2802013" title="Mathurin-Nicolas de la Ville-Crohain le Bous de Ville-Neuve">
Mathurin-Nicolas de la Ville-Crohain le Bous de Ville-Neuve



</doc>
<doc id="2802014" url="https://pl.wikipedia.org/wiki?curid=2802014" title="Jean-Marie du Lau d’Alleman">
Jean-Marie du Lau d’Alleman



</doc>
<doc id="2802015" url="https://pl.wikipedia.org/wiki?curid=2802015" title="Pierre-Louis de la Rochefoucauld">
Pierre-Louis de la Rochefoucauld



</doc>
<doc id="2802016" url="https://pl.wikipedia.org/wiki?curid=2802016" title="François-Joseph de La Rochefoucauld">
François-Joseph de La Rochefoucauld



</doc>
<doc id="2802017" url="https://pl.wikipedia.org/wiki?curid=2802017" title="Okchŏ">
Okchŏ



</doc>
<doc id="2802018" url="https://pl.wikipedia.org/wiki?curid=2802018" title="Claude-Antoine-Raoul Laporte">
Claude-Antoine-Raoul Laporte



</doc>
<doc id="2802019" url="https://pl.wikipedia.org/wiki?curid=2802019" title="François-Louis Hébert">
François-Louis Hébert



</doc>
<doc id="2802020" url="https://pl.wikipedia.org/wiki?curid=2802020" title="Séverin Girault">
Séverin Girault



</doc>
<doc id="2802021" url="https://pl.wikipedia.org/wiki?curid=2802021" title="Louis-Laurent Gaultier">
Louis-Laurent Gaultier



</doc>
<doc id="2802022" url="https://pl.wikipedia.org/wiki?curid=2802022" title="Jacques Friteyre-Durvé">
Jacques Friteyre-Durvé



</doc>
<doc id="2802023" url="https://pl.wikipedia.org/wiki?curid=2802023" title="Claude-François Gagnières des Granges">
Claude-François Gagnières des Granges



</doc>
<doc id="2802025" url="https://pl.wikipedia.org/wiki?curid=2802025" title="Claude Colin">
Claude Colin



</doc>
<doc id="2802026" url="https://pl.wikipedia.org/wiki?curid=2802026" title="Nicolas Clairet">
Nicolas Clairet



</doc>
<doc id="2802027" url="https://pl.wikipedia.org/wiki?curid=2802027" title="Ambroise-Augustin Chevreux">
Ambroise-Augustin Chevreux



</doc>
<doc id="2802028" url="https://pl.wikipedia.org/wiki?curid=2802028" title="Claude Chaudet">
Claude Chaudet



</doc>
<doc id="2802029" url="https://pl.wikipedia.org/wiki?curid=2802029" title="Jean Charton de Millou">
Jean Charton de Millou



</doc>
<doc id="2802030" url="https://pl.wikipedia.org/wiki?curid=2802030" title="Claude Cayx-Dumas">
Claude Cayx-Dumas



</doc>
<doc id="2802031" url="https://pl.wikipedia.org/wiki?curid=2802031" title="Charles-Regis-Mathieu de la Calmette de Valfons">
Charles-Regis-Mathieu de la Calmette de Valfons



</doc>
<doc id="2802032" url="https://pl.wikipedia.org/wiki?curid=2802032" title="Jean-François Burté">
Jean-François Burté



</doc>
<doc id="2802033" url="https://pl.wikipedia.org/wiki?curid=2802033" title="Jean-François Bousquet">
Jean-François Bousquet



</doc>
<doc id="2802034" url="https://pl.wikipedia.org/wiki?curid=2802034" title="Jean-Antoine-Hyacinthe Boucharenc de Chaumeils">
Jean-Antoine-Hyacinthe Boucharenc de Chaumeils



</doc>
<doc id="2802035" url="https://pl.wikipedia.org/wiki?curid=2802035" title="Louis-Alexis-Mathias Boubert">
Louis-Alexis-Mathias Boubert



</doc>
<doc id="2802036" url="https://pl.wikipedia.org/wiki?curid=2802036" title="Jacques-Jules Bonnaud">
Jacques-Jules Bonnaud



</doc>
<doc id="2802037" url="https://pl.wikipedia.org/wiki?curid=2802037" title="Charles-Jéremie Bérauld du Pérou">
Charles-Jéremie Bérauld du Pérou



</doc>
<doc id="2802038" url="https://pl.wikipedia.org/wiki?curid=2802038" title="Joseph Bécavin">
Joseph Bécavin



</doc>
<doc id="2802039" url="https://pl.wikipedia.org/wiki?curid=2802039" title="Palhae">
Palhae



</doc>
<doc id="2802041" url="https://pl.wikipedia.org/wiki?curid=2802041" title="Louis-François-André Barret">
Louis-François-André Barret



</doc>
<doc id="2802043" url="https://pl.wikipedia.org/wiki?curid=2802043" title="Jean-Antoine-Joseph de Villette">
Jean-Antoine-Joseph de Villette



</doc>
<doc id="2802044" url="https://pl.wikipedia.org/wiki?curid=2802044" title="Louis François Rigot">
Louis François Rigot



</doc>
<doc id="2802045" url="https://pl.wikipedia.org/wiki?curid=2802045" title="Jacques de la Lande">
Jacques de la Lande



</doc>
<doc id="2802046" url="https://pl.wikipedia.org/wiki?curid=2802046" title="Robert-François Guérin du Rocher">
Robert-François Guérin du Rocher



</doc>
<doc id="2802047" url="https://pl.wikipedia.org/wiki?curid=2802047" title="Pierre-Michel Guérin du Rocher">
Pierre-Michel Guérin du Rocher



</doc>
<doc id="2802048" url="https://pl.wikipedia.org/wiki?curid=2802048" title="Joseph-Marie Gros">
Joseph-Marie Gros



</doc>
<doc id="2802050" url="https://pl.wikipedia.org/wiki?curid=2802050" title="Louis-Joseph François">
Louis-Joseph François



</doc>
<doc id="2802051" url="https://pl.wikipedia.org/wiki?curid=2802051" title="René Andrieux">
René Andrieux



</doc>
<doc id="2802054" url="https://pl.wikipedia.org/wiki?curid=2802054" title="André-Abel Alricy">
André-Abel Alricy



</doc>
<doc id="2802055" url="https://pl.wikipedia.org/wiki?curid=2802055" title="François-Hyacinthe Lé Livec de Trésurin">
François-Hyacinthe Lé Livec de Trésurin



</doc>
<doc id="2802056" url="https://pl.wikipedia.org/wiki?curid=2802056" title="Michel-François de la Gardette">
Michel-François de la Gardette



</doc>
<doc id="2802057" url="https://pl.wikipedia.org/wiki?curid=2802057" title="Jean-Baptiste Bottex">
Jean-Baptiste Bottex



</doc>
<doc id="2802058" url="https://pl.wikipedia.org/wiki?curid=2802058" title="Inwencja (kult świętych)">
Inwencja (kult świętych)

Inwencja "inventio", "heuresis" – określenie stosowane w odniesieniu do odkrycia nieznanego dotąd miejsca w którym znajdowały się relikwie.
Opisy inwencji znajdują się u pisarzy starożytnych. Za przykład może posłużyć „odnalezienie” na Skyros szkieletu Tezeusza wskazanego przez wyrocznię delficką. 
W chrześcijaństwie określenie obejmuje odkrycia nieznanych wcześniej miejsc pochówku świętych, a także narzędzi Męki Pańskiej. Zjawisko inwencji łączy w sobie elementy obiektywnej rzeczywistości, historii z wyobrażeniami i twórczością odkrywców, a jej koncepcja autentyczności oparta jest na kryteriach odbiegających od współczesnych.
Inwencjom towarzyszyły wcześniejsze objawienia, w których święty pojawiał się we śnie wybranym osobom i wskazywał miejsce gdzie należy szukać i bywały przyczynkiem do zapoczątkowania nowego kultu, a o niektórych wspominają martyrologia.
Pierwsze inwencje chrześcijańskie odnotowano w IV wieku. Opisy tych wydarzeń znajdujemy u Grzegorza z Nazjanzu i Ambrożego z Mediolanu, który zrelacjonował inwencję Gerwazego i Protazego jakiej dokonał w 356 r. w Mediolanie w kościele świętych Nabora i Feliksa. 
Szczególne nasilenie „objawień” przypada na okres V i VI wieku. Świadectwa takich wydarzeń znajdujemy u Grzegorza z Tours. Gamaliel miał ukazać się kapłanowi Lucjanowi wskazując grób Świętego Szczepana, Abiba i własny. Tenże Lucjan spisał objawienie w "Inventio Sancti Stephani", a 3 sierpnia 415 roku pod Jerozolimą dokonano inwencji Gamaliela, Nikodema i Świętego Szczepana, co rozbudziło kult pierwszego męczennika Szczepana. 
Trzykrotnie dokonywano inwencji spalonych przez Juliana Apostatę szczątków przypisywanych Janowi Chrzcicielowi. Jedne z najbardziej znanych na zachodzie były związane z relikwiami Urszuli i towarzyszek odkrytymi przez Klamancjusza i Apostoła Jakuba, którego inwencji dokonał w miejscowości Iria w IX wieku biskup Teodomir.
Istnieją przekazy o udziale Świętej Heleny w inwencji Świętego Krzyża, która w „Peregrinatio” Eterii datowana jest na 14 września 335 roku (czyli już po śmierci Heleny). Miały też miejsce udokumentowane inwencje Krwi Jezusa Chrystusa w Mantui w X i XII w, a także w 1171 roku w Fécamp.
W Grecji inwencje zdarzają się również współcześnie, gdy na zachodzie ostatniej dokonano w Tranie w 1603 r. i dotyczyła relikwii papieża Stefana I.

</doc>
<doc id="2802059" url="https://pl.wikipedia.org/wiki?curid=2802059" title="Inventio">
Inventio



</doc>
<doc id="2802060" url="https://pl.wikipedia.org/wiki?curid=2802060" title="Parahemiodon">
Parahemiodon



</doc>
<doc id="2802061" url="https://pl.wikipedia.org/wiki?curid=2802061" title="Swetlina">
Swetlina



</doc>
<doc id="2802062" url="https://pl.wikipedia.org/wiki?curid=2802062" title="Taedong (rzeka)">
Taedong (rzeka)



</doc>
<doc id="2802063" url="https://pl.wikipedia.org/wiki?curid=2802063" title="Chriopeops">
Chriopeops



</doc>
<doc id="2802064" url="https://pl.wikipedia.org/wiki?curid=2802064" title="Polska na Młodzieżowych Mistrzostwach Europy w Lekkoatletyce 2003">
Polska na Młodzieżowych Mistrzostwach Europy w Lekkoatletyce 2003

Polska na Młodzieżowych Mistrzostwach Europy w Lekkoatletyce 2003 – reprezentacja Polski podczas czwartej edycji czempionatu Starego Kontynentu dla zawodników do lat 23, która odbyła się w Bydgoszczy, zdobyła 16 medali, w tym pięć złotych.

</doc>
<doc id="2802066" url="https://pl.wikipedia.org/wiki?curid=2802066" title="Tetowo (ujednoznacznienie)">
Tetowo (ujednoznacznienie)



</doc>
<doc id="2802067" url="https://pl.wikipedia.org/wiki?curid=2802067" title="Sondestab Ingvar">
Sondestab Ingvar

Sonderstab „Ingvar” (ros. Штaб „Ингвaр”) – organ wywiadowczy Abwehry złożony z Białych Rosjan pod koniec II wojny światowej
Sonderstab „Ingvar” został utworzony przez Niemców na pocz. 1944 r. w okupowanym Mińsku. Działał pod przykryciem firmy budowlanej „Erbauer”. Do jego zadań należało zwalczanie sowieckiego ruchu partyzanckiego i przygotowywanie kadr dla powstania narodowego na tyłach Armii Czerwonej. Na czele organu stanął działacz Narodowego Związku Pracujących (NTS) Igor L. Jung. W skład sztabu wchodziły:
Rezydentury organu znajdowały się w Baranowiczach i Borysowie. W czerwcu 1944 r., w wyniku ofensywy Armii Czerwonej, większość członków Sondestab „Ingvar” przyłączyła się do Rosyjskiej Narodowej Armii Ludowej (RONA) i uszła na zachód.

</doc>
<doc id="2802069" url="https://pl.wikipedia.org/wiki?curid=2802069" title="Diplopterus">
Diplopterus



</doc>
<doc id="2802070" url="https://pl.wikipedia.org/wiki?curid=2802070" title="Taedong (rzeka w Korei Północnej)">
Taedong (rzeka w Korei Północnej)



</doc>
<doc id="2802072" url="https://pl.wikipedia.org/wiki?curid=2802072" title="Tedong-gang">
Tedong-gang



</doc>
<doc id="2802076" url="https://pl.wikipedia.org/wiki?curid=2802076" title="Metro w Taegu">
Metro w Taegu



</doc>
<doc id="2802077" url="https://pl.wikipedia.org/wiki?curid=2802077" title="Tacypao">
Tacypao



</doc>
<doc id="2802082" url="https://pl.wikipedia.org/wiki?curid=2802082" title="Carlo I Tocco">
Carlo I Tocco



</doc>
<doc id="2802083" url="https://pl.wikipedia.org/wiki?curid=2802083" title="Chŏng Mong-ju">
Chŏng Mong-ju



</doc>
<doc id="2802084" url="https://pl.wikipedia.org/wiki?curid=2802084" title="Carlo II Tocco">
Carlo II Tocco



</doc>
<doc id="2802085" url="https://pl.wikipedia.org/wiki?curid=2802085" title="Jeong Mongju">
Jeong Mongju



</doc>
<doc id="2802086" url="https://pl.wikipedia.org/wiki?curid=2802086" title="Go-Josŏn">
Go-Josŏn



</doc>
<doc id="2802087" url="https://pl.wikipedia.org/wiki?curid=2802087" title="Manuel Quinziato">
Manuel Quinziato

Manuel Quinziato (ur. 30 października 1979 w Bolzano) – były włoski kolarz szosowy, wicemistrz świata jeżdżący w profesjonalnej grupie BMC Racing Team.

</doc>
<doc id="2802088" url="https://pl.wikipedia.org/wiki?curid=2802088" title="Inu">
Inu



</doc>
<doc id="2802089" url="https://pl.wikipedia.org/wiki?curid=2802089" title="Expedio">
Expedio



</doc>
<doc id="2802090" url="https://pl.wikipedia.org/wiki?curid=2802090" title="Lista najstarszych mężczyzn w Europie">
Lista najstarszych mężczyzn w Europie

Lista 52 najstarszych zweryfikowanych mężczyzn w historii Europy według Gerontologicznej Grupy Badawczej (stan potwierdzony na 28 grudnia 2020). Dodano badane oraz kwestionowane przypadki (wyłączone z numeracji).

</doc>
<doc id="2802092" url="https://pl.wikipedia.org/wiki?curid=2802092" title="Południk zero">
Południk zero

Południk zero – polski film sensacyjny z 1970 roku w reż. Waldemara Podgórskiego.
Premiera odbyła się w 1970 roku.
Fabuła.
Wiosna 1945, Ziemie Odzyskane. Zdemobilizowany por. Bartkowiak wraz z dwoma członkami ZWM przybywa do położonej na Mazurach niedużej miejscowości, gdzie jako pełnomocnik ma za zadanie zorganizować normalne życie. W miasteczku władzę dzierży jednak wraz z grupą rzezimieszków niejaki Szczygieł. Miejscową ludność traktują oni jak niemiecką, chociaż sam Bartkowiak zdaje sobie sprawę, że w gruncie rzeczy to zgermanizowani Mazurzy, którzy od pokoleń walczyli o polskość tych ziem. Partykularne interesy przeciwstawione ideałom Bartkowiaka w końcu doprowadzają do konfliktu. Porucznik nie chce się zgodzić na grabienie miasteczka przez Szczygła i jego bandę oraz jego przestępcze porządki. W finałowej rozgrywce, Bartkowiak przy pomocy „zetwuemowców” i miejscowej ludności czującej się wciąż Polakami rozbija bandę.

</doc>
<doc id="2802094" url="https://pl.wikipedia.org/wiki?curid=2802094" title="Karol Schütz">
Karol Schütz

Karol Bogumił Schütz (ur. 18 maja 1741 w Dreźnie, zm. 15 stycznia 1818) – warszawski architekt i budowniczy.
Życiorys.
Karol Schütz przybył do Polski z Saksonii ok. 1765 roku. Od 1778 roku reprezentował wydział budowlany warszawskiej parafii ewangelicko-augsburskiej. W 1784 roku został mianowany budowniczym Rzeczypospolitej.
W końcu 1794 roku został budowniczym wojskowym w randze kapitana wojsk koronnych, a w 1817 roku był adiunktem przy Piotrze Aignerze, profesorze architektury na Uniwersytecie Warszawskim.
Życie prywatne.
W małżeństwie z Chrystianą Elżbietą z Weberów (1750–1818) miał 3 dzieci: syna Fryderyka Adolfa, również architekta i budowniczego, Annę Juliannę Henriettę zamężną Gronau oraz Adelę Krystynę Mariannę zamężną Daszkow.
Należał do warszawskiej masonerii, w której pełnił funkcję sędziego loży Göttin von Eleusis od 1787 roku, a w okresie Księstwa Warszawskiego był członkiem Najwyższej Kapituły tej loży.
Został pochowany na cmentarzu ewangelicko-augsburskim w Warszawie (aleja 2 nr 12).

</doc>
<doc id="2802095" url="https://pl.wikipedia.org/wiki?curid=2802095" title="Antoni Prusimski">
Antoni Prusimski

Antoni Prusimski Ostroróg herbu Nałęcz – starosta niszczewicki.
Był elektorem Stanisława Augusta Poniatowskiego w 1764 roku. Członek konfederacji Adama Ponińskiego w 1773 roku. Był posłem ziemi wschowskiej na Sejm Rozbiorowy 1773–1775, wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Otrzymał starostwo niszczewickie prawem emfiteutycznym na 50 lat. Poseł na sejm 1778 roku z województwa brzeskokujawskiego. Poseł na sejm 1780 roku z województwa poznańskiego.
Był kawalerem Orderu Świętego Stanisława.

</doc>
<doc id="2802098" url="https://pl.wikipedia.org/wiki?curid=2802098" title="Mathieu Dossevi">
Mathieu Dossevi

Mathieu Dossevi (ur. 12 lutego 1988 w Chambray-lès-Tours) – togijski piłkarz francuskiego pochodzenia występujący na pozycji pomocnika w klubie FC Metz oraz w reprezentacji Togo.
Kariera klubowa.
Jest wychowankiem Tours FC, skąd w wieku 17 lat przeprowadził się do Le Mans FC, występującego wówczas w Ligue 1. Na debiut w tej lidze przyszło mu zaczekać do 2008 roku – wówczas to pojawił się na boisku w pojedynku z późniejszym mistrzem kraju, Girondins Bordeaux. Czarnoskóry piłkarz przed sezonem 2010–11 opuścił szeregi zdegradowanego Le Mans i jego kartę zawodniczą wykupiło Valenciennes FC. Przez trenera Philippe’a Montaniera wystawiany był na pozycji skrzydłowego, u Daniela Sancheza występował najczęściej tuż za wysuniętym napastnikiem. Po Valenciennes grał w Olympiakosie, a w 2016 trafił do Standardu Liège. W 2017 wypożyczono go do FC Metz.

</doc>
<doc id="2802099" url="https://pl.wikipedia.org/wiki?curid=2802099" title="Entamoeba histolytica">
Entamoeba histolytica



</doc>
<doc id="2802101" url="https://pl.wikipedia.org/wiki?curid=2802101" title="Wanda Widigierowa">
Wanda Widigierowa



</doc>
<doc id="2802102" url="https://pl.wikipedia.org/wiki?curid=2802102" title="Jean Pollet">
Jean Pollet

Jean Pollet (ur. 18 lipca 1912, zm. w lipcu 1982) – szwajcarski koszykarz, uczestnik Letnich Igrzysk Olimpijskich 1936 i 1948.
Na igrzyskach w Berlinie, wraz z kolegami zajął ex aequo 9. miejsce. Na następnej olimpiadzie w Londynie, Szwajcaria zajęła 21. lokatę. Na tej imprezie zdobył 15 punktów, notując również 10 fauli.

</doc>
<doc id="2802103" url="https://pl.wikipedia.org/wiki?curid=2802103" title="Andriej Pierwozwannyj">
Andriej Pierwozwannyj

Andriej Pierwozwannyj (ros. "Андрей Первозванный") − rosyjski, a następnie radziecki pancernik generacji przeddrednotów, należący do typu "Andriej Pierwozwannyj", wchodzący w skład Floty Bałtyckiej. Okręt ten (jak również inne okręty tego typu) praktycznie nie brał aktywnego udziału w I wojnie światowej. W 1917 roku po rewolcie przeprowadzonej przez marynarzy tego okrętu, jednostka ta została przejęta przez bolszewików i została użyta do ostrzeliwania fortu Krasnaja Gorka. Podczas wojny domowej w Rosji (w 1919 roku) został storpedowany przez brytyjskie kutry torpedowe CMB. Okręt nigdy nie został w pełni naprawiony, w 1923 roku przeznaczono go na złom a 21 listopada 1925 roku ostatecznie złomowano. Nazwa okrętu nawiązuje do postaci św. Andrzeja Apostoła, który w Rosji czczony jest jako Andriej Pierwozwannyj (Andrzej Pierwszy Powołany).
Okręty typu "Andriej Pierwozwannyj" miały stanowić powiększoną i ulepszoną wersję typu "Borodino", z częścią artylerii średniej przekształconą w artylerię główną drugiego kalibru.

</doc>
<doc id="2802106" url="https://pl.wikipedia.org/wiki?curid=2802106" title="Beyul">
Beyul

Beyul – piąty album studyjny amerykańskiego zespołu Yakuza, wydany 16 października 2012 roku.
Tytuł albumu "Beyul" oznacza święte miejsce - ukryte doliny, obejmujące setki kilometrów kwadratowych i przypominające raj, w których chronił się Padmasambhava w Ningma, tradycji buddyzmu tybetańskiego. Stanowią także schronienie dla praktykujących buddyzm, lecz wymagają starań i poświęceń, aby do nich dotrzeć. Według Bruce'a Lamonta stanowi to także odniesienie do muzyki grupy, która wymaga od muzyków nie tylko fizycznego odgrywania, lecz również przebywania w odpowiednim stanie umysłu.

</doc>
<doc id="2802108" url="https://pl.wikipedia.org/wiki?curid=2802108" title="Fernand Bergmann">
Fernand Bergmann

Fernand Bergmann (ur. 12 września 1904, zm. ?) – szwajcarski koszykarz, uczestnik Letnich Igrzysk Olimpijskich 1936.
Na igrzyskach w Berlinie, reprezentował swój kraj w turnieju koszykówki. Wraz z kolegami zajął ex aequo 9. miejsce.

</doc>
<doc id="2802110" url="https://pl.wikipedia.org/wiki?curid=2802110" title="Georges Laederach">
Georges Laederach

Georges Laederach (ur. 1 lipca 1906) – szwajcarski koszykarz, uczestnik Letnich Igrzysk Olimpijskich 1936.
Na igrzyskach w Berlinie, reprezentował swój kraj w turnieju koszykówki. Wraz z kolegami zajął ex aequo 9. miejsce.

</doc>
<doc id="2802111" url="https://pl.wikipedia.org/wiki?curid=2802111" title="Helena Stachowicz">
Helena Stachowicz

Helena Zofia Stachowicz po mężu Renc (ur. 4 stycznia 1923 w Krakowie, zm. 30 marca 1994 w Krakowie) – polska lekkoatletka, która specjalizowała się w rzucie oszczepem oraz rzucie dyskiem.
Kariera.
W 1946 roku startowała w mistrzostwach Europy w Oslo zajmując siódme miejsce w rzucie dyskiem oraz ósme w rzucie oszczepem. Siedmiokrotna reprezentantka Polski w meczach międzypaństwowych w latach 1946-1950 (jedno zwycięstwo indywidualne).
Jedenastokrotna medalistka mistrzostw Polski seniorów.

</doc>
<doc id="2802114" url="https://pl.wikipedia.org/wiki?curid=2802114" title="Shanta Ghosh">
Shanta Ghosh

Shanta Ghosh-Broderius (ur. 3 stycznia 1975 w Neunkirchen) – niemiecka lekkoatletka specjalizująca się w biegach sprinterskich, uczestniczka letnich igrzysk olimpijskich w Sydney (2000).

</doc>
<doc id="2802117" url="https://pl.wikipedia.org/wiki?curid=2802117" title="Marcel Wuilleumier">
Marcel Wuilleumier

Marcel Wuilleumier (ur. 22 czerwca 1909) – szwajcarski koszykarz, uczestnik Letnich Igrzysk Olimpijskich 1936 oraz Mistrzostw Europy 1935.
W 1935 roku wziął udział w Mistrzostwach Europy, gdzie jego reprezentacja zajęła czwarte miejsce. Rok później na igrzyskach w Berlinie, wraz z kolegami z reprezentacji zajął ex aequo dziewiąte miejsce.

</doc>
<doc id="2802118" url="https://pl.wikipedia.org/wiki?curid=2802118" title="Fryderyk Schütz">
Fryderyk Schütz

Fryderyk Adolf Schütz (ur. 25 maja 1782 w Warszawie, zm. 11 stycznia 1854 tamże) – warszawski architekt i budowniczy.
Życiorys.
Był synem warszawskiego budowniczego Karola Bogumiła Schütza i Chrystiany Elżbiety z Weberów. Ukończył prywatną szkołę w Warszawie i praktykę u ojca, po czym wyjechał na studia do Berlina. Po powrocie do Warszawy pracował w administracji rządowej, a w 1805 roku został rządowym inspektorem budownictwa.
W 1807 roku zaciągnął się w randze podporucznika do batalionu saperów Księstwa Warszawskiego, gdzie dosłużył się stopnia porucznika. Po wyjściu z wojska powrócił do pracy w administracji: został budowniczym Ministerstwa Spraw Wewnętrznych, a następnie radcą budowniczym Izby Administracyjnej Dóbr Skarbowych. Od 1817 roku do końca życia był członkiem Rady Ogólnej Budowniczej Królestwa Polskiego, uczestniczył we wszystkich pracach budowlanych tej rady.
Od 1820 roku wykładał budownictwo ekonomiczne na Królewskim Uniwersytecie Warszawskim. W latach 1826–1851 był radcą budowniczym Komisji Rządowej Przychodów i Skarbu.
Pełnił również funkcję konsystorza kościoła ewangelicko-augsburskiego i członka sądu konsystorskiego. Częściowo sfinansował pokrycie blachą dachu Kościoła Świętej Trójcy w Warszawie.
Życie prywatne.
Był dwukrotnie żonaty. W małżeństwie z Karoliną z Wilhelmów (1796–1864) miał 7 dzieci: Elżbietę Joannę zamężną Müller, zmarłe w niemowlęctwie: Elżbietę Emilię i Karola Jana, Ludwika Adolfa, Krystynę Annę, Jana Bogumiła Teofila oraz Paulinę Augustę zamężną Kozłowską.
Córka Schütza Krystyna Anna wyszła za Edwarda Strasburgera.
Schütz był masonem. W 1820 roku został zastępcą przewodniczącego loży „Halle der Beständigkeit” w VII stopniu.
W 1854 roku otrzymał od cara Mikołaja I tytuł szlachecki i herb „Strzelec”.
Został pochowany na cmentarzu ewangelicko-augsburskim w Warszawie (aleja 2 nr 12).

</doc>
<doc id="2802122" url="https://pl.wikipedia.org/wiki?curid=2802122" title="Pierre Carlier">
Pierre Carlier

Pierre Carlier (ur. 3 grudnia 1915) – szwajcarski koszykarz, uczestnik Letnich Igrzysk Olimpijskich 1936.
Na igrzyskach w Berlinie, reprezentował swój kraj w turnieju koszykówki. Wraz z kolegami zajął ex aequo 9. miejsce.

</doc>
<doc id="2802124" url="https://pl.wikipedia.org/wiki?curid=2802124" title="Maria Ewa Sołtys">
Maria Ewa Sołtys

Maria Ewa Sołtys (ur. we Lwowie) – polska muzykolog, córka Adama Sołtysa.
Studia w Akademii Muzycznej we Lwowie (praca dyplomowa "Twórczość Mieczysława Sołtysa") uzupełnione pod kierunkiem prof. Ireny Poniatowskiej w Instytucie Muzykologii Uniwersytetu
Warszawskiego (jako stypendystka Fundacji im. Batorego).
Nagrody i odznaczenia.
Warszawska Premiera Literacka 2008 za książkę "Tylko we Lwowie. Dzieje życia i działalności Mieczysława i Adama Sołtysów".
Bibliografia.
ZKP Zarząd Oddziału Krakowskiego 2012.

</doc>
<doc id="2802128" url="https://pl.wikipedia.org/wiki?curid=2802128" title="Raymond Lambercy">
Raymond Lambercy

Raymond Lambercy (ur. 12 lutego 1909) – szwajcarski koszykarz, uczestnik Letnich Igrzysk Olimpijskich 1936 oraz Mistrzostw Europy 1935.
W 1935 roku wziął udział w Mistrzostwach Europy, gdzie jego reprezentacja zajęła czwarte miejsce. Rok później na igrzyskach w Berlinie, wraz z kolegami z reprezentacji zajął ex aequo dziewiąte miejsce.

</doc>
<doc id="2802129" url="https://pl.wikipedia.org/wiki?curid=2802129" title="Jan van Beers (malarz)">
Jan van Beers (malarz)

Jan van Beers (ur. 27 marca 1852 w Lier, zm. 17 listopada 1927) – malarz belgijski.
Urodził się jako syn poety flamandzkiego o tym samym imieniu i nazwisku, Jana van Beersa (1821-1888). 
Od wczesnej młodości wykazywał talent plastyczny. Studiował na Akademii Sztuk Pięknych w Antwerpii i szybko stał się przywódcą grupy młodych artystów, zwanych “Van Beers clique”. Krytycy sztuki wysoko cenili sprawność jego rzemiosła malarskiego, porównując go do dawnych mistrzów malarstwa niderlandzkiego.
W roku 1878 Jan van Beers zamieszkał w Paryżu i rozpoczął pracę w pracowni swojego rodaka, malarza belgijskiego Alfreda Stevensa (1823-1906). 
Wkrótce założył własną pracownię, a jego asystentem został Émile Eisman Semenowsky. Podczas Salonu Malarstwa w Brukseli w roku 1881 van Beers stał się ofiarą skandalu, wywołanego przez krytyków Solvaya i De Monsa. Zarzucili mu oni, że jego dwa obrazy wykonane z niezwykłą precyzją i szczegółowością są jakoby namalowane na podkładzie fotograficznym. Van Beers zaproponował krytykom, że zapłaci im 10 tysięcy franków za obraz "Lily" i 20 tysięcy franków za obraz "La Sirene", gdyby ich zarzuty okazały się prawdą, i zażądał od nich tej samej sumy na cel dobroczynny, gdyby ich zarzuty nie zostały potwierdzone. 3 września 1881 nieznany sprawca zdrapał farbę z twarzy syreny, co rozstrzygnęło spór na korzyść artysty. 
Malarstwo Jana van Beersa należało do nurtu naturalistycznego i cieszyło się wielkim powodzeniem wśród konserwatywnej publiczności. Malował również plakaty reklamowe.

</doc>
<doc id="2802131" url="https://pl.wikipedia.org/wiki?curid=2802131" title="René Karlen">
René Karlen

René Karlen (ur. 18 kwietnia 1907) – szwajcarski koszykarz, uczestnik Letnich Igrzysk Olimpijskich 1936 oraz Mistrzostw Europy 1935.
W 1935 roku wziął udział w Mistrzostwach Europy, gdzie jego reprezentacja zajęła czwarte miejsce. Rok później na igrzyskach w Berlinie, wraz z kolegami z reprezentacji zajął ex aequo dziewiąte miejsce.

</doc>
<doc id="2802133" url="https://pl.wikipedia.org/wiki?curid=2802133" title="Wissam al-Hassan">
Wissam al-Hassan

Wissam Adnan al-Hassan (arab. وسام عدنان الحسن, ur. 11 kwietnia 1965 w Btouratige, dystrykt Al-Kura, zm. 19 października 2012 w Bejrucie) – libański generał, szef wywiadu policji, sunnita. 
Życiorys.
Stał na czele dochodzenia w sprawie zabójstwa byłego premiera Rafika Haririego. Zginął w zamachu bombowym w bejruckiej dzielnicy Al-Aszrafijja .

</doc>
<doc id="2802134" url="https://pl.wikipedia.org/wiki?curid=2802134" title="Jastrebowo">
Jastrebowo



</doc>
<doc id="2802136" url="https://pl.wikipedia.org/wiki?curid=2802136" title="Alvin E. Roth">
Alvin E. Roth

Alvin Elliot Roth (ur. 19 grudnia 1951) – amerykański ekonomista, profesor ekonomii na Uniwersytecie Stanforda oraz profesor emeritus na Uniwersytecie Harvarda specjalizujący się w badaniach operacyjnych. 
Studiował badania operacyjne na Columbia University (B.A w 1971 roku), a następnie Stanford University (M.S. w 1973, doktorat w 1974 roku). Po studiach pracował na University of Illinois i University of Pittsburgh. Od 1998 roku pracuje w Harvard Business School.
W 2012 roku został, wraz z Lloydem Shapleyem, laureatem Nagrody Nobla w dziedzinie ekonomii za „teorię stabilnego dostosowania i wykorzystanie projektowania rynku”.

</doc>
<doc id="2802137" url="https://pl.wikipedia.org/wiki?curid=2802137" title="Jezioro Gorzuchowskie">
Jezioro Gorzuchowskie

 
Jezioro Gorzuchowskie – jezioro w Polsce, w województwie wielkopolskim, w powiecie gnieźnieńskim, w gminie Kłecko, na Pojezierzu Gnieźnieńskim. Przy zachodnim brzegu leży wieś Gorzuchowo, przy północno-wschodnim - miasto Kłecko. Przez jezioro przepływa rzeka Mała Wełna, dopływ Wełny.
Dane morfometryczne.
Zwierciadło wody położone jest na wysokości 99,2 metrów n. p. m. Powierzchnia zwierciadła wody wynosi 94,3 ha. Głębokość maksymalna wynosi 5 m, głębokość średnia - 2,5 m. Objętość wynosi 2371,9 m³.

</doc>
<doc id="2802138" url="https://pl.wikipedia.org/wiki?curid=2802138" title="Jastrebowo (obwód Stara Zagora)">
Jastrebowo (obwód Stara Zagora)

Jastrebowo (bułg. "Ястребово") – wieś w północnej Bułgarii, w obwodzie Stara Zagora, w gminie Opan.

</doc>
<doc id="2802139" url="https://pl.wikipedia.org/wiki?curid=2802139" title="Alvin Roth">
Alvin Roth



</doc>
<doc id="2802141" url="https://pl.wikipedia.org/wiki?curid=2802141" title="Sesje">
Sesje

Sesje (ang. "The Sessions", 2012) − amerykański niezależny komediodramat w reżyserii oraz według scenariusza Bena Lewina. 
Światowa premiera filmu nastąpiła 23 stycznia 2012 roku, podczas 27. Sundance Film Festival, na którym obraz otrzymał nagrodę publiczności. Następnie film został zaprezentowany m.in. na festiwalach filmowych w Toronto oraz San Sebastián. Polska premiera filmu miała miejsce 16 października 2012 w ramach 28. Międzynarodowego Festiwalu Filmowego w Warszawie.
Fabuła.
Sparaliżowany Mark, wyznaje swojemu spowiednikowi Ojcowi Brendanowi chęć współżycia z kobietą. Postanawia wynająć w tym celu zawodową seks-surogatkę. Fabuła została oparta na artykule z The Sun pt. "Spotkania z seks surogatką" opublikowanym w maju 1990.
Obsada.
i inni

</doc>
<doc id="2802142" url="https://pl.wikipedia.org/wiki?curid=2802142" title="Rezerwat przyrody Podgórze">
Rezerwat przyrody Podgórze

Rezerwat przyrody Podgórze – leśny rezerwat przyrody utworzony w 1987 r. na terenie gminy Kadzidło. 
Celem ochrony jest zachowanie fragmentu Puszczy Zielonej z naturalnymi drzewostanami świerkowo-sosnowymi.

</doc>
<doc id="2802145" url="https://pl.wikipedia.org/wiki?curid=2802145" title="Rhomboplitoides">
Rhomboplitoides



</doc>
<doc id="2802146" url="https://pl.wikipedia.org/wiki?curid=2802146" title="Raizero">
Raizero



</doc>
<doc id="2802147" url="https://pl.wikipedia.org/wiki?curid=2802147" title="Jezioro Kłeckie">
Jezioro Kłeckie

Jezioro Kłeckie – jezioro rynnowe w województwie wielkopolskim, na Pojezierzu Gnieźnieńskim, w powiecie gnieźnieńskim, w gminach Kłecko i Mieleszyn. Akwen jest wydłużony południkowo i liczy 7,438 km długości (maksymalna szerokość 0,434 km). Nad jeziorem leżą wsie: Borzątew, Świniary, Dobiejewo, a przy południowo-zachodnim brzegu miasto Kłecko. Jezioro od północy jest zasilane przez strumień Dębina (prowadzący wodę z jezior Łopienno Północne i Łopienno Południowe), a w części południowej przez jezioro przepływa rzeka Mała Wełna (dopływ Wełny). Jezioro jest podpiętrzone na odpływie. Akwen jest użytkowany rekreacyjnie do różnych celów, w tym przez kluby żeglarskie, motorowodniaków i wędkarzy. W odpływowym plosie jeziora zlokalizowano strzeżone kąpielisko z możliwością wypożyczenia sprzętu wodnego.
Dane morfometryczne.
Zwierciadło wody położone jest na wysokości 99,8 m n.p.m. Powierzchnia jeziora wynosi 141,0 ha, głębokość maksymalna 12,5 m, a średnia 4,7 m. 

</doc>
<doc id="2802148" url="https://pl.wikipedia.org/wiki?curid=2802148" title="Rabirubia">
Rabirubia



</doc>
<doc id="2802149" url="https://pl.wikipedia.org/wiki?curid=2802149" title="Percaprionodes">
Percaprionodes



</doc>
<doc id="2802150" url="https://pl.wikipedia.org/wiki?curid=2802150" title="Alexander Zaïd">
Alexander Zaïd

Alexander Zaïd (ur. 1886 w Zimie; zm. 11 lipca 1938 w Allonim) – rosyjski aktywista pochodzenia żydowskiego, członek ruchu syjonistycznego. Jeden z założycieli żydowskich organizacji samoobrony Bar Giora, a następnie Ha-Szomer.
Życiorys.
Dzieciństwo i młodość.
Alexander urodził się w 1886 roku w miejscowości Zima na Syberii w Imperium Rosyjskim (obecnie terytorium Rosji). Urodził się w rodzinie żydowskiej. Jego ojciec pochodził z Wilna i został zesłany na Syberię za działalność rewolucyjną. W 1889 roku jego rodzina przeniosła się do Irkucka. Młody Alexander otrzymał tradycyjne żydowskie wykształcenie w chederze, a następnie uczył się w szkole rolniczej. Jego ojciec ożenił się po raz drugi z kobietą o imieniu Frieda. W 1901 roku rodzina powróciła do Wilna (obecnie terytorium Litwy). Dwa lata później jego ojciec zmarł. Alexander miał wówczas 15. lat i został zmuszony do podjęcia pracy, aby wesprzeć budżet domowy. Zarządzał rodzinną odlewnią. Gdy w 1903 roku doszło do pogromu w Kiszyniowie, Alexander dołączył do grupy samoobrony organizującej ochronę Żydów w Wilnie. Spotkał wówczas Michaela Halperna, dzięki któremu stał się syjonistą i bardzo szybko zapragnął wyjechania do Ziemi Izraela.
Działalność w Palestynie.
W 1904 roku Zaïd wyemigrował w Palestyny, będącej wówczas częścią Imperium Osmańskiego. Początkowo zamieszkał w Jafie, a następnie pracował w winnicy kolonii Riszon le-Cijjon. Jego dodatkowym zajęciem było pełnienie nocnych wart pilnując winnicy przed arabskimi złodziejami. Pewnego razu Zaïd zasnął w nocy, a jego broń ukradli złodzieje. Następnym razem, przy próbie kradzieży został ciężko zraniony przez złodziei w głowę. Do końca życia cierpiał na bolesny uraz głowy. Wyjechał wówczas do moszawu Ben Szemen, gdzie zatrudnił się jako robotnik budowlany. Potem pracował jako kamieniarz w Jerozolimie. Spotkał tam Jehezkela Hankina, z którym dyskutował na temat konieczności utworzenia organizacji samoobrony, która zajęłaby się ochroną żydowskich kolonii, upraw rolniczych i zakładów produkcyjnych. W 1907 roku odbyło się tajne spotkanie Zaïda i siedmiu innych osób (Israel Shochat, Jicchak Ben Cewi, Mendel Portugali, Israel Giladi, Jehezkel Hankin, Jehezkel Nissanow i Mosze Giwoni), podczas którego utworzono organizację samoobrony Bar Giora. Dwa lata później, w 1909 roku był współzałożycielem organizacji samoobrony Ha-Szomer, która stała się pierwszą organizacją paramilitarną chroniącą żydowskie kolonie przed napaściami Arabów. Jej siedzibą była kolonia Szajara w Dolnej Galilei. Zaïd odpowiadał za organizowanie dyżurów strażników i wysyłano go w miejsca, gdzie pojawiały się problemy. Między innymi zabezpieczał pola uprawne osad Jawne’el i Kefar Tawor, oraz pomógł mieszkańcom Hadery chroniąc ich przed powtarzającymi się napaściami Beduinów i Czerkiesów. W tym czasie Zaïd ożenił. W 1916 roku wraz z przyjaciółmi założył kibuc Kefar Giladi w Górnej Galilei. Bardzo szybko kibuc przekształcił się w główną bazę Ha-Szomer. Odizolowana górska okolica sprzyjała prowadzeniu działalności konspiracyjnej. Zaïd mieszkał z rodziną w sąsiednim Tel Chaj. Z czasem grupa strażników z Kfar Giladi odmówiła podporządkowaniu się rozkazom dowódców Ha-Szomer, co stało się przyczyną poważnego kryzysu wewnętrznego. W rezultacie w społeczności żydowskiej w Palestynie coraz większe wpływy zaczęły zyskiwać organizacja paramilitarna Hagana, która posiadała silne oparcie polityczne w osobie Dawida Ben Guriona. W 1926 roku Zaïd podporządkował się Haganie. Wraz z żoną oraz czworgiem dzieci opuścił kibuc Kfar Giladi i zamieszkał w Dolinie Jezreel. Żydowski Fundusz Narodowy przyznał mu ziemię, na której założył farmę rolniczą (współczesny moszaw Bet Zajid). W 1936 roku przypadkowo odkrył w pobliżu swojej farmy pozostałości archeologiczne. Zwrócił się o pomoc do Icchaka Ben-Zwi i Benjamina Mazar z Uniwersytetu Hebrajskiego. Dalsze badania doprowadziły do odkrycia wejścia do jaskini ze starożytną nekropolią w Bet Sze’arim.
Podczas arabskiego powstania w Palestynie (1936–1939) Zaïd był dwukrotnie zaatakowany przez swoich arabskich sąsiadów. W dniu 11 lipca 1938 roku został zamordowany przez członków beduińskiego plemienia na drodze do kibucu Allonim. Jego zabójca, Qasim al-Tabbasz został ujęty w 1942 roku przez członków Palmach, skazany przez sąd wojenny i stracony.
Znaczenie.
Alexander Zaïd współtworząc i organizując żydowskie organizacje samoobrony Bar Giora i Ha-Szomer, przyczynił się w proces kształtowania izraelskich sił zbrojnych. Na jego cześć nazwano moszaw Bet Zajid.

</doc>
<doc id="2802151" url="https://pl.wikipedia.org/wiki?curid=2802151" title="Parkia">
Parkia

Parkia ("Parkia") – rodzaj rośliny z rodziny bobowych (podrodzina brezylkowe, dawniej tradycyjnie mimozowe). Obejmuje ok. 30-35 gatunków spotykanych w całej strefie równikowej. Do gatunków uprawianych ze względu na jadalne nasiona należy parkia wspaniała.
Morfologia.
Drzewa o liściach podwójnie pierzastych. Kwiaty bardzo liczne, zebrane w kuliste kwiatostany. Obupłciowe i płodne znajdują się w górnej części kwiatostanu, podczas gdy w dolnej obecne są kwiaty tylko męskie lub płonne. Kielich i korona pięciokrotne, pręcików jest 10. Owocem jest strąk wydłużony i ścieśniony, z licznymi owalnymi nasionami. 
Systematyka.
Jeden z rodzajów tradycyjnie zaliczanych do podrodziny mimozowych "Mimosaceae" w rodzinie bobowatych "Fabaceae" "s.l." W 2017 mimozowe umieszczone zostały w podrodzinie brezylkowych "Caesalpinioideae".

</doc>
<doc id="2802152" url="https://pl.wikipedia.org/wiki?curid=2802152" title="Neomesoprion">
Neomesoprion



</doc>
<doc id="2802153" url="https://pl.wikipedia.org/wiki?curid=2802153" title="Neomaenis">
Neomaenis



</doc>
<doc id="2802154" url="https://pl.wikipedia.org/wiki?curid=2802154" title="Naqua">
Naqua



</doc>
<doc id="2802155" url="https://pl.wikipedia.org/wiki?curid=2802155" title="Mesoprion">
Mesoprion



</doc>
<doc id="2802156" url="https://pl.wikipedia.org/wiki?curid=2802156" title="Loxolutjanus">
Loxolutjanus



</doc>
<doc id="2802157" url="https://pl.wikipedia.org/wiki?curid=2802157" title="Jordanichthys">
Jordanichthys



</doc>
<doc id="2802158" url="https://pl.wikipedia.org/wiki?curid=2802158" title="Hobar">
Hobar



</doc>
<doc id="2802159" url="https://pl.wikipedia.org/wiki?curid=2802159" title="Genyoroge">
Genyoroge



</doc>
<doc id="2802160" url="https://pl.wikipedia.org/wiki?curid=2802160" title="Evoplites">
Evoplites



</doc>
<doc id="2802162" url="https://pl.wikipedia.org/wiki?curid=2802162" title="Diacope">
Diacope



</doc>
<doc id="2802163" url="https://pl.wikipedia.org/wiki?curid=2802163" title="Bennettia">
Bennettia



</doc>
<doc id="2802164" url="https://pl.wikipedia.org/wiki?curid=2802164" title="Claudia Marx">
Claudia Marx

Claudia Marx (ur. 16 września 1978 w Berlinie) – niemiecka lekkoatletka specjalizująca się w długich biegach sprinterskich, uczestniczka letnich igrzysk olimpijskich w Atenach (2004). Pod koniec kariery sukcesy odnosiła również w długich biegach płotkarskich.
Sukcesy sportowe.
Wielokrotna medalistka mistrzostw Niemiec:

</doc>
<doc id="2802167" url="https://pl.wikipedia.org/wiki?curid=2802167" title="Jezioro Mistrzewskie">
Jezioro Mistrzewskie

Jezioro Mistrzewskie – jezioro w Polsce, w województwie wielkopolskim, w powiecie gnieźnieńskim, w gminie Kłecko na Pojezierzu Gnieźnieńskim. Położone w pobliżu wsi Owieczki. Przez jezioro przepływa rzeka Mała Wełna, dopływ Wełny.
Dane morfometryczne.
Zwierciadło wody położone jest na wysokości 104,1 metrów n. p. m. Powierzchnia zwierciadła wody wynosi 13,8 ha. Głębokość maksymalna wynosi 8,6 m, głębokość średnia – 3,9 m. Objętość wynosi 538,2 m³.

</doc>
<doc id="2802168" url="https://pl.wikipedia.org/wiki?curid=2802168" title="Leonard III Tocco">
Leonard III Tocco



</doc>
<doc id="2802170" url="https://pl.wikipedia.org/wiki?curid=2802170" title="Entamoeba">
Entamoeba

Entamoeba – rodzaj pełzaków należących do of typu Amoebozoa będących pasożytami wewnętrznymi lub komensalami zwierząt w tym ludzi. Jedynym patogennym gatunkiem z tego rodzaju jest
"Entamoeba histolytica".
Gatunki należące do rodzaju "Entamoeba" w czasie swojego cyklu rozwojowego wytwarzają cysty, należy tu też kilka gatunków niewytwarzających cyst np. "Entamoeba gingivalis". Cysty zawierają jedno, cztery, osiem jąder lub nawet 16.
Należą tutaj następujące gatunki:

</doc>
<doc id="2802172" url="https://pl.wikipedia.org/wiki?curid=2802172" title="Tocco (ród)">
Tocco (ród)

Tocco – ród szlachty włoskiej, zamieszkujący południowe Włochy i panujący w średniowieczu w różnych państewkach łacińskich powstałych po IV krucjacie na terenie Bałkanów i wysp wokół dzisiejszej Grecji.
Historia.
Założyciel rodu - Guglielmo Tocco był synem Pietro Tocco z Melfi. Jako stronnik Andegawenów włoskich zarządzał terenami w królestwie Neapolu. Dzięki koneksjom rodzinnym i utrzymywaniu wysokiej pozycji na dworze neapolitańskim (mimo zawirowań politycznych) zapewnił rodowi panowanie na Peloponezie, w hrabstwie Kefalenii oraz wyspach u wybrzeży Grecji.
Po opanowaniu przez Turków Bałkanów przedstawiciele Rodu powrócili do południowych Włoch. Otrzymali od Ferdynanda I tytuł panów Calimery i Briatico. Dzieje rodu zostały spisane na przełomie XIV i XV wieku w Kronice Rodu Tocco.
Przedstawiciele:

</doc>
<doc id="2802173" url="https://pl.wikipedia.org/wiki?curid=2802173" title="Jezioro Działyńskie (Pojezierze Gnieźnieńskie)">
Jezioro Działyńskie (Pojezierze Gnieźnieńskie)

Jezioro Działyńskie – jezioro w Polsce, w województwie wielkopolskim, w powiecie gnieźnieńskim, w gminie Kłecko na Pojezierzu Gnieźnieńskim. Przez jezioro przepływa rzeka Mała Wełna, dopływ Wełny. Na wschodnim brzegu jeziora leży wieś Działyń, przy zachodnim – wieś Brzozogaj.
Dane morfometryczne.
Zwierciadło wody położone jest na wysokości 102,3 metrów n. p. m. Powierzchnia zwierciadła wody wynosi 25,5 ha. Głębokość maksymalna wynosi 14,1 m, głębokość średnia – 6,9 m. Objętość wynosi 1749,1 m³.

</doc>
<doc id="2802174" url="https://pl.wikipedia.org/wiki?curid=2802174" title="Peter Quillin">
Peter Quillin

Peter Quillin (ur. 22 czerwca 1983 w Grand Rapids) – amerykański bokser, były zawodowy mistrz świata wagi średniej (do 160 funtów) federacji WBO.
Kariera zawodowa.
Karierę zawodową rozpoczął 9 czerwca 2005. Do czerwca 2012 stoczył 28 walk, wszystkie wygrywając. W tym czasie zdobył tytuł mistrza USBO w wadze super średniej.
20 października 2012 w Nowym Jorku zmierzył się o tytuł mistrza federacji WBO w wadze średniej. Zmierzył się z reprezentującym Francję Kameruńczykiem Hassanem N'Damem N'Jikamem. Zwyciężył jednogłośnie na punkty, mając przeciwnika sześciokrotnie na deskach (po dwa razy w rundzie czwartej, szóstej i dwunastej) i został nowym mistrzem świata.
19 kwietnia 2014 w Waszyngtonie w trzeciej obronie tytuł mistrza świata WBO wagi średniej, pokonał jednogłośnie na punkty (119:109, 119:109 i 120:108) Czecha Lukasa Konecny′go (50-4-0).
11 kwietnia 2015 w nowojorskim Brooklynie zremisował z Andym Lee (34-2-1, 24 KO), sędziowie punktowali 113:112, 112:113 i 113:113. W związku z przekroczeniem przez Quillina wymaganego limitu wagowego dlatego stawką pojedynku nie był tytuł mistrza świata WBO wagi średniej należący do Irlandczyka.
12 września 2015 w Connecticut znokautował w piątej rundzie Michaela Zerafa (17-2, 9 KO). Znokautowany Australijczyk został zniesiony z ringu na noszach.
5 grudnia 2015 przegrał już w pierwszej rundzie przez techniczny nokaut z Danielem Jacobsem i stracił swój pas mistrzowski.
Peter Quillin wrócił na ring po niespełna dwóch latach wygrywając na punkty z Dashonem Johnsonem.
4 sierpnia 2018 w Nowym Yorku pokonał na punkty 99:91, 98:92 i 98:92 J'Leona Love (24-2-1, 13 KO)

</doc>
<doc id="2802179" url="https://pl.wikipedia.org/wiki?curid=2802179" title="Rezerwat przyrody Podlesie">
Rezerwat przyrody Podlesie

Rezerwat przyrody Podlesie – leśny rezerwat przyrody utworzony 11 maja 1989 r. na terenie gminy Chlewiska. 
Celem ochrony jest zachowanie drzewostanów jodłowych oraz wielogatunkowych z przewagą jodły, a także śladów wydobycia i przeróbki rudy żelaza w Okręgu Staropolskim.

</doc>
<doc id="2802180" url="https://pl.wikipedia.org/wiki?curid=2802180" title="Jezioro Biskupickie (Pojezierze Gnieźnieńskie)">
Jezioro Biskupickie (Pojezierze Gnieźnieńskie)

Jezioro Biskupickie – jezioro w Polsce, w województwie wielkopolskim, w powiecie gnieźnieńskim, w gminie Kłecko na Pojezierzu Gnieźnieńskim. Przez jezioro przepływa rzeka Mała Wełna, dopływ Wełny. Na północnym brzegu jeziora leży wieś Biskupice.
Dane morfometryczne.
Zwierciadło wody położone jest na wysokości 102,3 metrów n.p.m. Powierzchnia zwierciadła wody wynosi 24,1 ha. Głębokość maksymalna wynosi 13,7 m, głębokość średnia – 6 m. Objętość wynosi 1454,5 m³.

</doc>
<doc id="2802181" url="https://pl.wikipedia.org/wiki?curid=2802181" title="KW-1C">
KW-1C



</doc>
<doc id="2802182" url="https://pl.wikipedia.org/wiki?curid=2802182" title="KW-1S">
KW-1S



</doc>
<doc id="2802183" url="https://pl.wikipedia.org/wiki?curid=2802183" title="Mogorić">
Mogorić

Mogorić (serb. "Могорић") – wieś w Chorwacji, w żupanii licko-seńskiej, w mieście Gospić. Leży w regionie Lika, 23 km na południowy wschód od Gospicia. W 2011 roku liczyła 110 mieszkańców.

</doc>
<doc id="2802184" url="https://pl.wikipedia.org/wiki?curid=2802184" title="Stary Jawor (Jawor)">
Stary Jawor (Jawor)

Stary Jawor (niem. "Alt Jauer") – część miasta Jawora, dawniej oddzielna miejscowość.
Nazwa.
12 listopada 1946 r. nadano miejscowości polską nazwę Stary Jawor.
Historia.
W 1933 r. w miejscowości mieszkało 1358 osób, a w 1939 r. – 1337 osób
Infrastruktura.
Do dzielnicy od 20 grudnia 2017 r. docierają autobusy komunalnej komunikacji miejskiej.

</doc>
<doc id="2802186" url="https://pl.wikipedia.org/wiki?curid=2802186" title="Jogos da Lusofonia">
Jogos da Lusofonia



</doc>
<doc id="2802188" url="https://pl.wikipedia.org/wiki?curid=2802188" title="Medak (wieś)">
Medak (wieś)

Medak (serb. "Медак") – wieś w Chorwacji, w żupanii licko-seńskiej, w mieście Gospić. Leży w regionie Lika, około 15 km na południowy wschód od Gospicia. W 2011 roku liczyła 62 mieszkańców.

</doc>
<doc id="2802191" url="https://pl.wikipedia.org/wiki?curid=2802191" title="Otto Soltmann">
Otto Soltmann

Hermann Julius Otto Soltmann (ur. 17 grudnia 1844 w Berlinie, zm. 19 września 1919 w Szklarskiej Porębie) – niemiecki lekarz pediatra, profesor Uniwersytetu w Lipsku, dyrektor szpitala dziecięcego (Wilhelm-Augusta-Hospital) we Wrocławiu i szpitala dziecięcego w Lipsku. Uważany jest za jednego z twórców neurologii dziecięcej.
Syn farmaceuty Alberta Soltmanna i jego żony Berty Wilhelminy z domu Herbig. Studiował medycynę w Berlinie, Würzburgu, Zurychu, Pradze i Wiedniu. W 1869 roku przedstawił w Berlinie dysertację na stopień doktora medycyny, w tym samym roku zdał egzaminy państwowe. Brał udział w wojnie francusko-pruskiej. Przeniósł się do Wrocławia, gdzie wspólnie z Rudolfem Heidenhainem prowadził badania neurofizjologiczne.

</doc>
<doc id="2802192" url="https://pl.wikipedia.org/wiki?curid=2802192" title="Beacon Street Collection">
Beacon Street Collection



</doc>
<doc id="2802193" url="https://pl.wikipedia.org/wiki?curid=2802193" title="Hermann Julius Otto Soltmann">
Hermann Julius Otto Soltmann



</doc>
<doc id="2802197" url="https://pl.wikipedia.org/wiki?curid=2802197" title="Paul Puchmüller">
Paul Puchmüller

Paul Puchmüller (ur. 8 września 1875 w Słupsku, zm. 12 października 1942 w Sopocie) – sopocki architekt i scenograf z przełomu XIX i XX wieku.
Życiorys.
Absolwent Wydziału Architektury Królewskiej Wyższej Szkoły Technicznej ("Königlich Technische Hochschule Charlottenburg") w Berlinie. Pierwsze projekty realizował w Berlinie (1892-1894), następnie przeniósł się do Sopotu, gdzie w latach 1901–1922 pełnił funkcję budowniczego (architekta) miejskiego ("Stadtbaumeister"). Miał duży wpływ na współczesną architekturę Sopotu, również osobisty do niej wkład. W marcu 2008 Muzeum Sopotu poświęciło mu specjalną ekspozycję pt. "Paul Puchmüller. Architekt, który przemienił Sopot w miasto".
Jego autorstwa były scenografie do oper Richarda Wagnera wystawianych w sopockiej Operze Leśnej (po 1924).
Był członkiem loży masońskiej (1903-30).
Został pochowany w Sopocie na cmentarzu ewangelickim, obecnie komunalnym.
2 września 2021 Rada Miasta Sopotu wyraziła zgodę na realizację w mieście pomnika Puchmüllera.

</doc>
<doc id="2802198" url="https://pl.wikipedia.org/wiki?curid=2802198" title="Kolorzyk błękitny">
Kolorzyk błękitny



</doc>
<doc id="2802204" url="https://pl.wikipedia.org/wiki?curid=2802204" title="Tymalek birmański">
Tymalek birmański



</doc>
<doc id="2802205" url="https://pl.wikipedia.org/wiki?curid=2802205" title="Zdzisław Marian Gasz">
Zdzisław Marian Gasz

Zdzisław Marian Gasz (ur. 8 grudnia 1937 w Wiśle) – geograf, emerytowany nauczyciel, turysta i krajoznawca, działacz społeczny w PTSM oraz w PTTK, Członek Honorowy PTTK.
Wykształcenie.
W 1961 r. ukończył studia geograficzne na Uniwersytecie Wrocławskim.
Praca zawodowa.
Pracę zawodową rozpoczął w Piechowicach jako nauczyciel geografii w Szkole Podstawowej nr 1.
Od 1972 r. wizytator przedmiotowy geografii w mieście Piechowicach i powiecie jeleniogórskim, od 1974 r. wizytator turystyki i krajoznawstwa oraz Szkolnych Schronisk Młodzieżowych.
W 1975 r. po utworzeniu województwa jeleniogórskiego rozpoczął pracę jako wizytator w Kuratorium Oświaty i Wychowania.
Działalność społeczna.
Działacz PTTK od 1956 r. i PTSM od 1974 r., popularyzator turystyki i krajoznawstwa wśród młodzieży szkolnej.
PTTK
W ramach PTTK od 1956 r. działał w Oddziale Międzyuczelnianym PTTK we Wrocławiu. Po studiach w latach 1961-72 pełnił funkcje opiekuna Szkolnego Koła Krajoznawczo-Turystycznego w Piechowicach. W swej działalności pełnił różnorodne funkcję, był m.in. członkiem Wojewódzkiej Komisji Młodzieżowej Zarządu Wojewódzkiego PTTK, prezesem i wiceprezesem Zarządu Wojewódzkiego PTTK w Jeleniej Górze.
W latach 1989-1993 był członkiem, w latach 1993-2001 wiceprzewodniczącym Rady Programowej ds. Młodzieży Szkolnej ZG PTTK.
PTSM
W ramach PTSM współtworzył od 1975 r. Oddział Wojewódzki PTSM w województwie jeleniogórskim, w latach 1975-1995 pełnił funkcję sekretarza, od 1995 r. prezesa. W latach 1977-2002 pełnił różne funkcje w Zarządzie Głównym PTSM, sekretarza a w latach 1986-2002 wiceprezes i przewodniczący dwóch komisji: rozwoju schronisk i współzawodnictwa schronisk młodzieżowych. Inicjator rozwoju sieci szkolnych schronisk młodzieżowych w województwie jeleniogórskim np. "Sokolik", "Michałek", "Skalnik" i innych, zainicjował powstanie 8 schronisk stałych.
Turystyka i krajoznawstwo
W latach 1976-1999 organizator eliminacji województwa jeleniogórskiego Ogólnopolskiego Turnieju Turystyczno-Krajoznawczy PTTK, a od 1976 r. eliminacji wojewódzkich do Konkursu Krasomówczego Młodzieży Szkolnej PTTK.
Pomysłodawca i organizator wielu imprez i szkoleń dla młodzieży szkolnej m.in. Jeleniogórskich Rajdów Młodzieży Szkolnej („Kuratorka” od 1974 r.), Rajdu Dziatwy Szkolnej „Piechotka” (od 1984 r.), Ogólnopolskiego Kursu Nauczycieli – Kandydatów na Przodowników Turystyki Górskiej (od 1983 r.), wycieczek szkoleniowych dla nauczycieli (od 1983 r.).
Inicjator akcji "Czyste Góry" podczas Jelenigórskich Rajdów Młodzieży Szkolnej, na których młodzież porządkuje szlaki Karkonoskiego Parku Narodowego i parków krajobrazowych.
Posiada uprawnienia z zakresu turystyki:
Odznaczenia i wyróżnienia.
Państwowe:
Za działalność w PTTK:

</doc>
<doc id="2802206" url="https://pl.wikipedia.org/wiki?curid=2802206" title="Julian Wade">
Julian Wade

Julian Wade (ur. 14 lipca 1968) – montserracki piłkarz grający na pozycji pomocnika, reprezentant Montserratu.
Podczas eliminacji do Mistrzostw Świata 2002 Wade reprezentował Montserrat w dwóch spotkaniach (w obydwóch wchodził z ławki rezerwowych); w pierwszym z nich reprezentacja Montserratu zmierzyła się z drużyną Dominikany, jednak przegrała 0-3. W 42. minucie Wade zmienił Vladimira Farrella. W meczu rewanżowym pomiędzy Dominikaną a Montserratem, Dominikana ponownie wyszła zwycięsko (mecz zakończył się rezultatem 3-1). W 30. minucie Wade, podobnie jak w poprzednim meczu, zmienił Vladimira Farrella.

</doc>
<doc id="2802209" url="https://pl.wikipedia.org/wiki?curid=2802209" title="Ibn Duraid">
Ibn Duraid



</doc>
<doc id="2802212" url="https://pl.wikipedia.org/wiki?curid=2802212" title="Juan Silvano Ferreyra">
Juan Silvano Ferreyra

Juan Silvano Ferreyra (ur. ?, zm. ?) – argentyński piłkarz, grający podczas kariery na pozycji napastnika. 
Kariera klubowa.
Juan Ferreyra piłkarską karierę rozpoczął w drugoligowym Newell’s Old Boys Rosario w 1940. W latach 1948-1949 był zawodnikiem Independiente Avellaneda. Z Independiente zdobył mistrzostwo Argentyny w 1948. W lidze argentyńskiej rozegrał 184 spotkania, w których zdobył 40 bramek. Karierę zakończył pod koniec lat 40. w drugoligowym Quilmes Atlético Club, z którym awansował pierwszej ligi w 1949. 
Kariera reprezentacyjna.
W reprezentacji Argentyny Ferreyra występował w latach 1942-1943. W reprezentacji zadebiutował 7 lutego 1942 w przegranym 0-1 meczu z Urugwajem w Mistrzostwach Ameryki Południowej, na których Argentyna zajęła drugie miejsce. Drugi i zarazem ostatni raz w reprezentacji Ferreyra wystąpił w 4 kwietnia 1943 w wygranym 1-0 towarzyskim meczu z Urugwajem.

</doc>
<doc id="2802215" url="https://pl.wikipedia.org/wiki?curid=2802215" title="Joseph Morris">
Joseph Morris

Joseph Morris (ur. 19 września 1962) – montserracki piłkarz grający na pozycji napastnika, reprezentant Montserratu.
Podczas eliminacji do Mistrzostw Świata 2002 Morris reprezentował Montserrat w dwóch spotkaniach; w pierwszym z nich reprezentacja Montserratu zmierzyła się z drużyną Dominikany, jednak przegrała 0-3. W meczu rewanżowym pomiędzy Dominikaną a Montserratem, Dominikana ponownie wyszła zwycięsko (mecz zakończył się rezultatem 3-1).

</doc>
<doc id="2802217" url="https://pl.wikipedia.org/wiki?curid=2802217" title="Gogo">
Gogo

Gogo – grupa etniczna z rodziny ludów Bantu zamieszkująca region Dodoma w środkowej Tanzanii. Posługują się językiem gogo z grupy bantu. Populację ludu Gogo szacuje się na ponad 2,5 miliona osób. 79% populacji to chrześcijanie (katolicy i protestanci), 20% stanowią wyznawcy islamu, pozostali zaś praktykują wierzenia tradycyjne. 
Gogo tradycyjnie zajmują się pasterstwem i rolnictwem. Żyją w obszarze charakteryzującym się rzadkimi opadami, okresowymi suszami, powodziami i częstym głodem. Uprawiają sorgo, proso i kukurydzę. Hodują także duże stada bydła. Bydło nigdy nie było ubijane wyłącznie na mięso, ale także ofiarowane duchom. Współcześnie ludność migruje do obszarów miejskich, lub w poszukiwaniu pracy na plantacjach w całej Tanzanii.

</doc>
<doc id="2802220" url="https://pl.wikipedia.org/wiki?curid=2802220" title="Ibrox Park">
Ibrox Park



</doc>
<doc id="2802221" url="https://pl.wikipedia.org/wiki?curid=2802221" title="Pełzak promienisty">
Pełzak promienisty

Pełzak promienisty ("Amoeba radiosa") – gatunek ameby należący do rzędu Euamoebida z supergrupy Amoebozoa. Występuje na dnie wód stojących, wytwarza długie wypustki - nibynóżki, które mogą mieć nawet 100 μm długości.

</doc>
<doc id="2802222" url="https://pl.wikipedia.org/wiki?curid=2802222" title="Krzywa Kuznetsa">
Krzywa Kuznetsa

Krzywa Kuznetsa – krzywa obrazująca teorię stworzoną przez Simona Kuznetsa, zgodnie z którą wraz z postępującym rozwojem kraju najpierw nierówności społeczne rosną, a potem spadają (tzw. "krzywa dzwonowa").
Środowiskowa krzywa Kuznetsa.
Ta odmiana krzywej Kuznetsa postuluje, że krzywa dzwonowa odzwierciedla również związek między zanieczyszczeniem środowiska a gospodarczym rozwojem kraju. To oznacza, że uprzemysłowienie powoduje wzrost negatywnego wpływu działalności gospodarczej na środowisko naturalne aż do pewnego punktu, od którego wpływ ten maleje wraz z dalszym wzrostem gospodarczym. Źródłem tej postulowanej zmiany jest zmiana struktury potrzeb konsumenckich (więcej usług oraz większe zapotrzebowanie gospodarstw domowych na czyste środowisko) oraz postęp technologiczny.
Badania empiryczne dla poszczególnych rodzajów zanieczyszczeń (np. emisji gazów cieplarnianych) podają w wątpliwość istnienie efektu postulowanego przez środowiskową krzywą Kuznetsa.

</doc>
<doc id="2802224" url="https://pl.wikipedia.org/wiki?curid=2802224" title="Amoeba radiosa">
Amoeba radiosa



</doc>
<doc id="2802225" url="https://pl.wikipedia.org/wiki?curid=2802225" title="Ford Falcon (Ameryka Północna)">
Ford Falcon (Ameryka Północna)

Ford Falcon – samochód osobowy klasy średniej produkowany pod amerykańską marką Ford w latach 1959 – 1970.
Pierwsza generacja.
Ford Falcon I został zaprezentowany po raz pierwszy w 1959 roku.
Północnoamerykański oddział Forda zdecydował się poszerzyć pod koniec lat 50. XX wieku swoje lokalne portfolio o model klasy średniej konkurujący z podobnej wielkości konstrukcjami modeli General Motors i Chryslera. Jako bazowe źródło napędu wykorzystywano silnik benzynowy R6 o pojemności 2,4 l i mocy maksymalnej 86 KM (64 kW) przy 4200 obr./min. i maksymalnym momencie obrotowym 187 Nm przy 2000 obr./min. zblokowanym z 3-biegową manualną skrzynią biegów. Opcjonalnie dostępny był 2-biegowy automat Ford-O-Matic. Napęd przenoszony był na oś tylną. 
Jeszcze w 1960 wprowadzono bliźniaczy model mod marką Mercury - Comet. W roku 1961 wprowadzono nowy silnik R6 2.8 o mocy maksymalnej 102 KM (75 kW) przy 4400 obr./min. i momencie obrotowym 212 Nm przy 2200 obr./min.. Od rocznika 1963 dostępny był silnik V8 Windsor 4.3 o mocy maksymalnej 166 KM (122 kW) przy 4400 obr./min. i momencie obrotowym 350 Nm przy 2200 obr./min. zblokowany z 4-biegową manualną skrzynią biegów.
Druga generacja.
Ford Falcon II został zaprezentowany po raz pierwszy w 1963 roku.
Druga generacja Falcona przeszła ewolucyjny kierunek zmian w stosunku do poprzednika. Cechowała się nowym nadwoziem o ostrzejszych liniach. W tym samym czasie Ford wprowadził na rynek nowy model, Mustang, który w dużej mierze opierał się na Falconie. Od 1965 roku pojazdy dostępne były opcjonalnie z 3-biegowym automatem Cruise-O-Matic. Oprócz silników znanych z poprzedniej generacji dostępne były także: R6 3.3 o mocy 118 KM (87 kW) i momencie 237 Nm oraz V8 4.7 o mocy 203 KM (149 kW) i momencie obrotowym 382 Nm.
Trzecia generacja.
Ford Falcon III został zaprezentowany po raz pierwszy w 1965 roku.
Trzecia i zarazem ostatnia generacja północnoamerykańskiego Falcona trafiła do sprzedaży na przełomie 1965 i 1966 roku. Samochód przeszedł ewolucyjny kierunek zmian pod kątem wyglądu. Cechował się nowym nurtem stylistycznym znanym z modelu Mustanga - krótki tył, długa maska. Przód ponownie zdobiła chromowana atrapa chłodnicy i okrągłe reflektory. Długość nadwozia wynosiła 4686 mm, rozstaw osi zaś 2819 mm. Do gamy jednostek napędowych dołączył silnik V8 4.9 o mocy 233 KM (172 kW) i maksymalnym momencie obrotowym 420 Nm.

</doc>
<doc id="2802227" url="https://pl.wikipedia.org/wiki?curid=2802227" title="Paul Lynch (piłkarz)">
Paul Lynch (piłkarz)

Paul Lynch (ur. 24 lipca 1964) – montserracki piłkarz grający na pozycji obrońcy, reprezentant Montserratu.
Podczas eliminacji do Mistrzostw Świata 2002 Lynch reprezentował Montserrat w dwóch spotkaniach; w pierwszym z nich reprezentacja Montserratu zmierzyła się z drużyną Dominikany, jednak przegrała 0-3. W 82. minucie Lynch został zmieniony przez Crenstona Buffonge. W meczu rewanżowym pomiędzy Dominikaną a Montserratem, Dominikana ponownie wyszła zwycięsko (mecz zakończył się rezultatem 3-1). W 77. minucie Lyncha zmienił Crenston Buffonge.

</doc>
<doc id="2802228" url="https://pl.wikipedia.org/wiki?curid=2802228" title="Krzywa Kuźnieca">
Krzywa Kuźnieca



</doc>
<doc id="2802230" url="https://pl.wikipedia.org/wiki?curid=2802230" title="Peter Walkinshaw">
Peter Walkinshaw

Peter Walkinshaw (ur. 17 stycznia 1972) – montserracki piłkarz grający na pozycji pomocnika, reprezentant Montserratu.
Podczas eliminacji do Mistrzostw Świata 2002 Walkinshaw reprezentował Montserrat w dwóch spotkaniach; w pierwszym z nich reprezentacja Montserratu zmierzyła się z drużyną Dominikany, jednak przegrała 0-3. W meczu rewanżowym pomiędzy Dominikaną a Montserratem, Dominikana ponownie wyszła zwycięsko (mecz zakończył się rezultatem 3-1). W 57. minucie Walkinshawa zmienił Elton Williams.

</doc>
<doc id="2802231" url="https://pl.wikipedia.org/wiki?curid=2802231" title="Umman-menanu">
Umman-menanu



</doc>
<doc id="2802232" url="https://pl.wikipedia.org/wiki?curid=2802232" title="Zbigniew Janaszek">
Zbigniew Janaszek

Zbigniew Janaszek (ur. 20 września 1913 w Brodnicy, zm. 13 września 1983 w Łobzie) – oficer Wojska Polskiego II RP. Kawaler Orderu Virtuti Militari. Wieloletni dyrektor Państwowego Stada Ogierów w Łobzie.
Syn Jana i Ireny z d. Barańskiej.
Służba wojskowa.
Za namową ojczyma, ppłk. Jana Kleina, wstąpił do Korpusu Kadetów w Rawiczu. Jesienią 1933 roku rozpoczął zawodową służbę wojskową i naukę w Szkole Podchorążych Kawalerii w Grudziądzu. Po jej ukończeniu otrzymał przydział do 26 Pułku Ułanów Wielkopolskich w Baranowiczach.
We wrześniu 1939 roku był dowódcą 1 plutonu w 2 szwadronie 26 p.uł. W czasie walk pod Garwolinem został ciężko ranny w udo. Tu też dostał się do niewoli 15.09.1939. Początkowo przebywał w Stalagu IA Stablak w Królewcu, a następnie w Oflagu XII A Hadamar, Oflagu IID Gross Born, Oflagu X B Sandbostel i na koniec w Oflagu X C Lubeka. W maju 1945 roku Anglicy wyzwolili obóz.
Okres powojenny.
W roku 1945 został kierownikiem polskiego obozu "Trawa" w Lubece Schlutup, później zastępcą komendanta stadniny ogierów w Bad - Orgenhausen i członkiem Misji Wojskowej w Berlinie.
Latem 1947 roku z jednym z transportów koni powrócił do Polski. Był podejrzewany przez Wojewódzki Urząd Spraw Wewnętrznych w Szczecinie o współpracę z obcym wywiadem.
Początkowo pracował w Kwidzynie, a następnie został przeniesiony służbowo na stanowisko zastępcy kierownika Państwowego Stada Ogierów w Sierakowie. W 1950 roku został skierowany do Nowielic na stanowisko dyrektora ds. hodowli koni. Tam, w Ludowym Klubie Jeździeckim, organizował sekcję sportów konnych. Był w niej czołowym zawodnikiem i uczestnikiem imprez na szczeblu regionalnym i krajowym.
Od 1958 roku pracował w Państwowym Stadzie Ogierów w Łobzie
na stanowisku zastępcy dyrektora. W latach 1966-1979 był jego dyrektorem. Był pomysłodawcom przyjęcia nowej nazwy klubu jeździeckiego – "Hubal". Był też prekursorem organizacji letnich obozów jeździeckich dla młodzieży studenckiej. Zapoczątkował rajdy konne szlakiem bojowym 1 Warszawskiej Dywizji Kawalerii (?!). W dowód uznania dla jego działalności, jeden ze szlaków turystyki konnej został nazwany jego imieniem

</doc>
<doc id="2802233" url="https://pl.wikipedia.org/wiki?curid=2802233" title="Lekkoatletyka na Letnich Igrzyskach Olimpijskich 2012 – bieg na 200 m kobiet">
Lekkoatletyka na Letnich Igrzyskach Olimpijskich 2012 – bieg na 200 m kobiet

Bieg na 200 metrów kobiet był jedną z konkurencji lekkoatletycznych rozgrywanych podczas XXX Igrzysk Olimpijskich w Londynie.
Wyznaczone przez IAAF minima kwalifikacyjne wynosiły 23,10 (minimum A) oraz 23,30 (minimum B).
Obrończynią tytułu z Pekinu była Veronica Campbell-Brown, która w Londynie zajęła 4. miejsce. Przed rozpoczęciem olimpijskich zmagań, obok niej, w gronie faworytek do zdobycia złotego medalu wymieniane były najlepsza na listach światowych Allyson Felix, Carmelita Jeter oraz Shelly-Ann Fraser-Pryce.
Rywalizacja rozpoczęła się 6 sierpnia o 19:20 czasu londyńskiego, a finał odbył się dwa dni później o 21:00.
Rekordy.
Tabela przedstawia rekordy olimpijski, świata oraz poszczególnych kontynentów w tej konkurencji.

</doc>
<doc id="2802238" url="https://pl.wikipedia.org/wiki?curid=2802238" title="Ford Falcon">
Ford Falcon



</doc>
<doc id="2802240" url="https://pl.wikipedia.org/wiki?curid=2802240" title="Schaan-Vaduz (stacja kolejowa)">
Schaan-Vaduz (stacja kolejowa)

Schaan-Vaduz – jedna z 4 stacji kolejowych na terytorium Liechtensteinu, mieszcząca się w miejscowości Schaan, 3,5 km od Vaduz. Jest własnością Österreichische Bundesbahnen (ÖBB) – Austriackich Kolei Federalnych.
Informacje.
Schaan-Vaduz mieści się przy międzynarodowej i zelektryfikowanej linii kolejowej Feldkirch-Buchs, pomiędzy stacją Buchs (w Szwajcarii) a przystankiem Forst Hilti (na północnym przedmieściu Schaan). Jest obsługiwana tylko przez pociągi regionalne.
Znajdująca się w centrum miejscowości stacja składa się z dwupiętrowego budynku (wybudowanego w stylu dworców austro-węgierskich), drewnianej wiaty i peronów obsługujących pierwszy tor. Drugi tor nie ma peronu i jest rzadko używany. Na peronie znajdują się resztki szyn, część zdemontowanego systemu torów używanego przez wagony towarowe.

</doc>
<doc id="2802241" url="https://pl.wikipedia.org/wiki?curid=2802241" title="Humban-nikasz I">
Humban-nikasz I

Humban-nikasz I (w źródłach asyryjskich i babilońskich Ummanigasz) – król Elamu w latach 743–717 p.n.e., syn i następca Humban-tahraha. 
Według jednej z zachowanych kronik babilońskich objąć on miał tron Elamu w piątym roku panowania babilońskiego króla Nabu-nasira, a umrzeć w piątym roku panowania babilońskiego króla Marduk-apla-iddiny II, rządząc w sumie Elamem przez 26 lat. Nie są znane żadne źródła elamickie z czasów jego panowania, ale ta sama babilońska kronika stwierdza, iż pokonać miał on w 720 roku p.n.e. asyryjskiego króla Sargona II w bitwie pod Der:
Po śmierci Humban-nikasza I tron Elamu objął jego siostrzeniec Szutruk-Nahhunte II.

</doc>
<doc id="2802242" url="https://pl.wikipedia.org/wiki?curid=2802242" title="Protesty w Libanie (2011)">
Protesty w Libanie (2011)



</doc>
<doc id="2802245" url="https://pl.wikipedia.org/wiki?curid=2802245" title="Sofroniusz Wraczanski">
Sofroniusz Wraczanski



</doc>
<doc id="2802248" url="https://pl.wikipedia.org/wiki?curid=2802248" title="Ummanigasz">
Ummanigasz



</doc>
<doc id="2802249" url="https://pl.wikipedia.org/wiki?curid=2802249" title="Pseudoalcippe">
Pseudoalcippe



</doc>
<doc id="2802251" url="https://pl.wikipedia.org/wiki?curid=2802251" title="Hermann Nunberg">
Hermann Nunberg

Hermann (Herman, Hirsz, Hirsch) Nunberg (ur. 23 stycznia 1884 w Będzinie, zm. 20 maja 1970 w Nowym Jorku) – polski, austriacki i amerykański lekarz psychiatra, psychoanalityk.
Życiorys.
Syn Ludwika (Lejzera) Nunberga i Auguste z domu Kalman. Uczęszczał do Wyższej Szkoły Realnej w Krakowie. Studiował medycynę na Uniwersytecie Jagiellońskim (1911/1912–1913/1914) i Uniwersytecie w Zurychu, tytuł doktora medycyny otrzymał w 1910 roku. Przez krótki czas praktykował jako psychiatra w Szafuzie i w Bernie. Od 1914 roku asystent w klinice Juliusa Wagnera-Jauregga, a potem Ottona Pötzla w Wiedniu.
Od 1915 należał do Wiedeńskiego Towarzystwa Psychoanalitycznego. W Wiedniu przebywał do 1932 roku, potem emigrował do Stanów Zjednoczonych, najpierw mieszkał w Filadelfii, potem w Nowym Jorku. Od 1950 do 1952 przewodniczył New York Psychoanalytic Society. Zmarł 20 maja 1970 roku.
Żonaty z aktorką Margarethe Rie (1899–1986), ich syn Henry (ur. 1933) został psychoanalitykiem.

</doc>
<doc id="2802256" url="https://pl.wikipedia.org/wiki?curid=2802256" title="Sisto Riario Sforza">
Sisto Riario Sforza

Sisto Riario Sforza (ur. 5 grudnia 1810 w Neapolu, zm. 29 września 1877 tamże) – doktor teologii i kardynał, Sługa Boży Kościoła katolickiego.
Życiorys.
Urodził się 5 grudnia 1810 roku w Neapolu. Był synem Giovanniego Antoniego Riario Sforzy i Marii Gaetana. Sforza kształcił się w seminarium w Rzymie, a potem rozpoczął studia na uniwersytecie La Sapienza w Rzymie. Uzyskał doktorat z teologii. Został wyświęcony na kapłana w dniu 1 września 1833 roku. 19 stycznia 1846 roku został mianowany na kardynała prezbitera tytułu S. Sabinae. Brał udział w konklawe w 1846 roku. Zmarł 29 września 1877 roku po ciężkiej chorobie. Na jego pogrzeb przybyło wielu wiernych i władz. Został pochowany w katedrze metropolitalnej w Neapolu. Jego proces beatyfikacyjny rozpoczął się w 1927 roku.

</doc>
<doc id="2802257" url="https://pl.wikipedia.org/wiki?curid=2802257" title="Teumman">
Teumman



</doc>
<doc id="2802258" url="https://pl.wikipedia.org/wiki?curid=2802258" title="Aleksander Wjurgler">
Aleksander Wjurgler



</doc>
<doc id="2802260" url="https://pl.wikipedia.org/wiki?curid=2802260" title="Borys Prianisznikow">
Borys Prianisznikow



</doc>
<doc id="2802261" url="https://pl.wikipedia.org/wiki?curid=2802261" title="Zygmunt Krzak">
Zygmunt Krzak

Zygmunt Krzak (ur. 12 lipca 1933 w Grójcu, zm. 23 czerwca 2020) – polski prehistoryk specjalizujący się w tematyce młodszej epoki kamienia i prahistorii świata, pracownik Instytutu Archeologii i Etnologii PAN.
Życiorys.
Absolwent liceum w Ćmielowie. W latach 1951–1955 student Wydziału Historycznego Uniwersytetu Warszawskiego. W 1967 roku na podstawie rozprawy "Kultura złocka" uzyskał stopień doktora nauk humanistycznych w zakresie prehistorii w Instytucie Historii Kultury Materialnej Polskiej Akademii Nauk. Habilitował się w 1988 roku na podstawie pracy "Geneza i chronologia kultury ceramiki sznurowej w Europie". W 1995 roku otrzymał tytuł naukowy profesora.
Autor ponad 300 publikacji, w tym 10 książkowych. W kręgu jego zainteresowań pozostawały megality, religioznawstwo, dzieje myśli ludzkiej i mitologia porównawcza. Odznaczony Złotym Krzyżem Zasługi (1993).

</doc>
<doc id="2802264" url="https://pl.wikipedia.org/wiki?curid=2802264" title="Wydawnictwo NTSNP Ldzina">
Wydawnictwo NTSNP Ldzina



</doc>
<doc id="2802268" url="https://pl.wikipedia.org/wiki?curid=2802268" title="Marek Eugenik">
Marek Eugenik

Marek Eugenik albo Marek z Efezu (gr.: Μᾶρκος ὁ Εὐγενικός, "Markos Eugenikos", ur. 1391/92, zm. 1444) – biskup i teolog bizantyński, przeciwnik unii florenckiej.
Życiorys.
Marek Eugenik urodził się w 1391 lub w 1392 r. Był bratem Jana Eugenika. Podstawy wykształcenia zdobył w prowadzonej przez ojca szkole w Konstantynopolu. Studiował retorykę u Jana Chortasmenosa, a następnie dogmatykę u Makarego Makresa i filozofię u Jerzego Gemista-Pletona. Po ukończeniu nauki sam otworzył szkołę. Jego uczniem był między innymi Jerzy Scholar. W 1420 r. wstąpił do klasztoru na wyspie Antigoni. Opuścił ją w dwa lata później z powodu najazdów tureckich i przeniósł się do klasztoru Hagios Georgios tu Mangana w Konstantynopolu. Spędził w nim siedemnaście lat. Został wyświęcony na kapłana. Napisał też większość swoich dzieł, zyskując sławę wybitnego teologa.
W 1437 r. został wybrany biskupem Efezu. W 1438 r. został wyznaczony przez patriarchę Antiochii jego przedstawicielem na Sobór w Ferrarze i Florencji. Wziął udział w pierwszym spotkaniu papieża Eugeniusza IV z delegacją Kościoła wschodniego. Od początku zawzięcie zwalczał zachodnią doktrynę o pochodzeniu Ducha Świętego i o konsekracji. Sprzeciwiał się idei unii Kościołów, szczególnie podczas sesji poświęconej pochodzeniu Ducha Świętego, w październiku 1438 r. Po przeniesieniu obrad soborowych do Florencji 26 lutego 1439 r. dał zarys nauki Kościoła wschodniego. Ostatecznie 17 marca opuścił sobór, odmówiwszy, jako jedyny z Greków, podpisania dokumentów soborowych.
W 1440 r. powrócił do Konstantynopola, a kilka miesięcy później do Efezu. Wskutek szykan tureckich musiał opuścić swoją metropolię. W drodze do klasztoru Watopedion na Górze Atos został przez urzędników cesarskich zatrzymany i internowany na wyspie Lemnos (1440–1442). Po uwolnieniu wrócił do Konstantynopola i nadal występował przeciw Łacinnikom i greckim zwolennikom unii, Bessarionowi, Józefowi z Metony i Grzegorzowi Melisenowi, w czym szedł za opinią mas wiernych, szerokich rzesz kleru bizantyńskiego i patriarchy Antiochii.
Pisma.
Pisma liturgiczne.
Marek Eugenik jest autorem licznych pism powstałych głównie we wcześniejszym okresie jego działalności. Do jego pism liturgicznych należą kanony o Matce Bożej, Szymonie Metafraście (wyd. w Konstantynopolu, 1884) i patriarsze Eutymiuszu. Pozostawił po sobie hymny o świętej Katarzynie Aleksandryjskiej, Konstantynie Wielkim i jego matce cesarzowej Helenie. Napisał także objaśnienie do liturgii (PG 160, 1163–1194).
Mowy.
Marek Eugenik jest też autorem mów z okazji świąt Demetriusza z Tesaloniki, świętego Efrema, mowy pogrzebowej na część opata Makarego Koronasa, wspomnienia o świętym Eliaszu, mowy na cześć świętego Jerzego, komentarza do 3 kanonów Jana z Damaszku oraz kilku retorycznych opisów ("ekfraz").
Pisma dogmatyczne.
Marek Eugenik napisał 2 "Księgi" ("Biblia") przeciw antypalamitom. Wykładowi palamizmu poświęcił 72 "Rozdziały" ("Kephálaja"). Napisał traktat o naturze aniołów zachowany pod imieniem Jerzego Scholara, skierowaną do mnicha Izydora rozprawę o godzinie śmierci, dzieło o zbawieniu przez krew Chrystusa, o wierze w opatrzność i o Trójjedynej Trójcy.
Pisma polemiczne.
Pozostałe jego pisma poświęcone są polemikom z Łacinnikami. W 57 "Rozdziałach" przeciwstawił się rzymskiemu dogmatowi Filioque. Temu samemu tematowi poświęcił też zbiór 121 testimoniów. Opracował krótki dialog-pamflet zatytułowany "Łacinnik" ("Latinos") przeciwko łacińskiej nauce o konsekracji, 3 mowy o czyśćcu, w których przedstawia pogląd, że sprawiedliwi nie uzyskują nagrody, a niesprawiedliwi nie doznają kary bezpośrednio po śmierci, lecz muszą oczekiwać na Sąd Ostateczny. Napisał też 56 "Sylogizmów" ("Syllogismój") opartych na przeciwnych łacińskiej doktrynie wypowiedziach Ojców Kościoła. Skierowane przeciw Bessarionowi i Andrzejowi z Rodos "Antirritika" są późniejszym fałszerstwem autorstwa Kreteńczyka Nikolaosa Komnena Papadopulosa (1655–1740).

</doc>
<doc id="2802274" url="https://pl.wikipedia.org/wiki?curid=2802274" title="Grzechy">
Grzechy

Grzechy (ang. "The Sins", 2000) – brytyjski serial kryminalny w reżyserii Davida Yatesa.
Światowa premiera serialu miała miejsce 24 października 2000 roku na antenie BBC. W Polsce emitowany na kanale Filmbox.
Obsada.
i inni

</doc>
<doc id="2802275" url="https://pl.wikipedia.org/wiki?curid=2802275" title="Za wzgórzami">
Za wzgórzami

Za wzgórzami (rum. "După dealuri") − rumuńsko-francusko-belgijski dramat filmowy z 2012 roku w reżyserii oraz według scenariusza Cristiana Mungiu. Scenariusz filmu oparto o książki "Deadly Confession" i "Judges' Book" autorstwa Tatiany Niculescu Bran.
Światowa premiera filmu odbyła się 19 maja 2012 podczas 65. MFF w Cannes, w ramach którego obraz brał udział w konkursie głównym. Na tymże festiwalu reżyser filmu otrzymał nagrodę za najlepszy scenariusz, a ex aequo Cristina Flutur i Cosmina Stratan - nagrodę dla najlepszej aktorki. 
Polska premiera filmu miała miejsce 22 lipca 2012 podczas 11. Międzynarodowego Festiwalu Filmowego „Nowe Horyzonty” we Wrocławiu. Następnie 4 sierpnia film zaprezentowany został w ramach 6. Festiwalu Filmu i Sztuki Dwa Brzegi. W Polsce zaczął być wyświetlany w kinach 1 marca 2013.
Obraz był oficjalnym kandydatem Rumunii do Oscara za najlepszy film nieanglojęzyczny podczas 85. ceremonii wręczenia Oscarów ale nie uzyskał nominacji.
Fabuła.
Alina i Voichiţa dorastały razem w sierocińcu. Dziewczyny połączyła przyjaźń, z czasem również miłość, jednak drogi ich się rozeszły. Alina wyjechała za chlebem do Niemiec, gdzie pracuje jako kelnerka, Voichiţa natomiast odnalazła spokój jako mniszka w klasztorze, na skraju niewielkiego miasteczka za wzgórzami. To tutaj właśnie przyjeżdża Alina, aby nakłonić Voichiţę do wyjazdu wraz z nią do Niemiec. Voichiţa waha się, wie, że jeżeli opuści klasztor, nie będzie mogła już tam wrócić; natomiast Alina, która nie wyobraża sobie ponownego rozstania z Voichiţą, kłamie, że chce wstąpić do zakonu, w rzeczywistości chce być blisko Voichiţy. Alina nie chce się jednak podporządkować regule klasztornej, ponadto dostaje ataków epilepsji, co przez władze klasztoru uznane zostaje za opętanie przez diabła. Pop postanawia przeprowadzić egzorcyzmy.
Odbiór i krytyka filmu.
W Polsce Barbara Hollender pisała w „Rzeczpospolitej”, że „W tej historii młodych kobiet jest wszystko, co je otacza, co ukształtowało ich mentalność i sposób myślenia. Ale liczy się tu również delikatna opowieść o miłości i potrzebie bliskości”. Tadeusz Sobolewski z „Gazety Wyborczej” zwrócił uwagę, że Alina sprawuje władzę nad Voichitą, a łączy je „coś więcej niż przyjaźń - fizyczna zależność, przed którą Voichita się broni uciekając do klasztoru”, jednak jego zdaniem film nie osiąga mocy innego filmu Mungiu „4 miesięcy, 3 tygodni, 2 dni”, gdyż „to film pęknięty: przenikliwy w odsłanianiu patologii rzeczywistości”, ale też „pojawia się w nim tendencyjność w ukazaniu prawosławia”.
Obsada.
i inni

</doc>
<doc id="2802276" url="https://pl.wikipedia.org/wiki?curid=2802276" title="Urtaku">
Urtaku



</doc>
<doc id="2802279" url="https://pl.wikipedia.org/wiki?curid=2802279" title="Urtaki">
Urtaki



</doc>
<doc id="2802283" url="https://pl.wikipedia.org/wiki?curid=2802283" title="Udo Klug">
Udo Klug

 
Udo Klug (ur. 21 lipca 1928, zm. 3 października 2000) – niemiecki piłkarz, a także trener.
Kariera piłkarska.
W trakcie kariery Klug grał w zespołach FSV Frankfurt, 1. Rödelheimer FC 02 oraz SpVgg Bad Homburg.
Kariera trenerska.
Klug karierę rozpoczynał w 1966 roku w zespole Eintracht Frankfurt II. Następnie trenował SV Darmstadt 98, z którym najpierw występował w Regionallidze Süd, a potem w 2. Bundeslidze Süd. W listopadzie 1976 roku przeszedł do innego zespołu tej ligi, Kickers Offenbach, który prowadził do końca sezonu 1977/1978.
Między grudniem 1978 roku a styczniem 1979 roku Klug był tymczasowym szkoleniowcem pierwszoligowego Eintrachtu Frankfurt, którego nie poprowadził jednak w żadnym spotkaniu. We wrześniu 1981 roku został szkoleniowcem pierwszoligowego klubu 1. FC Nürnberg. W Bundeslidze zadebiutował 12 września 1981 roku w zremisowanym 0:0 meczu z VfB Stuttgart. W 1982 roku dotarł z zespołem do finału Pucharu RFN, przegranego jednak 2:4 z Bayernem Monachium. W 1. FC Nürnberg pracował do października 1983 roku.
Następnie Klug trenował drugoligowy SV Darmstadt 98, pierwszoligowy FC Homburg, szwajcarski FC Wettingen, a także dwukrotnie Eintracht Trewir, który był jego ostatnim klubem w karierze.

</doc>
<doc id="2802284" url="https://pl.wikipedia.org/wiki?curid=2802284" title="ISU Grand Prix w łyżwiarstwie figurowym 2012/2013">
ISU Grand Prix w łyżwiarstwie figurowym 2012/2013

ISU Grand Prix w łyżwiarstwie figurowym 2012/2013 – 18. edycja zawodów w łyżwiarstwie figurowym. Zawodnicy podczas sezonu wystąpili w siedmiu zawodach cyklu rozgrywek. Rywalizacja rozpoczęła się w Kent 19 października, a zakończyła w rosyjskim Soczi finałem Grand Prix, który odbył się w dniach 6 – 9 grudnia 2012 roku.
Klasyfikacje punktowe.
Awans do finału Grand Prix zdobywa 6 najlepszych zawodników/par w każdej z konkurencji.

</doc>
<doc id="2802286" url="https://pl.wikipedia.org/wiki?curid=2802286" title="Cziri-san">
Cziri-san



</doc>
<doc id="2802287" url="https://pl.wikipedia.org/wiki?curid=2802287" title="Dyskografia (medycyna)">
Dyskografia (medycyna)

Dyskografia, dyskogram, LPD (ang. "lumbar provocative discography") – inwazyjna metoda diagnostyczna patologii krążka międzykręgowego. Zwykle jest zarezerwowana dla osób z bólem okolicy lędźwiowej (lumbago), u których MRI wykazało nieprawidłowości w obrazie krążków międzykręgowych.
Jest to dynamiczne badanie polegające na wprowadzeniu środka kontrastowego w przestrzenie międzykręgowe i wykonaniu zdjęcia RTG.
Do ewentualnych powikłań należy zapalenie krążka międzykręgowego.

</doc>
<doc id="2802288" url="https://pl.wikipedia.org/wiki?curid=2802288" title="Chiri-san">
Chiri-san



</doc>
<doc id="2802289" url="https://pl.wikipedia.org/wiki?curid=2802289" title="Dyskogram">
Dyskogram



</doc>
<doc id="2802290" url="https://pl.wikipedia.org/wiki?curid=2802290" title="Pelomyxa">
Pelomyxa

Pelomyxa – rodzaj pełzaków należących do supergrupy Amoebozoa. Gatunki należące do tej rodziny cechują się brakiem mitochondriów, aparatu Golgiego. Rolę tych organelli komórkowych w organizmie tych ameb pełnią bakterie endosymbiotyczne.
W klasyfikacji Cavalier-Smitha rodzaj ten należy do gromady Archamoebae.
W klasyfikacji Adla z roku 2012 występuje jako rodzaj należący do kladu Archamoebae.
Należą tutaj następujące gatunki:

</doc>
<doc id="2802291" url="https://pl.wikipedia.org/wiki?curid=2802291" title="Makua">
Makua

Makua, również Makhuwa – afrykańska grupa etniczna zamieszkująca głównie północny Mozambik i południową Tanzanię (region Mtwara). Posługuje się językiem makua z grupy bantu. Populację ludów Makua szacuje się na ok. 8,6 miliona osób (2017). Zajmują się głównie rolnictwem, pasterstwem i rybołówstwem. Są największą grupą etniczną w Mozambiku (27% ludności), skoncentrowaną głównie na północ od rzeki Zambezi.

</doc>
<doc id="2802294" url="https://pl.wikipedia.org/wiki?curid=2802294" title="Dyskografia (ujednoznacznienie)">
Dyskografia (ujednoznacznienie)



</doc>
<doc id="2802297" url="https://pl.wikipedia.org/wiki?curid=2802297" title="Kowaczewci">
Kowaczewci

Miejscowości i gminy w Bułgarii:

</doc>
<doc id="2802298" url="https://pl.wikipedia.org/wiki?curid=2802298" title="Geraldine James">
Geraldine James

Geraldine James (ur. 6 lipca 1950 w Maidenhead) – brytyjska aktorka filmowa, teatralna i telewizyjna. Czterokrotnie nominowana do nagrody BAFTA. Laureatka Pucharu Volpiego dla najlepszej aktorki na 46. MFF w Wenecji za rolę w telewizyjnym filmie "She's Been Away" (1989) Petera Halla. Wyróżnienie to otrzymała wraz z partnerującą jej Peggy Ashcroft.
W 2003 otrzymała z rąk królowej Elżbiety II Order Imperium Brytyjskiego.

</doc>
<doc id="2802301" url="https://pl.wikipedia.org/wiki?curid=2802301" title="Sunbeam Imp">
Sunbeam Imp



</doc>
<doc id="2802305" url="https://pl.wikipedia.org/wiki?curid=2802305" title="Karol Zaremba">
Karol Zaremba

Karol Zaremba (ur. 12 maja 1846 w Dulowej – zm. 30 października 1897 w Krakowie) – polski architekt.
Życiorys.
Studiował na krakowskim Instytucie Technicznym. Po powstaniu styczniowym w którym brał udział kontynuował naukę w Berlinie oraz odbył podróż do Włoch. Od 1875 na stałe zamieszkał w Krakowie. Był członkiem Krakowskiego Towarzystwa Technicznego, radnym miejskim, wraz ze Stanisławem Domańskim zajmował się sprawą wodociągów w Krakowie. Projektował budynki użyteczności publicznej, był propagatorem architektury berlińskiej w duchu późnego historyzmu. Wśród jego realizacji znajdują się:
Pisał artykuły do „Czasopisma Technicznego”, m.in. "O konserwowaniu zabytków architektury w kraju naszym", "Budynek gospodarczy szpitala Św. Łazarza" (1880), "O celach i zadaniach przyszłego zjazdu techników polskich" (1881).
W latach 1883–1889 Krakowskie i Lwowskie Towarzystwa Techniczne miały za wspólny organ lwowskie „Czasopismo Techniczne”, w którym swe artykuły zamieszczali Tadeusz Stryjeński, Tomasz Pryliński oraz Wincenty Wdowiszewski.
Zaprojektował w 1887 Park Jordana, dekoracje okolicznościowe np. na wizytę cesarza Franciszka Józefa I w 1880 w Krakowie oraz na pogrzeb w 1890 Mickiewicza. Pochowany został na Cmentarzu Rakowickim (pas 46, płn.).

</doc>
<doc id="2802306" url="https://pl.wikipedia.org/wiki?curid=2802306" title="Caroline Hayes">
Caroline Hayes

Caroline Hayes – brytyjska aktorka filmowa i telewizyjna mieszkająca i pracująca w Londynie.

</doc>
<doc id="2802309" url="https://pl.wikipedia.org/wiki?curid=2802309" title="Ruländer">
Ruländer



</doc>
<doc id="2802314" url="https://pl.wikipedia.org/wiki?curid=2802314" title="Teleskop Subaru">
Teleskop Subaru

Teleskop Subaru (jap. すばる望遠鏡) – japoński teleskop pracujący w zakresie światła widzialnego i podczerwieni z tzw. optyką aktywną. Znajduje się w obserwatorium Mauna Kea na Hawajach (Stany Zjednoczone) na wysokości 4139 m n.p.m., nieopodal Teleskopów Kecka. Posiada zwierciadło monolityczne o łącznej średnicy 8,3 metra (z czego do obserwacji używane jest 8,2 m), które powstało przez zgrzanie 55 w większości sześciokątnych segmentów. Wyposażono go w 261 siłowników, które kompensują ewentualne odkształcenia zwierciadła.
Historia.
Pomysł i postępy nad pracami.
Latem 1984 roku pojawił się pomysł, by zbudować wielki teleskop (pierwotnie miał on mieć 7,5 m średnicy) pod nazwą "Japan National Large Telescope" ("JNLT"). Tokijskie Obserwatorium Astronomiczne Uniwersytetu w Tokio powołało zespół inżynierów, a światowa społeczność astronomów zaoferowała swoją pomoc w projekcie. Protokół ustaleń budowy między Tokijskim Obserwatorium Astronomicznym i Uniwersytetem Hawajskim został podpisany w 1986 roku. W 1989 roku przeprowadzono testy z optyką aktywną, a w 1991 projektowano i testowano m.in. w tunelu aerodynamicznym kształt budynku dla teleskopu. Projekt konstrukcji został publicznie ogłoszony w 1990, jednocześnie zmieniono wielkość teleskopu z planowanych 7,5 m do 8,2 m.
Budowę teleskopu rozpoczęto w kwietniu 1991. Wtedy również pojawiła się propozycja zmiany jego nazwy na "Teleskop Subaru" na cześć znanej w Japonii pod taką właśnie nazwą gromady Plejad.
Pierwsze światło teleskopu uzyskano 24 grudnia 1998 roku. Uroczyste rozpoczęcie pracy nastąpiło we wrześniu 1999 roku. Prace wykończeniowe trwały jeszcze kilka miesięcy i ostatecznie budowę zakończono w marcu 2000 roku.
Od grudnia 2000 roku teleskop jest dostępny dla międzynarodowej społeczności astronomów.
Wypadki podczas budowy.
Podczas budowy teleskopu doszło do dwóch wypadków, w których życie straciło 4 robotników. 13 października 1993 pracownik zginął przygnieciony przez wózek. 16 stycznia 1996 podczas spawania iskry spowodowały zapłon izolacji, a toksyczny dym spowodował śmierć 3 robotników i zatrucie 26 innych.
Awaria w 2011.
2 lipca 2011 roku nastąpił wyciek płynu z jednej z części teleskopu. Obserwacje udało się wznowić 22 lipca, a do pełnej sprawności teleskop powrócił 26 sierpnia.
Przyrządy teleskopu.
Na Teleskopie Subaru można zamontować w czterech punktach kilka przyrządów. Do najczęściej wykorzystywanych należą:

</doc>
<doc id="2802320" url="https://pl.wikipedia.org/wiki?curid=2802320" title="Szutruk-Nahhunte II">
Szutruk-Nahhunte II

Szutruk-Nahhunte II, Szutur-Nahhunte – król Elamu w latach 717–699 p.n.e., siostrzeniec i następca Humban-nikasza I.
Jego imię brzmiało pierwotnie Szutur-Nahhunte, ale zmienił je na Szutruk-Nahhunte, chcąc w ten sposób przyrównać się do swego słynnego przodka Szutruk-Nahhunte I. Pozostawił po sobie liczne inskrypcje, wzmiankowany jest również w źródłach asyryjskich i babilońskich. Według źródeł asyryjskich król babiloński Marduk-apla-iddina II, jego były sojusznik, wysłał mu bogate dary, prosząc go o możliwość schronienia się w Elamie. Szutruk-nahhunte II, obawiając się reakcji asyryjskiego króla Sargona II, musiał mu jednak odmówić. Później jednak, w 703 roku p.n.e. po tym, jak Sennacheryb przejął po Sargonie II tron, Szutruk-Nahhunte II i Marduk-apla-iddina II połączyli siły i wspólnie wystąpili przeciw nowemu władcy asyryjskiemu. Po początkowych sukcesach zostali jednak pokonani. Marduk-apla-iddina II uciekł i schronił się na bagnach nad Zatoką Perską. Szutruk-nahhunte II wycofać się musiał do Elamu, gdzie uwięziony został przez swego młodszego brata Halluszu-Inszuszinaka, któremu udało się przejąć tron elamicki.

</doc>
<doc id="2802322" url="https://pl.wikipedia.org/wiki?curid=2802322" title="Light Move Festival">
Light Move Festival

Light Move Festival (pol. "Festiwal Kinetycznej Sztuki Światła") – festiwal kulturalny organizowany w Łodzi. Organizatorem festiwalu jest łódzka Fundacja „Lux Pro Monumentis”.
Light Move Festival to największy w Polsce festiwal światła. Każdej jesieni LMF podświetla kolorowymi iluminacjami architektonicznymi kilkadziesiąt zabytkowych kamienic w centrum miasta, wyświetlane są mappingi w technologii 2D/3D, czyli kilkuminutowe animacje dostosowane do architektonicznych detali budynku. Widowisko uzupełniają wielkoformatowe projekcje oraz instalacje świetlne w parkach miejskich, woonerfach i pasażach.
Powstanie Light. Move. Festival..
Inicjatywa stworzenia w Łodzi „Festiwalu Kinetycznej Sztuki Światła” Light. Move. Festival. powstała według pomysłu Norberta Wasserfutha-Grzybowskiego i Beaty Konieczniak na przełomie 2009 i 2010 roku. Pomysłodawcy chcieli wykorzystać potencjał XIX-wiecznej i industrialnej łódzkiej architektury. Za narzędzie temu służące obrali medium światła. Dla realizacji festiwalu światła wybrana została formuła stworzenia organizacji pozarządowej. W lutym 2011 roku założono Fundację „Lux Pro Monumentis”, co z języka łacińskiego oznacza „światło dla zabytków”. 
W 2011 roku po raz pierwszy odbył się „Festiwal Kinetycznej Sztuki Światła” Light. Move. Festival. Od samego początku kreatorem artystycznym LMF jest Beata Konieczniak. Zajmuje się ona również organizacją wydarzenia i współpracą z instytucjami kultury i szkołami wyższymi.
Edycje festiwalu.
2011.
Pierwsza edycja odbyła się 28–29 października 2011. 
Program obejmował:
Podczas 3 dni festiwalu, teren wydarzenia odwiedziło ponad 45 000 osób.
2012.
Druga edycja, której kuratorem części artystycznej był Mariusz Sołtysik, odbyła się 19–21 października 2012. Podczas 3 dni festiwalu, teren wydarzenia odwiedziło ponad 97 000 osób. W programie były m.in.:
2013.
Trzecia edycja odbyła się 11–13 października 2013. Podczas 3 dni festiwalu, teren wydarzenia odwiedziło ponad 200 000 osób. W programie były m.in.:
2014.
Czwarta edycja odbyła się 10-12 października 2014. Podczas 3 dni festiwalu, teren wydarzenia odwiedziło ponad 350 000 osób. Program obejmował: 
W programie były m.in.:
2015.
Piąta edycja Light. Move. Festival. odbyła się 9-11 października 2015 roku. Przez trzy dni festiwalowe LMF odwiedziło ponad pół miliona osób.

</doc>
<doc id="2802323" url="https://pl.wikipedia.org/wiki?curid=2802323" title="Konstanty Wiśniewski">
Konstanty Wiśniewski

Konstanty Wiśniewski (ur. 4 lutego 1935 w Osnówce, zm. 18 listopada 2003 w Białymstoku) – polski lekarz, profesor nauk medycznych, dziekan i rektor Akademii Medycznej w Białymstoku. Specjalizował się w farmakologii.
Życiorys.
Ukończył studia lekarskie w 1956 roku na Akademii Medycznej w Białymstoku. Podjął tam pracę naukowo-dydaktyczną kolejno na stanowiskach asystenta, starszego asystenta, adiunkta, docenta (1968–1969), kierownika Zakładu Farmakologii (1969–2003), dziekana Wydziału Lekarskiego (1972–1974) i rektora (1974–1981). Jako pierwszy wychowanek AMB otrzymał w 1974 roku tytuł profesora nauk medycznych.
Był również działaczem partyjnym. Od 1963 roku należał do PZPR. W latach 1972–1981 był członkiem plenum Komitetu Wojewódzkiego PZPR w Białymstoku, członkiem Komisji Nauki przy Komitecie Wojewódzkim PZPR (1976–1981) i zastępcą członka KC PZPR w latach 1980–1981.
Kariera naukowa.
Chronologicznie

</doc>
<doc id="2802325" url="https://pl.wikipedia.org/wiki?curid=2802325" title="Billie Cook">
Billie Cook

Billie Cook (ur. 22 grudnia 1993 w Wielkiej Brytanii) – brytyjska aktorka filmowa i telewizyjna.

</doc>
<doc id="2802327" url="https://pl.wikipedia.org/wiki?curid=2802327" title="Wojciech Samek">
Wojciech Samek

Wojciech Samek (ur. 1861 w Bochni – zm. 30 czerwca 1921 tamże) – rzeźbiarz, właściciel zakładu rzeźbiarskiego w Bochni.
Był synem górnika kopalni soli w Bochni. Uczył się u cechowych mistrzów kamieniarskich, w krakowskiej Szkole Przemysłowej oraz u Franciszka Wyspiańskiego – ojca Stanisława Wyspiańskiego. Pracował w zakładzie rzeźbiarskim „Eckhard i Konecki” w Wiedniu.
Po powrocie do Polski w 1885 założył w Bochni „Zakład Rzeźby Artystycznej”, w którym pracowali rzeźbiarze, rysownicy, złotnicy i inni rzemieślnicy – łącznie 30-40 osób. Zawodowo współpracował m.in. ze Stanisławem Bodnickim z Krakowa. Zakład wykonywał m.in. ołtarze, posągi świętych, nagrobki, feretrony. Zamówienia napływały przede wszystkim z terenu Galicji. W 1899 na wystawie we Lwowie za swoje prace został nagrodzony złotym medalem, a w 1905 otrzymał złoty medal na wystawie w Tarnowie. Zakład kamieniarski przekazał siostrzeńcowi, który na mniejszą skalę prowadził go przez kilkanaście lat.

</doc>
<doc id="2802334" url="https://pl.wikipedia.org/wiki?curid=2802334" title="Pakiet energetyczno-klimatyczny">
Pakiet energetyczno-klimatyczny

Pakiet energetyczno-klimatyczny (znany także jako pakiet klimatyczny, pakiet „3x20” lub „20-20-20”) jest zbiorem wiążących ustaw mających na celu zapewnienie realizacji założeń Unii Europejskiej dotyczących przeciwdziałania zmianom klimatycznym.
Pakiet został przedstawiony po raz pierwszy w marcu 2007 roku i po miesiącach negocjacji pomiędzy państwami członkowskimi, został przyjęty przez Parlament Europejski w grudniu 2008 roku. Dokumenty wchodzące w skład pakietu skupiają się na trzech kluczowych celach: ograniczeniu emisji gazów cieplarnianych, promowaniu stosowania energii ze źródeł odnawialnych i podnoszeniu sprawności energetycznej Unii Europejskiej.
Historia.
Wstępne propozycje.
Rada UE na spotkaniach w dniach 8-9 marca 2007 roku, przyjęła nowe założenia dotyczące przeciwdziałania zmianom klimatycznym, bardziej ambitne niż te zawarte w protokole z Kioto. Plan potocznie zwany „3x20” w rzeczywistości zawierał w sobie 4 propozycje, mówiące o tym, że do 2020 r. UE:
Propozycje Komisji Europejskiej.
Rok po ogłoszeniu przez Radę UE założeń pakietu klimatycznego, Komisja Europejska zaproponowała nowe rozwiązania w celu walki ze zmianami klimatu, podtrzymując cele wyznaczone przez Radę.
Nowe wytyczne proponowane przez Komisję kładły nacisk na ograniczenie emisji CO2 dla pojazdów, rozwój technologii wychwytywania i składowania CO2, zastosowanie środków, które zachęcałyby kraje członkowskie do ograniczenia emisji gazów cieplarnianych, a także reformę europejskiego systemu handlu emisjami.
Ostatnia propozycja była tematem wielu dyskusji pomiędzy państwami członkowskimi. Komisja zaproponowała zmianę systemu: rozszerzenie jego zakresu na wszystkie gazy cieplarniane zamiast ograniczenia się tylko do dwutlenku węgla. Zaproponowano również objecie limitami emisji większej ilości sektorów i branż.
Ostateczne przyjęcie.
Plan został przyjęty na posiedzeniu Rady w dniach 11 i 12 grudnia 2008 roku i został przegłosowany przez Parlament Europejski tydzień później.
Początkowym terminem przyjęcia pakietu był marzec 2009 roku, jednak protesty niektórych krajów w sprawie sposobów osiągnięcia celów pakietu klimatycznego były przyczyną negocjacji między krajami i odwlekły w czasie przyjęcie pakietu.
Rada UE w dniach 11 i 12 grudnia, ostatecznie zaaprobowała pakiet, jednak wprowadziła zmiany w stosunku do wstępnych rozwiązań zaproponowanych przez Parlament.
Państwa członkowskie zgodziły się na wprowadzenie w życie celów planu „20-20-20”: ograniczenie o 20% emisji gazów cieplarnianych, wzrost o 20% efektywności energetycznej, a także osiągnięcie 20% udziału energii produkowanej z odnawialnych źródeł energii. W sprawie reformy systemu handlu emisjami, zaplanowano stopniowe wprowadzenie systemu aukcyjnego. Ostatecznie zaplanowano zakończyć bezpłatne przydziały emisji do roku 2013 w sektorze energetycznym, a do roku 2020 w innych branżach.
W dniach 15-18 grudnia 2008 pakiet został przekazany do Parlamentu Europejskiego i przegłosowany.
Akty prawne wchodzące w skład pakietu.
A także dwa teksty mające znaczenie dla Europejskiego Obszaru Gospodarczego:
Pakiet energetyczno-klimatyczny nie zajmuje się bezpośrednio celem zwiększenia efektywności energetycznej. Dzieje się to poprzez "Dyrektywę 2006/32/WE Parlamentu Europejskiego i Rady z dnia 5 kwietnia 2006 r. w sprawie efektywności końcowego wykorzystania energii i usług energetycznych oraz uchylającą dyrektywę Rady 93/76/EWG".
Główne środki.
Pakiet energetyczno-klimatyczny zawiera cztery uzupełniające się ustawodawstwa, które są przeznaczone do osiągnięcia celów w nim zawartych.
Reforma europejskiego systemu handlu emisjami.
Europejski system handlu emisjami jest kluczowym narzędziem służącym do ograniczenia przemysłowej emisji gazów cieplarnianych przy stosunkowo niskich kosztach. Stymuluje on także rozwój w kierunku gospodarki opartej na technologiach niskoemisyjnych. Pakiet klimatyczno-energetyczny obejmuje kompleksowe opracowanie i wzmocnienie przepisów za pomocą dyrektywy EU ETS, co stanowi podstawę dla systemu handlu emisjami.
Wspólnotowy system handlu uprawnieniami do emisji gazów cieplarnianych obejmuje sektor energetyczny i inne gałęzie przemysłu, które są odpowiedzialne za ponad połowę emisji CO2 i około 40% emisji wszystkich gazów cieplarnianych.
1 stycznia 2013 wejdzie w życie unowocześniona wersja systemu, w związku z wejściem w trzeci okres handlowy. Począwszy od 2013 roku system zostanie wzmocniony i rozszerzony, a obecny system krajowych limitów uprawnień na emisje zostanie zastąpiony jednym limitem uprawnień dla całej UE. Przydział bezpłatnych uprawnień będzie stopniowo zastępowany przez system aukcyjny, począwszy od sektora energetycznego.
W latach 2013-2020 skutkiem wprowadzenia zmian w ETS powinno dojść do obniżenia poziomu emisji gazów cieplarnianych w UE o 21% w odniesieniu do poziomu z 2005 roku.
Krajowe cele dla obszarów nieobjętych systemem handlu emisjami.
W ramach tak zwanej decyzji dotyczącej wspólnego wysiłku (ang. "ESD – Effort Sharing Decision") kraje członkowskie podjęły wiążące zobowiązania mające na celu redukcję emisji gazów cieplarnianych z sektorów nieobjętych EU ETS, takich jak m.in. budownictwo, rolnictwo, gospodarka odpadami i transport, które powodują emisję 60% gazów cieplarnianych w UE.
Dyrektywa non-ETS przewiduje różne cele ograniczenia emisji CO2 w zależności od zamożności państw członkowskich w latach 2013-2020. Część krajów, jak np. Polska, ma nawet możliwość zwiększenia własnej emisji w sektorze non-ETS.
Krajowe cele dotyczące energii odnawialnej.
Zgodnie z dyrektywą w sprawie odnawialnych źródeł energii, państwa członkowskie podjęły wiążące zobowiązania mające na celu zwiększenie udziału energii odnawialnej w ich krajowym zużyciu energii do 2020 roku.
Cele krajowe umożliwią UE jako całości osiągnąć udział 20% energii odnawialnej w całkowitej produkcji energii do 2020 r., jak również 10% udziału energii odnawialnej w sektorze transportowym. Cele pomogą również w ograniczeniu emisji gazów cieplarnianych oraz zmniejszą zależność UE od importowanej energii.
Wychwytywania i składowania dwutlenku węgla.
Czwartym elementem pakietu klimatyczno-energetycznego jest dyrektywa, tworząca ramy prawne bezpiecznego dla środowiska wykorzystania technologii wychwytywania i składowania dwutlenku węgla. Sekwastracja dwutlenku węgla polega na przechwytywaniu dwutlenku węgla emitowanego w procesach przemysłowych i przechowywanie go w podziemnych formacjach geologicznych, gdzie nie przyczynia się do globalnego ocieplenia.
Dyrektywa obejmuje wszystkie formy składowania CO2 w formacjach geologicznych w UE i określa wymagania, które trzeba zastosować do składowisk przez cały okres ich istnienia.

</doc>
<doc id="2802337" url="https://pl.wikipedia.org/wiki?curid=2802337" title="Philip Jackson">
Philip Jackson

Philip Jackson (ur. 18 czerwca 1948 w Retford Wielka Brytania) – brytyjski aktor filmowy i telewizyjny. Najbardziej znany z roli inspektora Jappa w serialu "Poirot" z Davidem Suchetem w roli głównej. Zagrał również m.in. w serialu "Robin z Sherwood" jako opat Hugo de Rainault (1984-1986) oraz filmach "Mała podróż do nieba" jako William (2005), "Mój tydzień z Marylin" jako Roger Smith (2011) i "Koneser" jako Fred (2013).
W 1985 roku wystąpił gościnnie w teledysku do utworu Take on Me norweskiego zespołu muzycznego a-ha.

</doc>
<doc id="2802343" url="https://pl.wikipedia.org/wiki?curid=2802343" title="Bartosz Piotrowski">
Bartosz Piotrowski

Bartosz Rafał Piotrowski (ur. 14 września 1973 w Warszawie) – doktor sztuki, projektant specjalizujący się w opracowywaniu wyglądu pojazdów szynowych, szef zespołu wzornictwa przemysłowego (Działu Rozwoju Produktu) w zakładach Pesa z Bydgoszczy.
Życiorys.
Wykształcenie.
W latach 1994–1998 studiował na Wydziale Wzornictwa Przemysłowego Akademii Sztuk Pięknych w Warszawie. W 2006 otrzymał dyplom na Wydziale Architektury i Wzornictwa Przemysłowego Akademii Sztuk Pięknych w Gdańsku, natomiast w 2010 na tym samym wydziale obronił doktorat z wzornictwa przemysłowego pt. „Projektowanie czół pojazdów szynowych”.
Kariera zawodowa.
W 2005 został zatrudniony w zakładach Pesa w Bydgoszczy z polecenia profesora gdańskiej ASP Marka Adamczewskiego, którego zespół projektantów współpracował z bydgoskim przedsiębiorstwem. Pierwotnie, tak jak inni projektanci Pesy, nadzorował projekty realizowane przez biura zewnętrzne. W związku z szybkim rozwojem przedsiębiorstwa zdecydowano o rozbudowie zespołu i przeniesieniu najważniejszych projektów do realizacji wewnątrz Pesy. Jest szefem Działu Przemysłowego Projektowania w Departamencie Badań i Rozwoju tego przedsiębiorstwa oraz twórcą kilkunastu projektów pojazdów szynowych. Jego pierwszym projektem wykonanym dla Pesy był wygląd spalinowego zespołu trakcyjnego typu 218M, a kolejnymi wygląd zewnętrzny i wewnętrzny elektrycznego zespołu trakcyjnego z rodziny Elf oraz wygląd zewnętrzny tramwaju Swing. Następnie zaprojektował sylwetki m.in. tramwajów Twist, Fokstrot, Krakowiak i Jazz, EZT z rodzin Acatus II i Acatus Plus, SZT z rodzin Atribo i Link, szerokotorowych pojazdów spalinowych 611M i 630M, lokomotyw z rodziny Gama oraz wagonów piętrowych z rodziny Sundeck. W latach 2014–2015, wraz z zespołem, zaprojektował wygląd zewnętrzny i wnętrze EZT o nazwie Dart, który zakończył dotychczasową linię stylistyczną Pesy rozpoczętą przez Elfa i ewoluującą w późniejszych pojazdach Link i Gama. Ponadto w latach 2008–2012 brał udział w projektowaniu Pendolino dla PKP Intercity.
Od 2010 wykłada na Uniwersytecie Technologiczno-Przyrodniczym w Bydgoszczy na kierunku wzornictwo. W Zakładzie Wzornictwa na Wydziale Inżynierii Mechanicznej tej uczelni prowadzi samodzielną pracownię projektowania produktu. Ponadto wraz z Kamilą Kamińską jest właścicielem studia projektowego Circle.
Nagrody i wyróżnienia.
Bartosz Piotrowski otrzymał następujące nagrody:
Ponadto zaprojektowane przez niego pojazdy otrzymały następujące wyróżnienia:

</doc>
<doc id="2802345" url="https://pl.wikipedia.org/wiki?curid=2802345" title="Kiciński Hrabia">
Kiciński Hrabia

Kiciński Hrabia − polski herb hrabiowski, nadany wraz z tytułem w Galicji.
Opis herbu.
Opis stworzony zgodnie z klasycznymi zasadami blazonowania:
"Na tarczy dzielonej w słup w polu I srebrnym róg jeleni czerwony o czterech porostach, w polu II czerwonym, róg bawoli brązowy, skręcony. Na tarczy korona hrabiowska, nad którą hełm w koronie z klejnotem: z prawej róg bawoli jak w godle, z lewej róg jeleni jak w godle. Labry: czerwone, podbite srebrem."
Najwcześniejsze wzmianki.
Nadany w Galicji 23 czerwca 1806 z tytułem hrabiowskim oraz predykatem "hoch- und wohlgeboren" ("wysoko urodzony i wielmożny") Piusowi Kicińskiemu. Tytuł potwierdzony 17 lipca 1810, zatwierdzony w Kongresówce w 1818. Podstawą nadania tytułu był pełniony urząd kasztelena połanieckiego, zasługi rodziny, patent szlachecki z 1775 oraz szlachectwo wywiedzione z licznych zasług wojskowych i cywilnych.
Herbowni.
Jedna rodzina herbownych: graf von Kiciński.

</doc>
<doc id="2802346" url="https://pl.wikipedia.org/wiki?curid=2802346" title="Ambasada Polski przy Stolicy Apostolskiej">
Ambasada Polski przy Stolicy Apostolskiej



</doc>
<doc id="2802347" url="https://pl.wikipedia.org/wiki?curid=2802347" title="Wychwyt wtórny">
Wychwyt wtórny

 (ang. "Post-combustion capture") – proces wychwytu dwutlenku węgla ze spalin. Metoda ta jest najczęściej stosowana w ośrodkach dużej emisji CO2 takich jak elektrownie. Istnieje wiele technik, które umożliwiają wychwycenie cząstek CO2. Zazwyczaj używa się do tego celu wodnego roztworu, który wychwytuje małe cząstki CO2 (zazwyczaj 3-15% objętości) zawarte w strumieniu gazu spalinowego. 
W elektrowniach z nowoczesnymi kotłami węglowymi z paleniskiem pyłowym lub w układach gazowo-parowych wychwyt CO2 wymaga użycia naturalnego rozpuszczalnika, takiego jak monoetyloamina.

</doc>
<doc id="2802348" url="https://pl.wikipedia.org/wiki?curid=2802348" title="Giełda energii">
Giełda energii

Giełda energii – instytucja publiczna mająca na celu zapewnienie możliwości handlu energią.
Giełdy energii w Polsce.
Powstanie giełdy energii w Polsce jest wynikiem przemian w sektorze energetycznym, które miały miejsce w latach 90. Najważniejszym postulatem tych przemian była zmiana w pojmowaniu energii. Przed transformacją uważano, że energia elektryczna to dobro, które każdemu się należy. Po zmianie, zaczęto traktować prąd jako produkt, który podlega zasadom panującym na wolnym rynku.
W dniu 6 grudnia 1999 Komitet Ekonomiczny Rady Ministrów (KERM) podjął uchwałę dotyczącą zasad działania rynku energii. Jednym z jej zapisów jest, że miejscem hurtowego obrotu energią powinna być giełda energii.
Towarowa Giełda Energii.
Towarowa Giełda Energii jest największą giełdą energii w Polsce. Przedmiotem obrotu na giełdzie jest nie tylko energia elektryczna, ale także paliwo czy emisje. Oprócz tego giełda ma za zadanie bilansowania zapotrzebowania. Na tę potrzebę został utworzony rynek bilansujący. Jego głównym zadaniem jest wyrównanie zapotrzebowania i podaży energii. Jeżeli dystrybutor zakupił zbyt małą ilość energii na Rynku Dnia Następnego może dokupić brakującą ilość na Rynku Bilansującym. Uczestnictwo odbiorców energii elektrycznej w rynku bilansującym jest obowiązkowe.

</doc>
<doc id="2802350" url="https://pl.wikipedia.org/wiki?curid=2802350" title="Kościół Wniebowzięcia Najświętszej Maryi Panny w Ostrorogu">
Kościół Wniebowzięcia Najświętszej Maryi Panny w Ostrorogu

Kościół Wniebowzięcia Najświętszej Maryi Panny w Ostrorogu – rzymskokatolicki kościół parafialny mieszczący się w mieście Ostroróg, przy ulicy Kościelnej.
Historia.
Na ścianie ostroroskiego kościoła znajdowała się podobno data 1222, odnotowana w 1785 roku. Daty tej jednak nie można zrównać ani z datą powstawania osady ani z kościołem. W 1419 roku wzmiankowany był kościół pod wezwaniem Św. Jana Chrzciciela, a w 1432 powstanie kolegium misjonarzy i prepozytury w Ostrorogu; prawdopodobnie w tym czasie powstał obecny kościół. Pewne jest, że kościół istniał przed 1510 r., a w 1555 r. został oddany przez Jakuba Ostroroga braciom czeskim. Parafia obejmowała następujące wioski: Piaskowo (od 1432 r.), Kluczewo (od 1466 r.), od 1508 również: Wielonek (wtedy Wielim), Dobrojewo, Binino (wtedy Bienino, w 1603 r. przeniesione do parafii Biezdrowo), Rudki, Bobulczyn, Oporowo, Szczepankowo, a od 1787 r. również Szczepy i Zapust). W 1467 r. papież Paweł II nadał odpust na uroczystość Wniebowzięcia Najświętszej Maryi Panny 15 sierpnia oraz na Dzień Narodzenia św. Jana Chrzciciela 24 czerwca. Bulla nadająca odpusty stwarzała dla kościoła szanse na dodatkowe dochody (jałmużna, datki). Nie wiemy jak wyglądał ówczesny kościół, w źródłach mowa jest o ołtarzu Trzech Króli (1419 r.), ołtarzu św. Marii Magdaleny (1461 r.), ołtarzu św. Jana Chrzciciela (1467 r.). W 1506 r. wymieniany jest domek przy kościele stojący przy cmentarzu.
Nadanie kościoła braciom czeskim potwierdził Jan, syn Jakuba Ostroroga, w 1569 roku. Dokument ten wskazuje, jak bogato uposażono kościół (domki, szkoła, ogrody tamże, rola i łąka w mieście, łąka w Wielonku, ogród w Piaskowie, jezioro przy jeziorze Mormin, łąka w Kluczewie, dziesięciny z miasta i wsi). Zbór braci w Ostrorogu dotykały wielkie klęski: w 1555 roku palił się Ostroróg, a w pożarze ucierpiał również kościół. Pożar zniszczył kościół również w 1589 r. Kolejny pożar w 1595 r. strawił całe miasto, kościół i budynki plebańskie, jednak dzięki hojności Ostrorógów oraz bogatych rodzin szkockich, które te ziemie w XVI wieku zamieszkiwały, po każdym pożarze kościół wznoszono w jeszcze bardziej okazałej postaci. W Ostrorogu znajdowało się seminarium braci czeskich, archiwum i biblioteka. Sytuacja jednak zmieniła się po 1632 roku, kiedy to po wymarciu Ostrorogów i oddaniu tych terenów w dzierżawę bez opieki dziedziców kościół został przejęty przez katolików. Działo się to w 1636 roku w sobotę św. Anny, za sprawą księdza kanonika Andrzeja Świniarskiego, który jak podaje opis wizytacji z 1641 r., narażając życie swoje kościół otoczony wojskiem przez "heretyków" odebrał wraz kilkoma duchownymi. Ten sam opis mówi o tym, że kościół jest pod wezwaniem Najświętszej Marii Panny, Jana Chrzciciela i Ewangelisty oraz św. Andrzeja apostoła. Po odebraniu kościoła braciom czeskim, jeszcze przez jakiś czas odbywali oni nabożeństwa na zamku w Ostrorogu. W 1660 roku Ostroróg przeszedł w ręce rodziny katolickiej, a zbór braci czeskich ostatecznie upadł. Wraz z upadkiem zboru podupadło miasteczko, wyprowadziły się bogate rodziny szkockie, zlikwidowana została biblioteka, seminarium, archiwum.
Przy kościele znajdował się szpital. Położony był przy drodze prowadzącej do Szamotuł, w 1641 r. złożony był z jednej izby ogrzewanej i kilku komór, mieszkało w nim 6 ubogich. Z opisu szpitala z 1725 r. wynika, iż wówczas składał się z dwóch izb ogrzewanych i 4 komór. W 1785 r. szpitala już nie było, spalił się przez nieostrożność ubogich w nim mieszkających.
Poza szpitalem w źródłach wspominana jest również szkoła, która działała przy kościele. W XV wieku szkoła w Ostrorogu miała dodatkowe uposażenie od Jana Świdwy z Szamotuł. W tym czasie było co najmniej dwóch nauczycieli, przy czym jeden był zarazem głównym nauczycielem, kantorem szkoły i kościoła. Wraz z oddaniem kościoła w ręce braci czeskich, przekazana została również szkoła. Po odzyskaniu kościoła przez katolików szkoła nadal funkcjonowała. Braniecki (w 1641) podaje, że rektor szkoły wypełnia również obowiązki kantora i otrzymuje wynagrodzenie od miasta, kościoła i od prepozyta pod warunki utrzymywania ucznia zdolnego do śpiewu w chórze. W 1725 roku w czasie wizytacji szkoła jeszcze funkcjonowała, natomiast w 1785 roku szkoły już nie było, a organista uczył kilkoro uczniów w domu.
W 1776 r. staraniem kasztelana przemęckiego Adama Kwileckiego kościół został przebudowany i otrzymał obecny kształt. Józef Łukaszewicz zarzucił Kwileckiemu, że mury gotyckiej świątyni kazał do połowy rozebrać, a w miejsce pięknej gotyckiej budowli utworzył niepozorny i niekształtny gmach. Ten sam autor zarzuca Kwileckiemu, że groby Ostrorogów bezbożnie wyrzucił.
W 1909 roku dokonano renowacji polichromii, kolejne renowacje miały miejsce w 1952, 1972 i w latach 90. Od 1989 roku dokonano wielu większych i mniejszych remontów: dwukrotny generalny remont dachu, naprawa sygnaturki, naprawa zegara na wieży, malowanie wnętrza kościoła i elewacji zewnętrznej, wymiana ławek kościelnych, okien, wybrukowanie terenu przy kościele i plebanii.
Architektura.
Późnogotycki, zbarokizowany kościół, murowany z cegły, od wysokości dwóch metrów również otynkowany i wymalowany. Świątynia jest trzynawowa, halowa, pięcioprzęsłowa, z niewyodrębnionym prezbiterium.
Od zachodu wejście w przyziemiu wieży. Zbudowana na planie kwadratu, częściowo wtopiona w bryłę kościoła. Wieża z wysokimi szkarpami w narożnikach, posiada trzy poziomy wąskich, półkoliście zamkniętych okien. Dach wieży zwieńczony cebulastym hełmem, zakończonym ostrorsłupowo z krzyżem, na trzech stronach wieży umieszczone zegary.
Od północy do kościoła przylega dawna zakrystia (zamieniona na kaplicę, a obecnie magazynek i miejsce okolicznościowych wystaw).
Od wschodu, od strony prezbiterium znajduje się obecna zakrystia, zbudowana na planie prostokąta z 1776r.
Od południa kruchta zbudowana w 1776 roku i późnogotycki portal. W kruchcie wejście do kościoła. Szczyt kruchty na którym umieszczono zegar słoneczny oraz herb Szreniawa z inicjałami A.K. fundatora Adama Kwileckiego zwieńczono półkolistym frontonem.
Bryła kościoła z licznymi szkarpami, w bocznych nawach znajduje się po pięć dużych okien w skromnych drewnianych ramach. W nawie głównej jedno okno nad ołtarzem głównym. W zakrystii trzy okna. Wszystkie okna w nawach i zakrystii o półkolistym zakończeniu. W dawnej zakrystii dwa niewielkie prostokątne okna, z kolei w kruchcie jedno prostokątne okno z witrażem. Zachodni narożnik nawy południowej oraz wschodni narożnik skośnie ścięte. Od południa ostrołukowata ceglana wnęka w murze.
Dach kościoła dwuspadowy, kryty dachówką. Odrębne dwuspadowe dachy na kruchcie i zakrystii.
Nawa główna otwarta na boczne nawy arkadami opartych na czworobocznych filarach. Nawa główna wyższa od bocznych co nadaje bazylikowego układu. Strop drewniany pokryty polichromią. Na podłodze kamienna posadzka. Późnobarokowy chór muzyczny oparty na łukowatej arkadzie.
Wnętrze.
Na drewnianych stropach we wszystkich nawach imponując polichromia nieznanego autorstwa pochodząca z ok. 1776 r. Polichromia zajmuje powierzchnię 350 m2. Polichromia została umieszczona na drewnie sosnowym i namalowana z wykorzystanie podziałów iluzjonistycznym, dzięki czemu odnosi się wrażenie rzeczywistości malowidła. W nawie głównej przedstawiono sceny z życia Jana Chrzciciela: 1) nauczanie św. Jana Chrzciciela, 2) chrzest Jezusa, 3) ścięcie św. Jana Chrzciciela, 4) uczta Heroda. W nawie południowej umieszczono z kolei sceny z życia Matki Boskiej: 1) niepokalane poczęcie Najświętszej Maryi Panny, 2) koronowanie Najświętszej Maryi Panny, 3) wniebowzięcie Najświętszej Maryi Panny, 4) hagiogram Najświętszej Maryi Panny. Natomiast w nawie północnej przedstawiono sceny z Księgi Rodzaju ze Starego Testamentu: 1) znak opatrzności bożej, 2) stworzenie Adama, 3) grzech pierworodny, 4) wygnanie z raju, 5) praca Adama i Ewy.
Wyposażenie wnętrza jednolite, głównie z XVIII wieku, w stylu rokoko i Ludwika XVI.Ołtarz główny, w centrum obraz św. Jakuba w srebrnej barokowej sukience, pochodzący z 1 poł. XVII wieku i przeniesionym na początku XIX wieku z dawnego kościoła pw. św. Jakuba w Piaskowie (kościół znajdował się na wzgórzu obecnego cmentarza w Ostrorogu); po prawej i lewej stronie znajdują się figury Św. Piotra i Pawła, w ołtarzu również figura Jana Chrzciciela, figury aniołów i obraz Wniebowzięcia NMP (z drugiej połowy XVIII wieku). Przed ołtarzem wysunięte do przodu tabernakulum z 1787 roku. Obok ołtarza skrzynia żelazna okuta z XVII wieku.Cztery okazałe rokokowe murowane ołtarze boczne z licznymi złoceniami i srebrzeniami:
Rokokowa ambona z aniołem i trzema ozdobnymi wazonami na baldachimie.
Rokokowy portal wejściowy do dawnej zakrystii z kolumnami, rzeźbami aniołów i rzeźba Chrystusa dobrego pasterza, we wnęce nad drzwiami.
Późnobarokowy chór muzyczny z XVIII wiecznymi organami klasy koncertowej. Na organach znajdują się rzeźby aniołów grających na trąbach i bębnach. Na balkonie chóru dwie figury świętych.
Jednym z symboli kościoła w Ostrorogu są również stacje drogi krzyżowej. Charakterystycznym jej elementem są duże gipsowe figury, ponadto droga krzyżowa została ustawiona w porządku odwrotnym od zwyczajowego. Autorstwo drogi krzyżowej przypisuje się Franciszkowi Kwileckiemu z Dobrojewa, rzeźbiarzowi i ziemianinowi.
Nad południowym wejściem duży obraz z 1 połowy XIX wieku przedstawiający ukrzyżowanie, oraz rzeźby Św. Jana i Matki Boskiej. W prezbiterium znajduje się m.in. figura zmartwychwstałego Jezusa z XVIII wieku.
Ponadto w kościele znajduje się wiele innych przedmiotów z XVII, XVIII i XIX wieku.: kielichy, monstrancje, krucyfiks, relikwiarz, figurki, wota, lichtarze.
Otoczenie.
Kościół otoczony murem i trójdzielną późnobarokową bramą z 1776 roku, z arkadowym ok. 3 metrowy przejazdem i dwoma wejściami o wysokości ok. 1,8 metra. Nad przejazdem półkolisty fronton. Przed kościołem figura Matki Boskiej oraz krzyż misyjny.
Od północnego wschodu plebania zbudowana pod koniec XIX wieku, siedmioosiowa, otynkowana i wymalowana, parterowa z dwuspadowym dachem krytym dachówką. Poddasze użytkowe.
Jeszcze do niedawna przy kościele znajdował się cmentarz z licznymi nagrobkami. W południowo - zachodnie części znajdował się obelisk gen. Emiliana Węgierskiego zwieńczony żelaznym hełmem. Na cokole pomnika znajdował się napis: ""Emilianowi Węgierskiemu generałowi Wojsk Polskich - żył lat 54, umarł dnia 15 maja 1840 roku - żołnierz żołnierzowi - obywatele obywatelowi ten pomnik założyli"." Obok znajdował się pomnik generałowej Węgierskiej - Teodory z Cieleckich (ur. 1796r., zm. 1870r.). Z kolei z drugiej strony kościoła znajdował się pomnik kapitana Wojsk Polskich - Wiktora Święcickiego (ur. 1794r., zm. 1852r.). Zachowały się natomiast: płyta nagrobna Joanny z Morawskich Kowalskiej dziedziczki wsi Szczepankowo (zm. 1815r. w wieku 72 lat) oraz nagrobek Marianny z Grodzkich (zm. 1834r.) oraz Dawida (zm. 1847) Bażyńskich. Na ścianie południowej kruchty znajduje się tablica Katarzyny (zm. 1784r.).
Legendy.
Lipy rosnące przed kościołem według legendy posadzić miał król Jan III Sobieski, podobnie jak wiąz przed szamotulską bazyliką.
Inna legenda mówi, że z kościoła miał prowadzić tunel do ostroroskiego zamku.

</doc>
<doc id="2802352" url="https://pl.wikipedia.org/wiki?curid=2802352" title="Budownictwo energooszczędne">
Budownictwo energooszczędne

Budownictwo energooszczędne – technologie w budownictwie, pozwalające na zmniejszenie energochłonności budynku przy jednoczesnym zapewnieniu wysokiego komfortu cieplnego użytkownikom.
Rosnące ceny surowców energetycznych są powodem, dla którego dom energooszczędny jest jednym z najbardziej aktualnych tematów w budownictwie jednorodzinnym. Zmniejszenie opłat za energię elektryczną oraz cieplną można osiągnąć poprzez minimalizację strat ciepła do otoczenia, stosowanie alternatywnych źródeł ciepła w stosunku do drogich w użytkowaniu pieców gazowych i elektrycznych oraz zainstalowanie systemów automatycznego sterowania budynkiem umożliwiających oszczędne korzystanie z mediów. W niedługim czasie pojawią się również inteligentne liczniki energii będące częścią tak zwanych inteligentnych systemów elektroenergetycznych, pozwalające na optymalne zużywanie elektryczności w ciągu doby.
Energochłonność budynku definiuje wskaźnik sezonowego zapotrzebowania na ciepło E [kWh/(m2∙rok)], który informuje ile energii potrzeba do ogrzania 1 m² powierzchni w ciągu roku. Dla budynku spełniającego polskie normy współczynnik E wynosi 120-180 kWh/(m2∙rok), natomiast o domu energooszczędnym można mówić, gdy wspomniany współczynnik nie przekracza 80 kWh/(m2∙rok). Kolejną ważną wielkością opisującą straty ciepła do otoczenia i pozwalającą określić ilość energii przenikającej przez przegrodę cieplną jest współczynnik przenikania ciepła U [W/(m2∙K)]. Przykładowo współczynnik U dla ścian zewnętrznych budynku energooszczędnego nie powinien przekraczać 0,2 W/(m2∙rok).
Budynek pasywny.
Budynek pasywny jest szczególnym typem budynku energooszczędnego, o ekstremalnie niskim zapotrzebowaniu na energię do ogrzewania, nieprzekraczającym 15 kWh/(m2∙rok). Dom musi również spełniać warunek ograniczonego zużycia energii pierwotnej. Wielkość ta powinna wynosić nie więcej niż 70 kWh/m² rocznie. Komfort cieplny jest zapewniony dzięki tak zwanym „pasywnym” źródłom ciepła, czyli mieszkańcom, urządzeniom elektrycznym, energii słonecznej, oraz odzysku ciepła z wentylacji i ewentualnie dogrzaniu powietrza świeżego. Technologie budowania domów pasywnych pozwalają zaoszczędzić do 80% energii i ograniczyć tradycyjne systemy ogrzewania do minimum.
Budynek pasywny charakteryzuje się niewielkim stosunkiem powierzchni zewnętrznej do kubatury (0,8-1), dlatego jego bryła powinna być zwarta. Ilość narożników oraz załamań ścian, gdzie dochodzi do najintensywniejszej wymiany ciepła, musi być jak najmniejsza. Kształt domu pasywnego umożliwia optymalne wykorzystanie ciepła słonecznego, dlatego dobrym rozwiązaniem jest dach jednospadowy, dzięki któremu ściana ustawiona na południe ma większą powierzchnię niż ściana północna. Okna powinny być umieszczone w ścianach wysoko, tak, aby w zimie, gdy słońce pada pod najmniejszym kątem, ogrzewało masywne ściany wewnętrzne, które akumulują ciepło. Ściany powinny być pomalowane dodatkowo na ciemny kolor. Natomiast latem promienie słoneczne są częściowo odbijane przez okap dachu i nie padają na ściany wewnątrz domu, przy odpowiednim doborze wielkości okien.
W budownictwie pasywnym stosuje się okna o współczynniku U mieszczącym się w zakresie od 0,6 do 0,9 W/(m2∙rok) z potrójnymi szybami, wewnątrz których znajduje się gaz (argon lub krypton). Tafle szkła pokrywa się powłokami niskoemisyjnymi z tlenków metali, które w sposób selektywny przepuszczają promieniowanie cieplne. Przepuszczają one promieniowanie słoneczne o krótkiej długości fali wpadające do pomieszczenia, natomiast odbijają fale długie, dlatego ciepło nie „ucieka” na zewnątrz. Niektóre okna mogą pracować również w trybie letnim blokując promieniowanie podczerwone od zewnątrz i ograniczając nagrzewanie się pomieszczeń.
Domy pasywne wykonuje się w technologiach zapewniających odpowiednią izolacyjność termiczną. Wymagana wartość współczynnika przenikania ciepła U przez każdą przegrodę wynosi 0,15 W/(m2∙rok). Poza tym, niezwykle ważne jest wyeliminowanie wszelkich mostków termicznych (czyli miejsc, w których współczynnik przewodzenia ciepła λ jest wysoki), które mogą występować w przerwach warstwy izolacyjnej, przyłączach i przejściach instalacji oraz stykach różnych materiałów. Pozornie drobne usterki, do których nie przywiązuje się wagi budownictwie tradycyjnym, są nie do przyjęcia w budownictwie pasywnym.
Budynek inteligentny.
Budownictwo pasywne polega głównie na prawidłowym zaprojektowaniu kształtu domu, jego położenia w stosunku do stron świata, izolacji, wentylacji oraz ogrzewania. Oszczędność energii można również uzyskać dzięki wprowadzeniu automatyki domowej, która zarządza urządzeniami, instalacjami oraz wyposażeniem technicznym. Dom, w którym centralny, zintegrowany system zarządzania steruje ogrzewaniem, wentylacją, chłodzeniem, przesłonami okiennymi oraz innymi instalacjami, nazywany jest inteligentnym. Użytkownik sam ustala dogodną temperaturę, wilgotność powietrza, natomiast system decyduje, w którym momencie uruchomić poszczególne instalacje, nie doprowadzając do przegrzania, bądź przechłodzenia pomieszczeń. Zadaniem systemu sterowania jest optymalizacja zużycia energii, korzystając z jej źródeł tylko wtedy, gdy zachodzi taka potrzeba, w takiej ilości, jaka w danej chwili jest konieczna oraz zapewniając najwyższą sprawność jej konwersji. Przeprowadzone badania wskazują jasno, że wdrożenie automatyki budynkowej przyczynia się do zmniejszenia konsumpcji energii nawet o 30%, przy czym sterowanie oświetleniem, regulacja wentylacji i ogrzewania dają najwięcej oszczędności.
Inteligentne liczniki, które w chwili obecnej są wprowadzane w Polsce i stanowią integralną część inteligentnych systemów energetycznych (tzw. smart grid), współpracując z automatyką domową, pozwolą zaoszczędzić na rachunkach za prąd. Koncepcja polega na korzystaniu z niektórych urządzeń elektrycznych wtedy, gdy prąd jest tańszy. Przykładowo, wszystkie baterie mogą być ładowane w nocy, a pralka, wentylator, czy ogrzewanie włączy się, gdy obciążenie sieci się zmniejszy i co za tym idzie opłaty za prąd, które ponosi odbiorca będą niższe. Wprowadzenie liczników nie tylko pozwoli zredukować opłaty, ale przyczyni się również do zmniejszenia zużycia energii pierwotnej dzięki złagodzeniu krajowej krzywej zapotrzebowania na prąd.
Stosowanie odnawialnych źródeł energii.
Stosowanie odnawialnych źródeł energii jest obecnie bardzo popularne. Korzystne dofinansowania dla osób prywatnych oraz fakt, że energia słoneczna nic nie kosztuje, sprawiają, że instalowanie systemów solarnych stało się opłacalne, a energia słoneczna jest najchętniej wykorzystywanym źródłem odnawialnym w budownictwie. Typowy układ solarny z obiegiem wymuszonym służy do podgrzewania wody użytkowej i składa się z kolektora (płaskiego lub próżniowego), zbiornika c.w.u., wężownicy, pompy cyrkulacyjnej, regulatora oraz czasami dodatkowego źródła ciepła (grzałki elektrycznej lub wody kotłowej).
Odpowiednio dobrane kolektory są w stanie zaspokoić do 70% zapotrzebowania na ciepła wodę, dodatkowo są ekologiczne i przyczyniają się do zmniejszenia szkodliwych emisji.
System wentylacji i ogrzewania.
W budynku pasywnym nie stosuje się wentylacji grawitacyjnej, popularnej w tradycyjnym budownictwie. Układ wentylacji mechanicznej nawiewno-wywiewnej jest źródłem zarówno świeżego powietrza, jak i 80-90% energii cieplnej. Na wyposażenie układu składa się rekuperacyjny wymiennik ciepła, który odzyskuje około 75% ciepła z powietrza usuwanego z budynku oraz dodatkowe źródło energii cieplnej, na przykład wymiennik gruntowy, który z powodzeniem może współpracować z pompą ciepła. Przez gruntowy wymiennik ciepła (GWC) transportowane jest powietrze służące do wentylacji budynków. Ponieważ temperatura gruntu na głębokości poniżej 1 m jest stała praktycznie przez cały rok i wynosi 8-9 °C, zimą jest możliwe wstępne ogrzanie powietrza, a latem jego ochłodzenie i osuszenie. Dobrze zaprojektowany i wykonany GWC niezależnie od warunków zewnętrznych podgrzewa powietrze wentylacyjne do ok. 2 °C. Daje to możliwość znacznego ograniczenia kosztów inwestycyjnych instalacji grzewczej, mocy kotłowni, jak również ciągłe i rosnące oszczędności eksploatacyjne. Stosując GWC w połączeniu z centralami rekuperacyjnymi można uzyskać sprawność temperaturową systemu na poziomie 95%.
Do wyposażenia układu GWC z rekuperatorem można przyłączyć pompę ciepła, której zasada działania polega na pobieraniu ciepła ze źródła o temperaturze niższej i oddawaniu go ośrodkowi o temperaturze wyższej kosztem mocy elektrycznej dostarczonej do sprężarki. W zależności od pory roku pompa może służyć do ogrzewania powietrza w budynku bądź jego chłodzenia. Współczynnik efektywności pompy (COP), który określa stosunek ciepła uzyskanego przez pompę do energii elektrycznej potrzebnej do jej napędu, jest tym większy, im mniejsza jest różnica temperatur źródła dolnego i górnego, i wynosi średnio 3-4. Porównując ten wynik ze zwykłym grzejnikiem elektrycznym, który nie może dostarczyć więcej mocy grzewczej, niż jego moc zasilania, widzimy, że pompa ciepła jest urządzeniem wysoce energooszczędnym. Pompy ciepła mogą współpracować zarówno z kolektorem gruntowym (poziomym, spiralnym i pionowym), jak również wodnym i powietrznym.
Materiały zmiennofazowe PCM.
Materiały zmiennofazowe (PCM), o dużej pojemności cieplnej, w różny sposób wkomponowane w strukturę budynku mają za zadanie zwiększyć jego pojemność cieplną. Duża bezwładność cieplna budynku zapewnia bardziej stabilne warunki termiczne w jego wnętrzu, jak również pozwala na wykorzystanie naturalnych źródeł ciepła (np. promieniowania słonecznego) i chłodu (niskiej temperatury w nocy), dzięki czemu zmniejsza się zużycie energii na ogrzewanie i klimatyzację. Zasada działania jest prosta: gdy temperatura otoczenia wzrasta, wiązania chemiczne w materiale PCM zostają zerwane, a jego stan skupienia zmienia się ze stałego na ciekły. Podczas ochładzania się powietrza, materiał wraca do stałego stanu skupienia i oddaje wcześniej zakumulowane ciepło. Materiały PCM mogą być stosowane jako dodatek do materiałów budowlanych, a także jako wypełnienie specjalnych zasobników ciepła, które rozmieszczane są w wolnych przestrzeniach budynku. Stosowane materiały mogą być zarówno organiczne (np. węglowodory nasycone, kwasy tłuszczowe), jak i nieorganiczne (sole i ich hydraty). Pojemność cieplna materiałów zależy przede wszystkim od ciepła przemiany fazowej, które wynosi 100-250 kJ/kg.
Podsumowanie.
Ogrzewanie, chłodzenie i oświetlenie budynków mieszkalnych pochłania około 40% energii konsumowanej przez zurbanizowane kraje. Chcąc zmniejszyć globalne zużycie energii pierwotnej oraz emisję szkodliwych substancji powinniśmy się skupić zarówno na wprowadzaniu alternatywnych źródeł energii, jak i maksymalnym zwiększeniu sprawności konwersji energii po stronie odbiorcy. Współczesne budownictwo skupia się na energooszczędności oraz optymalizacji zużycia ciepła, elektryczności i kosztów użytkowania. Dzięki rozwojowi technologii informatycznej, automatyka budynkowa zatroszczy się za nas o rozsądne korzystanie z wszelkich mediów i pozwoli cieszyć się wysokim komfortem mieszkania oraz niskim kosztem utrzymania budynku.

</doc>
<doc id="2802357" url="https://pl.wikipedia.org/wiki?curid=2802357" title="Nelli Aginjan">
Nelli Aginjan



</doc>
<doc id="2802360" url="https://pl.wikipedia.org/wiki?curid=2802360" title="Bitwa o Złotów">
Bitwa o Złotów

Bitwa o Złotów – bitwa stoczona w dniach 30–31 stycznia 1945 roku o miasteczko Złotów podczas II wojny światowej, jedna z bitew o przełamanie Wału Pomorskiego.
Złotów w niemieckim systemie obrony w 1945 spełniał rolę wysuniętego punktu ubezpieczenia w pasie przesłaniania głównej pozycji Wału Pomorskiego. Broniły go dwa bataliony z 32 i 34 pułku piechoty 15 Dywizji Piechoty SS "Lettland".
Niemcy przygotowywali Złotów do obrony. W dniach 28–30 stycznia z miejscowości ewakuowali całą ludność cywilną. 30 stycznia idące w awangardzie 4 Dywizji Piechoty pododdziały 11 pułku piechoty przekroczyły na Łobżonce dawną granicę polsko-niemiecką. Na przedpolach miasta natknęły się na opór nieprzyjaciela. Walki rozpoczęły się 30 stycznia 1945 r. ok. 18:30, ostrzelaniem z moździerzy i broni maszynowej ubezpieczeń marszowych 11 pp. Ok. 20:00 w miejsce walk przybyły pozostałe pododdziały pułku. Dowódca dywizji gen. Kieniewicz nakazał przeprowadzić nocą natarcie na punkty oporu nieprzyjaciela. Uderzenie 11 pułku zmusiło Niemców do wycofania się do miasta. Brak artylerii i broni ciężkiej spowalniał natarcie. Dopiero o 9:00 31 stycznia Złotów został zajęty. Zdobycie Złotowa przez 11 pp umożliwiło 4 DP dalsze kontynuowanie natarcia na pozycję główną Wału Pomorskiego.
W walkach poległo 82 żołnierzy polskich, 112 zostało rannych". Straty niemieckie wyniosły ok. 300 zabitych, 70 dostało się do niewoli. Złotów nie został zniszczony.
Walki żołnierzy polskich o Złotów zostały upamiętnione na Grobie Nieznanego Żołnierza w Warszawie, napisem na jednej z tablic po 1945 r. "ZŁOTÓW 30 – 31 I 1945".

</doc>
<doc id="2802364" url="https://pl.wikipedia.org/wiki?curid=2802364" title="Warużan Akobjan">
Warużan Akobjan



</doc>
<doc id="2802365" url="https://pl.wikipedia.org/wiki?curid=2802365" title="Rewolwer Nagant wz. NG 30">
Rewolwer Nagant wz. NG 30

Rewolwer Nagant wz. NG 30 – polski rewolwer służbowy kalibru 7,62 mm, licencyjna odmiana rewolweru Nagant wz. 1895, produkowana w okresie międzywojennym przez Fabrykę Broni w Radomiu. 
Polska Policja Państwowa posiadała w latach 20. różne wzory broni, w tym liczne belgijskie rewolwery Nagant wz. 1895, produkowane także w Rosji. W 1927 roku rewolwer Nagant zwyciężył w ankiecie przeprowadzonej w policji na przyszłą typową broń służbową. W konsekwencji, 8 lutego 1929 Komenda Główna Policji zdecydowała zamówić 30.000 rewolwerów tego modelu, ponadto zainteresowane nimi było Ministerstwo Poczty i Telegrafu. Produkcję broni na linii zakupionej w Belgii uruchomiono w Fabryce Broni w Radomiu, wchodzącej w skład Państwowych Wytwórni Uzbrojenia. Polskie rewolwery różniły się m.in. lufą skróconą do 114 mm, masą, podstawą muszki i kształtem główki rozładownika i kurka. Zasilany był z magazynka bębenkowego na 7 nabojów. Wyprodukowano 7166 rewolwerów w latach 1931–1935.
Przewidywano, że do 1933 roku fabryka wyprodukuje 30 000 sztuk, a produkcja dojdzie do 2000 sztuk miesięcznie. Była ona jednak znacznie wolniejsza, co spowodowało, że Policja ostatecznie zamówiła tylko 15 700 sztuk. Do 1939 roku wyprodukowano ok. 19 000 rewolwerów Nagant, z tego 15 700 dostarczono dla Policji Państwowej (4000 w 1932, 8000 w 1933 i 3700 w 1937). Ich cena dla Policji wynosiła po 98,90 zł (była wysoka w porównaniu z innymi wzorami broni).

</doc>
<doc id="2802366" url="https://pl.wikipedia.org/wiki?curid=2802366" title="Neil Stuke">
Neil Stuke

Neil Robert Stuke (ur. 22 lutego 1966 w Dover, w hrabstwie Kent) – brytyjski aktor filmowy i telewizyjny.

</doc>
<doc id="2802368" url="https://pl.wikipedia.org/wiki?curid=2802368" title="Władimir Akopjan">
Władimir Akopjan



</doc>
<doc id="2802371" url="https://pl.wikipedia.org/wiki?curid=2802371" title="Lewon Aronjan">
Lewon Aronjan



</doc>
<doc id="2802372" url="https://pl.wikipedia.org/wiki?curid=2802372" title="Nikołowo">
Nikołowo



</doc>
<doc id="2802373" url="https://pl.wikipedia.org/wiki?curid=2802373" title="Karen Asrjan">
Karen Asrjan



</doc>
<doc id="2802379" url="https://pl.wikipedia.org/wiki?curid=2802379" title="Elina Danieljan">
Elina Danieljan



</doc>
<doc id="2802381" url="https://pl.wikipedia.org/wiki?curid=2802381" title="Oganes Danieljan">
Oganes Danieljan



</doc>
<doc id="2802382" url="https://pl.wikipedia.org/wiki?curid=2802382" title="Tigran Gharamjan">
Tigran Gharamjan



</doc>
<doc id="2802384" url="https://pl.wikipedia.org/wiki?curid=2802384" title="Wrośniak anyżkowy">
Wrośniak anyżkowy

Wrośniak anyżkowy ("Trametes suaveolens" (L.) Fr.) – gatunek grzybów z rodziny żagwiowatych ("Polyporaceae").
Systematyka i nazewnictwo.
Pozycja w klasyfikacji według Index Fungorum: "Trametes, Polyporaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1753 r. Karol Linneusz nadając mu nazwę "Boletus suaveolens". Obecną, uznaną przez Index Fungorum nazwę nadał mu w 1838 r. Elias Fries, przenosząc go do rodzaju "Trametes".
Synonimów naukowych ma ok. 30. Niektóre z nich: 
"Agarico-pulpa suaveolens" (L.) Paulet, 
"Boletus suaveolens" L., 
"Boletus suaveolens" L., var. "suaveolens"
"Boletus suberosus" Bolton, 
"Daedalea bulliardii" Fr., 
"Daedalea confragosa" f. "bulliardii" (Fr.) Domański, Orloś &amp; Skirg., 
"Daedalea suaveolens" (L.) Pers., 
"Daedaleopsis confragosa" var. "bulliardii" (Fr.) Ljub., 
"Fomitopsis odoratissima" Bondartsev, 
"Haploporus suaveolens" (L.) Donk, 
"Polyporus bulliardii" (Fr.) Pers., 
"Polyporus bulliardii" (Fr.) P. Kumm., 
"Polyporus itoi" Lloyd, 
"Polyporus suaveolens" (L.) Fr., 
"Polyporus suaveolens" (L.) Fr., subsp. "suaveolens"
"Trametes bulliardii" (Fr.) Fr., 
"Trametes confragosa" f. "bulliardii" (Fr.) Pilát, 
"Trametes suaveolens" f. "indora" (L.) Pilát..
Nazwę polską podał Władysław Wojewoda w 2000 r. W polskim piśmiennictwie mykologicznym ma też inne nazwy: huba przyjemna, huba wonna, huba wierzbowa, wrośniak bezwonny, wrośniak pachnący, żagiew wonna.
Morfologia.
Jednoroczne, o szerokości do 12, wyjątkowo 15 cm i grubości 1,5–4 cm. Do podłoża przyrastają bokiem, mają kształt półkolisty, poduszeczkowaty, konsolowaty i grubszą nasadę. Brzeg owocnika tępy lub ostry i czasami podwinięty. Górna powierzchnia jest płaska lub wypukła, aksamitna lub filcowa, ma kolor biały lub białoszary.
Rurkowaty. Rurki mają długość 10–15 mm, kolor biały, później kremowy, w końcu brązowy. Pory okrągłe lub kanciaste i białe o średnicy 0,5–1 mm. Ostrza rurek na młodych owocnikach są tępe i równe, na starszych ząbkowane.
Skórzasto-korkowaty strefowany, o kolororze od białego do kremowwego/ Wydziela silny i charakterystyczny zapach anyżu. Gdy owocniki są świeże, zapach ten wyczuwalny jest często z odległości kilku metrów.
Słomkowożółty. 
Zarodniki gładkie i lekko wygięte, o rozmiarach 7-10(12) x 3–4 μm.
Występowanie i siedlisko.
Jest szeroko rozprzestrzeniony na całej półkuli północnej. W Polsce jest dość pospolity. Rośnie zarówno na martwych, jak i na żywych drzewach. Można go spotkać lasach łęgowych, ale także przy drogach, nad potokami. W Europie Zachodniej jednak wskutek niszczenia biotopów w których występuje (nadrzecznych łęgów) gatunek ten jest coraz rzadszy.
Występuje głównie na wierzbach ("Salix"), najczęściej na wierzbie białej i jej mieszańcu z wierzbą kruchą ("Salix × rubens"), czasami także na kasztanowcu zwyczajnym, grabie pospolitym, topoli osice. Jest to grzyb późnojesienny; owocniki pojawiają się zwykle dopiero jesienią.
Znaczenie.
Saprotrof lub pasożyt wywołujący białą zgniliznę drewna. W Europie uważany za grzyb niejadalny, w Kanadzie jednak figuruje na liście grzybów jadalnych. W Europie Północnej dawniej wkładano go do koszy z bielizną, by nadać ubraniom ładniejszy zapach.
Gatunki podobne.
Jeżeli weźmie się pod uwagę miejsce wyrastania (wierzba), biały kolor i anyżkowy zapach – wrośniak anyżkowy właściwie nie może być pomylony z żadnym z innych gatunków wrośniaków, ani z innymi występującymi w Polsce gatunkami grzybów nadrzewnych. Z wrośniaków najbardziej podobny jest wrośniak garbaty ("Trametes gibbosa"), ale nie ma zapachu anyżu i rośnie głównie na bukach.

</doc>
<doc id="2802385" url="https://pl.wikipedia.org/wiki?curid=2802385" title="Trametes suaveolens">
Trametes suaveolens



</doc>
<doc id="2802386" url="https://pl.wikipedia.org/wiki?curid=2802386" title="Chomiczak długoogonowy">
Chomiczak długoogonowy

Chomiczak długoogonowy, chomik długoogonowy ("Cricetulus longicaudatus") – gatunek ssaka z podrodziny chomików (Cricetinae) w obrębie rodziny chomikowatych (Cricetidae).
Zasięg występowania.
Chomiczak długoogonowy występuje w środkowej Azji zamieszkując w zależności od podgatunku:
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1867 roku francuski zoolog Alphonse Milne-Edwards nadając mu nazwę "Cricetus" ("Cricetulus") "longicaudatus". Holotyp pochodził z pobliża Linfen, w północnym Shanxi, w Chińskiej Republice Ludowej.
"C. longicaudatus" jest jedynym gatunkiem z grupy gatunkowej "longicaudatus". Autorzy "Illustrated Checklist of the Mammals of the World" rozpoznają trzy podgatunki.
Morfologia.
Długość ciała (bez ogona) 80–135 mm, długość ogona 35–48 mm, długość ucha 15–20 mm, długość tylnej stopy 15–21 mm; masa ciała 15–50 g.
Tryb życia.
Zasiedla obszary pustynne, scrub, łąki wysokogórskie (w południowej części zasięgu występowania), skaliste stepy górskie oraz półpustynie. Preferuje południowe zbocza pod górami. Występuje obficie na stepach uprawnych w Piedmoncie nie wyżej niż 1900 m n.p.m. Aktywny nocą. Spożywa głównie nasiona, czasem owady. Żyją w płytkich norach, rozciągających się poziomo pod powierzchnią, często pod skałami. Tworzą tam gniazda z trawy i spiżarnie. Zdarza się, że zajmuje gniazda wykonane przez inne ssaki. W ciągu roku wychowuje dwa mioty po 4–9 młodych. Rozmnażanie zaczyna się od marca, albo kwietnia.
Zagrożenia.
W wyniku wypasu zwierząt może dojść do degradacji naturalnych siedlisk Chomika długoogonowego. Na niektórych obszarach inne gatunki gryzoni mogą z nim konkurować. Zagrażają mu również susze. Zmiany środowiskowe i działalność człowieka nie są uznanie za źródło zagrożenia. Nie odnotowano żadnego spadku liczebności.

</doc>
<doc id="2802387" url="https://pl.wikipedia.org/wiki?curid=2802387" title="Genrich Kasparjan">
Genrich Kasparjan



</doc>
<doc id="2802390" url="https://pl.wikipedia.org/wiki?curid=2802390" title="Smbat Lputjan">
Smbat Lputjan



</doc>
<doc id="2802393" url="https://pl.wikipedia.org/wiki?curid=2802393" title="Kenneth MacDonald (brytyjski aktor)">
Kenneth MacDonald (brytyjski aktor)

Kenneth MacDonald (ur. 20 listopada 1950 w Manchesterze, zm. 5 sierpnia 2001) – brytyjski aktor filmowy i telewizyjny.

</doc>
<doc id="2802394" url="https://pl.wikipedia.org/wiki?curid=2802394" title="Hrant Melkumjan">
Hrant Melkumjan



</doc>
<doc id="2802396" url="https://pl.wikipedia.org/wiki?curid=2802396" title="Klon ostroząbkowy">
Klon ostroząbkowy

Klon ostroząbkowy ("Acer argutum") – gatunek rośliny z rodziny mydleńcowatych ("Sapindaceae"). Jest to małe drzewo, zwykle o krzewiastym pokroju, występujące naturalnie w wilgotnych, górskich lasach Japonii (endemit tego kraju). Rośnie też w uprawie w klimacie umiarkowanym półkuli północnej, głównie w kolekcjach.
Rozmieszczenie geograficzne.
Zasięg tego gatunku obejmuje środkową i południową Japonię (region Chūbu oraz wyspę Sikoku). Północna granica zasięgu biegnie przez środkową i południową część prefektury Fukushima. W prefekturach Saitama, Yamanashi i Nagano opisywany jest jako całkiem częsty. W południowo-zachodniej części Honsiu oraz na Sikoku spotykany jest już rzadko.
W Europie i Ameryce Północnej bywa uprawiany jako roślina ozdobna. W Polsce jest to gatunek bardzo rzadko występujący, spotykany najczęściej w kolekcjach dendrologicznych, np. w arboretum w Rogowie.
Systematyka.
Gatunek został sklasyfikowany w serii "Arguta" w sekcji "Glabra" rodzaju klon ("Acer"). Pierwszy opis naukowy wyróżniający ten takson w randze gatunku sporządził Karl Maksimowicz w 1867 roku. W obrębie gatunku nie są wyróżniane taksony wewnątrzgatunkowe.
Biologia i ekologia.
Kwitnienie następuje w końcu kwietnia bądź na początku maja, trwać może do końca maja – kwiaty pojawiają się przed liśćmi lub niemal równo z nimi. Nasiona dojrzewają w październiku. 
Gatunek zasiedla górskie doliny klimatu umiarkowanego chłodnego. Zazwyczaj występuje na wilgotnych stanowiskach w pobliżu górskich strumieni, rzadziej w miejscach wilgotnych na stokach na wysokości 800-1900 m, najczęściej między rzędnymi 1000 i 1500 m n.p.m. Wskazywany jest jako gatunek charakterystyczny zespołu "Cacalio yatabei-Pterocaryetum rhoifoliae". Do innych gatunków charakterystycznych zespołu należą: "Parasenecio yatabei", "Parasenecio farfarifolia", "Cornopteris crenulatoserrulata" i "Scopolia japonica". W sumie występuje w nim ok. 230 gatunków roślin. Klon ostroząbkowy jest jednym z kilku dominujących w warstwie podszytu obok: grabu sercowatego, klonu Shirasawy, klonu mono, klonu grabolistnego i "Pterostyrax hispida".
Zastosowanie.
Roślina ozdobna.
Rośliny tego gatunku uprawiane są jako ozdobne, przy czym jednak uważane są za niezbyt dekoracyjne. W uprawie zwykle tylko w kolekcjach.
Sok roślinny.
Sok z klonu ostroząbkowego zawiera pewną ilość cukru i może być stosowany w postaci napoju. Zagęszczony sok stosuje się również jako syrop. Syrop jako słodzik występuje w wielu produktach żywnościowych. Aby uzyskać sok, nacina się pień drzewa. Najwięcej soku uzyskuje się podczas wczesnej wiosny, w pierwsze ciepłe i słoneczne dni po mroźnej zimie. Najlepsza jego produkcja występuje na obszarach o kontynentalnych klimatach, gdzie występuje mroźna zima.
Liście.
W liście pakowane bywają jabłka, warzywa korzeniowe itp. w celu zachowania ich w stanie świeżym.
Uprawa.
Historia.
Gatunek został po raz pierwszy sprowadzony do Europy w 1881 roku przez Charlesa Mariesa. W Polsce po raz pierwszy w uprawie w arboretum w Kórniku w 1936, w latach 1953 i 1976 sadzony także w arboretum w Rogowie.
Wymagania.
Preferuje wilgotne, lecz dobrze odsączone gleby w słonecznym miejscu, ale toleruje także półcień. Dobrze rośnie też na ciężkich glebach gliniastych. Gleba dla niego powinna być o odczynie obojętnym do lekko kwaśnego. Natomiast źle znosi gleby wapienne.
Jest gatunkiem mrozoodpornym (6B–8B strefa mrozoodporności). Preferuje stanowiska zaciszne, zwłaszcza młode sadzonki dobrze jest osłaniać przed zimnymi wiatrami. Preferuje stanowiska częściowo zacienione. Według innych źródeł lubi półcień lub pełne nasłonecznienie. Klon ostroząbkowy rośnie wolno. Jak większość klonów, jest złym towarzyszem dla okolicznych roślin, ponieważ hamuje ich wzrost.
Rozmnażanie.
Nasiona są lekkie – waga 1000 nasion wynosi około 20 g. Nasiona zebrane po dojrzeniu dobrze jest zamoczyć na 24 godziny, po czym wymagają czteromiesięcznej stratyfikacji w temperaturze 1–8 °C. Tak przechowane nasiona dobrze kiełkują w następnym roku na wiosnę. Jeśli nasiona są zebrane zbyt wcześnie, wyrosną z nich słabe rośliny bądź nie wyrosną one wcale.
Klon ostroząbkowy może być rozmnażany także wegetatywnie z młodych pędów, które najlepiej ścinać w czerwcu lub lipcu. W tym celu dobrze jest używać ukorzeniacza. Sadzonki powinny mieć 2–3 pary liści i jedną parę pąków u podstawy. Sadzonki muszą ukorzenić się latem i jesienią, aby przetrwać zimę.

</doc>
<doc id="2802397" url="https://pl.wikipedia.org/wiki?curid=2802397" title="Vigen Mirumjan">
Vigen Mirumjan



</doc>
<doc id="2802398" url="https://pl.wikipedia.org/wiki?curid=2802398" title="Polska na Młodzieżowych Mistrzostwach Europy w Lekkoatletyce 2005">
Polska na Młodzieżowych Mistrzostwach Europy w Lekkoatletyce 2005

Polska na Młodzieżowych Mistrzostwach Europy w Lekkoatletyce 2005 – reprezentacja Polski podczas piątej edycji czempionatu Starego Kontynentu dla zawodników do lat 23, która odbyła się w Erfurcie, zdobyła 6 medali, w tym cztery złote.

</doc>
<doc id="2802399" url="https://pl.wikipedia.org/wiki?curid=2802399" title="Lilit Mkrtczjan">
Lilit Mkrtczjan



</doc>
<doc id="2802401" url="https://pl.wikipedia.org/wiki?curid=2802401" title="Karen Mowsesjan">
Karen Mowsesjan



</doc>
<doc id="2802403" url="https://pl.wikipedia.org/wiki?curid=2802403" title="Arman Paszikjan">
Arman Paszikjan



</doc>
<doc id="2802405" url="https://pl.wikipedia.org/wiki?curid=2802405" title="Tigran Nalbandjan">
Tigran Nalbandjan



</doc>
<doc id="2802406" url="https://pl.wikipedia.org/wiki?curid=2802406" title="Alfred Finnbogason">
Alfred Finnbogason



</doc>
<doc id="2802408" url="https://pl.wikipedia.org/wiki?curid=2802408" title="Gabriel Sargissjan">
Gabriel Sargissjan



</doc>
<doc id="2802410" url="https://pl.wikipedia.org/wiki?curid=2802410" title="Rafael Waganjan">
Rafael Waganjan



</doc>
<doc id="2802412" url="https://pl.wikipedia.org/wiki?curid=2802412" title="Pelomyxa palustris">
Pelomyxa palustris

Pełzak błotny ("Pelomyxa palustris") – gatunek pełzaka należącego do supergrupy Amoebozoa. Występuje na dnie zbiorników wodnych. Porusza się za pomocą szerokiej nibynóżki zwanej lobopodium. Osiąga wielkość 750 μm do 3 mm. Odżywia się bakteriami, okrzemkami, glonami.

</doc>
<doc id="2802413" url="https://pl.wikipedia.org/wiki?curid=2802413" title="Pełzak błotny">
Pełzak błotny



</doc>
<doc id="2802418" url="https://pl.wikipedia.org/wiki?curid=2802418" title="Lista odcinków serialu Zabójcze umysły">
Lista odcinków serialu Zabójcze umysły

Lista odcinków serialu Zabójcze umysły – amerykańskiego serialu kryminalnego nadawanego od 2005 roku przez stację CBS. W Polsce serial jest emitowany przez AXN, TVP2, Puls 2 oraz Zoom TV.
Sezon 9 (2013/2014).
Stacja CBS potwierdziła zamówienie 9 sezonu Zabójczych umysłów, który miał premierę 25 września 2013 roku.
Sezon 10 (2014/2015).
13 marca 2014 roku, stacja CBS zamówiła oficjalnie 10 sezon serialu Zabójcze umysły.
Sezon 11 (2015/2016).
11 maja 2015 roku, stacja CBS zamówiła oficjalnie 11 sezon serialu.
Sezon 12 (2016/2017).
6 maja 2016 roku, stacja CBS zamówiła oficjalnie 12 sezon serialu.
Sezon 14 (2018/2019).
13 maja 2018 roku, stacja CBS zamówiła oficjalnie 14 sezon serialu.

</doc>
<doc id="2802420" url="https://pl.wikipedia.org/wiki?curid=2802420" title="Ludmiła Kalinczik">
Ludmiła Kalinczik



</doc>
<doc id="2802423" url="https://pl.wikipedia.org/wiki?curid=2802423" title="Izwor">
Izwor



</doc>
<doc id="2802424" url="https://pl.wikipedia.org/wiki?curid=2802424" title="Cmentarz wojenny nr 120 – Łużna-Podbrzezie">
Cmentarz wojenny nr 120 – Łużna-Podbrzezie

Cmentarz wojenny nr 120 – Łużna-Podbrzezie – zabytkowy cmentarz z I wojny światowej zlokalizowany w Łużnej, w przysiółku Podbrzezie. Należał on do okręgu IV – Łużna Oddziału Grobów Wojennych C. i K. Komendantury Wojskowej w Krakowie.
Pochowani.
Na cmentarzu pochowano w 27 mogił zbiorowych i 115 grobach pojedynczych 416 (lub 417) żołnierzy z 9, 10, 11, 16, 18 i 20 Pułku Piechoty Honwedów armii austro-węgierskiej. Byli to Węgrzy polegli głównie w kwietniu i maju 1915 w czasie bitwy pod Gorlicami.
Opis.
Cmentarz znajduje się na skraju lasu w pobliżu drogi Łużna – Staszkówka. Obiekt na planie prostokąta zaprojektował kierownik artystyczny okręgu IV Jan Szczepkowski. Od przodu ogrodzony jest drewnianym płotem sztachetowym z kamienną, zwieńczoną krzyżem bramą pośrodku. Wejście zamknięte jest dwuskrzydłowymi drewnianymi wrotami. Z pozostałych stron cmentarz otoczony jest (patrząc od wejścia):
Pośrodku cmentarza znajduje się obłożony piaskowcem pomnik w kształcie sarkofagu zwieńczony kamiennym krzyżem. Na przedniej ścianie umieszczona jest tablica z epitafium następującej treści:
&lt;poem&gt;
"„Tragt uns des Frühling quellende Blütten vorbei"
"Und des Sommers goldene Garben"
"Und die Lese des Weins im rotten Herbst"
"Daß wir Getreuen,"
"Am Segen, für desn wir starben,"
"Uns miterfreun.”"
&lt;/poem&gt;
Można to przetłumaczyć następująco:
&lt;poem&gt;
"Przechodźcie obok nas z bujnymi kwiatami wiosny"
"I z lata złotymi snopami"
"I z winnymi Gronami czerwonej jesieni"
"Byliśmy my wierni ziemi, za którą umarliśmy"
"Błogosławieństwami jej,"
"Wspólnie z wami cieszyć się mogli."
&lt;/poem&gt;
Cmentarz po remoncie, w dobrym stanie.

</doc>
<doc id="2802425" url="https://pl.wikipedia.org/wiki?curid=2802425" title="Olga Kudriaszowa">
Olga Kudriaszowa



</doc>
<doc id="2802439" url="https://pl.wikipedia.org/wiki?curid=2802439" title="EPLR">
EPLR



</doc>
<doc id="2802442" url="https://pl.wikipedia.org/wiki?curid=2802442" title="EPGI">
EPGI



</doc>
<doc id="2802444" url="https://pl.wikipedia.org/wiki?curid=2802444" title="Kenneth MacDonald (amerykański aktor)">
Kenneth MacDonald (amerykański aktor)

Kenneth MacDonald (ur. 8 września 1901 w Portland Indiana, zm. 5 maja 1972) – amerykański aktor filmowy i telewizyjny.

</doc>
<doc id="2802446" url="https://pl.wikipedia.org/wiki?curid=2802446" title="Hyperia galba">
Hyperia galba



</doc>
<doc id="2802447" url="https://pl.wikipedia.org/wiki?curid=2802447" title="Hyperia latreille">
Hyperia latreille



</doc>
<doc id="2802450" url="https://pl.wikipedia.org/wiki?curid=2802450" title="Banita (powieść)">
Banita (powieść)

Banita. Czasy Stefana Batorego – powieść historyczna Józefa Ignacego Kraszewskiego z 1884 roku, jako 22 zaliczana do cyklu "Dzieje Polski".
Jej pierwsze wydanie w trzech tomach ukazało się w następnym roku w Krakowie. Po śmierci autora wielokrotnie wznawiana. Rękopis przechowywany w zbiorach Biblioteki Narodowej nie ocalał, zniszczony w trakcie działań wojennych.
Dedykowana Aleksandrowi Krausharowi, napisana w Dreźnie przez autora oskarżonego przez Niemców w procesie politycznym, należy do czterech wyróżniających się powieści z tego schyłkowego okresu jego twórczości. W jej całokształcie zaliczana też do wybitniejszych powieści historycznych Kraszewskiego ze względu na wykazaną erudycję (w bogactwie zawartych faktów politycznych i obyczajowych), talent twórczy oraz pomysł pasjonującej fabuły. 
Treść.
Surowe i przywracające ład w Rzeczypospolitej rządy Stefana Batorego ukazane są na tle sensacyjnej historii awanturnika, warchoła i banity Samuela Zborowskiego. Odnoszący sukcesy w wojnach z Moskwą król pragnie w kraju przede wszystkim wzmocnić osłabioną władzę królewską, opierając się głównie na „ludziach nowych”. Wśród nich do szczególnie wysokich godności kanclerza i hetmana dochodzi Jan Zamoyski, który jako prawa ręka władcy staje się drugą osobą w państwie. Działania i reformatorskie plany Batorego i Zamoyskiego sprzeczne są jednak z interesami części magnaterii i przedstawicieli starych rodów. W tych okolicznościach narasta niebezpieczna opozycja antykrólewska, której ton nadaje możny ród wielkopolski – rodzina Zborowskich. Ich knowania, próby dokonania zamachu na króla i kanclerza oraz nieustanne wyzwania rzucane rządom prawa doprowadzają do schwytania wichrzącego banity i wydania odstraszającego wyroku śmierci na Zborowskiego.

</doc>
<doc id="2802455" url="https://pl.wikipedia.org/wiki?curid=2802455" title="Mołdo">
Mołdo



</doc>
<doc id="2802457" url="https://pl.wikipedia.org/wiki?curid=2802457" title="Pergola (ujednoznacznienie)">
Pergola (ujednoznacznienie)



</doc>
<doc id="2802462" url="https://pl.wikipedia.org/wiki?curid=2802462" title="Stefanie Heinzmann (album)">
Stefanie Heinzmann (album)

Stefanie Heinzmann to trzeci album szwajcarskiej piosenkarki Stefanie Heinzmann zatytułowany jej imieniem i nazwiskiem. Został wydany przez Universal Music Domestic 16 marca 2012 roku. Album dotarł do top10 w Niemczech oraz zadebiutował na podium w Szwajcarii.

</doc>
<doc id="2802463" url="https://pl.wikipedia.org/wiki?curid=2802463" title="Hallandsås">
Hallandsås

Hallandsås (lub Hallandsåsen) – wzgórza zrębowe w południowej Szwecji, na granicy prowincji historycznych ("landskap") Skania i Halland. Pasmo rozciąga się na długości ok. 40 km na osi północny zachód – południowy wschód, od skał Hovs hallar na półwyspie Bjärehalvön do okolic miejscowości Örkelljunga. Szerokość wynosi od 5 do 10 km. Najwyżej położonym punktem jest szczyt Högalteknall (226 m n.p.m.), leżący w granicach Hallandu.
Wzgórza zaczęły wypiętrzać się około 70 – 100 milionów lat temu, w późnej kredzie i są przykładem zrębu tektonicznego ("horst"), wysuniętego najbardziej na północ z położonych w Skanii podobnych struktur geologicznych, charakterystycznych dla strefy Teisseyre’a-Tornquista (Nävlingeåsen, Linderödsåsen, Söderåsen, Kullaberg i Romeleåsen). Podłoże geologiczne zbudowane jest głównie z gnejsów.
W 1992 r. rozpoczęto kontrowersyjną budowę tunelu kolejowego (linia kolejowa Lund – Göteborg; Västkustbanan) pod pasmem Hallandsås, łączącego Förslöv po stronie południowej i Båstad po północnej. Tunel (Halandsåstunneln), o długości ok. 8,7 km, został oddany do użytku w grudniu 2015 r.

</doc>
<doc id="2802467" url="https://pl.wikipedia.org/wiki?curid=2802467" title="Lotnisko Inowrocław">
Lotnisko Inowrocław

Lotnisko Inowrocław (kod ICAO: EPIN) – cywilne lotnisko obsługiwane przez Aeroklub Kujawski. Lotnisko położone jest w Inowrocławiu, we wschodniej części miasta, przy ulicy Toruńskiej. Lotnisko posiada jeden pas główny o kierunkach 14/32 o długości 760 metrów oraz 2 pasy o wymiarach 690 i 390 metrów. Na lotnisku kilkanaście razy do roku są organizowane zawody szybowcowe, paralotniowe i samolotowe. Lotnisko zostało wybudowane w 1933, otwarte 24 września 1933.

</doc>
<doc id="2802468" url="https://pl.wikipedia.org/wiki?curid=2802468" title="EPIN">
EPIN



</doc>
<doc id="2802472" url="https://pl.wikipedia.org/wiki?curid=2802472" title="Partia Narodowo-Demokratyczna (Egipt)">
Partia Narodowo-Demokratyczna (Egipt)

Partia Narodowo-Demokratyczna (ar. الحزب الوطني الديمقراطى "Al-Ḥizb Al-Waṭanī Ad-Dīmūqrāṭī", ang. "National Democratic Party", znana pod skrótem NDP) – rozwiązana egipska centrowa partia polityczna.
Historia.
Została założona 2 października 1978 przez ówczesnego prezydenta Anwara Sadata, w wyniku przekształcenia Arabskiej Unii Socjalistycznej. Po jego śmierci 6 października 1981, na czele ugrupowania stanął Husni Mubarak. 
Partia utrzymywała się u władzy nieprzerwanie przez kolejne 30 lat. Protesty zapoczątkowane w styczniu 2011 roku, doprowadziły do upadku rządu Partii Narodowo-Demokratycznej z premierem Ahmadem Nazifem na czele i rezygnacji prezydenta Mubaraka. Po przejęciu władzy przez juntę wojskową feldmarszałka Muhammada Husajna Tantawiego, nowym przywódcą partii został Talaat Sadat, jednak już dwa miesiące później partię rozwiązano. 
Z ramienia Partii Narodowo-Demokratycznej, 10 osób sprawowało urząd premiera Egiptu: Mustafa Chalil (1978–1980), Anwar as-Sadat (1980-1981), Husni Mubarak (1981-1982), Ahmad Fu’ad Muhji ad-Din (1982-1984), Kamal Hasan Ali (1984-1985), Ali Lutfi (1985-1986), Atif Sidki (1986-1996), Kamal al-Dżanzuri (1996-1999), Atif Ubajd (1999-2004) i Ahmad Nazif (2004-2011).

</doc>
<doc id="2802475" url="https://pl.wikipedia.org/wiki?curid=2802475" title="Mad (czasopismo)">
Mad (czasopismo)

Mad – amerykański satyryczny magazyn komiksowy wydawany od roku 1952. Pierwszym redaktorem naczelnym pisma był Harvey Kurtzman, w magazynie publikowali m.in. Sergio Aragonés, Al Jaffee i Wally Wood. Aktualnie magazyn wydawany jest w sześciu krajach (w Niemczech, Brazylii, Australii, RPA, Hiszpanii oraz Holandii), w przeszłości istniało jeszcze siedemnaście edycji (m.in. brytyjska, francuska, kanadyjska, argentyńska, włoska, karaibska, tajwańska, izraelska i turecka).

</doc>
<doc id="2802476" url="https://pl.wikipedia.org/wiki?curid=2802476" title="Claire Rushbrook">
Claire Rushbrook

Claire Louise Rushbrook (ur. 1970 w Hertfordshire Wielka Brytania) – brytyjska aktorka filmowa i telewizyjna.

</doc>
<doc id="2802482" url="https://pl.wikipedia.org/wiki?curid=2802482" title="Sammy Sosa">
Sammy Sosa

Samuel Peralta Sosa (ur. 12 listopada 1968) – dominikański baseballista, który występował na pozycji prawozapolowego przez 18 sezonów w Major League Baseball.
Kariera zawodnicza.
W lipcu 1985 roku podpisał kontrakt jako wolny agent z Texas Rangers i początkowo występował w klubach farmerskich tego zespołu, między innymi w Oklahoma City 89ers, reprezentujący poziom Triple-A. W MLB zadebiutował 16 czerwca 1989 roku w meczu przeciwko New York Yankees. W Rangers wystąpił w dwudziestu pięciu meczach i jeszcze w tym samym sezonie w ramach wymiany przeszedł do Chicago White Sox.
W marcu 1992 podpisał kontrakt z lokalnym rywalem White Sox Chicago Cubs. W sezonie 1993 został pierwszym zawodnikiem w historii Cubs, który został członkiem Klubu 30–30, zdobywając 33 home runy i 36 skradzionych baz. Dwa lata później po raz pierwszy w karierze wystąpił w Meczu Gwiazd i ponownie osiągnął co najmniej 30 home runów i 30 skradzionych baz. Został pierwszym baseballistą Cubs w XX wieku, który zwyciężał w klasyfikacji pod względem zdobytych home runów i skradzionych baz przez trzy kolejne sezony. W 1998 zdobył najwięcej w National League runów (134), zaliczył najwięcej RBI (158) i został wybrany najbardziej wartościowym zawodnikiem. W latach 2000 i 2002 zwyciężał w lidze w klasyfikacji pod względem zdobytych home runów (odpowiednio 50 i 49), zaś w sezonie 2001 zaliczył najwięcej RBI (158).
4 kwietnia 2003 w meczu przeciwko Cincinnati Reds zdobył 500. home runa w karierze. W lutym 2005 przeszedł do Baltimore Orioles. W tym samym roku, po śledztwie przeprowadzonym w firmie BALCo, przesłuchiwano baseballistów, w tym Sosę, który przyznał, że zażywał jedynie dozwolony środek kreatynę.
Rok później klub Washington Nationals zaproponował mu występy w klubach farmerskich tego zespołu jednak Sosa tę ofertę odrzucił, w efekcie w sezonie 2006 nie rozegrał żadnego spotkania. W 2007 rozegrał 114 meczów w klubie, w którym rozpoczynał swoją zawodową karierę, Texas Rangers.
Późniejszy okres.
W 2009 Sosa przyznał się, że w teście przeprowadzonym w 2003 roku na obecność środków niedozwolonych w organizmie miał wynik pozytywny, jednak wówczas za pierwszy tego typu wynik w zawodowym baseballu nie karano zawodników. Sosa powiedział, że nigdy nie używał niedozwolonych środków dopingujących.

</doc>
<doc id="2802484" url="https://pl.wikipedia.org/wiki?curid=2802484" title="Eurohipoteka">
Eurohipoteka

Eurohipoteka – pomysł wspólnej hipoteki dla wszystkich krajów należących do Unii Europejskiej powstał w 1960 roku w ramach opracowanego ówcześnie raportu Segre dla Komisji Europejskiej. Koncepcja ta rozwijana była później m.in. przez Międzynarodową Notarialną Unię Łacińską, jak również Wehrensa i Stockera.
Geneza.
Europeizacja prawa cywilnego doprowadziła do koncentracji kilku grup badawczych na opracowaniu projektu instytucji eurohipoteki. Wśród nich działa na przykład Eurohypothec Research Group, której jednym z obszarów zainteresowań jest ów projekt. Grupa ta opracowała najbardziej rozbudowany system jednolitej hipoteki dla wszystkich państw UE.
Jako iż eurohipoteka wciąż jeszcze nie została wprowadzona, rozważania na jej temat dotyczą jedynie konstruktu teoretycznego, który ma szansę realizacji w niedalekiej przyszłości przez europejskie gremia.
Nie ulega wątpliwości, że istnieje potrzeba integracji rynków kredytów hipotecznych w Europie. Przyniesie to korzyści w postaci kilku międzynarodowych operacji hipotecznych, które obecnie są trudne lub niemożliwe do zrealizowania w wielu krajach UE (co oznacza gorszą pozycję europejskich kredytodawców i kredytobiorców). Eurohipoteka jest zoptymalizowanym instrumentem, dzięki któremu można to osiągnąć, zwłaszcza w kontekście kryzysu finansowego, w którym zaufanie, pewność (gwarancje prawne) i przejrzystość prawna są bardziej doceniane niż kiedykolwiek. W dalszej części przytoczone zostały przykłady międzynarodowych operacji, które mogłyby wykorzystać eurohipotekę. Są one dowodem na to, że wspólny instrument hipoteczny pozwoliłby w wielu krajach UE zaangażować się kredytodawcom w te operacje w zoptymalizowany sposób.
Idea eurohipoteki powstała ponad 60 lat temu, ale dopiero ostatnio, zaczęto ponownie pracować nad wprowadzeniem jej w życie. Ponadto od roku 2005 stanowi ona ważny punkt w programie Komisji Europejskiej. Komisja wydała bowiem w tamtym roku Zieloną Księgę dotyczącą rynku kredytów hipotecznych, którą w całości poświęciła eurohipotece. W 2007 roku została z kolei opublikowana przez KE Biała Księga, w której zostały omówione wszystkie wymagane czynności, które należy wykonać, żeby doprowadzić do integracji rynków hipotecznych w UE. Jednakże począwszy od 2007 roku nie podjęto żadnych znaczących działań w tej kwestii na szczeblu unijnym. Zatem możliwość stworzenia prawdziwego wspólnego europejskiego rynku kredytów hipotecznych oddala się w czasie, pomimo niewątpliwego znaczenia na poziomie prawnym, ekonomicznym i finansowym.
Proces tworzenia eurohipoteki.
Profesor Claudio Segré na zlecenie Komisji Europejskiej podjął się w latach 60. utworzenia projektu wspólnego instrumentu hipotecznego. Zaproponowanym przez niego modelem był szwajcarski Schuldbrief. W 2004 roku została powołana specjalna grupa prawników i ekonomistów w celu zbadania możliwości wprowadzenia eurohipoteki. Prace tej grupy doprowadziły do redakcji w 2005 roku podstawowych wytycznych. Kilka miesięcy później, Komisja Europejska, oprócz publikacji Zielonej Księgi skierowała pytanie do rządów, zainteresowanych podmiotów rynku kredytów hipotecznych i naukowców, odnośnie do ich zdania na temat przydatności i istotności eurohipoteki. Reakcja na to pytanie była bardzo pozytywna.
Większość respondentów było albo za wprowadzeniem eurohipoteki jako modelu przewidzianego w Podstawowych Wytycznych lub opowiadało się za nią, ale po wprowadzeniu kilku zmian do proponowanego modelu. Mimo pozytywnych reakcji na pomysł, Komisja ograniczyła się do stworzenia Europejskiej Federacji Hipotecznej (EFH), w celu analizy możliwości i zainteresowania instytucją eurohipoteki. EFH nieoczekiwanie została zlikwidowana w 2006 roku bez dokonania ważnych działań przybliżających utworzenie eurohipoteki.
Pozostałe podgrupy stworzone przez KE w celu przeanalizowania innych obszarów, które były poruszane w Zielonej Księdze pracowały bardziej aktywnie w swoich dziedzinach w kierunku europejskiej konwergencji. Zdarzało się, że podnosiły one w swoich pracach pewne problemy związane z rynkiem kredytów hipotecznych. Dwa główne sprawozdania dotyczące tych kwestii obejmowały Grupę ds. Dialogu z Konsumentami Branży Hipotecznej (MICDG). Z racji tego, że grupa ta składała się z pożyczkodawców i konsumentów, między którymi istniały różnice w opiniach w ważnych sprawach, zawarli oni kilka umów. Zostały w nich uwzględnione porozumienia w trzech ważnych obszarach. Pierwsza kwestia dotyczyła tego, jakie informacje powinien uzyskać potencjalny kredytobiorca przed zawarciem umowy, czy powinien uzyskać na wszystko odpowiedź przed dostarczeniem przez klienta swoich dokumentów, czy po tym fakcie (banki obstawały przy drugiej opcji). Kolejnym punktem spornym było to, czy ESIS (Europejski Standaryzowany Arkusz informacyjny) powinien zawierać dokładniejsze informacje w odniesieniu do kredytu hipotecznego, który konsument ma zamiar wziąć. Dyskutowano także nad skutecznością Kodeksu Postępowania w sprawie kredytów hipotecznych. Choć obecnie stosowanie się do zasad tego kodeksu jest dobrowolne i zależy od samej instytucji kredytowej, to konsumenci chcieli uczynić to obowiązkiem. Banki uznały jednak, że może to doprowadzić do zbyt dużej elastyczności na rynku hipotecznym.
Kolejną istotną kwestią było podniesienie tego, że opis produktu należy odróżniać od zaleceń produktu, jak również powinno się zamieszczać ostrzeżenia o ryzyku (pożyczkodawca powinien ocenić zdolność kredytową pożyczkobiorcy). Ostatnim już obszarem jest prawo do przedterminowej spłaty zadłużenia. Konsumenci optowali za systemem obowiązującym np. w Hiszpanii, który daje prawo każdemu do spłaty przedterminowej kwoty dowolnej wysokości, w dowolnym momencie. Choć w Hiszpanii instytucje kredytowe mogą za to pobierać dodatkowe opłaty, aby zrekompensować sobie straty. W większości krajów instytucje kredytowe i konsumenci mogą w umowie uzgodnić, czy będzie dozwolona wcześniejsza spłata, która przy braku regulacji prawa do niej, oznacza gorsze warunki kredytu (np. wyższe odsetki za zwłokę).
Raport ten był ważny na początku procesu tworzenia modelu eurohipoteki, ponieważ jasno podkreślił, że „umowny” aspekt kredytów hipotecznych należy odróżnić od „rzeczywistego” (prawo rzeczowe). Eurohipoteka niekoniecznie musi mieć związek z aspektem kontraktowym kredytu hipotecznego, jest bowiem tylko związana z prawem rzeczowym (bezpieczeństwo) w tym sensie, że odnosi się jedynie do modelu zabezpieczenia praw na nieruchomości. Jest to tryb, w którym umowa pożyczki zawiera wszystkie niezbędne zapisy służące do ochrony konsumenta (zabezpiecza jego interesy). Niektóre inne kwestie, jak prawa do przedterminowej spłaty, mogą mieć bezpośredni wpływ na pasywne działania na rynku kredytów hipotecznych (stabilność i przewidywalność zabezpieczenia hipotecznego, zwłaszcza listów zastawnych).
Drugą podgrupą była Grupa Ekspertów do Spraw Finansowania Hipotecznego (MFEG), składająca się wyłącznie z kredytodawców. Zawarła ona do tej pory wiele porozumień dotyczących obszaru jej działalności. Kwestie odnoszące się do zabezpieczeń hipotecznych stanowiły ich centralny punkt. Porozumienia te przyniosły kilka znaczących rozwiązań. Mianowicie rynek kredytów hipotecznych jest pojęciem kompletnym, gdyż obejmuje zarówno aktywne operacje (udzielanie kredytów), jak i pasywne (finansowanie kredytów hipotecznych). Obecnie oczywiste jest, że udzielania kredytów hipotecznych nie można zrozumieć bez kompletnego i dobrze funkcjonującego (z finansowego i z prawnego punktu widzenia) systemu finansowania hipotecznego. Ponadto istnieje potrzeba zintegrowania pasywnych operacji na rynku kredytów hipotecznych. Fakt, że dobrze znana w USA koncepcja ryzyka „pożyczaj komuś na długo, sam zapożyczaj się na krótko” może okazać się wciąż jeszcze rzeczywistością w Europie, zakłada istnienie nieefektywności systemu. 60% wszystkich europejskich kredytów hipotecznych (długoterminowych) jest nadal niedostatecznie finansowanych przez depozyty (które są krótkotrwałe), co może powodować niezgodności, ze względu na płynność i zmiany stóp procentowych, co generuje ryzyko. W konsekwencji, tylko 17,5% z nich jest finansowanych z obligacji zabezpieczonych hipoteką, podczas gdy 10,5% przez hipoteczne listy zastawne (MBS).
Zaczęto rozmowy również nad dążeniem do większych i bardziej zróżnicowanych puli hipotecznych. Ich geograficzną dywersyfikację będzie jednak ciężko osiągnąć. Obecnie jest to niemożliwe do wypracowania na poziomie paneuropejskim ze względu na niski odsetek zagranicznych kredytów hipotecznych (głównie z powodu braku wspólnej europejskiej hipoteki).
Kolejną poruszaną kwestią była chęć wprowadzenia większej różnorodności produktów hipotecznych. Istnieje jeszcze kilka ustawodawstw, które nie posiadają dobrze funkcjonujących, wyspecjalizowanych instrumentów finansowania hipoteki, takich jak MBS lub listów zastawnych. Najważniejszym aspektem porozumień było dojście do konkluzji, jakie cechy powinien posiadać ogólnoeuropejski rynek kredytów hipotecznych. Ustalono, że powinien być kompletny, konkurencyjny, efektywny, przejrzysty i stabilny. Przy czym kompletność oznacza, że każda instytucja kredytowa działająca na terenie UE powinna oferować prawnie wymagane udogodnienia i możliwość wyboru przez klientów sposobu finansowania kredytów hipotecznych, które on uzna za najbardziej odpowiednie dla siebie.
Z kolei konkurencyjność odnosi się do usunięcia wszystkich barier, które występują podczas negocjacji kredytów transgranicznych hipotecznych (eurohipoteka powinna odgrywać tutaj ważną rolę). Efektywność oznacza większą płynność i dywersyfikację produktów. Eksperci doszli również do konkluzji, że należy odrzucić możliwość przejęcia modelu amerykańskiego federalnych agencji, który został ostatecznie uznany za nieodpowiedni dla zdrowego rynku kredytów hipotecznych (choć były pewne próby stworzenia Europejskiej Agencji Finansowania Hipotecznego). Poruszono również kwestie trudnej do osiągnięcia dywersyfikacji produktów w pasywnych operacjach w środowisku, w którym istnieje niedobór transnarodowego "biznesu hipotecznego". Odnośnie do przejrzystości udało się ustalić, że prawne i finansowe struktury kredytów hipotecznych powinny być bardziej zrozumiałe zarówno dla inwestorów (profesjonalistów i laików), jak i agencji ratingowych. Był to jeden z najważniejszych powodów, dla których doszło do internacjonalizacji kryzysu na rynku hipotecznym w 2007 roku (lekceważenie rzeczywistych zagrożeń, którym ulegli inwestorzy, stawiając na MBS, w połączeniu z zainwestowaniem kapitału przez Europejczyków w rynek kredytów hipotecznych w USA).
Stabilność odnosi się natomiast do procesu, w którym operacje pasywne na rynkach hipotecznych powinny przynieść odpowiedni poziom dywersyfikacji ryzyka. W obszarze operacji na aktywach wypracowano także standardy wyceny gruntów, zasadę elastyczności międzynarodowej w transferach kredytów hipotecznych, efektywną ewidencję gruntów, skuteczne egzekwowanie długów i ochrony danych konsumentów. W obszarze pasywnych operacji badacze doszli do wniosku, że konieczne jest wprowadzenie nowych zapisów dotyczących listów zastawnych, aby zmniejszyć ryzyko MBS i stworzyć prawdziwie ogólnoeuropejski rynek zabezpieczeń hipotecznych. Jest to idealny odpowiednik biernych aspektów eurohipoteki.
Dlatego, nawet jeśli Biała Księga z 2007 roku dotycząca kredytu hipotecznego w UE nie wymienia literalnie eurohipoteki (nazwa ta znalazła się w jej dwóch aneksach), to wiele jej zasad i celów jest w niej zawartych. Stworzenie prawdziwego wspólnego rynku hipotecznego nie może być osiągnięte poprzez uwzględnienie tylko biernej strony operacji. Stąd aktywny aspekt eurohipoteki został szczegółowo omówiony w Białej Księdze. Czytamy w niej, że rynek kredytów hipotecznych stanowi 47% PKB Unii Europejskiej. Dlatego jest ważnym obszarem, który powinien zostać uregulowany na unijnym szczeblu. Ta integracja umożliwiłaby wzrost PKB UE o 0,7%. Celem KE jest ułatwienie transgranicznego udzielania kredytów hipotecznych. Dąży ona także do ułatwienia transgranicznego finansowania kredytów hipotecznych. Na stronie 3 dokumentu znalazło się następujące stwierdzenie: „Istnienie różnych ram prawnych i systemów ochrony konsumentów, podzielonych infrastruktur (np. rejestrów kredytowych), jak również brak odpowiednich uregulowań prawnych w niektórych przypadkach (np. w przypadku finansowania kredytu hipotecznego), tworzy prawne i gospodarcze przeszkody, które ograniczają transgraniczną działalność kredytową i zapobiegają rozwojowi opłacalnych dla całej UE strategii finansowania”.
Dlatego też Komisja pragnie usunąć nadmierne przeszkody, a tym samym obniżyć koszt sprzedaży produktów hipotecznych w całej UE. KE stwierdziła także, że: „Istnieją również gospodarcze i prawne przeszkody, co uniemożliwia kredytodawcom hipotecznym oferowanie niektórych produktów na pewnych rynkach i wyboru określonej strategii finansowania”.
Dlatego, choć KE nie wymienia wprost eurohipoteki, określa cel, któremu ona służy. W kwestii zabezpieczeń hipotecznych stwierdziła, że „Ich zadaniem powinno być ułatwianie, a nie ograniczenie rozwoju szerokiego wachlarza instrumentów finansowania kredytów hipotecznych”.
Jeśli chodzi o korzystanie z paneuropejskich kredytów hipotecznych w celu zwrócenia listów zastawnych, stwierdza, że „zakaz zawierania poza swoim ojczystym krajem w UE, kredytów hipotecznych w celu pokrycia listów zastawnych, który obecnie istnieje w niektórych państwach członkowskich, jest zgodny z zasadą swobodnego przepływu kapitału i swobody świadczenia usług”. W Białej Księdze, KE zapewnia, że dąży do ułatwienia mobilności konsumentów „poprzez zapewnienie, że konsument pragnący zmienić kredytodawcę hipotecznego będzie mógł to zrobić bez żadnych nieuzasadnionych prawnych i ekonomicznych barier”. KE zachęca państwa członkowskie do dołączenia do EULIS, który stanowi dobre uzupełnienie dla eurohipoteki (która nie może być w pełni zrozumiana bez tego systemu).
W związku z powyższym, w dokumencie znajduje się takie sformułowanie: „Aby być skutecznym, trzeba wykazać, że wszelkie proponowane działania będą tworzyć nowe możliwości dla kredytodawców hipotecznych w zakresie dostępu do innych rynków i angażowania się w działalność transgraniczną. Powinno się również wykazać zdolność ułatwienia bardziej efektywnego procesu udzielania kredytów hipotecznych, co powinno obniżyć koszty. Spodziewane korzyści należy porównać z przypadającymi kosztami tych działań”. W końcu, eurohipoteka literalnie pojawia się w dwóch załącznikach do Białej Księgi. W Załączniku nr 2 KE zwraca uwagę na to, że warto kontynuować proces tworzenia eurohipoteki, a w załączniku 3 zachęca do „skierowania zalecenia dla państw członkowskich [...], do wprowadzenia odpowiednich przepisów lub do utworzenia eurohipoteki, jako alternatywnego instrumentu zabezpieczenia kredytów na nieruchomości dla istniejących krajowych koncepcji zabezpieczenia”.
Na podstawie orzeczenia w sprawie Cassis de Dijon żadne bariery nie mogą zostać nałożone na swobodny przepływ towarów, jeżeli wymagania kontroli bezpieczeństwa zostały już spełnione w jednym z krajów UE. Kolejnych kilka spraw, jak Centros, Überseering i Inspire Art, zmusiły wszystkie państwa członkowskie do akceptowania form prawnych innych państw członkowskich UE dzięki orzeczeniom Europejskiego Trybunału Sprawiedliwości. Jednakże zasada wzajemnego uznawania stosowana w stosunku do kredytów hipotecznych w Europie oznaczałaby, że każde z 27 rozwiązań prawnych musiałoby być akceptowane w każdym z państw UE. Rozwiązanie to jest chaotyczne dla każdej jurysdykcji (biorąc pod uwagę trudność dostosowania do własnego systemu prawa wielu różnych rozwiązań legislacyjnych).
W obszarze kredytów hipotecznych, najbardziej znanym orzeczeniem było to w sprawie Trummer i Mayer. Sprawa dotyczyła tego, że Austria wprowadziła zakaz obciążania hipoteki kredytem w obcej walucie, aby uniknąć niepewności odnośnie do wysokości długu (ze względu na codzienne wahania kursów walut). Europejski Trybunał Sprawiedliwości uznał ten powód jako niewystarczający, aby ograniczyć swobodny przepływ kapitału. Tylko wtedy, gdy krajowy system kredytów hipotecznych zostałby dotknięty w taki sposób, że nie gwarantowałby praw kredytodawców hipotecznych i osób trzecich, to ograniczenie to byłoby akceptowalne. Zasada ta została nazwana transpozycją do minusa. Oznacza, że, gdy prawo jednego państwa jest inkorporowane do prawodawstwa UE (czyli obowiązuje we wszystkich państwach członkowskich) powinno być stosowane w taki sposób, że sytuacja prawna właścicieli tego prawa nie ulegnie dzięki temu poprawie. W dziedzinie kredytów hipotecznych, oznaczałoby to, że w odniesieniu do transgranicznego kredytu, pozycja wierzyciela byłaby gorsza, jeśli dana regulacja zostałaby włączona do jurysdykcji jego państwa.
Dlatego eurohipoteka jest nie tylko w pełni zgodna z celami Białej Księgi z 2007 r. i najbardziej odpowiednim instrumentem do ich osiągnięcia, ale także pozwala na zniesienie barier występujących w tradycyjnych sposobach harmonizacji prawa UE. Ponadto w kontekście międzynarodowego kryzysu, eurohipoteka wiąże się również z pewnością, zaufaniem i przejrzystością wszystkich działań na rynku hipotecznym (np. dla celów sekurytyzacji ustanawia jasny system przeniesienia hipoteki poprzez Eurotrust), podążając za intencjami zawartymi w rozporządzeniu nr 1060/2009 w sprawie agencji ratingowych.
Zastosowania eurohipoteki.
Głównym celem projektu eurohipoteki jest stworzenie wspólnego instrumentu zabezpieczenia ponadnarodowych i ogólnoeuropejskich długoterminowych kredytów. Pozwoliłoby to na utworzenie europejskiego rynku kredytów hipotecznych, co byłoby korzystne zarówno dla konsumentów, jak i instytucji kredytowych. W szczególności, wspólny dla UE rynek kredytów hipotecznych może doprowadzić do powstania europejskiego rynku mieszkaniowego. Byłoby to spowodowane tym, że kredyt hipoteczny jest najczęściej używanym narzędziem do finansowania zakupu mieszkań, ale nie tylko w celach mieszkalnych, ale również dla szpitali, centrów handlowych, szkół, budynków biurowych itp., co sprzyjałoby prawidłowemu zagospodarowaniu przestrzennemu w całej Europie.
Podstawową korzyścią wprowadzenia eurohipoteki byłby szerszy i bardziej otwarty rynek kredytów hipotecznych i mieszkań, z czym wiązałby się łatwiejszy dostęp do lokali mieszkalnych, lepsze zagospodarowanie terenu, większa konkurencja wśród instytucji kredytowych, lepsze finansowanie kredytów hipotecznych, coraz bardziej zróżnicowane typy przedsiębiorstw ponadnarodowych. Punktem wyjścia jest fakt, że obecnie ponadnarodowe kredyty hipoteczne praktycznie nie dochodzą do skutku (stanowią jedynie 1% całego biznesu hipotecznego). Jednym z powodów takiego stanu rzeczy są prawne trudności dla kredytodawców zagranicznych, które występują podczas próby konkurowania w krajach europejskich z lokalnymi kredytodawcami. Oznacza to, że nie ma prawdziwej jednolitości wśród europejskich instytucji kredytowych, a więc nie są realizowane dwa podstawowe cele Unii Europejskiej: swobodny przepływ kapitału, ponieważ kredytodawcy działają jedynie na rynku krajowym i swobodny przepływ pracowników, bo kredytobiorcy muszą zwracać się do lokalnych instytucji kredytowych w celu finansowania zakupu ich domów.
Z prawnego punktu widzenia, istnieją powody, które uzasadniają dążenie do utworzenia jednolitego systemu kredytów hipotecznych. Istnieje obecnie co najmniej 27 różnych rodzajów ram prawnych dla kredytów hipotecznych w Europie. Oznacza to, że każde przepisy prawne dotyczące hipoteki muszą być znane i szczegółowo zbadane przez zawodowych kredytodawców (banki i inne instytucje kredytowe), aby ocenić dokładnie ryzyko kredytowe w każdym kraju członkowskim. Jednakże nawet po przeprowadzeniu takiej analizy, w której szczególny nacisk kładziony by był na efektywność każdej hipoteki (czy istnieją preferencyjne zasady, jak działa Rejestr Gruntów, jakie są koszty i szybkość rejestracji i wykonania, opinie prawne od miejscowych prawników itp.), kredytodawcy zagraniczni nie będą konkurować na tych samych warunkach, co lokalni kredytodawcy, ponieważ instrument którego używają (hipoteka) jest inny od tego, którego używają na ich lokalnym rynku, dlatego często nie potrafią z niego korzystać właściwie.
Ma to negatywny wpływ na możliwości konkurowania wśród instytucji kredytowych w UE, co zmniejsza szansę kredytobiorców, którzy mogliby zyskiwać na większym profesjonalizmie kredytodawców oraz z faktu, że rozwiązanie bardziej elastycznej nieakcesoryjnej hipoteki, które jest obecne w większości krajów daje im większe szanse na refinansowanie ich kredytów hipotecznych w ich obecnych bankach lub znalezieniu innych, które oferują kredyty hipoteczne na lepszych warunkach.
Instytucje kredytowe, po uwzględnieniu kosztu alternatywnego, tracą możliwości biznesowe, ponieważ istnieje kilka przedsięwzięć na szczeblu lokalnym i międzynarodowym, które obecnie nie są możliwe bez eurohipoteki. Wprowadzenie jej dałoby następujące możliwości w tej kwestii.
Po pierwsze możliwe stałoby się zabezpieczenie kredytu lub kilku, hipoteką na kilku nieruchomościach położonych w różnych krajach europejskich. Obecnie nie jest to możliwe, ponieważ kilka kredytów hipotecznych (o różnych wymaganiach i efektywności) muszą być przyznawane w każdym kraju odrębnie, żeby zabezpieczyć różne pożyczki. Możliwe byłoby ponadto finansowanie puli nieruchomości w całej Europie, z możliwością wymiany nieruchomości w ramach kredytu hipotecznego, niezależnie od tego, w jakim kraju się znajdują. Realna stałaby się zmiana kredytobiorcy, niezależnie od tego, w jakim kraju on by się znajdował. Kolejną szansą na rozwój wspólnego rynku mogłaby być wymiana kredytodawców z każdego kraju europejskiego. Ten proces powinien obejmować pełny rozwój procesu sekurytyzacji kredytów hipotecznych na poziomie europejskim. Bez eurohipoteki sekurytyzacja nie może być rozwijana.
Dzięki wprowadzeniu postulowanego modelu niezależnej eurohipoteki, różne instytucje kredytowe będą mogły tworzyć wspólne oddzielone pule kredytów zabezpieczonych hipotekami, które zostałyby zachowane przez inicjatora (instytucję kredytową) w oparciu o zaufanie do nich. Byłaby to podobna struktura (choć występowałyby różnice prawne związane ze specyfiką zaufania publicznego charakterystycznego dla systemu common law) do angielskiego standardowego modelu sekurytyzacji. Byłoby to możliwe dzięki tym samym warunkom dla eurohipoteki w całej Europie, co oznacza, te same koszty i efektywność (szczególnie w sytuacjach stresowych, takich jak niewypłacalność dłużnika hipotecznego lub w przypadku egzekucji z zabezpieczenia). Jednak oprocentowanie kredytu będzie się różnić w zależności od kondycji gospodarki danego kraju. Kredytobiorcy mogliby zatem skorzystać z lepszych warunków i stóp procentowych w określonym państwie. Wzrost konkurencji wśród instytucji kredytowych zmusiłby je, aby ich kredyty hipoteczne były bardziej atrakcyjne dla każdego europejskiego kredytobiorcy. Instytucje kredytowe nie koncentrowałyby się wyłącznie na działalności kredytowej, ponieważ większość ich zysków pochodziłaby od inwestorów. Instytucje kredytowe nie musiałyby już zwiększać oprocentowania swoich kredytów hipotecznych, aby zarobić pieniądze, bo zyskiwałyby więcej kapitału w operacjach finansowanych przez inwestorów zewnętrznych. Bardziej efektywne byłoby właśnie przyznanie tak wielu kredytów hipotecznych, jak to możliwe (dzięki czemu byłyby tańsze), a zatem zyskanie więcej operacji finansowania, które byłyby bardziej opłacalne. Dlatego zyski banków po wprowadzeniu eurohipoteki pochodziłyby od inwestorów instytucjonalnych (tych, którzy mają pieniądze), a nie od kredytobiorców (którzy potrzebują pieniędzy).
Z drugiej strony, kredytodawcy po wprowadzeniu eurohipoteki skorzystaliby na bardziej elastycznym kredycie hipotecznym, ale tylko jako zabezpieczeniu. Oznacza to, że niektóre operacje, które nie są możliwe w dzisiejszych czasach, stałyby się możliwe. Utworzony zostałby ogólnoeuropejski rynek kredytów hipotecznych, który pozwoliłby im rozwijać swoją działalność w całej Europie, zwiększając potencjalną liczbę ich klientów. Coraz większe znaczenie systemu elektronicznego przenoszenia umów kredytowych, sprawiłoby, że drugorzędne banki będą w stanie konkurować z tymi największymi. Działalność wszystkich podmiotów na tym samym rynku kredytów hipotecznych pozwoliłaby na przeprowadzenie operacji zagospodarowania przestrzennego w każdym obszarze Europy, zwłaszcza w tych nierozwiniętych (możliwości biznesowe są w nich większe). Rozwiązania alternatywne do eurohipoteki oparte na tradycyjnych zasadach prawa prywatnego międzynarodowego nie mogą doprowadzić do tych samych rezultatów, których oczekuje się od eurohipoteki (wspólny rynek kredytów hipotecznych w Europie, który umożliwia rozwój w każdym regionie). Zatem nie są one przydatne do realizacji tych celów.
Poglądy na temat eurohipoteki nie są jednolite we wszystkich państwach UE. Są państwa (np. Niemcy), które uważają jej wprowadzenie jako niezbędne, bardzo pożyteczne. Inne państwa natomiast (jak Hiszpania) uważają, że nie jest ona im potrzebna, bo ich rynek wewnętrzny działa wystarczająco dobrze. W trakcie ustalania ostatecznego modelu eurohipoteki, należny podjąć rozmowy z każdą z zainteresowanych stron ze wszystkich państw UE, czyli instytucji kredytowych, podmiotów odpowiedzialnych za rejestr gruntów, notariuszy, konsumentów, instytucji publicznych. W szczególności należy zwrócić uwagę wyżej wymienionych podmiotów na to, co eurohipoteka dla nich zmieni (co bez niej jest dzisiaj niemożliwe lub trudne do wykonania), co jej wprowadzenie oznacza dla kredytobiorcy i kredytodawców hipotecznych, a jakie są ekonomiczne implikacje takiej instytucji.
W istocie, model eurohipoteki może wskazać kierunek podejmowanych reform prawa hipotecznego lub jego implementacji w krajowych systemach prawnych (jakie cele mają zostać osiągnięte w kontekście prawa kredytów hipotecznych we współczesnej Europie i jakie korzyści przynosi hipoteka transgraniczna). Po opublikowaniu Podstawowych wytycznych w 2005 roku, dwa systemy hipoteczne zostały zreformowane na ich podstawie: francuski (poprzez rozporządzenie z dnia 23.03.2006 r.) i hiszpański (poprzez ustawę nr 41/2007). W efekcie w tych dwóch państwach występują podobne systemy hipoteczne. Rządy Francji i Hiszpanii zdecydowały się oprzeć swoje modele na założeniach eurohipoteki, ponieważ uważają elastyczność ich prawa hipotecznego za priorytet. Jednak nie udało się tym państwom uzyskać poziomu elastyczności, który miałby towarzyszyć eurohipotece.
W drugim etapie eurohipoteka powinna służyć jako instrument dla europejskiego rynku kredytów hipotecznych, co przyczyniłoby się do realizacji założeń UE: wolności przepływu kapitału i osób w państwach członkowskich UE. Powinna być także użytecznym i optymalnym, wspólnym, ponadnarodowym instrumentem dla kredytu hipotecznego, istniejącego równolegle do obecnie obowiązujących krajowych kredytów hipotecznych. Drugi etap nie wymaga żadnych zmian w prawnych regulacjach kredytów hipotecznych w jakiejkolwiek jurysdykcji krajowej.
W trzecim etapie, krajowe jurysdykcje powinny uwzględnić znaczenie dostosowania własnego prawodawstwa do maksymalizacji korzyści dostarczanych przez model eurohipoteki. Ważne, żeby stało się dla nich klarowne, na przykład to, że ich procedury egzekucyjne nie są aktualne lub, że ich prawo upadłościowe nie wystarczająco zabezpiecza wierzycieli. Te i kilka innych czynników mogą sprawić, że wykazanie, że w danym kraju kredyty hipoteczne są droższe (trudniej dostępne, z wyższą stopą procentową dla pożyczkobiorcy) od tego samego instrumentu w innej jurysdykcji (który posiada lepszą regulację prawną), powoduje niezadowolenie obywateli, co prowadzi do reform ustawodawczych w tym państwie. Czwartym możliwym etapem mogłoby być uregulowanie kwestii wspólnych kredytów hipotecznych na szczeblu unijnym.
Zarówno kredytobiorcy, jak i kredytodawcy obecnie doświadczają gorszej sytuacji niż byłoby to możliwe z eurohipoteką. Z jednej strony, kredytobiorcy powinni mieć możliwość refinansowania swoich kredytów hipotecznych w bankach w całej Europie (np. Francuz, który będzie chciał kupić działkę w Szwecji, będzie mógł zawrzeć umowę z włoskim bankiem), a wszystkich formalności będzie można dopełnić online (każdy rodzaj produktu hipotecznego oferowanego przez którąkolwiek z instytucji kredytowych w Europie). Dzięki połączeniu systemu ksiąg wieczystych i katastrów różnych krajów, każdy w Europie będzie w stanie sprawdzić stan prawny i fizyczny nieruchomości zlokalizowanej w dowolnym miejscu w Europie.
Podstawowe założenia teoretyczne eurohipoteki.
Model eurohipoteki przedstawiony w Podstawowych wytycznych z 2005 roku został pomyślany jako bezpieczny, elastyczny instrument paneuropejski, co odpowiada także założeniom zawartym w Białej Księdze z 2007 roku. Odnosząc się do kwestii bezpieczeństwa trzeba zauważyć, że wspólnym rdzeniem wszystkich obciążeń ziemi w Europie, które mogą być wykorzystane do zabezpieczania zobowiązań jest to, że mogą funkcjonować jako preferencyjne (kredytodawca może domagać się spełniania roszczenia). Niezależnie od tego punktu wyjścia (używanie ziemi jako zabezpieczenia wierzytelności w sposób uprzywilejowany), nie można znaleźć wśród nich innych wspólnych cech. Eurohipoteka powinna uwzględniać ten punkt wyjścia w swoich założeniach, jednak wszystko, co wychodzi poza niego będzie nieznane dla chociażby jednego porządku prawnego UE (np. umowna zależność wynikająca z zabezpieczonego zobowiązania nie jest znana w niemal każdym państwie południowoeuropejskim).
Z kolei fakt, że eurohipoteka mogłaby zabezpieczyć wszystkie rodzaje zobowiązań, w tym te niepieniężne, będzie zaskoczeniem dla wielu prawników w systemie common law itp. Eurohipoteka na pewno powinna być jak najmniej uciążliwa jak tylko jest to możliwe dla jurysdykcji krajowych, ale przede wszystkim powinna być jak najbardziej korzystna zarówno dla pożyczkodawcy i pożyczkobiorcy (to jest jej głównym założeniem). Poza tym, aby eurohipoteka była skuteczna musi mieć taką samą rangę we wszystkich krajach członkowskich UE.
Nie można tego łatwo osiągnąć w drugiej fazie, należy zatem tego dokonać w fazie trzeciej, kiedy model zostanie ostatecznie zatwierdzony. Byłaby to optymalna sytuacja. Jeśli nie jest to prawnie możliwe, przynajmniej w dalszym ciągu powinno mieć taką samą rangę, jak inne krajowe kredyty hipoteczne (z którymi miałaby współistnieć). Wreszcie, doskonałym uzupełnieniem eurohipoteki byłyby wspólne europejskie księgi wieczyste. Pierwszym krokiem w tym kierunku było utworzenie Serwisu Informacyjnego Ziemi Europejskiej (EULIS), który podczas pierwszego etapu (trwał do 2004 r.), obejmował dwa aspekty: dostęp on-line do portalu, gdzie znajdowały się już skomputeryzowane narodowe systemy ksiąg wieczystych i tzw. „prawna część”, która zawierała definicje legalne wszystkich instytucji (po angielsku), które są niezbędne do zrozumienia sytuacji prawnej gruntu (własność gruntów, obciążenia itp.). Teraz dostępne jest także tłumaczenie z jednego języka narodowego na drugi. W swoim obecnym etapie rozwoju EULIS jest już w pełni funkcjonalny i zawiera siedem krajowych systemów ksiąg wieczystych (Szwecja, Finlandia, Wielka Brytania, Austria, Holandia, Litwa i Norwegia), do których można uzyskać dostęp przez ten portal.
Obecne w planach jest rozszerzenie systemu o wiele innych rejestrów i katastrów.32 EULIS może służyć nie tylko jako narzędzie do zwiększenia międzynarodowego transferu ziemi, ale także do rejestracji opłat za grunt. Kolejną zaletą jest to, że kredytodawcy mogą łatwo sprawdzić w kraju, w którym prowadzą działalność wszystkie prawne i fizyczne szczegóły terenu, który ma być przez nich zaakceptowany jako zabezpieczenie kredytu, który mają przyznać. Kolejną cechą obok bezpieczeństwa, którą musi spełniać eurohipoteka jest elastyczność. Aby móc zastosować eurohipotekę w każdej instytucji zaangażowanej w jakiś sposób w kredyty hipoteczne (i wielu innych, które mogą zostać utworzone w przyszłości, a, które wymagają elastycznego zabezpieczenia na nieruchomości), powinna ona być „uwolniona” od przepisów, które ograniczają jej elastyczność (akcesoryjności).
Eurohipoteka, jako uprawnienie, powinna być traktowana jednostkowo (jako wartość w sensie ekonomicznym), bez względu na cel, dla którego jest ona stosowana. Od biernej perspektywy bycia zabezpieczeniem na nieruchomości, powinna ona ewoluować do bardziej aktywnej, wydobywając z nieruchomości wartość przez dłużnika hipotecznego (który jest właścicielem eurohipoteki od czasu jej powstania). Tylko w takim przypadku może eurohipoteka być przypisana przez wierzyciela hipotecznego oddzielnie od zabezpieczonej pożyczki w celu jej finansowania lub gdy kredytobiorca będzie w stanie używać jej tyle razy, ile będzie pożądane od tego samego lub innego kredytodawcy. Należy to rozumieć jako ogólną zasadę, która może być pominięta w niektórych przypadkach dla celów ochrony konsumentów (np. w przypadku, gdy pożyczkodawca przypisuje eurohipotekę i zabezpieczoną pożyczkę oddzielnie do dwóch różnych osób trzecich, które chcą wyłączności swoich praw w stosunku do kredytobiorcy). W takim przypadku kredytobiorca powinien mieć prawo do odwołania się do odpowiedniego wyjątku w celu uniknięcia płacenia dwa razy. Powinno być to możliwe na podstawie zasady bezpodstawnego wzbogacenia oraz ze względu na złą wiarę instytucji udzielającej kredytu. Kolejną zasadą jest paneuropejskość. Oznacza to, że eurohipoteka powinna służyć jako wspólny instrument, dostępny w całej UE, niezależny od różnych systemów hipotecznych. Na podstawie tego, co już zostało wspomniane o jej zastosowaniach, głównych cechach, czyli elastyczności, bezpieczeństwie i paneuropejskości, znalezienie odpowiedniego modelu eurohipoteki byłoby dla UE bardzo korzystne.
Obecnie istnieją następujące podstawowe modele hipoteki obowiązujące w Europie. Pierwszym z nich jest hipoteka akcesoryjna kontynentalna. Jest to najbardziej rozpowszechniony typ w UE, i to doprowadziło niektórych autorów (Wachtera i Gómeza Galligo) do zaproponowania go jako idealnego modelu dla eurohipoteki. System ten jest obecny w większości krajów UE, ale ma wady w stosunku do tych, gdzie występują nieakcesoryjne hipoteki. Bowiem wszystko, co dzieje się pomiędzy kredytodawcą i kredytobiorcą na poziomie umowy będzie również wpływać na hipotekę (np. hipoteka nie może istnieć bez zabezpieczenia wierzytelności, hipoteka przestaje istnieć w momencie wygaśnięcia wierzytelności, ich przypisanie musi się odbywać w tym samym czas itp.). Jednak autorzy będący za przyjęciem tego modelu nie przewidują żadnych rozwiązań, które pozwalałyby akcesoryjnym hipotekom na dostosowanie się do każdego rodzaju działalności, w tym sytuacji, w których eurohipotekę można by łączyć z Eurotrustem.
Kolejnym modelem jest kontynentalna niezależna hipoteka, która ma swoje korzenie w Niemczech ("Sicherungsgrundschuld") i Szwajcarii ("Schuldbrief"), ale jest stosowana powszechnie w krajach takich jak Estonia ("Hüpoteek"), Słowenia ("Zemljišzi dolg") czy Węgry ("önálló zálogjog"). Jego przewaga polega na tym, że jest w stanie dobrze funkcjonować z każdym rodzajem działalności, a jego wada wiąże się z hipotetycznie ograniczoną ochroną kredytobiorcy. Trzecim już typem jest hipoteka obowiązująca w państwach z systemem common law (Wielka Brytania i Irlandia). Chociaż istnieją pewne cechy, które sprawiają, że hipoteka w tym systemie jest prawie tak elastyczna, jak nieakcesoryjna kontynentalna (tj. może być przystosowana do wszelkiego rodzaju kredytów, istnieje możliwość tworzenia lub przenoszenia jej w kapitale własnym), problemem jest to, że taka hipoteka sama należy do określonego otoczenia prawnego (common law i prawa słuszności). Angielsko-amerykański system prawny nie może być adaptowany w innej rzeczywistości, między innymi, ze względu na fakt, że taki model wiąże się z 3000-letnią dzierżawą. Taka regulacja nie zostanie zrozumiana za granicą. Ponadto fakt, że hipoteka jest jednocześnie pożyczką oraz ius in rem jest również pojęciem trudnym do zrozumienia poza systemami anglosaskimi, ponieważ pozostałe kraje mają model prawa rzeczowego, które zabezpiecza umowy i inne zobowiązania, a „sprawiedliwe kredyty hipoteczne” (które są zwykle stosowane w wielu firmach hipotecznych w krajach anglosaskich) nie mogą być tworzone lub nawet nie są rozumiane w pozostałych krajach. Jednakże idea mądrego korzystania z zaufania w połączeniu z operacjami hipotecznymi, co jest powszechne w systemie common law, może znacznie usprawnić funkcjonowanie eurohipoteki.
Analiza powyższych modeli pozwala stwierdzić, że model eurohipoteki z Podstawowych wytycznych, składa się z najbardziej odpowiednich elementów każdego z przedstawionych systemów. Pozwoliło to na osiągnięcie najwyższego możliwego poziomu bezpieczeństwa i elastyczności, a o projekcie eurohipoteki można powiedzieć, że jest tertium genus. Dobrym przykładem ewolucji tradycyjnej, akcesoryjnej hipoteki w bardziej elastyczny rodzaj zabezpieczenia ius in rem może być niedawno opublikowany Francuski Raport dla Inspekcji Generalnej Finansów i Prawa. Raport ten ujawnia nieefektywność francuskiego systemu hipotecznego w pięciu głównych obszarach. We Francji pożyczki hipoteczne odbywają się w stosunku do osoby, a nie dla zabezpieczenia. Hypothèque nie jest już głównym sposobem finansowania budowy mieszkań we Francji (została zastąpiona przez ostrożność i tzw. przywilej „de prêteur de deniers”, art. 2103 francuskiego kodeksu cywilnego). Zgodnie z raportem, istnieje potrzeba rozwoju mobilnego kredytu hipotecznego poprzez nowe prawo w zakresie zabezpieczeń o nazwie „hypotèque rechargeable”, które byłoby akcesoryjne do pierwotnie zabezpieczonej pożyczki (i jest kauzalne), ale mogłoby być wykorzystane do zabezpieczenia przyszłych pożyczek i kredytów przez pewien czas i za maksymalną kwotę. Byłoby to poza tym łatwiejsze i tańsze do przeniesienia. Niewiarygodność istniejących zabezpieczeń ius in rem we Francji (sama rejestracja prawa do zabezpieczenia nie jest dowodem na istnienie i ważność kredytu) oraz ustanawianie francuskich kredytów hipotecznych są zbyt kosztowne i procedury ich egzekwowania są zbyt wolne.
Szczegółowa charakterystyka eurohipoteki.
Wyzwanie, jakim jest dla Unii Europejskiej stworzenie nowych instrumentów na podstawie różnych tradycji prawnych, jest bardzo podobne do sytuacji Polski. W ciągu ostatnich dwustu lat na terytorium Polski było obecne prawo francuskie, pruskie, austriackie, rosyjskie i polskie, co pozostawiło na tym terenie konsekwencje, które mogą być do dzisiaj obserwowane. Doświadczenia polskich prawników i parlamentarzystów (w różnych okresach czasu) pokazują, że trudno jest, mając tyle różnych kultur prawnych opracować przy ich uwzględnieniu coś nowego.
To bardzo dobrze ukazuje działania Sejmu RP w celu utworzenia elastycznego (nieakcesoryjnego) prawa dotyczącego zabezpieczenia nieruchomości zwanego długiem gruntowym. Projekt implementacji nowego typu hipoteki do polskiego systemu prawa, współistniejący jednocześnie z akcesoryjną hipoteką, udowodnił, że możliwe jest połączenie nowoczesnego dodatkowego instrumentu hipotecznego spełniającego wiele wytycznych odnośnie do eurohipoteki z polskimi księgami wieczystymi, postępowaniem egzekucyjnym oraz prawem upadłościowym.
Eurohipoteka może istnieć zanim umowa pożyczki zostanie zawarta, jak również przed przyznaniem kredytu. Uzyskanie kredytu jest przez to łatwiejsze: bank nie musi ponosić ryzyka dokonywania wypłat w razie braku zabezpieczenia. Kredytobiorca jest w efekcie w stanie stworzyć prawne zabezpieczenie na swojej własności jeszcze przed lub już w trakcie negocjacji kredytu, co może znacząco przyspieszyć ostateczne podpisanie umowy. Kiedy zobowiązanie, które ma zostać zabezpieczone, zostanie częściowo lub w całości spłacone, nowe zobowiązanie między tymi samymi stronami może zostać zabezpieczone tą samą eurohipoteką bez konieczności tworzenia nowej. Jest to duża zaleta dla konsumentów.
Eurohipoteka mogłaby być łatwo wykorzystywana do zabezpieczenia długów o zmieniających się wartościach. Jest to korzystne dla finansowania rozwoju rynku nieruchomości i budownictwa „etapowego”, jak również dla obecnych długów związanych z kontami.
Możliwe byłoby również zachowanie tej samej eurohipoteki jako instrumentu bezpieczeństwa, gdy zabezpieczone zobowiązanie miałoby być zastąpione nowym ("novatio"). Pożyczka o stałym oprocentowaniu również mogłaby zostać przedłużona lub zamieniona po wygaśnięciu okresu takiej stopy procentowej na kolejny okres odsetkowy. To samo miałoby zastosowanie, gdy kilka małych zobowiązań miałoby zostać zastąpionych jednym dużym.
Jednakże tylko właściciel ziemi może stworzyć eurohipotekę. Właściciel i dłużnik zabezpieczonej wierzytelności nie muszą być tymi samymi osobami. Aczkolwiek prawo krajowe może wymagać zawarcia umowy między właścicielem a przyszłym posiadaczem eurohipoteki jako podstawowego wymogu dla stworzenia eurohipoteki.
Eurohipoteka musiałaby być zarejestrowana we właściwych krajowych rejestrach w rozumieniu prawa krajowego. Tylko, gdy zarejestrowana, byłaby skuteczna wobec osób trzecich. Wymogi formalne w zakresie oświadczenia stron i rejestracji są takie same, jak w przypadku innych obciążeń nieruchomości (kredytów hipotecznych) w danym krajowym porządku prawnym. Rejestracja powinna składać się z następujących elementów: kwoty i waluty, w których pożyczka ma być spłacana; danych osobowych posiadacza eurohipoteki; czy jest to certyfikowane prawo (listowne) lub niecertyfikowane; czy eurohipoteka jest wymagalna (jeśli nie jest jeszcze wymagalna przez prawo); w przypadku wielu nieruchomości (łącznie) wskazanie innych obciążonych gruntów.
Prawo krajowe może przewidywać, że eurohipoteka może być skonstruowana albo jako certyfikowane prawo lub niecertyfikowane (tylko zarejestrowane), zgodnie z wolą stron. Księga wieczysta powinna stwierdzać, jaki jest to rodzaj prawa, jeżeli w danym systemie prawnym dostępne są oba typy.
Ponadto w tym modelu posiadacz eurohipoteki jest uprawniony do zapłaty kapitału, jaki został na początku zarejestrowany. Musi mieć to postać roszczenia o zapłatę pieniędzy. Tworzenie, przenoszenie i istnienie eurohipoteki nie zależy od istnienia zabezpieczonej wierzytelności.
Jednakże jeśli jest ona używana w celu zabezpieczającym, właściciel może zgłosić sprzeciw, jeżeli jej posiadacz domaga się praw wynikających z niej, które nie zostały mu przyznane zgodnie z warunkami Umowy Zabezpieczającej. Krajowe prawo musi zapewniać możliwość objęcia kilku nieruchomości położonych w obrębie tego samego państwa członkowskiego jedną eurohipoteką (wspólną lub wieloparcelową). Kilka eurohipotek w różnych państwach członkowskich może zabezpieczać jedną lub więcej wierzytelności (umów kredytowych) w tym samym czasie poprzez pojedynczą Umowę Zabezpieczającą (transnarodowa hipoteka). Zakres eurohipoteki byłby taki sam, jak dla innych obciążeń nieruchomości dostępnych na mocy prawa krajowego, o ile dotyczyłyby one tytułu własności, zysków z niego, w szczególności czynszów, przynależności, ubezpieczeń od jej straty, jak również pożytków.
Prawo krajowe może przewidywać, że eurohipoteka może być również tworzona na korzyść obecnego jej właściciela. Wtedy właściciel pozostaje posiadaczem jej nawet, jeżeli zmieni się tytuł prawny do nieruchomości. Wszystkie osoby fizyczne lub prawne mogłyby być posiadaczami eurohipoteki. W przypadku powstania lub przeniesienia jej na rzecz osoby prawnej nieposiadającej osobowości prawnej (np. w formie trustu lub innego powiernika), prawo krajowe może wymagać tego, żeby rejestracja była ważna tylko w przypadku zgłoszenia przedstawiciela rejestru, który udzieli wszystkich informacji i określi, kto jest uprawniony do dokonywania deklaracji w imieniu faktycznego władztwa nad eurohipoteką. Eurohipoteka mogłaby być używana do zabezpieczania transgranicznych pożyczek, a także, w zależności od woli stron, kredytów, które obejmują tylko jeden kraj. Przy czym właściwym ustawodawstwem dla Umowy Zabezpieczającej jest prawo państwa członkowskiego, w którym znajduje się nieruchomość ("lex rei sitae"). Każde nabycie eurohipoteki jako zabezpieczenia, przez osobę inną niż właściciel obciążonej nieruchomości, wymagałoby zawarcia nowej Umowy Zabezpieczającej.
Umowa ta musi mieć formę wymaganą przez prawo krajowe. Ustne porozumienia są jednakże nieważne. Właściciel byłby uprawniony do uzyskania pisemnej kopii tej umowy. Jednak nie musi ona być wpisana w księdze wieczystej. Umowa Zabezpieczająca musi zawierać następujące postanowienia minimalne: nazwiska stron oraz datę umowy, eurohipotekę; możliwe jest wykorzystanie jednej Umowy Zabezpieczającej na kilka eurohipotek lub wieloparcelowych eurohipotek; roszczenia, które mają być zabezpieczone; warunki spłaty eurohipoteki przez stronę zapewniającą zabezpieczenia; warunki postępowania egzekucyjnego z eurohipoteki.
Umowa Zabezpieczająca nie może zawierać następujących postanowień: ograniczeń w sprzedaży nieruchomości jako całości oraz klauzuli voie parée. Bez zgody posiadacza eurohipoteki w formie przewidzianej przez prawo krajowe, właściciel obciążonej nieruchomości nie mógłby ustanawiać żadnych obciążeń na niej, które mogłyby na nią wpłynąć. Powyższe postanowienie nie mogłoby mieć zastosowania do opłat o niższej randze. Jeśli nie byłoby ważnej Umowy Zabezpieczającej lub, jeżeli wszystkie zabezpieczone roszczenia zostałyby spłacone, strona gwarantująca zabezpieczenia miałaby prawo żądać odzyskania eurohipoteki lub jej części. Miałaby ona także prawo zdecydowania, jakie będą środki jej zwrotu, czy to przez wygaśnięcie, przeniesienie na nią eurohipoteki lub według jej woli osobom trzecim. Posiadacz eurohipoteki mógłby to zrobić, jeśli to konieczne, na własny koszt. Mógłby on także zrzec się prawa do wykupu na rzecz osoby trzeciej.
W przypadku certyfikowanej eurohipoteki prawo do odkupienia obejmuje według Podstawowych wytycznych możliwość otrzymania certyfikatu. W przypadku zbyt wysokiego zabezpieczenia zapewniający je mógłby na własny koszt poprosić o jego częściową adaptację poprzez zmniejszenie kwoty eurohipoteki lub poprzez częściowe umorzenie długu. Natomiast, odnosząc się do egzekucji, posiadacz różnych eurohipotek może być uprawniony w ramach Umowy Zabezpieczającej do wyboru, na których rzeczach chce przeprowadzić egzekucję. Jeśli chodzi o poszczególne rzeczy, postępowanie egzekucyjne może być prowadzone na kilku rzeczach oddzielnie lub łącznie.
Jeżeli posiadacz eurohipoteki złamałby postanowienia Umowy Zabezpieczającej, właściciel nieruchomości miałby prawo do odszkodowania za poniesioną szkodę zgodnie z lex rei sitae. Krajowe prawo musi zapewnić skuteczną rekompensatę. Przeniesienie własności niecertyfikowanej jest skuteczne wobec osób trzecich wyłącznie po uprzedniej rejestracji. Rejestracja przeniesienia własności wymagałaby zgody wcześniej zarejestrowanego właściciela eurohipoteki. Ponadto prawo krajowe może wymagać zawarcia umowy między poprzednim i nowym właścicielem eurohipoteki. Przeniesienie certyfikowanego prawa byłoby regulowane przez prawo państwa, w którym nieruchomość jest położona. Przeniesienie własności byłoby skuteczne tylko wtedy, gdyby certyfikat eurohipoteki został przekazany nowemu posiadaczowi eurohipoteki.
Wymagania formalne dotyczące deklaracji stron odnośnie do przeniesienia prawa, rejestracji certyfikatu muszą być takie same, jak w przypadku innych kredytów hipotecznych regulowanych przez prawo krajowe. W dobrej wierze nabywa ten, kto jest za taka osobę uznany według prawa krajowego: jakby zarejestrowana osoba była prawdziwym wierzycielem; w przypadku certyfikowanego prawa, również, gdyby posiadacz certyfikowanego prawa był prawdziwym posiadaczem eurohipoteki, mógłby udowodnić swoje uprawnienie przez nieprzerwany łańcuch przeniesień autentycznych instrumentów. Nie wpływałoby to jednak na zastrzeżenia jej posiadacza.
Poza tym przeniesienie eurohipoteki nie mogłoby być uzależnione od warunku przeniesienia zabezpieczonej wierzytelności.
Prawo krajowe może przewidywać albo, że umowa zabezpieczająca w najnowszej wersji jest wiążąca dla wszystkich przyszłych posiadaczy eurohipoteki i osób trzecich tak długo, jak osoby zapewniające zabezpieczenie nie są posiadaczami eurohipoteki lub alternatywnie poprzedni właściciel eurohipoteki odpowiada za wszystkie szkody poniesione przez właściciela, jeżeli przenosi on eurohipotekę bez związania beneficjenta Umową Zabezpieczającą. Jeśli posiadacz eurohipoteki przekazałby ją osobie trzeciej, musiałby on poinformować osobę trzecią o treści Umowy Zabezpieczającej. Jeśli nie doszłoby do dalszego porozumienia, posiadacz mógłby wypełnić ten obowiązek przez przekazanie oryginałów dokumentów osobie trzeciej.
Prawa właściciela do umorzenia nie podlegałyby żadnym ograniczeniem czasowym lub dopóki eurohipoteka byłaby zarejestrowana. Eurohipoteka wygasałaby, gdyby została usunięta z krajowego rejestru za zgodą jej posiadacza i właściciela. Nie zostałaby zlikwidowana przez uregulowanie zabezpieczonej wierzytelności. Kapitał eurohipoteki także nie podlegałby ograniczeniom czasowym. Jeśli zabezpieczone roszczenia zostałyby zaspokojone w całości, to właściciel mógłby żądać unieważnienia eurohipoteki lub jej przeniesienia na siebie lub inną osobę, którą by wybrał. Umowa Zabezpieczająca mogłaby określić inne przypadki, w których właściciel może zażądać unieważnienia lub przeniesienia eurohipoteki. W sytuacji, gdy posiadacz eurohipoteki byłby permanentnie nieznany lub nieosiągalny lub, jeśli certyfikat został zgubiony, proces anulowania prawdziwych obciążeń przewidziany w prawie krajowym znalazłby zastosowanie.
Eurohipoteka może prosperować tylko w środowisku prawnym, gdzie własność i wszelkie obciążenia nakładane na nieruchomość są przejrzyste w rejestrze prowadzonym przez właściwe władze krajowe (ksiąg wieczystych), który spełnia następujące standardy. Po pierwsze księgi wieczyste zawierają dane dotyczące wszystkich zbywalnych nieruchomości.
Ponadto wszelkie opłaty nakładane na nieruchomości i inne obciążenia na grunty, bez względu na ich rodzaj, w szczególności również koszty powstałe na podstawie dokonania czynności prawnej lub orzeczenia sądowego, muszą być odnotowane w księdze wieczystej zgodnie z prawem krajowym w celu bycia skutecznym wobec osób trzecich. Rejestry muszą dać jasny obraz praw do nieruchomości i ich ranking. Musi to być przejrzyste i zrozumiałe, bez konieczności wglądu do dodatkowych dokumentów (z drugiej strony może być konieczna dokładna analiza niektórych przepisów). Zgodnie z prawem krajowym, pierwszeństwo i ranga opłat nakładanych na nieruchomość może zależeć zarówno od czasu rejestracji lub czasu, gdy wniosek o rejestrację wpłynął.
Państwo członkowskie musi zagwarantować, iż z rejestracją związane jest pierwszeństwo zgłoszenia i że dobra wiara zarejestrowanego jest chroniona. W postępowaniu upadłościowym roszczenia są zaspakajane z wpływów w kolejności ich rankingu w księdze wieczystej. Tylko te prawa, które nie są zapisane w księdze wieczystej, ale które są związane z własnością, ograniczone w czasie i dające się oszacować, mogą być stawiane wyżej od eurohipoteki. Zaufanie do informacji zawartych w rejestrze gruntów musi być wzmacniane, a odszkodowanie musi być zapewnione w przypadku podania nieprawidłowej informacji. Państwa członkowskie mogą wprowadzić elektroniczne certyfikaty eurohipoteczne, które byłyby przenoszone przez systemy elektroniczne. Nie wpływałoby to na potrzebę elektronicznej autoryzacji. Jakość prawa zabezpieczenia na nieruchomości jest uzależniona od skuteczności egzekucji. Dlatego musi istnieć skuteczna procedura egzekucji, która spełnia następujące standardy. Egzekwowanie z eurohipoteki powinno być zorganizowane i uregulowane we wszystkich państwach członkowskich w taki sposób, że nawet, jeśli właściciel lub dłużnik korzysta ze wszystkich środków prawnych w ramach zwykłej procedury i jeśli wszystkie terminy są w pełni dotrzymywane, to egzekucję można przeprowadzić, a kwota uzyskana z niej musi być wypłacona posiadaczowi eurohipoteki w ciągu dwunastu miesięcy od wezwania do wykonania. Państwa członkowskie powinny kontrolować, czy jest tak w rzeczywistości i równolegle podjąć niezbędne kroki w celu osiągnięcia, jak największej skuteczności procedur.
Posiadacz eurohipoteki musi być w stanie rozpocząć i przeprowadzić postępowanie egzekucyjne bez konieczności przedstawiania szczegółów kredytu i stosunków prawnych przed sądem i bez udowodnienia długu, lecz jedynie na podstawie potwierdzenia, że to on jest w jej posiadaniu. Musi istnieć prawnie gwarantowana procedura, która dawać będzie możliwości właścicielowi do wyrażenia sprzeciwu wobec zarzutów wynikających z umowy pożyczki lub Umowy Zabezpieczającej. Jeżeli właściciel kwestionowałby wysokość lub istnienie długu, ciężar dowodu spoczywałby na posiadaczu eurohipoteki. Postępowanie egzekucyjne byłoby przeprowadzane przez organ sądowy lub chociaż powinno być możliwe odwołanie się do niego. W egzekucji, wszelkie prawa mające pierwszeństwo przed wierzycielem muszą być chronione. Prawo może albo przewidywać, że przychody osiągane ze sprzedaży muszą przynajmniej zaspokajać wszelkie prawa stojące przed wnioskującym wierzycielem, lub może przewidywać, że prawa te będą dalej istniały. W obu przypadkach, prawa o równej ważności, jak również te uporządkowane hierarchicznie oraz prawo wierzyciela do zaspokojenia się z wierzytelności wygasałyby po rozpoczęciu procedury egzekucyjnej. Prawa, które wygasły byłyby zaspokajane z wpływów w kolejności ich rankingu.
Prawo do zastąpienia roszczenia wierzyciela do sprzedaży lub aukcji powinno być przyznane każdemu z tych, którzy utraciliby przez to swoje uprawnienia. Wymiana odbywałaby się za pomocą płatności na rzecz posiadacza eurohipoteki wnioskującego o sprzedaż lub aukcję. Wierzyciel, żeby je zastąpić musiałby wpłacić odpowiednią kwotę na konto, na które miałyby zostać przelane środki pochodzące ze sprzedaży lub aukcji. Dla eurohipoteki, która jest niezależna od długu, który zabezpiecza, oznacza to, że wierzyciel nie płaci za wymianę na poczet zabezpieczonej wierzytelności, ale raczej dla zapewnienia sobie zabezpieczenia. Dlatego wymiana przynosi tylko przeniesienie prawa do zabezpieczenia dla wierzycieli zastępujących. Zabezpieczona hipoteką wierzytelność nie wygasałaby, pozostawałaby pomimo zmiany wierzyciela. Drugi z nich byłby zobowiązany zgodnie z Umową Zabezpieczającą przekazać kwotę spłaty na rachunek dłużnika i zaksięgować ją na poczet zabezpieczonej wierzytelności. Prawo krajowe powinno przewidywać możliwość, że wraz z eurohipoteką, właściciel może uzyskać tytuł wykonawczy. Jeżeli porozumienie nie zostałoby osiągnięte inaczej, wierzyciel nie mógłby egzekwować podwójnego płacenia na podstawie dwóch tytułów, ale mógłby egzekwować zapłatę całej sumy, którą zabezpieczałaby hipoteka. Egzekucja byłaby regulowana przez lex fori. Eurohipoteka musiałaby zapewniać swojemu posiadaczowi możliwość pełnego zaspokojenia z niej nawet w przypadku niewypłacalności właściciela. Kolejność zaspokajania nie może zostać zmieniona w egzekucyjnym postępowaniu na niekorzyść eurohipoteki, z wyjątkiem wydatków poniesionych na masę upadłościową związaną z mieniem, któremu może przyznawać wyższą rangę.
W przypadku niewypłacalności właściciela, egzekucja z eurohipoteki powinna następować przed realizacją innych aktywów, ale powinna być traktowana odrębnie od masy upadłościowej majątku. Postępowanie egzekucyjne nie powinno być przerywane ani wstrzymywane przed rozpoczęciem procedury upadłościowej. W przypadku upadłości, posiadacz eurohipoteki musi mieć możliwość rozpoczęcia egzekucji z eurohipoteki albo od postępowania egzekucyjnego odrębnego od upadłościowego lub przez sprzedaż przy pomocy syndyka masy upadłościowej. Wykonanie egzekucji w tych przypadkach mogłoby zostać odroczone na mocy decyzji organu sądowego lub przez niego kontrolowane, ale tylko w celu zabezpieczenia operacji dokonywanych na masie upadłościowej. Odłożenie tego w czasie mogłoby trwać przez ograniczony czas i w żadnym wypadku nie powinno przekraczać jednego roku. Nakładane przez państwo podatki i opłaty muszą być takie same, jak w przypadku innych obciążeń nieruchomości występującym w prawie krajowym. Różnice w opodatkowaniu kredytodawców krajowych i zagranicznych są sprzeczne z prawem europejskim.
W celu uniknięcia podwójnego opodatkowania w różnych państwach członkowskich, byłyby one zobowiązane do gromadzenia pieniędzy pochodzących z podatków na proces tworzenia zabezpieczeń, a nie w celu pokrycia zobowiązań z umowy kredytowej. Państwa członkowskie powinny je przechowywać wyłącznie na podstawie zabezpieczonej kwoty, ale nie większej niż maksymalna wartość fiskalna zabezpieczonego dobra. Bowiem Umowy Zabezpieczające nie powinny podlegać żadnym opłatom administracyjnym ani podatkom. Eurohipoteka może zostać wprowadzona w drodze rozporządzenia, jako regulacja nr 26, istniejąc równolegle z krajowymi obciążeniami nieruchomości. Alternatywnie, może zostać wprowadzona przez dyrektywę, która byłaby wdrażana albo poprzez dostosowanie istniejącego instrumentu lub przez stworzenie nowego rodzaju hipoteki na podstawie prawa krajowego.
Wątpliwości dotyczące wybranego modelu.
Za każdym razem, kiedy ten model eurohipoteki był prezentowany na forum międzynarodowym pojawiały się następujące wątpliwości. Nie przeprowadzono satysfakcjonujących badań finansowych, a skoro realizacja eurohipoteki jest dość długa i trudna, powinnyśmy mieć pewność z wyprzedzeniem, czy cały proces jest tego wart pod względem ekonomicznym. Biała Księga z 2007 roku stawia wymagania, aby wykazać, że wszelkie nowe środki „będą tworzyć nowe możliwości dla kredytodawców hipotecznych”. Co prawda sama wymienia w dokumencie kilka zalet, ale jest to niewystarczające. Proponowany model hipoteki zależnej od umowy nie jest znany w Europie, co może stwarzać pewne problemy. Niektóre modele prawnie zależnych hipotek są uważane za wystarczająco elastyczne. Z tym są związane dwa główne problemy: model eurohipoteki z Podstawowych wytycznych, nie będzie działał w „kauzalnych” jurysdykcjach, czyli w państwach, gdzie causa jest istotnym wymogiem do złożenia ważnego Negotium. Drugą zarzucaną wadą jest to, że odrębne przeniesienie zobowiązania na trzecią stronę, a hipoteki na drugą, postawi kredytobiorcę w trudnej sytuacji, ponieważ będzie on wtedy musiał zmierzyć się z dwoma różnymi roszczeniami.
Jednakże żaden z obydwu zarzutów nie jest prawdą. Odnosząc się najpierw do zagadnienia kauzy i akcesoryjności, należy najpierw przedstawić różnice, które istnieją między nimi. Causa odnosi się do zobowiązania do tworzenia zabezpieczeń przez przepisy prawne w celu zagwarantowania zobowiązania ("pactum de hipothecando", czyli zobowiązanie się dłużnika hipotecznego do tworzenia lub zastosowania hipoteki w celu zagwarantowania pewnego zobowiązania). Podczas gdy akcesoryjność, chociaż istnieje wiele jej rodzajów, odnosi się do związku i stopnia uzależnienia od prawa do zabezpieczenia i zobowiązania, czyli, co się dzieje z prawem do zabezpieczenia, gdy zobowiązanie zostało przekazane, zmniejszyło się lub wygasło.
Pojawiały się także wątpliwości dotyczące ryzyka (dla kredytobiorców) związanego z osobnym przeniesieniem kredytu hipotecznego i pożyczki. Po pierwsze taka sytuacja może mieć miejsce jedynie po uzgodnieniu z kredytobiorcą i kredytodawcą w Umowie Zabezpieczającej. Po drugie konieczne byłoby rozpoczęcie procesu eurosekurytyzacji poprzez Eurotrusta.
W rezultacie, pożyczki zabezpieczone odrębnie powinno dać się przenieść do Narzędzia Specjalnego Przeznaczenia (SPV) dedykowanemu MBS, podczas gdy eurohipoteka będzie oparta na zaufaniu do SPV. Dlatego w normalnych warunkach pomysłodawca otrzymałby eurohipotekę i przeniósłby tylko pożyczkę w celu sfinansowania kredytów hipotecznych, a zostałoby to uzgodnione między stronami. Jednak nic nie mogłoby powstrzymać inicjatora od przeniesienia kredytu do osoby trzeciej i przekazania hipoteki kolejnej. Dłużnik hipoteczny musiałby wtedy być może odpowiedzieć na dwa roszczenia (jedno pochodzące od przejmującego roszczenie, drugie od przejmującego hipotekę). Jednakże dłużnik hipoteczny będzie mógł korzystać ze wszystkich zarzutów i wyjątków, aby chronić siebie, zwłaszcza w przypadku, gdy on spłaci już swoje pożyczki, aby moc powstrzymać egzekucję z eurohipoteki. W każdym razie, w żadnym przypadku nie będzie musiał płacić podwójnie. Kolejną obawą jest to, że w trzecim etapie, niektóre dziedziny prawa prawdopodobnie zostaną zmienione. Jednak zmiany w przepisach będą wprowadzane niezależnie przez ustawodawców krajowych w celu poprawy funkcjonowania ich eurohipotek. Zwłaszcza jeżeli dana jurysdykcja ma wadliwy system egzekwowania przepisów, który uniemożliwia szybkie, pełne odzyskiwanie pożyczonej kwoty od kredytodawcy. Trzecia strona, która nabywa "Grundschuld" zawsze jest zależna od treści Umowy Zabezpieczającej, niezależnie czy jest ona w dobrej wierze, zatem wszystkie wyjątki i zarzuty (w tym już spłacony kredyt) może być używany przez dłużnika przeciwko niemu.
To samo stałoby się z zagadnieniem upadłości w kontekście skuteczności ksiąg wieczystych i całego „miękkiego” prawa. Kolejne wątpliwości pojawiają się w kontekście zakresu, jaki ma eurohipoteka (czy jest dozwolona tylko w obrębie transakcji międzynarodowych lub też w operacjach obejmujących tylko jeden kraj). W rzeczywistości, badacze doszli do wniosku, że nic nie powinno ograniczać korzystania z eurohipoteki w krajowych operacjach, jeżeli przynosi to korzystne efekty dla zaangażowanych stron. Eurohipoteka powinna być przedstawiana jako inna, dodatkowa opcja dla nich, niezależna od prawnych regulacji krajowych. Często pojawi się też pytanie o to, czy eurohipoteka powinna być stosowana tylko w stosunku do kredytodawców profesjonalnych. Ostatecznie przyjęto model, w którym jedynie zawodowi kredytodawcy będą mogli w nim uczestniczyć. Obecnie takie zasady obowiązują m.in. w Niemczech ("Grundschuld"), gdzie niektóre prawa do zabezpieczeń są jedynie zalecane do użytku profesjonalnego i kontrolowanego lub chociażby w Hiszpanii, gdzie nawet są legalnie ograniczone do ich wykorzystania (hipoteca recargable).
Kolejnym ważnym stawianym pytaniem jest to, czy UE ma kompetencje do wprowadzenia eurohipoteki. Zgodnie z prawem pierwotnym, jest oczywiste, że wiąże się ona z wolnym przepływem kapitału i ludzi, które w dzisiejszych czasach można osiągnąć jedynie poprzez działania na szczeblu unijnym, do którego zresztą jest ta organizacja uprawniona. Choć odniesienie do swobodnego przepływu kapitału jest raczej jasne (międzynarodowe czynne i bierne operacje na rynku hipotecznym spowodują paneuropejski przepływ pieniądza w odniesieniu do nieruchomości). Natomiast w odniesieniu do ludzi, zakłada ona możliwość finansowania przez nich łatwo zakupu domów w innym kraju UE przez ich krajowy bank. Jest to istotne nie tylko w momencie chęci posiadania nieruchomości za granicą (jako kolejnego domu), ale także dla mobilności pracowników. Mogliby planować wcześniej zakup mieszkania za granicą np. zawierając umowę z bankiem krajowym (na teoretycznie lepszych warunkach). Szczegółowe odniesienia znajdują się w traktacie z Lizbony (swoboda przemieszczania się i pobytu, rynek wewnętrzny oraz unia gospodarcza). Z kolei, Karta Praw Podstawowych Unii Europejskiej odnosi się do podstawowych praw własności (art. 17.1), domu i życia prywatnego (art. 7), ochrony konsumentów (art. 38), pomocy dla rodzin (art. 33.1), swobodnego przepływu i pobytu (art. 45), swobodnego przepływu pracowników (art. 15). Ten akt prawny wyraża dążenie do swobodnego przepływu osób, usług, towarów i kapitału oraz swobody przedsiębiorczości, co znajduje odzwierciedlenie w idei eurohipoteki.
Podsumowanie.
Prawdziwa europejska harmonizacja w sprawach rynku hipotecznego jest kluczowa dla krajowych gospodarek, czego nie można osiągnąć przy obecnych mechanizmach. Potrzebny jest zatem nowy instrument: Eurohipoteka. Jest ona potrzebna dla operacji finansowych, które w chwili obecnej są trudne do prowadzenia lub wręcz są niemożliwe do zrealizowania albo po stronie dłużnika, albo wierzyciela w Europie. Ostateczny model eurohipoteki powinien posiadać trzy cechy: musi być bezpieczny, elastyczny i ogólnoeuropejski. W tej chwili nie istnieje optymalny model eurohipoteki spełniający jednocześnie wszystkie te trzy kryteria, w związku z czym dalsze prace powinny skupić się na znalezieniu najbardziej użytecznego modelu, który jednocześnie powinien być, jak najmniej inwazyjny dla krajowego ustawodawstwa. Wiele prac naukowych zostało poświęconych zagadnieniom tworzenia, transferu, wygaśnięcia oraz egzekwowania eurohipoteki, ale więcej badań w tym kierunku jest wymaganych. Jest konieczne podkreślenie tego, że eurohipoteka zgodnie z modelem przedstawionym w Podstawowych wytycznych z 2005 roku „podąża za obciążoną ziemią”, nie zważając na to, kto jest właścicielem nieruchomości w danym momencie. Kontrastuje to z efektywnością ius in personam, które jest skuteczne tylko pomiędzy stronami.
Jest to rodzaj osobistego zabezpieczenia opartego na umowie, na mocy której deweloper gruntów (kredytobiorca i dłużnik) płaci kwotę, która jest proporcjonalna do wartości kredytu. Suma ta jest inwestowana we wspólny fundusz wraz z dodatkową opłatą. Jest on używany do uspołecznienia (powszechnego) ryzyka niespłacenia kredytu, ponieważ jest instytucją wzajemnej ostrożności, która wypłaca pieniądze, gdy kredytobiorca nie dokona płatności (założenie możliwości niespłacenia długu, co jest konsekwencją opłaty za ochronę, którą płaci kredytobiorca). Więcej niż 50% kwoty pożyczek na ziemie przyznanych w 2003 r. zostało zabezpieczonych przez instytucję ostrożności. Ponadto musi istnieć umowa dotycząca pożyczki (zarówno dla ruchomości i nieruchomości), do której można by było dodać kolejne, przyszłe kontrakty dotyczące tego samego, między tymi samymi stronami, podczas gdy pierwszy kredyt nie byłby jeszcze w pełni spłacony.
Żeby istniała eurohipoteka, nie musi istnieć ani zobowiązanie, ani pożyczka. Jest to niezwykle ważny aspekt, który wymaga głębokiej dyskusji. Oznacza to, że eurohipoteka jest niezależna od pożyczek i kredytów, które zabezpiecza w danej chwili. Prowadzi to do stwierdzenia, że właściciel gruntu może stworzyć eurohipotekę, która nie musi zostać wykorzystana jako zabezpieczenie. Ponadto nie ma wpływu na to, co dzieje się z pożyczką (tzn. w przypadku, gdy pożyczka przestaje istnieć, eurohipoteka wraca do tego kto ją stworzył). Eurohipoteka może zawierać tak wiele obligacji lub pożyczek, jak tylko dłużnik i wierzyciel tego chcą. Obie strony mogą porozumieć się w kwestii nowych pożyczek, które mogą być pokryte (czyli zabezpieczone) przez tę samą, już istniejącą eurohipotekę. Natomiast Umowa Zabezpieczająca ustanawia zasady rządzące relacjami pomiędzy eurohipoteką oraz pożyczką, którą ona zabezpiecza w danej chwili czasu(tzn. co się stanie, gdy pożyczka w całości bądź częściowo zostanie spłacona, możność właściciela nieruchomości do zmniejszenia kwoty lub odpowiednio zlikwidowania eurohipoteki, na którą opiewa eurohipoteka, jeżeli częściowo lub w całości zaspokoił już kredytodawcę). Poza tym eurohipoteka nie generuje odsetek. Jeżeli takowe występują wynikają one z zabezpieczonej przez nią pożyczki. Może to prowadzić do trudności z przewidywaniem ryzyka w przypadku pożyczek długookresowych (tzn. 30-letnich, głównie na dom), ponieważ trudno jest ją pokryć z początkowo założonym budżetem (kwota, która figuruje w księdze wieczystej w momencie ustanawiania eurohipoteki).
Zatem istnieją wstępne propozycje modelu wspólnej europejskiej hipoteki. W chwili obecnej wszystko jest jeszcze możliwe do wprowadzenia. Począwszy od czasu trwania prawa (nieokreślony bądź ograniczony do pewnego okresu), aż po jego relacje z zabezpieczoną pożyczką (niezależność albo ryzyko dla dłużnika). Pozostają jeszcze do ustalenia kwestie związane z zaufaniem. Ciągle jest jednak zbyt wcześnie, aby poruszać niektóre inne ważne czynniki, które muszą poczekać na drugą fazę prac, szczególnie te związane z efekt implementacji eurohipoteki do ustawodawstwa krajowego: zmiany w procedurach, nieruchomościach, rejestracja nieruchomości, zasady egzekwowania i ich efektywność, postępowanie w przypadku niewypłacalności, stopień i jakość wdrożenia itd. W pierwszej kolejności należy osiągnąć porozumienie co do ostatecznego kształtu modelu.

</doc>
<doc id="2802485" url="https://pl.wikipedia.org/wiki?curid=2802485" title="Partia Wolności i Sprawiedliwości (Egipt)">
Partia Wolności i Sprawiedliwości (Egipt)

Partia Wolności i Sprawiedliwości – rozwiązana egipska islamska partia polityczna. 
Została założona w 2011 roku jako polityczna frakcja powiązana z Bractwem Muzułmańskim. Zwyciężyła w wyborach parlamentarnych pod koniec 2011 roku, a jej kandydat i pierwszy przewodniczący Muhammad Mursi wygrał drugą turę wyborów prezydenckich w 2012 roku. 
Utrzymywała się u władzy aż do momentu wojskowego zamachu stanu 3 lipca 2013, który zwiastowały wcześniejsze antyrządowe protesty. Po odsunięciu od władzy ugrupowanie poddano represjom, następnie uznano je za organizację terrorystyczną. 9 sierpnia 2014 Najwyższy Sąd Administracyjny w Kairze postanowił o rozwiązaniu partii.

</doc>
<doc id="2802488" url="https://pl.wikipedia.org/wiki?curid=2802488" title="Emilian Piasecki">
Emilian Piasecki

Emilian Piasecki (ur. w Zasławiu w Rosji, zm. w kwietniu 1940 w Charkowie) – major piechoty Wojska Polskiego, ofiara zbrodni katyńskiej.
Życiorys.
Urodził się w Zasławiu w Rosji, w rodzinie Władysława i Doroty z Mierzejewskich. Ukończył szkołę miejską.
W czasie I wojny światowej służył w latach 1915–1918 w armii rosyjskiej.
Wstąpił do Wojska Polskiego w 1919 roku. W czasie wojny polsko-bolszewickiej służył w 31 pułku Strzelców Kaniowskich i w 4 Dywizji Strzelców Polskich, jako młodszy oficer. Brał udział w walkach na Ukrainie oraz froncie litewsko-białoruskim.
Po zakończeniu działań wojennych pozostał w wojsku i w 1922 roku został zweryfikowany do stopnia kapitana piechoty ze starszeństwem z dniem 1 czerwca 1919 roku. Służył dalej w 31 pułku piechoty w Łodzi. Z dniem 1 stycznia 1928 roku został awansowany na majora piechoty i przeniesiony do 56 pułku piechoty w Krotoszynie, gdzie służył na stanowisku oficera sztabowego pułku. W lipcu 1929 roku został przesunięty na stanowisko kwatermistrza, a w październiku 1932 roku przesunięty na stanowisko dowódcy batalionu. W 1934 roku został przeniesiony do Powiatowej Komendy Uzupełnień Bydgoszcz Miasto celem odbycia praktyki poborowej. W sierpniu następnego roku został zatwierdzony na stanowisku komendanta PKU Bydgoszcz Miasto. W 1938 roku dowodzona przez niego jednostka została przemianowana na Komendę Rejonu Uzupełnień Bydgoszcz Miasto, a zajmowane przez niego stanowisko otrzymało nazwę „komendant rejonu uzupełnień”.
Emilian Piasecki w 1940 roku został zamordowany przez NKWD w Charkowie i pochowany w bezimiennej mogile zbiorowej. Obecnie jego szczątki spoczywają w Piatichatkach na Cmentarzu Ofiar Totalitaryzmu w Charkowie. Figuruje na liście straceń nr 2719.
5 października 2007 Minister Obrony Narodowej awansował go pośmiertnie do stopnia podpułkownika. Awans został ogłoszony 9 listopada 2007 roku w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2802492" url="https://pl.wikipedia.org/wiki?curid=2802492" title="Elek Schwartz">
Elek Schwartz

 
Alexandru "Elek" Schwartz (ur. 23 października 1908 w Timișoarze, zm. 2 października 2000 w Haguenau) – rumuński piłkarz, a także trener.
Kariera piłkarska.
W trakcie kariery Schwartz grał w rumuńskich zespołach CA Timișoara oraz Kadima Timișoara, a także francuskich Hyères FC, AS Cannes, RC Strasbourg oraz Red Star Olympique.
Kariera trenerska.
Schwartz karierę rozpoczynał w 1948 roku we francuskim zespole AS Cannes. Następnie prowadził AS Monaco, Le Havre AC, a także niemieckie drużyny Sportfreunde Hamborn 07 oraz Rot-Weiss Essen. W 1957 roku został selekcjonerem reprezentacji Holandii. Po raz pierwszy poprowadził ją 11 września 1957 roku w wygranym 5:2 meczu eliminacji Mistrzostw Świata 1958 z Luksemburgiem. Pod jego wodzą drużyna Holandii rozegrała 49 spotkań.
W 1964 roku Schwartz został szkoleniowcem portugalskiej Benfiki. W 1965 roku zdobył z nią mistrzostwo Portugalii. W tym samym roku odszedł do niemieckiego Eintrachtu Frankfurt. W Bundeslidze zadebiutował 14 sierpnia 1965 roku w wygranym 2:0 meczu z Hamburgerem SV. W 1967 roku zajął z Eintrachtem 4. miejsce w Bundeslidze. Zespół ten trenował do końca sezonu 1967/1968.
Następnie Schwartz prowadził portugalskie FC Porto, holenderską Spartę Rotterdam, niemiecki TSV 1860 Monachium, a także francuskie drużyny RC Strasbourg oraz SR Haguenau, który był jego ostatnim klubem w karierze.

</doc>
<doc id="2802493" url="https://pl.wikipedia.org/wiki?curid=2802493" title="Epir (ujednoznacznienie)">
Epir (ujednoznacznienie)



</doc>
<doc id="2802501" url="https://pl.wikipedia.org/wiki?curid=2802501" title="Kaye Wragg">
Kaye Wragg

Kaye Michelle Wragg (ur. 4 maja 1973 w Cheshire) – brytyjska aktorka filmowa, telewizyjna, teatralna i radiowa.
Życiorys.
Kariera.
Urodziła się w Stockport w Cheshire. Studiowała na Uniwersytecie w Salfordzie. Zadebiutowała na małym ekranie jako Anne Ridley w melodramacie historycznym BBC "Lyddie" (1996). Pojawiła się gościnnie w jednym z odcinków opery mydlanej ITV "Coronation Street" (1997). W sitcomie BBC One "Moja rodzinka" ("My Family", 2001) zagrała Stephanie, jedną z dziewczyn policjanta Nicka Harpera. Od 6 maja 2014 pielęgniarkę Essie di Luccę w serialu "Szpital Holby City".
Zdobyła nagrodę Royal Television Society za rolę Melindy w miniserialu BBC One "Driver" (2014) i została wyróżniona nagrodą teatralną im. Iana Charlesona za występ w sztuce "Wujaszek Wania".
Życie osobiste.
17 listopada 2007 wyszła za mąż za Jamiego Darlinga, z którym wcześniej przez 14 lat była w związku. Mają dwie córki: Matildę i Molly.

</doc>
<doc id="2802502" url="https://pl.wikipedia.org/wiki?curid=2802502" title="Burchard z Würzburga">
Burchard z Würzburga

Burchard z Würzburga, również z niem. Burkard lub Burkhard, staroang. " Burgheard" (ur. ok. 684 w Anglii, zm. 2 lutego 754 w Hohenburgu w Bawarii) – anglosaski benedyktyn (OSB), misjonarz, pierwszy biskup Würzburga (741-754), święty Kościoła katolickiego.
Sakrę biskupią, w imieniu papieża Zachariasza (zm. 752), otrzymał w 741 z rąk benedyktyńskiego biskupa św. Bonifacego-Winfrida (zm. 754).
W 742 brał udział w pierwszym niemieckim synodzie tzw. Concilium Germanicum a w 747 w ogólnofrankońskim w Estiennes (dzis. Escalans).
8 lipca 743 roku Burchard dokonał w Würzburgu pierwszej elewacji relikwii iroszkockiego mnicha i męczennika św. Kiliana, prawdopodobnie z inicjatywy św. Bonifacego, który założył diecezję w mieście w 741 roku. Kolejne przeniesienia miały miejsce w 746 i 752 roku.
Święty Burchard jest patronem osób cierpiących na reumatyzm, zapalenie stawów, nerek, i z powodu kamieni nerkowych, oraz bóle krzyża.
Jego wspomnienie liturgiczne obchodzone jest w Kościele katolickim i ewangelickim w Niemczech (EKD) 2 lutego lub 14 października na pamiątkę przeniesienia relikwii przez biskupa Hugo w 988 roku do nowo założonego klasztoru św. Andrzeja (niem. "Andreas-Kloster" lub "Andreaskloster Würzburg", dzis. kościół św. Burcharda w Wűrzburgu).

</doc>
<doc id="2802504" url="https://pl.wikipedia.org/wiki?curid=2802504" title="Nażib Mikati">
Nażib Mikati



</doc>
<doc id="2802505" url="https://pl.wikipedia.org/wiki?curid=2802505" title="Friedrich Donnenfeld">
Friedrich Donnenfeld

 
Friedrich Donnenfeld (ur. 17 stycznia 1912 w Wiedniu, zm. 20 marca 1976 w Utrechcie) – austriacki piłkarz, a także trener.
Kariera klubowa.
Donnenfeld karierę rozpoczynał w zespole Thalia Wiedeń. Następnie grał w Hakoahu Wiedeń, a w 1936 roku przeszedł do izraelskiego Maccabi Tel Awiw. W 1937 roku zdobył z nim mistrzostwo Izraela. W tym samym roku przeniósł się do francuskiego Olympique Marsylia, gdzie z przerwami spowodowanymi wojną grał do 1943 roku. Potem występował jeszcze w drużynie Red Star Olympique, gdzie w 1946 roku zakończył karierę.
Kariera reprezentacyjna.
Donnenfeld rozegrał jedno spotkanie w reprezentacji Austrii. Było to 7 października 1934 roku w przegranym 1:3 meczu Pucharu Dr. Gerö z Węgrami.
Kariera trenerska.
Donnenfeld karierę rozpoczynał w 1949 roku jako trener reprezentacji Kolumbii. Następnie trenował zespół Atlético Junior, a także holenderski ADO Den Haag. W 1955 roku został selekcjonerem reprezentacji Holandii. Po raz pierwszy poprowadził ją 13 marca 1955 roku w zremisowanym 1:1 towarzyskim meczu z Danią. Po tym spotkaniu przestał pełnić funkcję trenera kadry Holandii. Stanowisko to objął ponownie w 1956 roku i wówczas poprowadził ją w dwóch spotkaniach.
Potem Donnenfeld trenował jeszcze zespoły Fortuna '54, FC Twente oraz PEC Zwolle, który był jego ostatnim klubem w karierze.

</doc>
<doc id="2802506" url="https://pl.wikipedia.org/wiki?curid=2802506" title="Maio Orsini">
Maio Orsini



</doc>
<doc id="2802507" url="https://pl.wikipedia.org/wiki?curid=2802507" title="Papa Doc">
Papa Doc



</doc>
<doc id="2802509" url="https://pl.wikipedia.org/wiki?curid=2802509" title="Rząd Nażiba Mikatiego (2005)">
Rząd Nażiba Mikatiego (2005)



</doc>
<doc id="2802511" url="https://pl.wikipedia.org/wiki?curid=2802511" title="Rząd Nażiba Mikatiego (2011)">
Rząd Nażiba Mikatiego (2011)



</doc>
<doc id="2802515" url="https://pl.wikipedia.org/wiki?curid=2802515" title="Metody poszukiwania pozasłonecznych układów planetarnych">
Metody poszukiwania pozasłonecznych układów planetarnych



</doc>
<doc id="2802520" url="https://pl.wikipedia.org/wiki?curid=2802520" title="Heinrich Müller (piłkarz)">
Heinrich Müller (piłkarz)

Heinrich Müller (ur. 13 maja 1909, zm. 5 kwietnia 2000) – austriacki piłkarz, a także trener.
Kariera klubowa.
Müller karierę rozpoczynał w 1927 roku w zespole Wiener SC. Następnie grał w węgierskim klubie Hungária Football Club. W 1936 roku, a także w 1937 roku zdobył z nim mistrzostwo Węgier. W 1940 roku odszedł do Austrii Wiedeń, gdzie w 1947 roku zakończył karierę.
Kariera reprezentacyjna.
W reprezentacji Austrii Müller zadebiutował 20 marca 1932 roku w wygranym 2:1 meczu Pucharu Dr. Gerö z Włochami. 2 października 1932 roku w wygranym 3:2 meczu tego samego pucharu z Węgrami strzelił pierwszego gola w kadrze. W latach 1932-1933 w drużynie narodowej rozegrał pięć spotkań i zdobył cztery bramki.
Kariera trenerska.
Müller karierę rozpoczynał w 1945 roku jako trener Austrii Wiedeń. Przez dziewięć lat zdobył z nią trzy mistrzostwa Austrii (1949, 1950, 1953) oraz dwa Puchary Austrii (1948, 1949). W 1956 roku został selekcjonerem reprezentacji Holandii. Po raz pierwszy i jedyny poprowadził ją 15 września 1956 roku w wygranym 3:2 towarzyskim meczu ze Szwajcarią.
Następnie Müller dwukrotnie trenował Willem II Tilburg, a w 1963 roku trafił do greckiego zespołu AEK Ateny. W 1964 roku zdobył z nim Puchar Grecji. W tym samym roku odszedł z klubu. Potem dwukrotnie prowadził Austrię Wiedeń, która była jego ostatnim klubem w karierze.

</doc>
<doc id="2802522" url="https://pl.wikipedia.org/wiki?curid=2802522" title="Ludmiła Anańko">
Ludmiła Anańko



</doc>
<doc id="2802524" url="https://pl.wikipedia.org/wiki?curid=2802524" title="Heinrich Muller (piłkarz)">
Heinrich Muller (piłkarz)



</doc>
<doc id="2802525" url="https://pl.wikipedia.org/wiki?curid=2802525" title="Denise Black">
Denise Black

Denise Black (ur. 16 marca 1958 w Emsworth Hampshire) – brytyjska aktorka filmowa i telewizyjna.

</doc>
<doc id="2802526" url="https://pl.wikipedia.org/wiki?curid=2802526" title="Wydział Inżynierii Mechanicznej i Mechatroniki Uniwersytetu Technologicznego w Szczecinie">
Wydział Inżynierii Mechanicznej i Mechatroniki Uniwersytetu Technologicznego w Szczecinie



</doc>
<doc id="2802530" url="https://pl.wikipedia.org/wiki?curid=2802530" title="Maio II Orsini">
Maio II Orsini

Maio II Orsini (zm. 1264) – hrabia Kefalenii w latach 1238–1264, syn Maio I Orsiniego, ojciec Ryszarda (Riccardo) Orsiniego.
Życiorys.
Ożeniony został z bizantyjską księżniczką Anną Teodorą Angeliną z Epiru. Utrzymywał zależność feudalną, jako wasal, wobec księstwa Achaji, ale wspierał też Nicefora Angelosa.

</doc>
<doc id="2802532" url="https://pl.wikipedia.org/wiki?curid=2802532" title="Janusz Zagórski">
Janusz Zagórski

Janusz Ryszard Zagórski (ur. 9 marca 1958 w Żarach) − polski dziennikarz, publicysta, ufolog, badacz zjawisk niewyjaśnionych, założyciel oraz prezenter Niezależnej Telewizji (NTV). Z wykształcenia politolog.
Życiorys.
Wykształcenie.
Absolwent II Liceum Ogólnokształcącego im. Gen. Aleksandra Zawadzkiego w Świdnicy. Ukończył studia z zakresu nauk politycznych na Wydziale Nauk Społecznych Uniwersytetu Wrocławskiego. Od 1982 studiował dodatkowo filozofię, którą przerwał po trzech latach, gdy otrzymał wezwanie do odbycia rocznej służby wojskowej.
Działalność publiczna.
Był członkiem Zrzeszenia Studentów Polskich oraz Polskiej Zjednoczonej Partii Robotniczej. W 1984 założył na UWr niezależne stowarzyszenie Ruch Alternatywnego Myślenia. W latach 1983−1990 pracował w Państwowej Wyższej Szkole Sztuk Plastycznych we Wrocławiu, prowadząc wykłady autorskie z zakresu filozofii, socjologii i nauk politycznych. Przez dwa lata uczęszczał na zajęcia studium doktoranckiego w Warszawie, nie ukończył jednak rozpoczętego doktoratu. Następnie na krótko wyjechał z kraju. W 1990 założył niepaństwową placówkę edukacyjną, Ośrodek Edukacji i Kontaktów Międzynarodowych.
W 1995, podczas wyborów uzupełniających do Senatu, startował jako bezpartyjny kandydat z listy Komitetu Wyborczego Forum Nowej Cywilizacji „Piramida” w okręgu wrocławskim. Uzyskał wynik 1,90%, zajmując ostatnie miejsce.
Badania fenomenu UFO.
Od końca lat 80. aktywnie zaangażowany w badanie fenomenu UFO. W 1993 z jego inicjatywy powstało Forum Wiedzy Alternatywnej. W jego ramach odbyło się kilkadziesiąt spotkań dyskusyjnych dotyczących tematów zjawisk paranormalnych. W 1995 przekształciło się ono w Forum Nowej Cywilizacji. Rok później we współpracy z Telewizją Wrocławską realizował cykl programów pt. „Odpowiedzmy sami”. Od 1997 inicjator i główny organizator największej w Polsce cyklicznej imprezy poświęconej tematyce ufologicznej, UFO Forum. Współpracował także z popularnym dziennikiem dolnośląskim „Słowo Polskie”, publikując na jego łamach ponad 100 artykułów. Podejmował stałą współpracę dziennikarską z Rozgłośnią Regionalną Polskiego Radia Wrocław, współredagując i współprowadząc nocny, cykliczny program radiowy pod hasłem „Skąd przychodzimy, dokąd zmierzamy, kim jesteśmy?”.
W latach 1998−2007 był jednym z ekspertów od zjawisk niewyjaśnionych w programie "Nie do wiary", emitowanym w telewizji TVN.
W kwietniu 1999 współorganizował przyjazd do Polski Michaela Cremo. W latach 2004−2007 zorganizował największą na świecie akcję monitorowania online zjawiska UFO i piktogramów w Wylatowie. Od 2003 organizuje na Ślęży zloty „Harmonia Kosmosu”. Od grudnia 2008 prowadzi własną telewizję internetową, Niezależną Telewizję (NTV).

</doc>
<doc id="2802535" url="https://pl.wikipedia.org/wiki?curid=2802535" title="Johan de Ducq">
Johan de Ducq

Johan de Ducq także Jan Duck (ur. 1629 w Hadze, zm. 1676 tamże) – holenderski malarz, rysownik, grafik, marszand i żołnierz. 
Życiorys.
Mało poznany artysta holenderski, długo mylony z Jacobem Duckiem. Uczył się u Paulusa Pottera, gdy ten w latach 1649/52 przebywał w Hadze, oraz prawdopodobnie u Karela Dujardina. Od 1656 był członkiem haskiej gildii malarskiej. Około 1672 porzucił działalność artystyczną dla kariery wojskowej. Zmarł w wyniku ran odniesionych podczas bójki o pieniądze.
Johan de Ducq malował pejzaże i zwierzęta, szczególną biegłość osiągnął w przedstawieniach psów, które często malował na obrazach innych artystów. W Muzeum Narodowym w Gdańsku znajduje się obraz przypisywany Duckowi: "Książęta de Vildt na polowaniu" z 1656.

</doc>
<doc id="2802554" url="https://pl.wikipedia.org/wiki?curid=2802554" title="World Rugby Sevens Series">
World Rugby Sevens Series

World Rugby Sevens Series (od nazwy sponsora HSBC World Rugby Sevens Series) – coroczna seria turniejów dla męskich reprezentacji narodowych w rugby 7 organizowana przez World Rugby (wcześniej IRB) od sezonu 1999/2000. Zwycięzcą w danym sezonie zostaje zespół, który podczas całego cyklu zdobędzie najwięcej punktów, które są przyznawane za zajęcie poszczególnych miejsc w każdym turnieju, których liczba w historii zawodów wahała się od siedmiu do jedenastu. Turnieje trwają z reguły dwa dni i występuje w nich szesnaście reprezentacji, wyjątkiem jest trzydniowy Hong Kong Sevens. Spośród dwudziestu jeden dotychczasowych edycji trzynastokrotnie triumfowała reprezentacja Nowej Zelandii.

</doc>
<doc id="2802556" url="https://pl.wikipedia.org/wiki?curid=2802556" title="Pistolet maszynowy Bechowiec-1">
Pistolet maszynowy Bechowiec-1



</doc>
<doc id="2802558" url="https://pl.wikipedia.org/wiki?curid=2802558" title="Narodowy Pomnik Historyczny USA">
Narodowy Pomnik Historyczny USA



</doc>
<doc id="2802561" url="https://pl.wikipedia.org/wiki?curid=2802561" title="Fajka (Rudawy Janowickie)">
Fajka (Rudawy Janowickie)

Fajka (niem. "Friedrich-Wilhem Stein", ok. 610-620 m n.p.m.) – grupa skalna w południowo-zachodniej Polsce, Sudetach Zachodnich, Rudawach Janowickich.
Położenie.
Fajka położona jest w Rudawach Janowickich, na Janowickim Grzbiecie, na zachodnich zboczach bezimiennego wzniesienia o wysokości ok. 645 m n.p.m., położonego pomiędzy Lwią Górą na południowym wschodzie, a Jańską Górą na północnym zachodzie. Wzniesienie to znajduje się w ramieniu odchodzącym od Dziczej Góry w kierunku północno-zachodnim, w stronę Gór Sokolich. Fajka leży na południe od Rozdroża pod Jańską Górą, na wschód od Karpnik i na północ od Strużnicy.
Widoczne ze Strużnicy wzniesienie porasta w całości sztuczna monokultura świerkowa, która zastąpiła pierwotne lasy regla dolnego.
Opis.
Na zachodnich, stromych zboczach bezimiennego wzniesienia, pomiędzy dwiema trawersującymi je drogami leśnymi, znajduje się niewielkie skupisko skałek, z których najbardziej znanymi są Fajka, Rylec, Pajęcza Skała, Szuflandia i Ząbek. Wokół skałek, a zwłaszcza poniżej nich znajdują się liczne bloki skalne, wręcz blokowiska. Ponadto teren jest porośnięty gęstym lasem świerkowym.
Sama Fajka składa się z kilku formacji skalnych i wielu bloków. Jej ściany pocięte są nieregularnymi spękaniami ciosowymi o bardzo zmiennej geometrii.
Poniżej dolnej drogi, którą prowadzi ( niebieski szlak) ze "Szwajcarki" na Starościńskie Skały, znajdują się jeszcze inne skałki – Lustro i Karpnicka Turniczka.
Budowa geologiczna.
Zbudowane jest z waryscyjskich granitów karkonoskich, należących do masywu karkonoskiego. Jest to granit średnioziarnisty porfirowaty, z widocznymi porfirokryształami skaleni.

</doc>
<doc id="2802564" url="https://pl.wikipedia.org/wiki?curid=2802564" title="Naurua">
Naurua



</doc>
<doc id="2802568" url="https://pl.wikipedia.org/wiki?curid=2802568" title="Mare Nostrum (film)">
Mare Nostrum (film)

Mare Nostrum (ang. "Mare Nostrum") – amerykański niemy film wojenny z 1926 roku w reżyserii Rexa Ingrama. Wyprodukowany przez Metro-Goldwyn. Film jest adaptacją powieści Vincente Blasco Ibáñeza.

</doc>
<doc id="2802569" url="https://pl.wikipedia.org/wiki?curid=2802569" title="Michaił Pietrow (1885–1938)">
Michaił Pietrow (1885–1938)

Michaił Aleksandrowicz Pietrow (ros. Михаил Александрович Петров, ur. , zm. 1938) – rosyjski i radziecki wojskowy, oficer floty carskiej, współorganizator radzieckiej Marynarki Wojennej, teoretyk i historyk wojny morskiej, autor szeregu dzieł z tej dziedziny, wykładowca oraz komendant leningradzkiej Akademii Marynarki Wojennej. Rozstrzelany w czasie wielkich czystek.
Życiorys.
Michaił Pietrow ukończył w 1905 roku Morski Korpus Kadecki w Sankt-Petersburgu, oraz, po okresie obowiązkowej służby morskiej, studia na Akademii Morskiej. Od 1913 roku był oficerem sztabowym Floty Bałtyckiej, 6 grudnia 1915 roku awansowanym do stopnia kapitana II rangi (odpowiednik komandora porucznika), jako jeden z najmłodszych oficerów w rosyjskiej flocie. Po rewolucjach lutowej i październikowej pozostał w służbie w marynarce Rosji Sowieckiej, w początkach 1918 roku obejmując stanowisko szefa sztabu Floty Bałtyckiej. Był odpowiedzialny za przebieg tzw. lodowego przejścia, które uratowało sowieckie okręty przed dostaniem się w ręce Niemców. Po zakończeniu działań wojennych został członkiem komisji historycznej opracowującej historię działań morskich lat 1914–1918 ("Moriskom"), której przewodniczył Nikołaj Kłado.
W 1920 roku objął funkcję szefa sztabu Robotniczo-Chłopskiej Floty Czerwonej. Rok później został komendantem Akademii Morskiej i pełnił tę funkcję do 1923 roku. W lutym 1924 roku został usunięty z czynnej służby i zajął się działalnością naukową. Z tego okresu pochodzi większość jego książek i artykułów dotyczących teorii wojny morskiej, jej taktyki i strategii oraz historii marynarki wojennej. W połowie 1927 roku, powołany przez nowego szefa floty, Romualda Muklewicza, powrócił do czynnej służby i pracy sztabowej. Występował przeciwko planom redukcji floty, wspieranym przez marszałka Tuchaczewskiego, wskazując jej ważną rolę w obronie kraju. Ostatecznie, na posiedzeniu sztabu Armii Czerwonej w maju 1928 roku, po wystąpieniach obu oponentów, podjęto decyzję o przyjęciu racji Pietrowa i zachowaniu stanu posiadania marynarki wojennej, a następnie jej rozbudowie.
W 1929 roku mianowany profesorem. 12 października 1930 roku został aresztowany, prawdopodobnie w następstwie fałszywego donosu, i uwięziony. Zwolniony w 1932 roku, nie powrócił już do czynnej służby. W 1935 roku, po przywróceniu stopni wojskowych, został kapitanem I rangi (odpowiednik komandora). Ponownie aresztowany w 1938 roku, w okresie wielkiego terroru, został rozstrzelany w nieznanym miejscu. Zrehabilitowano go w latach 60. XX wieku.

</doc>
<doc id="2802571" url="https://pl.wikipedia.org/wiki?curid=2802571" title="Fabrice Olinga">
Fabrice Olinga

Fabrice Olinga Essono (ur. 12 maja 1996 w Duali) – kameruński piłkarz grający na pozycji napastnika. Od 2015 roku jest zawodnikiem klubu Royal Mouscron-Péruwelz.
Kariera klubowa.
Swoją karierę piłkarską Olinga rozpoczął w szkółce piłkarskiej Samuela Eto’o w Kamerunie. W 2009 roku wyjechał do Hiszpanii i podjął treningi w juniorach RCD Mallorca. W 2011 roku został zawodnikiem Málagi CF. W 2012 roku zdobył z drużyną juniorów Copa del Rey Juvenil de Fútbol. Latem 2012 został włączony do kadry pierwszego zespołu Málagi. 18 sierpnia 2012 zadebiutował w Primera División w wygranym 1:0 wyjazdowym meczu z Celtą Vigo. W 60. minucie tego meczu zmienił Sebastiána Fernándeza, a w 85. minucie strzelił zwycięskiego gola. Stał się tym samym najmłodszym strzelcem gola w historii Primera División (miał wówczas 16 lat i 98 dni), bijąc rekord Ikera Muniaina o 98 dni.
W styczniu 2014 Olinga przeszedł do Apollonu Limassol, a następnie został stamtąd wypożyczony do SV Zulte Waregem. W lutym został graczem Sampdorii, która wypożyczyła go do Viitorulu Konstanca, w którym nie zdołał zaliczyć debiutu. Latem 2015 przeszedł do Royalu Mouscron-Péruwelz, który rok później zmienił nazwę na Royal Excel Mouscron.
Kariera reprezentacyjna.
W reprezentacji Kamerunu Olinga zadebiutował 12 października 2012 roku w zremisowanym 1:1 meczu kwalifikacji do Pucharu Narodów Afryki 2012 z Republiką Zielonego Przylądka, rozegranym w Jaunde.

</doc>
<doc id="2802573" url="https://pl.wikipedia.org/wiki?curid=2802573" title="EPZR">
EPZR



</doc>
<doc id="2802574" url="https://pl.wikipedia.org/wiki?curid=2802574" title="Model Blacka">
Model Blacka

Model Blacka – model matematyczny w analizie portfelowej służący inwestorom do pomocy w wyborze portfela inwestycyjnego. Jest on poszerzeniem modelu Markowitza o dopuszczenie nieograniczonej krótkiej sprzedaży. Zatem zbiorem portfeli dopuszczalnych w tym modelu jest cała płaszczyzna k-wymiarowa:
Oznacza to, że ze zbioru k spółek inwestor dobiera portfel tak, aby suma wszystkich walorów w portfelu była równa początkowemu kapitałowi L. Czyli matematycznie możemy to zapisać w postaci:
gdzie formula_3 jest zbiorem indeksów spółek, których akcje inwestor sprzedał, formula_4 jest zbiorem indeksów spółek, których akcje inwestor kupił, a formula_5 oznacza wartość akcji formula_6-tej spółki. Oznacza to, że jeśli zapiszemy ten wzór trochę inaczej:
to dostajemy naszą płaszczyznę, bo możemy oznaczyć formula_8 dla formula_9 i formula_10 dla formula_11
__SPIS__
Sformułowanie problemu.
Patrzenie na model Blacka, jako na poszerzenie modelu Markowitza jest uzasadnione tym, że podstawowe wzory na stopę zwrotu (wartość oczekiwaną) i ryzyko (wariancję) pozostają bez zmian. Mamy więc:
oraz
W modelu Blacka definiujemy dodatkowe wielkości ułatwiające zapis kolejnych wzorów. Są to:
gdzie formula_17 jest wektorem złożonym z samych jedynek.
Prosta krytyczna.
Jest to zbiór punktów krytycznych odwzorowania prowadzącego z płaszczyzny
na płaszczyznę formula_19
W modelu Blacka, przy założeniu, że formula_20 jest dodatnio określona oraz formula_21 zbiór punktów krytycznych tworzy prostą formula_22 zadaną wzorem:
Pocisk Markowitza.
Jest obrazem prostej krytycznej na płaszczyźnie
W modelu Blacka jest to prawa gałąź (dla formula_25) hiperboli zadanej wzorem:
gdzie formula_27
Zauważmy, że tangens połowy kąta pomiędzy asymptotami pocisku Markowitza wynosi:
Granica minimalna, portfel minimalnego ryzyka, granica efektywna.
Granica minimalna.
Podobnie jak w modelu Markowitza istnieje granica minimalna w modelu Blacka, zdefiniowana w ten sam sposób, czyli jako zbiór lewych końców przecięcia obrazu na płaszczyźnie formula_29 z prostymi formula_30
Portfel minimalnego ryzyka.
Portfel minimalnego ryzyka w tym modelu daje się zapisać konkretnym wzorem:
Granica efektywna.
Analogicznie jak w modelu Markowitza, w dużym uproszczeniu jest to zbiór portfeli, które mają wyższą stopę zwrotu przy tym samym ryzyku. Geometrycznie jest to górna część granicy minimalnej, czyli portfele leżące ponad portfelem minimalnego ryzyka.
Portfele optymalne względem funkcji użyteczności.
Portfelem optymalnym względem funkcji użyteczności jest portfel, który minimalizuje jej wartość oczekiwaną, czyli oczekiwaną użyteczność. Geometrycznie jest to punkt przecięcia obrazu portfeli na płaszczyźnie formula_32 z tą krzywą obojętności funkcji użyteczności, która jako pierwsza do niego dociera. Punkt ten leży na granicy minimalnej.
Przykład 1.
Prosta krytyczna: formula_39 lub inaczej: formula_40
Pocisk Markowitza: formula_41
Obraz boku formula_42 formula_43
Obraz boku formula_44 formula_45
Obraz boku formula_46 formula_47
Prosta ta i jej obraz w zadanym przekształceniu zostały naniesione (na czarno) na rysunki zbioru portfeli dopuszczalnych oraz ich obrazu w tym przekształceniu; punkt wspólny prostej krytycznej oraz sympleksu, jak i ich obrazy w przekształceniu, zostały zaznaczone kolorem czerwonym. Boki sympleksu i ich obrazy w przekształceniu zostały zaznaczone kolejnymi kolorami. Na płaszczyźnie formula_48 pocisk Markowitza (czyli czarna hiperbola) tworzy granicę minimalną.

</doc>
<doc id="2802575" url="https://pl.wikipedia.org/wiki?curid=2802575" title="Tenellia adspersa">
Tenellia adspersa



</doc>
<doc id="2802576" url="https://pl.wikipedia.org/wiki?curid=2802576" title="Embletonia pallida">
Embletonia pallida



</doc>
<doc id="2802578" url="https://pl.wikipedia.org/wiki?curid=2802578" title="Eolis ventilabrum">
Eolis ventilabrum



</doc>
<doc id="2802579" url="https://pl.wikipedia.org/wiki?curid=2802579" title="Tenellia pallida">
Tenellia pallida



</doc>
<doc id="2802581" url="https://pl.wikipedia.org/wiki?curid=2802581" title="Tergipes adspersus">
Tergipes adspersus



</doc>
<doc id="2802583" url="https://pl.wikipedia.org/wiki?curid=2802583" title="Rex Ingram (filmowiec)">
Rex Ingram (filmowiec)

Rex Ingram właś.Reginald Ingram Montgomery Hitchcock (ur. 15 stycznia 1892 w Dublinie, zm. 21 lipca 1950 w Los Angeles) – brytyjski reżyser, scenarzysta, aktor i producent filmowy. 

</doc>
<doc id="2802586" url="https://pl.wikipedia.org/wiki?curid=2802586" title="Hassan Taftian">
Hassan Taftian

Hassan Taftian (pers. حسن تفتیان; ur. 4 maja 1993 w Torbat-e Heydarieh) – irański lekkoatleta specjalizujący się w biegach sprinterskich.
W 2009 reprezentował Iran na igrzyskach azjatyckich młodzieży, na których zajął 6. miejsce w biegu na 100 metrów. Ma na swoim koncie trzy medale mistrzostw Azji juniorów – srebro z 2010 oraz złoto i brąz z 2012. W 2012 dotarł do półfinału biegu na 100 metrów podczas mistrzostw świata juniorów w Barcelonie. Ósmy zawodnik biegu na 100 metrów podczas mistrzostw Azji w Pune (2013). W 2016 zdobył złoty medal na dystansie 60 metrów podczas halowych mistrzostw Azji, natomiast rok później wywalczył pierwszy w karierze medal mistrzostw kontynentu na otwartym stadionie.

</doc>
<doc id="2802587" url="https://pl.wikipedia.org/wiki?curid=2802587" title="Wypuszczenie Mojżesza na rzekę">
Wypuszczenie Mojżesza na rzekę

Wypuszczenie Mojżesza na rzekę – obraz francuskiego malarza Nicolasa Poussina.
Temat obrazu został zaczerpnięty ze Starego Testamentu z Księgi Wyjścia. W całej swojej twórczości, Poussin namalował ok. dziewiętnaście obrazów ilustrujących życie Mojżesza. Motyw "Wypuszczenia Mojżesza na rzekę" przedstawił tylko raz, gdy już kolejny wątek "Znalezienie Mojżesza" podjął czterokrotnie.
Opis obrazu.
Artysta ukazuje moment, gdy Jochabela wypuszcza koszyk z niemowlęciem. Narracja zaczyna się z lewej strony, gdzie Poussin przedstawił Amrama, ojca Mojżesza i jego syna Aarona. Na twarzy ojca widać zatroskanie i ból spowodowany niepewnym losem syna. Nagi chłopiec odwraca głowę, ostatni raz patrząc na swojego młodszego brata. Dziecko w koszyku ma wyciągniętą rączkę jakby się żegnało z rodziną. W centralnej części obrazu ukazana została Jochabela, klęcząca nad brzegiem i wypuszczająca z rąk koszyk. Jej głowa skierowana jest natomiast w stronę Miriam, z którą nawiązuje kontakt wzrokowy. Kobieta, również patrzy w stronę koszyka z dzieckiem, jednocześnie wskazując na ogrody pałacowe faraona po drugiej stronie rzeki. Tam widać córkę faraona wraz ze swoją świtą. Palcem prawej dłoni ucisza dziecko, choć skierowany jest bardziej do widza. Zapowiada tajemnicę przyszłych wydarzeń; będąc w służbie córki faraona spowodowała, że Jokebed została mamką Mojżesza, nie ujawniając przy tym ich prawdziwej tożsamości. Na to, że mamy do czynienia ze starotestamentową opowieścią związaną z Mojżeszem wskazuje mężczyzna w objęciach sfinksa ukazanych z prawej stronie. Sfinks i wznoszony przez mężczyznę róg obfitości są symbolami Nilu, głównej rzeki Egiptu i jego żywicielki.Tło zilustrowanej opowieści stanowi mieszanka rzymskich budowli m.in. widoczne są zarysy fortecy Sant’Angelo.

</doc>
<doc id="2802588" url="https://pl.wikipedia.org/wiki?curid=2802588" title="Limapontia capitata">
Limapontia capitata



</doc>
<doc id="2802591" url="https://pl.wikipedia.org/wiki?curid=2802591" title="Chalidis coerulea">
Chalidis coerulea



</doc>
<doc id="2802592" url="https://pl.wikipedia.org/wiki?curid=2802592" title="Limapontia nigra">
Limapontia nigra



</doc>
<doc id="2802593" url="https://pl.wikipedia.org/wiki?curid=2802593" title="Planaria limacina">
Planaria limacina



</doc>
<doc id="2802595" url="https://pl.wikipedia.org/wiki?curid=2802595" title="Erickson">
Erickson



</doc>
<doc id="2802596" url="https://pl.wikipedia.org/wiki?curid=2802596" title="Unikanie opodatkowania">
Unikanie opodatkowania

Unikanie opodatkowanie oznacza podejmowanie działań zgodnych z prawem, w ramach których podatnik wykorzystuje dostępne środki do obniżenia obciążenia podatkowego, które powstałoby bez ich zastosowania.
Istota.
Trudno wyznaczyć granicę pomiędzy optymalizacją podatkową a obejściem prawa podatkowego. Wyznaczenie zaś tej granicy jest kwestią kontrowersyjną. Należy jednak wyraźnie rozgraniczyć działania sprzeczne z przepisami podatkowymi (uchylanie się od opodatkowania) od działań podejmowanych przez świadomego podatnika, który korzysta z dostępnych mu możliwości optymalizacyjnych przewidzianych w prawie podatkowym. To właśnie rozwiązania legalne należą do instrumentów optymalizacji podatkowej.
Źródła.
Legalne obniżanie obciążeń podatkowych jest w pewnych przypadkach pożądane przez ustawodawcę. Taka możliwość kształtowania zobowiązania podatkowego wynika z różnych czynników.
Po pierwsze, w wielu obszarach ustawodawca świadomie zostawia podatnikowi swobodę decyzyjną. Konsekwentnie, w każdym z takich obszarów tworzy się potencjał do optymalizacji. Przykładowo, podatnik może sam dokonać wyboru metody amortyzacji, okresu rozliczeniowego, roku podatkowego czy sposobu wpłacania zaliczek (np. wybór metody uproszczonej). Podstawą do podjęcia decyzji powinna każdorazowo być dogłębna analiza korzyści z niej płynących.
Po drugie, swobody uznaniowe zawarte w przepisach podatkowych odnoszą się do przypadków, w których niemożliwe jest określenie precyzyjnej wartości. Podatnik w takiej sytuacji często musi oszacować daną wartość metodą wyceny bądź porównawczą. Zastosowanie jednej z metod może mieć odbicie w wysokości wyliczonej kwoty. Konsekwentnie, może to się przełożyć na wielkość obciążenia podatkiem.
Po trzecie, w regulacjach prawnych występują normy stymulacyjne związane z pełnieniem przez podatki funkcji stymulacyjnej. W celu zachęcenia podatników do pożądanych z punktu widzenia państwa działań, ustawodawca uwzględnił rozwiązania wyjątkowo korzystne dla tych, którzy takie działania podejmą. Taka motywacja najczęściej przybiera formę ulg podatkowych. Przykładowo, by zwiększyć tempo modernizacji i konkurencyjność przedsiębiorstw, w prawie podatkowym funkcjonuje obecnie ulga na zakup nowych technologii. Zachęta może występować także jako odroczenie opodatkowania, czego przykładem jest kredyt podatkowy.
Kolejną przesłanką do istnienia optymalizacji podatkowej jest możliwość kształtowania stanu faktycznego lub prawnego. Podobne zdarzenia pod względem ekonomicznym mogą bowiem zostać odmiennie zakwalifikowane na podstawie przepisów prawa. Przykładowo, wybór źródła finansowania pomiędzy wspólnikami a kredytem długoterminowym ma dla spółki zbliżone skutki ekonomiczne, podczas gdy opodatkowanie dywidend i odsetek jest różne. Ponadto takie same działania podatników mogą powodować inne konsekwencje podatkowe. Odnosi się to między innymi do stosowania cen transferowych, gdzie kluczową rolę odgrywa prawidłowe udokumentowanie stanu faktycznego. Nawet jeśli dwa przedsiębiorstwa zastosują ceny transferowe na tych warunkach, ale jedno z nich nie przedstawi odpowiedniej dokumentacji, skutki podatkowe dla nich będą całkowicie odmienne.
Przykłady optymalizacji z wykorzystaniem prawa cywilnego i handlowego.
Jednym z najprostszych sposobów na przeprowadzenie samodzielnej optymalizacji podatkowej jest skorzystanie z odpowiednich form prawnych, które uregulują działalność istniejącego bądź dopiero powoływanego podmiotu. Spółki komandytowe są formą prawną, która gwarantuje realne korzyści finansowe. Nienowa forma dopiero teraz zaczyna budzić ogromne zainteresowanie przedsiębiorców i pozwala zaoszczędzić nawet kilkadziesiąt procent podstawy podatkowej rocznie.
Najważniejszym celem optymalizacji podatkowej jest podjęcie działań, które przyczynią się do zmniejszenia wysokości obciążeń podatkowych przy jednoczesnym działaniu w granicach obowiązujących przepisów prawnych.
Przykładami takich działań mogą być:
Wyrok Trybunału Konstytucyjnego w sprawie klauzuli obejścia prawa w 2004.
Z pojęciem optymalizacji wiążą się liczne kontrowersje, podające w wątpliwość jej legalność. Organy podatkowe często kwestionują zgodność z prawem rozliczeń podatkowych zarzucając podatnikom tzw. obejście prawa podatkowego, czyli kwalifikowaną postać unikania opodatkowania.
Obejście prawa podatkowego definiowane jest jako wykorzystywanie cywilistycznej zasady
swobody umów, które pozwala na wybór między obowiązkiem podatkowym, a osiągnięciem stanu niższego opodatkowania w stosunku do oczekiwanego przez ustawodawcę. Jednocześnie nie są łamane przy tym żadne nakazy lub zakazy ustawowe”
Jednak, tak długo jak przedsiębiorstwo podejmuje działania niewykraczające poza przyjęte rozwiązania prawne, nie występuje nielegalne prowadzenie księgowości czy obchodzenie prawa. Potwierdzają to orzecznictwa Naczelnego Sądu Administracyjnego oraz interpretacja Ministerstwa Finansów. Kilka przykładów orzecznictwa potwierdzających powyższą tezę:
W wyroku NSA z 31.01.2002 r. podkreślono, że istotą działalności gospodarczej jest maksymalizacja zysku, a nie zobowiązań podatkowych. Nie ma podstaw do nakładania na podmioty gospodarcze (nawet powiązane osobowo i kapitałowo) obowiązku działań prowadzących do zmniejszenia dochodów, dlatego że byłoby to korzystniejsze dla budżetu państwa z punktu widzenia wpływów podatkowych.
"„Z żadnej normy prawnej nie można wyprowadzić zasady nakładającej na podatnika obowiązek działania do powstania zobowiązania podatkowego w najwyższej możliwej wysokości. Jeżeli obowiązujący porządek prawny stwarza podatnikowi możliwość wyboru kilku legalnych konstrukcji do osiągnięcia zamierzonego celu gospodarczego, z których każda będzie miała inny wymiar podatkowy, to wybór najkorzystniejszego podatkowo rozwiązania nie może być traktowany jako obejście prawa.”"
Interpretacja Ministerstwa Finansów:
"„Żaden przepis prawa podatkowego ani orzecznictwo, ani też doktryna nie zabraniają podatnikowi wyboru takiego rozwiązania zgodnego z prawem i rzeczywistością, które byłoby dla niego – przy podejmowaniu decyzji gospodarczych – bardziej korzystne na gruncie prawa podatkowego.”"
Organy podatkowe jednak próbowały przeciwdziałać obejściu prawa mimo absencji jasnej regulacji prawnej w tym obszarze. W tym celu powoływały się na art. 58 Kodeksu Cywilnego, na gruncie którego czynność prawna sprzeczna z ustawą albo mająca na celu obejście ustawy jest nieważna. Poprzez analogię dopuszczały zanegowanie ważność transakcji w zakresie konsekwencji podatkowych, gdy intencją stron było obniżenie wysokości zobowiązania podatkowego, zwiększenie straty, czy podwyższenie nadpłaty lub zwrot podatku.
W 1.01.2003 r. wszedł w życie art. 24b Ordynacji podatkowej, na mocy którego organ podatkowy miał prawo pominąć skutki podatkowe czynność prawnej, jeśli jedynym jej celem było zredukowanie ciężaru opodatkowania (§1) oraz jeśli jej cel można było osiągnąć poprzez inną adekwatną czynność. W drugim przypadku organ mógł ustalić wysokość zobowiązania podatkowego wynikającego z tej adekwatnej czynności (§2).
Pierwszy paragraf został uchylony przez Trybunału Konstytucyjny wyrokiem z 11.05.2004 r. (sygn. akt K 4/03), w którym Trybunał orzekł m.in., że:
„Konstytucyjny obowiązek ponoszenia podatków określonych w ustawie (art. 84 Konstytucji) nie oznacza nakazu uiszczania przez podatnika podatku w maksymalnej wysokości ani zakazu korzystania przez podatnika z różnych legalnych metod optymalizacji podatkowej. Istnieje zasadnicza różnica między bezprawnym uchylaniem się od opodatkowania, stanowiącym naruszenie norm prawnych, a unikaniem opodatkowania przez dokonywanie w tym celu zgodnych z prawem czynności prawnych”.
Drugi zaś paragraf utracił moc z dniem 1.09.2005 r. wraz z wejściem w życie nowelizacji do Ordynacji Podatkowej, która uchyliła również obowiązujący równolegle art. 24a Ordynacji podatkowej, na podstawie którego organy podatkowe musiały ustalać konsekwencje podatkowe opierając się nie tylko na dosłownej interpretacji oświadczeń woli, ale także biorąc pod uwagę intencje oraz cel czynności.
W miejsce artykułów 24a oraz 24b wprowadzono nowy przepis: art. 199a Ordynacji podatkowej, który w § 1 i 2 powtórzył 24a. Ma on więc wskazywać na charakter procesowy nowych przepisów. W myśl § 3, jeżeli z dowodów zgromadzonych w toku postępowania, w szczególności zeznań strony, wynikają wątpliwości co do istnienia lub nieistnienia stosunku prawnego lub prawa, z którym związane są skutki podatkowe, organ podatkowy występuje do sądu powszechnego o ustalenie istnienia lub nieistnienia tego stosunku prawnego lub prawa.
Dotychczas (2012) nie stworzono przepisów, które zastępowałyby w jakiejkolwiek formie artykuł regulujący obejście prawa, który okazał się być sprzeczny z konstytucją. Organom skarbowym pozostało uprawnienie do zanegowania tzw. pozornych czynności prawnych, choć sprawia ono trudności w egzekwowaniu.
W obecnym stanie prawnym, organy podatkowe nie mogą kwestionować ważności umowy z punku widzenia skutków fiskalnych, jedynie na podstawie jej nieadekwatności wobec zamierzonych celów gospodarczych lub gdy głównym jej efektem będzie uzyskanie korzyści podatkowej. Mają one więc obowiązek uznawać ważnie zawarte umowy. 
Aktualnie (2012) w zakresie kompetencji organów podatkowych leży:
W momencie gdy organ podatkowy dojdzie do wniosku, po zanalizowaniu wymienionych elementów, że zrekonstruowana przez niego treść umowy różni się od zadeklarowanej przez strony na potrzeby rozliczenia podatkowego, ma prawo wyciągnąć konsekwencje podatkowe odpowiednie dla ustalonego stanu faktycznego. Niemniej jednak w pierwszej kolejności musi przeprowadzić postępowanie, w którym odtworzy treść czynności zgodnie z regułami interpretacyjnymi prawa cywilnego, uwzględniając zachowania stron i badając ich zgodność. W przypadku zaistnienia wątpliwości dotyczących występowania lub braku stosunku prawnego organ jest upoważniony by zwrócić się do sądu powszechnego, który rozstrzygnie czy stosunek zaistniał. Gdy okaże się, że umowa była ważna, jej skutki nie mogą zostać zanegowane, nawet jeśli dominującym motywem czynności była optymalizacja podatkowa.
Skutkiem uchylenia klauzuli obejścia prawa organy podatkowe, a w ślad za nimi sądy, powróciły do praktykowania klauzuli obejścia prawa podatkowego bazując na rozwiązaniach, które przeważały w orzecznictwie przed 2003 r., choć takie postępowanie zostało dobitnie potępione przez naukę prawa podatkowego – m.in. prof. B. Brzeziński odniósł się do sentencji NSA z 29.05.2002 r. (III SA 2606/00), POP 2003/1, s. 84) zaznaczając, że sądowe postępowanie w kwestii prawa podatkowego jest contra legem, czyli „wbrew prawu”, „przeciwko prawu”, wykazując charakter prawotwórczy.
W świetle braku regulacji prawnych w kwestii obejścia prawa, obserwujemy obecnie ponowne odejście ku pozaustawowej sądowej praktyce obejścia prawa podatkowego. Powyższa tendencja pociąga za sobą zwiększony poziom ryzyka podatkowego w przypadku czynności balansujących na granicy dozwolonych strategii, a także zmierzających przede wszystkim ku redukcji obciążenia podatkowego.
Ten zapis daje fiskusowi w praktyce duże możliwości w zakresie niekontrolowanej interpretacji czynności prawnych podejmowanych przez przedsiębiorstwa. Powyższy przykład potwierdza wniosek, że stosując narzędzia optymalizacji, należy pamiętać, iż zwiększeniu ulega poziom ryzyka.

</doc>
<doc id="2802597" url="https://pl.wikipedia.org/wiki?curid=2802597" title="Parafia św. Stanisława Biskupa i Męczennika w Wilczyskach">
Parafia św. Stanisława Biskupa i Męczennika w Wilczyskach

Parafia św. Stanisława Biskupa i Męczennika w Wilczyskach – rzymskokatolicka parafia znajdująca się w diecezji tarnowskiej, w dekanacie bobowskim.
W skład terytorium parafii wchodzi miejscowość Chodorowa oraz część Wilczysk i Wojnarowej. Liczy ok. 1200 wiernych.
Historia.
Parafia w Wilczyskach powstała na początku XIV wieku. Kościołem parafialnym jest zabytkowy, drewniany kościół św. Stanisława Biskupa i Męczennika z początków XVII wieku.
Z parafii Wilczyska wydzielono parafie:

</doc>
<doc id="2802598" url="https://pl.wikipedia.org/wiki?curid=2802598" title="Jeannie Van Dyk">
Jeannie Van Dyk



</doc>
<doc id="2802599" url="https://pl.wikipedia.org/wiki?curid=2802599" title="Unia Demokratów i Niezależnych">
Unia Demokratów i Niezależnych

Unia Demokratów i Niezależnych (fr. "Union des démocrates et indépendants", UDI) – francuska federacyjna partia polityczna o profilu centrowym i centroprawicowym założona w 2012. Należy do Partii Porozumienia Liberałów i Demokratów na rzecz Europy. UDI dopuściła zarówno członkostwo indywidualne, jak i poprzez współtworzące ją partie.
Historia.
Po wyborach w 2012 w Zgromadzeniu Narodowym XIV kadencji 26 czerwca została zawiązana blisko trzydziestoosobowa frakcja parlamentarna pod nazwą Unia Demokratów i Niezależnych. W jej skład weszli głównie deputowani ugrupowań w poprzedniej kadencji współpracujący z rządzącą UMP, zaś na jej czele stanął lider Partii Radykalnej Jean-Louis Borloo. 18 września 2012 ogłosił powołanie nowej federacyjnej partii politycznej pod tożsamą nazwą.
Do nowej formacji przystąpiły w szczególności:
Na czele tymczasowych władz partii stanął Jean-Louis Borloo. Wiceprezesami zostali Jean Arthuis, Jean-Christophe Fromantin i Chantal Jouanno, przewodniczącym rady krajowej Hervé Morin, a sekretarzami generalnymi Jean-Christophe Lagarde i Laurent Hénart. Wśród założycieli znaleźli się także m.in. Thierry Cornillet, Charles de Courson, Louis Giscard d’Estaing, Maurice Leroy, Michel Mercier, Dominique Riquet, François Sauvadet, François-Xavier Villain, Rama Yade i inni. Wkrótce po założeniu UDI zasiliło m.in. blisko 30 deputowanych, około 30 senatorów i 5 eurodeputowanych. Partię publicznie poparli także była przewodnicząca Parlamentu Europejskiego Simone Veil i były prezydent Valéry Giscard d’Estaing. W lipcu 2013 Narodowe Centrum Niezależnych i Chłopów zostało wykluczone z federacji.
W kwietniu 2014 z powodów zdrowotnych z funkcji przewodniczącego zrezygnował Jean-Louis Borloo, kierownictwo partii tymczasowo przejął Yves Jégo. W wyborach europejskich z maja 2014 UDI wystartowała w koalicji z Ruchem Demokratycznym, która uzyskała 9,9% głosów i wprowadziła 7 przedstawicieli do Europarlamentu VIII kadencji (w tym 3 reprezentantów unii).
W listopadzie 2014 nowym liderem UDI został Jean-Christophe Lagarde, który w drugiej turze głosowania pokonał Hervégo Morina. UDI podjęła bliską współpracę z UMP i następnie z powstałymi na jej bazie Republikanami. Nie wystawiła swojego kandydata w wyborach prezydenckich w 2017, popierając François Fillona. W tym samym roku UDI opuścił wspierający Emmanuela Macrona Sojusz Centrowy. W wyborach w 2017 w większości okręgów unia uzgodniła wspólnych kandydatów z Republikanami, do niższej izby francuskiego parlamentu wprowadziła 18 swoich przedstawicieli.
W grudniu 2017 z federacji wystąpiły Partia Radykalna (która współtworzyła Mouvement radical) i Les Centristes (dawne Nowe Centrum). W 2019 lista skupiona wokół UDI nie uzyskał reprezentacji w PE. W wyborach prezydenckich w 2022 partia poparła Valérie Pécresse z Republikanów. W tym samym roku utrzymała kilkuosobową reprezentację w Zgromadzeniu Narodowym, a jej nowym przewodniczącym został Hervé Marseille.

</doc>
<doc id="2802602" url="https://pl.wikipedia.org/wiki?curid=2802602" title="Mikros (mikroskop)">
Mikros (mikroskop)

Mikros - polski mikroskop szkolny o trwale zamocowanych elementach optycznych i uproszczonej mechanice, produkowany w latach 70. XX wieku przez Polskie Zakłady Optyczne.
Parametry urządzenia:
Obrót rynkowy mikroskopem prowadziły początkowo sklepy CEZAS, zaopatrujące szkoły.

</doc>
<doc id="2802604" url="https://pl.wikipedia.org/wiki?curid=2802604" title="Magda Dygat-Dudzińska">
Magda Dygat-Dudzińska



</doc>
<doc id="2802607" url="https://pl.wikipedia.org/wiki?curid=2802607" title="Środek o skutku równoważnym do ograniczeń ilościowych">
Środek o skutku równoważnym do ograniczeń ilościowych

Środek o skutku równoważnym do ograniczeń ilościowych (ŚOR) – w prawie Unii Europejskiej jedna z zakazanych na mocy art. 34. i 35. Traktatu o Funkcjonowaniu Unii Europejskiej pozafiskalnych barier w swobodnym przepływie towarów pomiędzy państwami członkowskimi. Wobec braku jednoznacznej traktatowej definicji środka o skutku równoważnym, zakres przedmiotowy pojęcia został sformułowany przez Trybunał Sprawiedliwości Unii Europejskiej na drodze orzecznictwa, od lat 70. XX wieku ulegając stałej ewolucji. Obecnie można wyróżnić trzy definicje pojęcia zwane potocznie „formułami”: Dassonville, Cassis de Dijon, oraz Keck.
Formuła Dassonville.
Formuła Dassonville jest pierwszą definicją środka o skutku równoważnym do ograniczeń ilościowych. Zgodnie z jej brzmieniem, środkiem o skutku równoważnym do ograniczeń ilościowych jest każdy przepis państwa członkowskiego, który w sposób pośredni lub bezpośredni, rzeczywisty lub potencjalny może wpłynąć na handel pomiędzy państwami członkowskimi Unii Europejskiej.
Powyższe rozumienie pojęcia środka o skutku równoważnym jest pojęciem bardzo szerokim. Trybunał Sprawiedliwości w swojej dalszej działalności doprowadził do zawężenia stosowania powyższej definicji na gruncie formuły Cassis de Dijon.
Formuła Cassis de Dijon.
Formuła Cassis de Dijon dała możliwość państwom członkowskim stosowania regulacji stanowiących w myśl formuły Dassonville środki o skutku równoważnym w obrocie towarowym w następujących sytuacjach:
Aby określony środek krajowy mógł mieć zastosowanie wymienione przesłanki powinny być spełnione kumulatywnie.
Formuła Keck.
Orzeczenie w sprawie Keck&amp;Mithouard wprowadziło nową definicję środka o skutku równoważnym. W tym przypadku podstawowym elementem stało się rozróżnienie czy dane regulacje krajowe dotyczą produktu czy też jego sprzedaży. Pojęcie środka o skutku równoważnym w brzmieniu formuły Keck jest następujące:
Każdy przepis państwa członkowskiego, który w sposób pośredni lub bezpośredni, rzeczywisty lub potencjalny może wpłynąć na handel między państwami członkowskimi, nie stanowi – w myśl orzeczenia w sprawie Dassonville – środka o skutku równoważnym do ograniczeń ilościowych, tak długo jak dotyczy on wszystkich podmiotów gospodarczych działających na terenie danego państwa członkowskiego, oraz nie utrudnia dostępu do rynku towarom zagranicznym w sposób większy niż utrudnia to towarom krajowym.

</doc>
<doc id="2802613" url="https://pl.wikipedia.org/wiki?curid=2802613" title="Halluszu-Inszuszinak">
Halluszu-Inszuszinak

Halluszu-Inszuszinak – król Elamu w latach 699–693 p.n.e., brat Szutruk-Nahhunte II, którego odsunął od władzy w krwawym przewrocie pałacowym.
Znana jest tylko jedna elamicka inskrypcja Halluszu-Inszuszinaka, w której nazywa on siebie „tym, który poszerza granice królestwa”. Wydarzenia ostatniego roku jego panowania są lepiej znane, jako że wciągnięty on został w konflikt pomiędzy królem asyryjskim Sennacherybem a królem babilońskim Marduk-apla-iddiną II. Gdy Sennacheryb zaatakował Babilonię, Marduk-apla-iddina II zmuszony został do wycofania się na bagna Zatoki Perskiej, by następnie znaleźć schronienie w Elamie. W odwecie za pomoc udzieloną Marduk-apla-iddinie II Asyryjczycy zaatakowali Elam od strony morza zdobywając i niszcząc szereg nadbrzeżnych miast. Gdy wojska asyryjskie zaangażowane były w rejonie Zatoki Perskiej, Halluszu-Inszuszinak ze swą armią wkroczył do północnej Babilonii, zdobył miasto Sippar i pojmał Aszur-nadin-szumiego, asyryjskiego następcę tronu, którego Sennacheryb uczynił królem Babilonii. Na jego miejsce osadził na tronie babilońskim Nergal-uszeziba. We wrześniu 693 roku p.n.e. Sennacherybowi udało się pokonać połączone siły babilońsko-elamickie w bitwie pod Nippur. Halluszu-Inszuszinak powrócił do Suzy, ale – jak podaje "Kronika babilońska" – zaraz po przybyciu został zamordowany przez swych własnych ludzi. Na tronie elamickim zastąpił go jego syn Kudur-Nahhunte.

</doc>
<doc id="2802616" url="https://pl.wikipedia.org/wiki?curid=2802616" title="Chewa (lud)">
Chewa (lud)

Chewa (lub Nyanja) – lud zamieszkujący tereny Afryki Wschodniej, głównie Malawi, a także wschodnią Zambię i regiony Niassa, Tete i Milange w Mozambiku. W 2010 roku liczebność Chewa wynosiła 12,3 mln. Lud ten posługuje się językiem czewa z rodziny bantu, który jest drugim językiem urzędowym (po angielskim) w Malawi i używany jest przez ponad 57% ludności tego kraju.
Gospodarka Chewa opiera się głównie na rolnictwie, uprawia się przede wszystkim kukurydzę i sorgo. Popularne jest także łowiectwo i rybołówstwo.

</doc>
<doc id="2802622" url="https://pl.wikipedia.org/wiki?curid=2802622" title="Zagadki Wszechświata z Morganem Freemanem">
Zagadki Wszechświata z Morganem Freemanem

Zagadki Wszechświata z Morganem Freemanem (tytuł oryg. "Through the Wormhole") – program naukowy nadawany na kanale Discovery Science prowadzony przez amerykańskiego aktora Morgana Freemana.

</doc>
<doc id="2802624" url="https://pl.wikipedia.org/wiki?curid=2802624" title="Richard Kohnke">
Richard Kohnke

Richard Otto Kohnke (ur. 10 sierpnia 1873 w Bytowie, zm. 11 marca 1931 w Gdańsku) - inżynier budowlany, nauczyciel akademicki, specjalista z zakresu statyki i konstrukcji żelbetowych.
Syn Karla, nauczyciela, i Anny z domu Milz. Absolwent Szkoły Technicznej ("Technische Hochschule") w Berlinie. Był zatrudniony jako inspektor nadzoru na kolei w Berlinie, w firmie Siemens &amp; Halske A.G. (od 1899), oraz w Królewskich Ogrodach Botanicznych w Dahlem (1904). Wykładowca w katedrze statyki, konstrukcji budowlanych, żelbetowych i ruchomych mostów Szkoły Technicznej w Gdańsku (od ok. 1911), w roku akademickim 1914-1915 profesor i dziekan Wydziału Inżynierii Budowlanej. Współpracował przy budowie sopockiego Grand Hotelu, spichrzów na Wyspie Ostrów, trzeciego Domu Zdrojowego wraz z Kasynem (1910-1912), i Zachodniopruskiego Zakładu Ubezpieczeń. Był uczestnikiem dochodzenia prowadzonego przez Urząd do Walki z Korupcją przy Senacie Gdańskim ("Senate der Freien Stadt Danzig") w sprawie malwersacji finansowych związanych z budową wymienionych powyżej ówczesnych "Kasino Hotel", oraz tzw. trzeciego Domu Zdrojowego. Zmarł w swojej pracowni na zawał serca.
Mieszkaniec Sopotu - w 1912 był lokatorem "Dworku Sierakowskich" z 1790 przy "Cecilienstrasse" 12 (obecnie ul. Czyżewskiego), następnie mieszkał przy "Schulstr." 56 (ul. Kościuszki) (od lat 20.-1931).

</doc>
<doc id="2802628" url="https://pl.wikipedia.org/wiki?curid=2802628" title="Effodeildin (2013)">
Effodeildin (2013)

W roku 2013 odbyła się 71. edycja Effodeildin – pierwszej ligi piłki nożnej Wysp Owczych. Wzięło w niej udział 10 klubów z całego archipelagu. Tytułu mistrzowskiego broniła drużyna EB/Streymur, po raz drugi w swej historii, utraciła go jednak na rzecz HB Tórshavn. Od 2012 roku sponsorem tytularnym ligi jest rodzima firma Effo, produkująca oleje silnikowe oraz paliwa.
Spośród dziesięciu zespołów biorących udział w rozgrywkach dwie drużyny po końcu sezonu spadają do 1.deild – niższego poziomu rozgrywek na Wyspach Owczych. W 2013 były to: TB Tvøroyri i 07 Vestur.
Rozgrywki.
Wyniki spotkań.
Regularne spotkania.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Trenerzy i kapitanowie.
Zmiany trenerów.
Dotychczas nie nastąpiły żadne zmiany trenerów.
Sędziowie.
Następujący arbitrzy sędziowali poszczególne mecze Effodeildin 2013:
Statystyki.
Najlepsi strzelcy.
"Stan na 26 maja 2013."

</doc>
<doc id="2802629" url="https://pl.wikipedia.org/wiki?curid=2802629" title="Młodzież z Misją">
Młodzież z Misją

Młodzież z Misją (, skr. YWAM) – międzynarodowa, międzywyznaniowa chrześcijańska organizacja misyjna. Założona przez Loren Cunningham w 1960 roku, ma na celu promowanie ewangelii o Jezusie Chrystusie na całym świecie.
Organizacja obecnie obejmuje osoby, ze 150 krajów, z różnych wyznań chrześcijańskich. Posiada obecnie ponad 16.049 pełnoetatowych pracowników wolontariuszy w ponad 1.000 operacyjnych miejsc w 180 krajach i trenuje 25.000 krótkoterminowych wolontariuszów misjonarzy rocznie.

</doc>
<doc id="2802630" url="https://pl.wikipedia.org/wiki?curid=2802630" title="Macica człowieka">
Macica człowieka

Macica () – nieparzysty narząd, o kształcie zbliżonym do spłaszczonej gruszki, służący do przyjęcia zapłodnionego jaja oraz rozwoju płodu i wydalenia go poza ustrój matczyny po zakończeniu rozwoju. Wymiary macicy u kobiety, która nie rodziła, są następujące: długość około 7,5 cm, największa szerokość około 4 cm i grubość około 2,5–3 cm, przy wadze 50–60 g.
Anatomia.
Macica jest położona pośrodku jamy miednicy mniejszej między odbytnicą i pęcherzem moczowym. W macicy wyróżnia się dwie powierzchnie i dwa brzegi. Powierzchnia przednia jest spłaszczona i nosi nazwę powierzchni pęcherzowej, natomiast wypukła powierzchnia tylna stanowi powierzchnię jelitową. Obie powierzchnie schodzą się w brzegu prawym i lewym.
Budowa ściany macicy.
Ściana macicy jest zbudowana z trzech warstw: błony surowiczej, błony mięśniowej i błony śluzowej.
Błona surowicza (), inaczej omacicze () nie pokrywa całej powierzchni macicy. Błona mięśniowa (), zwana mięśniem macicznym () jest najgrubszą warstwą ściany. Zbudowana jest z włókien mięśniówki gładkiej o bardzo zawiłym przebiegu. Składają się na nią trzy warstwy: zewnętrzna warstwa nadnaczyniowa, środkowa warstwa naczyniowa i wewnętrzna warstwa podnaczyniowa. Błona śluzowa (), inaczej wmacicze leży bezpośrednio na błonie mięśniowej i pokryta jest cylindrycznym nabłonkiem, częściowo migawkowym.
Układ więzadłowy macicy.
Utworzony przez tkanki przymacicze, ich główne pasma biegną jako przymaciczna błona boczna. Aparat więzadłowy tworzą:
Przeszczep macicy.
Przeszczep macicy daje nowe możliwości bezpłodnym kobietom, które urodziły się bez tego narządu lub straciły go w wyniku histerektomii. W 2000 r. w Arabii Saudyjskiej wykonano przeszczep macicy, jednak po 99 dniach 26-letniej pacjentce trzeba było usnąć przeszczepiony organ. Powodem były problemy z krzepliwością krwi.
Pierwszy udany przeczep macicy, który zakończył się przyjściem na świat dziecka, wykonano w 2013 roku w Szwecji. We wrześniu 2014 roku urodził się chłopiec, w 32 tygodniu ciąży. Dziecko przyszło na świat poprzez cesarskie cięcie. W dniu narodzin ważyło 1,8 kg.
15 grudnia 2017 roku w Brazylii urodziło się pierwsze dziecko, które pochodziło z macicy pobranej od zmarłej dawczyni. Dziewczynka w chwili porodu ważyła 2550 g. Jej matka to 32-letnia kobieta, która urodziła się bez macicy (cierpi na zespół Mayera-Rokitansky'ego-Küstera-Hausera). Dawczynią była 45-letnia kobieta zmarła na skutek wylewu, matka trójki dzieci.

</doc>
<doc id="2802632" url="https://pl.wikipedia.org/wiki?curid=2802632" title="Quicksilver Messenger Service (album)">
Quicksilver Messenger Service (album)

Quicksilver Messenger Service – debiutancki album amerykańskiego zespołu Quicksilver Messenger Service. Nagrania powstawały w 1968, album ukazał się w maju 1968, nakładem wytwórni Capitol.
Lista utworów.
Strona A
Strona B

</doc>
<doc id="2802633" url="https://pl.wikipedia.org/wiki?curid=2802633" title="Stanisław August Dominik Żurowski">
Stanisław August Dominik Żurowski

Stanisław August Dominik Żurowski herbu Leliwa (ur. 2 czerwca 1840, zm. 24 lipca 1906) – polski szlachcic, ziemianin, uczestnik powstania styczniowego.
Życiorys.
Urodził się 2 czerwca 1840 r. w Bóbrce, obecnie powiat leski, gmina Solina. Był synem Romualda Żurowskiego i Józefy z Grabowskich (ur. ok. 1810) herbu Jastrzębiec. Uczęszczał do gimnazjum w Przemyślu, gdzie wykładano po niemiecku. Uczestniczył w powstaniu styczniowym w 1863 r. wraz z ojcem i dwoma braćmi, Bolesławem i Kazimierzem. Służył jako szeregowiec w oddziale Dionizego Czachowskiego. Brał udział w kilku bitwach, ale nie był ranny.
Po powstaniu poświęcił się zawodowi rolnika. Praktykę odbywał w Hoszanach u Henryka Janki. Od 1880 roku administrował majątkiem Twierdza – rodziny Jurnatowskich – w pow. Mościska, a następnie Ulicko Seredkiewicz koło Rawy Ruskiej. W 1888 r. został administratorem Rudek, klucza majątków w Galicji, hr. Andrzeja Fredry, z którym się przyjaźnił od czasów powstania styczniowego. Zamieszkał wraz z żoną w Podhajczykach. Administrował majątkami Andrzeja Fredry po jego śmierci (1898 r.) i później gdy jego wdowa poślubiła hr. Aleksandra Skarbka około 1901 r. Zmarł nagle na zawał 24 lipca 1906 r. i został pochowany na cmentarzu w Rudkach.
Życie prywatne.
Ożenił się w 1885 r. z Jadwigą Teresą z Konopków (ur. 31 maja 1858, zm. 3 kwietnia 1952), herbu Nowina. Teresa była drugą córką Józefa i Stefanii Konopków z Mogilan, którzy mieli osiemnaścioro dzieci. Stanisław i Teresa mieli pięcioro dzieci: Roman (1886–1943), Adam (1888–1967), Jadwiga (14/10 1889–14/12 1897), Józef (1892–1936), Felicja (1896–1977). Teresa została pochowana na cmentarzu katolickim w Bielsku-Białej.
Działalność społeczna.
Członek Towarzystwa Gospodarczego, uczestnik konferencji krajowych jako specjalista od hodowli bydła.

</doc>
<doc id="2802636" url="https://pl.wikipedia.org/wiki?curid=2802636" title="Laserowy system referencyjny">
Laserowy system referencyjny

Laserowy system referencyjny (precyzyjnej nawigacji) używany jest do określenia pozycji statku DP względem obiektu (platforma, barka, inny statek) w pobliżu którego statek DP pracuje.
Zasada działania.
Zamontowany w obrotowej głowicy laser półprzewodnikowy wytwarza impulsy elektromagnetyczne w zakresie podczerwieni(długość fali 904-905 nm). Układ soczewek formuje impulsy w wiązkę o jak najmniejszej szerokości w poziomie i o szerokości rzędu 20 stopni w pionie. W czasie pracy urządzenia podstawa obraca się, a wiązka laserowa omiata okolicę. Układ elektrooptyczny mierzy czas między wysłaniem i powrotem impulsu, określając w ten sposób odległość do odbłysnika. Inny układ mierzy kąt obrotu w stosunku do linii centralnej statku, określając kąt kursowy i, uwzględniając dane z żyrokompasu, namiar na odbłyśnik. Dane te są przekazywane do komputera zawiadującego systemem DP, który na ich podstawie określa położenie statku i parametry jego ruchu.
Modele.
Obecnie (2012) spotykane są następujące urządzenia:
Odbłyśniki.
Stosuje się dwa typy odbłyśników:
Dokładność.
Laserowe systemy referencyjne mierzą odległość z dokładnością rzędu 20 cm, a namiar z dokładnością 0,02 stopnia.
Zalety i wady.
Zaletami takich systemów są:
Do wad zalicza się:

</doc>
<doc id="2802637" url="https://pl.wikipedia.org/wiki?curid=2802637" title="Thomas-Morse MB-6">
Thomas-Morse MB-6

Thomas-Morse MB-6 – amerykański samolot wyścigowy zaprojektowany i zbudowany w 1921 w zakładach Thomas-Morse Aircraft na zamówienie United States Army Air Service specjalnie do wzięcia udziału w wyścigu lotniczym 1921 Pulitzer Trophy. Samolot był zmodyfikowanym myśliwcem Thomas-Morse MB-3. W zawodach MB-6 zajął drugie miejsce, w późniejszym czasie jego oznaczenie zostało zmienione na R-2.
Tło historyczne.
W 1918 zakłady Thomas-Morse Aircraft zostały poproszone o zaprojektowanie nowego myśliwca o lepszych osiągach niż ówczesne SPAD-y (SPAD S.XII, SPAD S.XIII i SPAD S.XIV). W odpowiedzi zaprojektowano samolot Thomas-Morse MB-3, który został przyjęty do służby jako podstawowy myśliwiec Armii Amerykańskiej w latach 1919-1925 (włącznie z późniejszą wersją MB-3A produkowaną przez Boeinga).
Zapoczątkowane w 1920 wyścigi lotnicze Pulitzer Trophy od początku przyciągnęły uwagę zarówno Armii, a w następnym roku także United States Navy. Wystawienie własnych samolotów do tych wyścigów było postrzegane jako część zwyczajowej rywalizacji pomiędzy Armią a Marynarką i świetna reklama. Wyścigi lotnicze były też znakomitym polem testowania nowych technologii, w powstających wówczas samolotach wyścigowych często stosowano różne nowatorskie rozwiązania i nowinki techniczne, które w późniejszym czasie były wprowadzane do powstających później myśliwców.
Pierwsze zawody Pulitzer Trophy odbyły się w 1920, wzięły w nich udział między innymi dwa myśliwce MB-3 w wersji produkcyjnej. Jeden z nich pilotowany przez kapitana Harolda Hartneya zdobył drugie miejsce. Przed wyścigiem mającym się odbyć w 1921, 24 maja tego roku Armia zamówiła trzy MB-3, w cenie 48 tysięcy dolarów każdy w specjalnej wersji wyścigowej. Zamówiono trzy samoloty, z czego jeden miał służyć tylko do testów statycznych.
Opis konstrukcji.
Thomas-Morse MB-6 był jednosilnikowym, jednomiejscowym, wyścigowym samolotem dwupłatowym. Samolot miał taką samą konstrukcję, jak MB-3, na którym bazował. W porównaniu z jego poprzednikiem miał on mniejszą rozpiętość skrzydeł (5,8 m w porównaniu z 7,9 w MB-3), krótszy o sześć cali (15,24 cm) kadłub, jego masa własna została obniżona do 2033 funtów (922 kg), a napęd stanowił 400-konny silnik Wright H-2.
Historia.
Wszystkie trzy zamówione samoloty zostały przewiezione do bazy McCook Field. Jeden z samolotów (numer seryjny 68539) został przeznaczony do testów statycznych na ziemi. Drugi (number seryjny 68537) został oblatany 21 października przez porucznika Johna Macredy'ego, ale cztery dni później został rozbity w czasie lądowania przez kapitana C. C. Moseleyego (zwycięzcę wyścigu w 1920). Ostatni MB-6, już z oznaczeniem R-2 (litera „R” w oznaczeniu pochodziła od słowa "racer" - wyścigowy), został przewieziony do Omahy gdzie pilotowany przez Macredy'ego zajął trzecie miejsce. W zawodach brał także udział inny samolot Thomas-Morse - MB-7, ale uległ on wypadkowi w czasie wyścigu i go nie ukończył.
Samolot został złomowany 31 października 1924.

</doc>
<doc id="2802642" url="https://pl.wikipedia.org/wiki?curid=2802642" title="Bajbuza (powieść)">
Bajbuza (powieść)

Bajbuza: Czasy Zygmunta III – powieść historyczna Józefa Ignacego Kraszewskiego wydana po raz pierwszy w 1885 roku, należąca do cyklu "Dzieje Polski".
Opis fabuły.
Akcja toczy się w latach 1587–1607. Po śmierci Stefana Batorego następuje kolejny w dziejach polskich okres bezkrólewia, wolnej elekcji i walki stronnictw. Dochodzi do wojny o polski tron pomiędzy Zygmuntem Wazą a arcyksięciem Maksymilianem. Królem zostaje Zygmunt, jednak przeciwko nowemu władcy tworzy się opozycja szlachty i magnaterii, której przywódcą jest Jan Zamoyski, a po jego śmierci Mikołaj Zebrzydowski. Spór kończy się krwawą wojną domową, która przeszła do historii jako rokosz Zebrzydowskiego.
Autor powieści krytycznie ustosunkowuje się zarówno do osoby króla, któremu zarzuca egoizm, przedmiotowe traktowanie polskiej korony oraz uległość wobec cudzoziemców i duchowieństwa, jak i jego przeciwników których oskarża o warcholstwo, brak patriotyzmu, ksenofobię oraz walkę o własne interesy, nawet kosztem rozlewu krwi i anarchii w kraju. Wyjątkiem pod tym względem jest jedynie Jan Zamoyski, którego opozycja wobec króla wynika z pobudek patriotycznych.
Na tym tle toczą się losy tytułowego bohatera, którym jest zamożny szlachcic wołyński, Iwan Bajbuza. Jest on patriotą bezinteresownie oddanym ojczyźnie. Ponadto jest to człowiek uczciwy i wrażliwy na krzywdę ludzką, zawsze gotowy do pomocy i obrony słabszych.

</doc>
<doc id="2802643" url="https://pl.wikipedia.org/wiki?curid=2802643" title="Artur Budziłło">
Artur Budziłło

Artur Budziłło (ur. 21 lipca 1979) – polski lekkoatleta, płotkarz, młodzieżowy mistrz Europy z 2001.
Startował w biegu na 110 metrów przez płotki na mistrzostwach świata juniorów w 1998 w Annecy, gdzie odpadł w półfinale.
Zwyciężył w tej konkurencji na młodzieżowych mistrzostwach Europy w 2001 w Amsterdamie.
Był wicemistrzem Polski w biegu na 110 metrów przez płotki w 2001 i 2002. 
Był zawodnikiem Lubtouru Zielona Góra i ZLKL Zielona Góra.
Rekordy życiowe::
Musiał wybierać między studiami a karierą sportową, wybrał studia.

</doc>
<doc id="2802646" url="https://pl.wikipedia.org/wiki?curid=2802646" title="Na królewskim dworze">
Na królewskim dworze

Na królewskim dworze: Czasy Władysława IV – powieść historyczna Józefa Ignacego Kraszewskiego wydana po raz pierwszy w 1886 roku, należąca do cyklu "Dzieje Polski".
Opis fabuły.
Czasy Władysława IV Wazy. Król pragnie wzmocnienia swojej władzy w państwie. W tym celu organizuje koalicję państw chrześcijańskich, celem wspólnego ataku na Turcję. Król liczy na to, że zwycięska wojna wzmocniłaby jego pozycję w kraju oraz prestiż Rzeczypospolitej na arenie międzynarodowej. Przeciwko planom króla występują magnaci, obawiający się zarówno klęski, która oznaczałaby zniszczenie kraju, jak i zwycięstwa, które wzmocniłoby w Polsce monarchię i osłabiłoby wpływy możnowładców.

</doc>
<doc id="2802648" url="https://pl.wikipedia.org/wiki?curid=2802648" title="Lycodophis">
Lycodophis



</doc>
<doc id="2802649" url="https://pl.wikipedia.org/wiki?curid=2802649" title="Lyciscus">
Lyciscus



</doc>
<doc id="2802650" url="https://pl.wikipedia.org/wiki?curid=2802650" title="Embryx">
Embryx



</doc>
<doc id="2802651" url="https://pl.wikipedia.org/wiki?curid=2802651" title="Apodolycus">
Apodolycus



</doc>
<doc id="2802654" url="https://pl.wikipedia.org/wiki?curid=2802654" title="Boży gniew">
Boży gniew

Boży gniew. Czasy Jana Kazimierza – powieść historyczna Józefa Ignacego Kraszewskiego z 1886 roku, należąca do cyklu "Dzieje Polski".
Najpierw drukowana w cotygodniowych odcinkach w warszawskim „Bluszczu” (nr 1-38), a następnie w tym samym roku opublikowana przez Michała Glücksberga w trzytomowym wydaniu książkowym. Do końca stulecia w ramach cyklu jeszcze dwukrotnie wznawiana przez wydawcę, a od 1900 w czterokrotnych wydaniach M. Arcta. Pierwsze wydanie powojenne nakładem LSW ukazało się w 1958 r., z kolejnymi wznowieniami.
Tło powstania.
Po wielkim rozgłosie zyskanym przez wcześniejsze "Ogniem i mieczem" Sienkiewicza, Kraszewski ambitnie i ryzykownie podjął próbę literackiego ukazania czasów buntu kozackiego na Ukrainie w powieści, która powstawała już podczas uwięzienia w Magdeburgu. Tło historyczne pisarz potraktował bardzo starannie, korzystając głównie z pamiętników Stanisława Radziwiłła i kroniki Wespazjana Kochowskiego, a także opracowań takich historyków jak K. Szajnocha i L. Kubala. Szczegółowo autor doprowadził fabułę do zwycięstwa pod Beresteczkiem (połowa 1651 r.), pobieżniej przedstawiając wypadki, jakie doprowadziły do wygnania Radziejowskiego z kraju (początek 1652), i całkiem skrótowo już traktując resztę panowania Jana Kazimierza. Myślą przewodnią w "Bożym gniewie" było ukazanie, jak warcholska niezgoda i osobiste ambicje polityczne niszczą Polaków w obliczu zewnętrznego zagrożenia.
Treść.
W dużym trzytomowym utworze autor przedstawił fatalną sytuację Rzeczypospolitej po nagłej śmierci Władysława IV: burzliwą elekcję Jana Kazimierza oraz wstępny okres jego panowania na tle dramatycznych wydarzeń powstania Chmielnickiego. W istocie jednak oś powieściowej fabuły stanowi prywatny konflikt pomiędzy monarchą a podkanclerzym Hieronimem Radziejowskim, wywołany niechęcią do króla i nieuzasadnioną zazdrością o żonę dostojnika, który dla zaspokojenia wygórowanych ambicji nie waha się przed zdradzieckimi knowaniami w obliczu wroga. Wokół działań tej negatywnej postaci ukazano też różnorodne i rozbieżne postawy polskiej szlachty i magnaterii. Podkreślono również niezwykły wpływ królowej Marii Ludwiki, która królem miała „kierować jak Murzynek słoniem” i do końca życia starała się „z Polski uczynić hołdownicę i sprzymierzeńca Francji, politycznie jej poddanego”. 
Stosując powieściowy schemat Waltera Scotta (z wpleceniem perypetii bohaterów fikcyjnych), dla ożywienia tej kroniki historycznych wydarzeń Kraszewski nieco sztucznie włączył w fabułę historyjkę romansu zaufanego dworzanina królewskiego – Dyzmy Strzębosza, nieszczęśliwie zakochanego w pięknej warszawskiej Włoszce, córce pani Bertoni z dawnego otoczenia króla.
O powieści.
Wśród powieści pisarza Antoni Jopek ocenia ją jednak jako artystycznie słabszą, wytykając w niej przesadnie kronikarskie ujęcie i wskazując na pośpiech przy literackiej obróbce tworzywa. Ujawniają to m.in. słabo zarysowane postacie – poza Janem Kazimierzem, Radziejowskim oraz starą Bertoni. Poza tym w postaciach króla oraz przeciwnego mu magnata autor powtarza schematy kompozycyjne, choć zręcznie wykorzystuje to dla oddania procesu historycznego rozwoju. Mimo tych uchybień, całościowo daje pełniejszy i bardziej zbliżony do prawdy historycznej obraz epoki niż czyni to w swych powieściach Sienkiewicz. 

</doc>
<doc id="2802655" url="https://pl.wikipedia.org/wiki?curid=2802655" title="Ahaetulla punctulatus">
Ahaetulla punctulatus



</doc>
<doc id="2802656" url="https://pl.wikipedia.org/wiki?curid=2802656" title="Dendrelaphis punctulata">
Dendrelaphis punctulata



</doc>
<doc id="2802657" url="https://pl.wikipedia.org/wiki?curid=2802657" title="Sokkuram">
Sokkuram



</doc>
<doc id="2802660" url="https://pl.wikipedia.org/wiki?curid=2802660" title="Dendrophis bilorealis">
Dendrophis bilorealis



</doc>
<doc id="2802661" url="https://pl.wikipedia.org/wiki?curid=2802661" title="Dendrophis gracilis">
Dendrophis gracilis



</doc>
<doc id="2802662" url="https://pl.wikipedia.org/wiki?curid=2802662" title="Dendrophis prasinus">
Dendrophis prasinus



</doc>
<doc id="2802663" url="https://pl.wikipedia.org/wiki?curid=2802663" title="Dendrophis punctulatus">
Dendrophis punctulatus



</doc>
<doc id="2802664" url="https://pl.wikipedia.org/wiki?curid=2802664" title="Elaps lewisii">
Elaps lewisii



</doc>
<doc id="2802665" url="https://pl.wikipedia.org/wiki?curid=2802665" title="Leptophis punctulatus">
Leptophis punctulatus



</doc>
<doc id="2802667" url="https://pl.wikipedia.org/wiki?curid=2802667" title="EPSW">
EPSW



</doc>
<doc id="2802669" url="https://pl.wikipedia.org/wiki?curid=2802669" title="Kim De Dzung">
Kim De Dzung



</doc>
<doc id="2802672" url="https://pl.wikipedia.org/wiki?curid=2802672" title="Herb gminy Wielgomłyny">
Herb gminy Wielgomłyny

Herb gminy Wielgomłyny przedstawia w polu błękitnym podkowę srebrną, na której zaćwieczony krzyż kawalerski złoty. Całość na tarczy typu gotyckiego.
Symbolika.
Gmina zapożyczyła herb od Koniecpolskich herbu Pobóg, XV-wiecznych właścicieli Wielgomłynów, fundatorów miejscowego kościoła i klasztoru.
Historia herbu.
Przyjęty Uchwałą Rady Gminy w Wielgomłynach nr 4/94 z dnia 30 marca 1994 r.

</doc>
<doc id="2802673" url="https://pl.wikipedia.org/wiki?curid=2802673" title="Mistrzostwa Europy w Koszykówce Mężczyzn 2015">
Mistrzostwa Europy w Koszykówce Mężczyzn 2015

Mistrzostwa Europy w Koszykówce Mężczyzn 2015 (oficjalna nazwa z ang. EuroBasket 2015) – 39. finały mistrzostw Europy w koszykówce mężczyzn, których gospodarzami były Chorwacja, Francja, Łotwa i Niemcy.
Pierwotnie impreza miała odbyć się na Ukrainie, jednak 19 marca 2014 Ukraina zrezygnowała z organizacji mistrzostw w związku z trudną sytuacją polityczną.
Losowanie.
Losowanie miało miejsce 8 grudnia 2014 roku w Disneylandzie pod Paryżem. Przed losowaniem drużyny zostały rozstawione w następujących koszykach:
Rozlosowano następujące grupy:
Faza grupowa.
"Godziny rozpoczęcia meczów podano zgodnie ze środkowoeuropejską letnią strefą czasową (UTC +2)"

</doc>
<doc id="2802675" url="https://pl.wikipedia.org/wiki?curid=2802675" title="Rex Ingram (aktor)">
Rex Ingram (aktor)

Rex Ingram (ur. 20 października 1895 w Cairo, zm. 19 września 1969 Los Angeles Kalifornia) – amerykański aktor.
Życiorys.
Urodził się w Cairo w Illinois nad Missisipi jako syn Mamie i Macka Ingramów. W 1919 ukończył szkołę medyczną na Northwestern University, po czym rozpoczął błyskotliwą karierę aktorską. Ingram zadebiutował na ekranie w erze kina niemego jako afrykański członek plemienia w sensacyjnym filmie przygodowym "Tarzan wśród małp" (1918) z Elmo Lincolnem. Marc Connelly powierzył jemu rolę De Lawda, Adama i Hezdrela w dramacie "Zielone pastwiska" ("The Green Pastures", 1936), przedstawiającym historie biblijne wizualizowane przez czarne postacie, u boku Oscara Polka i Eddiego „Rochestera” Andersona. Grał również na Broadwayu i w produkcjach telewizyjnych.
Zmarł 19 września 1969 Los Angeles w Kalifornii na zawał mięśnia sercowego w wieku 73 lat. Został pochowany w Forest Lawn Memorial Park w Hollywood Hills w Kalifornii.

</doc>
<doc id="2802676" url="https://pl.wikipedia.org/wiki?curid=2802676" title="Mistrzostwa Europy w Lekkoatletyce 2010 - sztafeta 4 x 400 m kobiet">
Mistrzostwa Europy w Lekkoatletyce 2010 - sztafeta 4 x 400 m kobiet



</doc>
<doc id="2802678" url="https://pl.wikipedia.org/wiki?curid=2802678" title="Mistrzostwa Europy w Lekkoatletyce 2010 - sztafeta 4 x 100 m kobiet">
Mistrzostwa Europy w Lekkoatletyce 2010 - sztafeta 4 x 100 m kobiet



</doc>
<doc id="2802680" url="https://pl.wikipedia.org/wiki?curid=2802680" title="Mistrzostwa Europy w Lekkoatletyce 2010 - sztafeta 4 x 100 m mężczyzn">
Mistrzostwa Europy w Lekkoatletyce 2010 - sztafeta 4 x 100 m mężczyzn



</doc>
<doc id="2802682" url="https://pl.wikipedia.org/wiki?curid=2802682" title="Mistrzostwa Europy w Lekkoatletyce 2010 - sztafeta 4 x 400 m mężczyzn">
Mistrzostwa Europy w Lekkoatletyce 2010 - sztafeta 4 x 400 m mężczyzn



</doc>
<doc id="2802685" url="https://pl.wikipedia.org/wiki?curid=2802685" title="Petroschmidtia">
Petroschmidtia



</doc>
<doc id="2802686" url="https://pl.wikipedia.org/wiki?curid=2802686" title="Lycodopsis">
Lycodopsis



</doc>
<doc id="2802687" url="https://pl.wikipedia.org/wiki?curid=2802687" title="Leopold Paliszewski">
Leopold Paliszewski

Leopold Paliszewski herbu Abdank (ur. w 12 kwietnia1812 w Wysokiej k. Radomia, zm. 23 kwietnia 1887 w Gębicach) – ziemianin, prawnik, oficer, kawaler Orderu Virtuti Militari.
Syn Franciszka Paliszewskiego i Tekli Lipińskiej, żonaty z Magdaleną Symforianną Skarżyńską herbu Bończa. Dzierżawca dworu w Skrzyszowie koło Lubziny, który otrzymał od Walentego Faustyna Ignacego Paliszewskiego. Podporucznik 18 pułku piechoty liniowej powstania listopadowego. 9 września 1831 roku otrzymał Krzyż Złoty Orderu Virtuti Militari. Pochowany na cmentarzu parafialnym w Lubzinie.
Bibliografia.
Encyklopedia historii Polski, Warszawa 1994, tom 1, tablica genealogiczna rodu Holszańskich.

</doc>
<doc id="2802688" url="https://pl.wikipedia.org/wiki?curid=2802688" title="Lycodalepis">
Lycodalepis



</doc>
<doc id="2802689" url="https://pl.wikipedia.org/wiki?curid=2802689" title="Lycias">
Lycias



</doc>
<doc id="2802690" url="https://pl.wikipedia.org/wiki?curid=2802690" title="Leurynnis">
Leurynnis



</doc>
<doc id="2802691" url="https://pl.wikipedia.org/wiki?curid=2802691" title="Furcimanus">
Furcimanus



</doc>
<doc id="2802692" url="https://pl.wikipedia.org/wiki?curid=2802692" title="Furcella">
Furcella



</doc>
<doc id="2802695" url="https://pl.wikipedia.org/wiki?curid=2802695" title="Rhigophila">
Rhigophila



</doc>
<doc id="2802697" url="https://pl.wikipedia.org/wiki?curid=2802697" title="Maciej Klekowski">
Maciej Klekowski

Maciej Klekowski (ur. 5 września 1992 w Częstochowie) – polski szachista, arcymistrz od 2020.
Kariera szachowa.
Wielokrotnie startował w finałach mistrzostw Polski juniorów w różnych kategoriach wiekowych, największy sukces odnosząc w 2008 r. w Łebie, gdzie zdobył brązowy medal w kategorii do 16 lat. W 2008 r. podzielił II m. (za Mirosławem Grabarczykiem, wspólnie m.in. z Bogdanem Grabarczykiem i Piotrem Dobrowolskim) w otwartym turnieju w Kołobrzegu, był również uczestnikiem mistrzostw Europy juniorów do 16 lat w Hercegu Novim (27. miejsce). W 2011 r. zwyciężył w dwóch ogólnopolskich turniejach, rozegranych w Tarnowskich Górach oraz w Chorzowie. W 2012 r. podzielił I m. w międzynarodowych mistrzostwach Krakowa, natomiast w Bydgoszczy zdobył tytuł wicemistrza Polski w szachach błyskawicznych. W 2014 r. zdobył w Katowicach złoty medal Akademickich Mistrzostw Polski. W 2015 r. zadebiutował w finale indywidualnych mistrzostw Polski, zdobywając srebrny medal.
Najwyższy ranking w dotychczasowej karierze – 2515 punktów – osiągnął 1 stycznia 2020 r..

</doc>
<doc id="2802698" url="https://pl.wikipedia.org/wiki?curid=2802698" title="EPZP">
EPZP



</doc>
<doc id="2802699" url="https://pl.wikipedia.org/wiki?curid=2802699" title="United States Department of Defense">
United States Department of Defense



</doc>
<doc id="2802700" url="https://pl.wikipedia.org/wiki?curid=2802700" title="NASA Ames Research Center">
NASA Ames Research Center



</doc>
<doc id="2802701" url="https://pl.wikipedia.org/wiki?curid=2802701" title="United States Department of Energy">
United States Department of Energy



</doc>
<doc id="2802705" url="https://pl.wikipedia.org/wiki?curid=2802705" title="Through the Wormhole">
Through the Wormhole



</doc>
<doc id="2802707" url="https://pl.wikipedia.org/wiki?curid=2802707" title="Eurobird 9">
Eurobird 9



</doc>
<doc id="2802709" url="https://pl.wikipedia.org/wiki?curid=2802709" title="EPGL">
EPGL



</doc>
<doc id="2802710" url="https://pl.wikipedia.org/wiki?curid=2802710" title="Melløs Stadion">
Melløs Stadion

Melløs Stadion – wielofunkcyjny stadion w Moss, w Norwegii. Został otwarty 21 maja 1939 roku. Może pomieścić 9410 widzów, z czego 2410 miejsc jest siedzących. Swoje spotkania rozgrywa na nim drużyna Moss FK. W 1990 roku stadion gościł 89. edycję lekkoatletycznych Mistrzostw Norwegii. Obiekt był także jedną z aren piłkarskich Mistrzostw Europy kobiet w 1997 roku (rozegrano na nim trzy spotkania fazy grupowej tego turnieju) oraz Mistrzostw Europy U-19 w 2002 roku (odbyły się na nim dwa spotkania fazy grupowej).

</doc>
<doc id="2802711" url="https://pl.wikipedia.org/wiki?curid=2802711" title="EPJS">
EPJS



</doc>
<doc id="2802712" url="https://pl.wikipedia.org/wiki?curid=2802712" title="Jirisan">
Jirisan



</doc>
<doc id="2802715" url="https://pl.wikipedia.org/wiki?curid=2802715" title="Kikutnica czerwona">
Kikutnica czerwona

Kikutnica czerwona ("Nymphon brevirostre") – jedyny bałtycki przedstawiciel kikutnic. Rozmiary niewielkie – długość ciała do 0,3 cm i rozpiętość odnóży do 2 cm. Występuje miejscami na głębszym dnie Morza Bałtyckiego, szczególnie na obszarze obu krawędzi Rynny Słupskiej.

</doc>
<doc id="2802717" url="https://pl.wikipedia.org/wiki?curid=2802717" title="Dark Waters (film 1944)">
Dark Waters (film 1944)

Dark Waters (ang. "Dark Waters ") – amerykański film z 1944 roku w reżyserii André De Toth. 

</doc>
<doc id="2802721" url="https://pl.wikipedia.org/wiki?curid=2802721" title="Ostatnie dni planety Ziemia">
Ostatnie dni planety Ziemia

Ostatnie dni planety Ziemia (ang. "Final Days of Planet Earth") – amerykański telewizyjny film fantastyczno-naukowy z 2006 roku. 
Treść.
Ekipa astronautów wraca na Ziemię z trzyletniej misji kosmicznej. Po wylądowaniu dowódca ekspedycji, William Philips, zostaje zamknięty w pilnie strzeżonym szpitalu psychiatrycznym. Tymczasem w San Francisco dochodzi do dziwnych zdarzeń. Archeolog Lloyd Walker i entomolog Marianne Winters przypadkowo odkrywają podziemną kolonię obcych - insektów żywiących się ludzkim mięsem. Potwory na co dzień wyglądają jak ludzie, a nawet zajmują eksponowane stanowiska publiczne w urzędzie miejskim San Francisco. Dowodzi nimi zastępczyni burmistrza Liz Quinlan...

</doc>
<doc id="2802725" url="https://pl.wikipedia.org/wiki?curid=2802725" title="Ford Club Wagon">
Ford Club Wagon



</doc>
<doc id="2802729" url="https://pl.wikipedia.org/wiki?curid=2802729" title="Przyrządy pomiarowe">
Przyrządy pomiarowe



</doc>
<doc id="2802730" url="https://pl.wikipedia.org/wiki?curid=2802730" title="Bernhard II (hrabia Ratzeburga)">
Bernhard II (hrabia Ratzeburga)

Bernhard I (zm. 1198) – hrabia Ratzeburga, syn Bernharda I. Przeznaczony do kariery duchownego był kanonikiem w Magdeburgu, objął władzę nad hrabstwem po śmierci ojca (1195) oraz dwóch braci – Wolrada (ok. 1180) i Henryka (1190). Pojął za żonę Adelajdę z Wasselu, z którą miał syna Bernharda, przyszłego, lecz krótkotrwałego dziedzica (przeżył ojca o zaledwie rok). Wraz z jego śmiercią skończyła się męska linia Badewidów. Wdowa wyszła ponownie za mąż za Adolfa I, który rządził do przegranej bitwy pod Waschowem 25 maja 1200 lub 1201 roku.

</doc>
<doc id="2802732" url="https://pl.wikipedia.org/wiki?curid=2802732" title="André de Toth">
André de Toth

André De Toth, właśc. Sasvári farkasfalvi tótfalusi Tóth Endre Antal Mihály (ur. 15 maja 1912 w Makó wówczas Austro-Węgry, a obecnie Węgry; zm. 27 października 2002 w Burbank w Kalifornii) – węgierski reżyser scenarzysta i producent filmowy.

</doc>
<doc id="2802733" url="https://pl.wikipedia.org/wiki?curid=2802733" title="Adenízia Silva">
Adenízia Silva



</doc>
<doc id="2802734" url="https://pl.wikipedia.org/wiki?curid=2802734" title="Rex Ingram">
Rex Ingram



</doc>
<doc id="2802735" url="https://pl.wikipedia.org/wiki?curid=2802735" title="Thaísa Menezes">
Thaísa Menezes



</doc>
<doc id="2802737" url="https://pl.wikipedia.org/wiki?curid=2802737" title="Jaqueline Carvalho">
Jaqueline Carvalho



</doc>
<doc id="2802739" url="https://pl.wikipedia.org/wiki?curid=2802739" title="Camila Brait">
Camila Brait



</doc>
<doc id="2802740" url="https://pl.wikipedia.org/wiki?curid=2802740" title="Josefa Fabíola de Souza">
Josefa Fabíola de Souza



</doc>
<doc id="2802741" url="https://pl.wikipedia.org/wiki?curid=2802741" title="National Register of Historic Places">
National Register of Historic Places

National Register of Historic Places (NRHP) – oficjalny rejestr zasobów kulturowych Stanów Zjednoczonych zasługujących na ochronę, zatwierdzony ustawą National Historic Preservation Act of 1966. Rejestr ten jest częścią krajowego programu ds. koordynacji i wspierania działań publicznych i prywatnych mających na celu identyfikację, ocenę i ochronę amerykańskich zasobów historycznych i archeologicznych. Nieruchomości wymienione w rejestrze obejmują te budynki, struktury, obiekty, miejsca i dystrykty historyczne, które są ważne dla amerykańskiej historii, architektury, archeologii, inżynierii i kultury. Rejestr NRHP jest zarządzany przez National Park Service, który jest częścią amerykańskiego Departamentu Spraw Wewnętrznych. W rejestrze NRHP jest aktualnie (październik 2012) 85 014 obiektów.
Historia i cele.
Kwestia ochrony historycznych nieruchomości stała się polityką ogólnokrajową Stanów Zjednoczonych dzięki uchwaleniu następujących ustaw:
Ustawa Historic Sites Act of 1935 upoważniała Sekretarza Spraw Wewnętrznych do ustalenia
i uznania nieruchomości mających ogólnokrajowe znaczenie (National Historic Landmark) dla historii i archeologii Stanów Zjednoczonych. Ustawa National Historic Preservation Act of 1966 upoważniła Sekretarza Spraw Wewnętrznych do rozciągnięcia tego uznania na te nieruchomości o lokalnym i ogólnonarodowym znaczeniu dla amerykańskiej historii, architektury, archeologii, inżynierii, i kultury, które zasługują na ochronę. National Register of Historic Places stanowi oficjalny wykaz tych uznanych nieruchomości i jest zarządzany i rozwijany przez National Park Service w imieniu Sekretarza Spraw Wewnętrznych.
Rejestr National Register of Historic Places dokumentuje wygląd zewnętrzny i znaczenie budynków, struktur, obiektów, miejsc i dystryktów mających znaczenie dla amerykańskiej prehistorii i historii.
W celu wyselekcjonowania nieruchomości przeznaczonych do umieszczenia w rejestrze NRHP National Park Service opracował National Register Criteria for Evaluation (państwową listę kryteriów oceny) jako zespołu kryteriów, według których każda nominowana do NRHP nieruchomość jest oceniana. Ponadto National Park Service opracował kryteria uznania nieruchomości o znaczeniu państwowym, (określanych jako National Historic Landmark) oraz jednostek prehistorycznych i historycznych wpisanych na listę National Park System. Obydwa zestawy kryteriów opracowano tak, aby były zgodne z wytycznymi departamentu National Park Service – Secretary of the Interior's Standards and Guidelines for Archeology and Historic Preservation, które to wytyczne są jednolitymi, państwowymi standardami przyjętymi dla działań ochronnych. Wpis nieruchomości do rejestru NRHP jest ważnym krokiem w ogólnonarodowym procesie ochrony zabytków. Odpowiedzialność za identyfikację, wstępną ocenę, nominację i opracowanie historycznych zasobów spoczywa w gestii osób prywatnych, stanowych i federalnych urzędów konserwatorskich, samorządów lokalnych i plemion indiańskich. Ostateczna ocena i wpis do rejestru NRHP stanowi obowiązek
Kustosza ds. Państwowego Rejestru (Keeper of the National Register).
Kategorie nieruchomości historycznych.
Wykaz National Register of Historic Places obejmuje zasadniczo 5 kategorii nieruchomości fizycznych: budynek, strukturę, obiekt, miejsce i dystrykt. Pojedyncze nieruchomości oraz niewielkie ich grupy ujęte są przez cztery pierwsze kategorie: np. ratusz i towarzysząca mu fontanna klasyfikowany jest jako „budynek”, farma z budynkami towarzyszącymi – również jako „budynek”, park z altaną – jako „miejsce”. Nieruchomości istniejące w większej liczbie, rozlokowane na większej powierzchni, ujęte są w kategorii piątej.
Budynek.
„Budynek” ("building") oznacza konstrukcję stworzoną zasadniczo dla zabezpieczenia jakiejkolwiek ludzkiej działalności: dom, kościół, hotel, ratusz, budynek administracyjny, pocztowy, biblioteczny, szkolny, teatralny, dworcowy, magazyn, itp. Budynek kwalifikujący się do wpisu do rejestru NRHP musi posiadać wszystkie podstawowe elementy swojej konstrukcji. Nie kwalifikują się do umieszczenia w rejestrze same tylko części budynku jak: fasada, wnętrze czy skrzydła. Jeżeli budynek utracił podstawowe elementy swej konstrukcji, wówczas jest uważany za ruinę i klasyfikowany jako „miejsce”
Struktura.
Termin „struktura” ("structure") używany jest dla określenia każdego obiektu budowlanego nie będącego „budynkiem”, służącego innym celom, niż zabezpieczenie ludzkiej działalności, ale także na określenie środków transportu (samochód, samolot, łódź, okręt). I tu również, podobnie jak w przypadku budynków struktura kwalifikująca się do wpisu musi posiadać wszystkie podstawowe elementy swojej konstrukcji, w przeciwnym razie jest traktowana jako ruina. Przykłady: droga, most, tunel, latarnia morska, piec przemysłowy, spichlerz, system irygacyjny, wiatrak, zapora wodna
Obiekt.
Terminem „obiekt” ("object") określa się konstrukcje inne niż budynki czy struktury, mające głównie artystyczne przeznaczenie, charakteryzujące się niewielkimi rozmiarami i prostą budową, np. fontanna, znak graniczny, kamień milowy, pomnik, rzeźba, posąg. Choć mogą one być (z natury lub według projektu) przenośne, są zasadniczo powiązane ze specyficzną lokalizacją lub środowiskiem. Nie kwalifikują się do wpisu do rejestru NPHP te obiekty (rzeźby, elementy dekoracyjne), które nie posiadają związku ze specyficznym miejscem (np. zostały przeniesione do muzeum)
Miejsce.
Terminem „miejsce” ("site") określa się teren ważnego wydarzenia, prehistorycznego lub historycznego osadnictwa lub działalności, a także „budynek” lub „strukturę” zachowane w stanie ruiny lub nieistniejące, jeżeli sam teren,na którym dana nieruchomość się znajduje (lub znajdowała) ma wartość historyczną, kulturalną lub archeologiczną bez względu na wartość zachowanego na nim „budynku” lub „struktury”. Przykłady: pole bitwy, kemping, ukształtowany krajobraz (park, ogród), stanowisko archeologiczne, szlak przyrodniczy, pomnik przyrody, petroglify, ruiny budynków lub budowli, wraki statków. 
Dystrykt.
Termin „dystrykt” ("district") oznacza zespół wzajemne powiązanych budynków, struktur, obiektów lub miejsc, historycznie połączonych ze sobą poprzez plan lub fizyczny rozwój, np.: farma, kampus, kompleks przemysłowy, nieruchomość komercyjna, osiedle mieszkaniowe, system kanałów, system transportowy, wieś.

</doc>
<doc id="2802742" url="https://pl.wikipedia.org/wiki?curid=2802742" title="Ivna Marra">
Ivna Marra



</doc>
<doc id="2802744" url="https://pl.wikipedia.org/wiki?curid=2802744" title="Samara Rodrigues">
Samara Rodrigues



</doc>
<doc id="2802745" url="https://pl.wikipedia.org/wiki?curid=2802745" title="Karine Guerra">
Karine Guerra



</doc>
<doc id="2802746" url="https://pl.wikipedia.org/wiki?curid=2802746" title="Matka Boża Kębelska">
Matka Boża Kębelska



</doc>
<doc id="2802747" url="https://pl.wikipedia.org/wiki?curid=2802747" title="Sheilla Castro">
Sheilla Castro



</doc>
<doc id="2802749" url="https://pl.wikipedia.org/wiki?curid=2802749" title="Fernanda Garay">
Fernanda Garay



</doc>
<doc id="2802750" url="https://pl.wikipedia.org/wiki?curid=2802750" title="Divoselo">
Divoselo

Divoselo (serb. "Дивосело") – wieś w Chorwacji, w żupanii licko-seńskiej, w mieście Gospić. Leży w regionie Lika, około 7 km na południe od Gospicia. W 2011 roku liczyła 4 mieszkańców.

</doc>
<doc id="2802751" url="https://pl.wikipedia.org/wiki?curid=2802751" title="Bitwa o Dobrzycę">
Bitwa o Dobrzycę

Bitwa o Dobrzycę – bitwa stoczona w dniach 5–8 lutego 1945 roku o majątek Dobrzyca podczas II wojny światowej, jedna z bitew o przełamanie Wału Pomorskiego.
Dobrzyca leżała w niemieckim systemie obrony w 1945 w pasie pozycji ryglowej Wału Pomorskiego. Znajdowała w rejonie walk 1 Armii Wojska Polskiego gen. S. Popławskiego o Wał Pomorski. Broniły majątku 2 pp dywizji "Märkisch Friedland".
Niemcy przygotowywali Dobrzycę do obrony, jak większość miejscowości w pasie Wału Pomorskiego, silnie ją fortyfikując. W pasie obrony było 35 schronów żelbetowych i 10 skorup schronów (schrony nieukończone, rozpoczęte latem 1944). W styczniu z miejscowości ewakuowali całą ludność cywilną.
Po pierwszych walkach na pozycjach przesłaniania Wału Pomorskiego 3 i 6 Dywizja Piechoty 3 lutego otrzymały zadanie przełamania pozycji głównej Wału Pomorskiego. Działania dywizji wspierała artyleria armijna, która zdążyła podciągnąć do sił głównych. 4 DP otrzymała zadanie natarcia na kierunku Smolno, Zdbiczno, wieś Zdbice i jez. Dobre. 6 DP od północy jeziora Dobrego do wsi Nadarzyce. Pas natarcia 15 km.
Działania główne rozpoczęto 4 lutego wieczorem. Próba przełamania z marszu, na północy jeziora Dobrego nie powiodła się. Słabo umocniony odcinek był trudno dostępny, bagnisty (nie można było wykorzystać broni ciężkiej). 5 lutego rano 2 i 3 batalion 11 Pułku Piechoty wdarły się na pozycję główną Wału. Po południu połączone siły dwóch batalionów ok. 16 podeszły do szosy Wałcz–Czaplinek w rejonie majątku Dobrzyca. Niemcy kontratakując otoczyli dwa bataliony. Ok. 18 ruszył z odsieczą okrążonym 10 Pułk Piechoty i dwa inne bataliony. Rano 6 lutego dowódca 4 DP siłami 10 i 11 PP z dwoma bateriami 6 PAL i częścią sił 4 dywizjonu artylerii pancernej uderzył w kierunku zachodnim celem opanowania szosy i majątku Dobrzyca. Siły te dotarły do okrążonych o 5.00 rano 6 lutego. Przez całą noc pokonali w walkach 4 kilometry. W nocy z 5 na 6 lutego dowództwo 1 AWP podjęło decyzję wprowadzenia do walki 1 DP, która wraz z 4 i 6 DP otrzymała zadanie pogłębienia wyłomu. Natarcie powiodło się, siły 4 DP doszły do szosy Czaplinek - Wałcz, odcinając Niemcom drogę odwrotu na Kołobrzeg. Próby przełamania Wału przez 4 DP w dwóch innych miejscach nie powiodły się. Jeszcze gorzej powiodło się siłom 6 DP walczącej pod Nadarzycami (tylko 6 lutego straciła 220 zabitych i 315 rannych).
Kolejną batalią po przełamaniu Wału było odcięcie drogi Wałcz–Mirosławiec i zamknięcie Niemcom odwrotu na zachód. Zadanie to wykonywała 6 DP - nacierając na Iłowiec, następnie 4 DP (działając po zajęciu Dobrzycy na południe) oraz wprowadzone do walki 1 Warszawska Samodzielna Brygada Kawalerii, 1 i 2 Dywizje Piechoty. 1 i 2 DP miały opanować Mirosławiec.
Straty polskie w walkach o Dobrzycę, Iłowiec, Rudki i Golce: 4 DP - 208 poległych, 6 DP - 166 poległych, 5 BAC - 26 zaginionych, 1 DP - 100 poległych i zaginionych.
Walki żołnierzy polskich o Dobrzycę zostały upamiętnione na Grobie Nieznanego Żołnierza w Warszawie, napisem na jednej z tablic po 1945 r. "DOBRZYCA 5 - 8 II 1945".

</doc>
<doc id="2802752" url="https://pl.wikipedia.org/wiki?curid=2802752" title="Delicatessen">
Delicatessen



</doc>
<doc id="2802755" url="https://pl.wikipedia.org/wiki?curid=2802755" title="Hot Bird 7A">
Hot Bird 7A



</doc>
<doc id="2802756" url="https://pl.wikipedia.org/wiki?curid=2802756" title="Zalužnica">
Zalužnica

Zalužnica (serb. "Залужница") – wieś w Chorwacji, w żupanii licko-seńskiej, w gminie Vrhovine. Leży w regionie Lika. W 2011 roku liczyła 220 mieszkańców.

</doc>
<doc id="2802762" url="https://pl.wikipedia.org/wiki?curid=2802762" title="Light Move Festiwal">
Light Move Festiwal



</doc>
<doc id="2802765" url="https://pl.wikipedia.org/wiki?curid=2802765" title="Kevin Kampl">
Kevin Kampl

Kevin Kampl (ur. 9 października 1990 w Solingen) – słoweński piłkarz grający na pozycji pomocnika w niemieckim klubie RB Leipzig. Posiada także obywatelstwo niemieckie.
Kariera klubowa.
Kampl urodził się w Niemczech, w rodzinie pochodzenia słoweńskiego. Karierę piłkarską rozpoczął w klubie VfB Sollingen. W 1997 roku podjął treningi w Bayerze 04 Leverkusen. W 2008 roku został członkiem drugiej drużyny Bayeru. Do końca 2010 roku grał w niej w Regionallidze. W 2011 roku przeszedł do SpVgg Greuther Fürth. W pierwszej drużynie Fürth rozegrał jeden mecz, a latem 2011 został zawodnikiem VfL Osnabrück. Z kolei latem 2012 rozegrał trzy mecze i strzelił dwa gole w barwach VfR Aalen.
We wrześniu 2012 Kampl podpisał kontrakt z Red Bullem Salzburg. W austriackiej Bundeslidze swój debiut zanotował 15 września 2012 w zremisowanym 1:1 domowym meczu z SV Ried.
22 grudnia 2014 roku niemiecka Borussia Dortmund poinformowała o podpisaniu z Kamplem umowy, a od 1 stycznia 2015 roku Kevin jest zawodnikiem BVB.
31 sierpnia podpisał kontrakt z RB Leipzig.
Kariera reprezentacyjna.
W reprezentacji Słowenii Kampl zadebiutował 12 października 2012 roku w wygranym 2:1 meczu eliminacji do MŚ 2014 z Cyprem, rozegranym w Mariborze.

</doc>
<doc id="2802768" url="https://pl.wikipedia.org/wiki?curid=2802768" title="Zabezpieczenie okienne">
Zabezpieczenie okienne

Zabezpieczenie okienne – zabezpieczenia, balustrady, barierki montowane na zewnątrz budynków i obiektów użyteczności publicznej. Najczęściej znajdują zastosowanie na tzw. ślepych balkonach i oknach. Zabezpieczenie otworów okiennych nie tylko zapewnia bezpieczeństwo użytkowania, pomaga również zabezpieczyć okna przed włamaniem.
Rodzaje zabezpieczeń okiennych.
Przepisy prawa budowlanego regulują maksymalny prześwit lub wymiar otworu pomiędzy elementami wypełnienia balustrady. W przypadku budynków wielorodzinnych i zamieszkania zbiorowego odstępy te wynoszą 12 cm, natomiast w przypadku innych budynków 20 cm.
Zabezpieczenia okienne, jak również balustrady schodowe, balustrady balkonowe oraz pochylnie dla niepełnosprawnych powinny posiadać konstrukcję przenoszącą siły poziome określone w Polskich Normach oraz wysokość i wypełnienie zapewniające bezpieczne użytkowanie oraz skuteczną ochronę.

</doc>
<doc id="2802769" url="https://pl.wikipedia.org/wiki?curid=2802769" title="Driss Maazouzi">
Driss Maazouzi

Driss Maazouzi, arab. ادريس معزوزي (ur. 20 października 1969 w Meknesie) – francuski lekkoatleta pochodzenia marokańskiego, specjalizujący się w biegach średniodystansowych, dwukrotny uczestnik letnich igrzysk olimpijskich (Atlanta 1996, Sydney 2000). Sukcesy odnosił również w biegach przełajowych.

</doc>
<doc id="2802774" url="https://pl.wikipedia.org/wiki?curid=2802774" title="Adult Film Database">
Adult Film Database

Adult Film Database – strona internetowa stanowiąca bazę danych o aktorach, aktorkach i filmach pornograficznych wyprodukowanych przez
Adult Film Database.

</doc>
<doc id="2802775" url="https://pl.wikipedia.org/wiki?curid=2802775" title="Diecezja Allegheny">
Diecezja Allegheny

Diecezja Allegheny (łac. "Dioecesis Alleghensis", ang. "Diocese of Allegheny") - historyczna diecezja Kościoła rzymskokatolickiego w metropolii Filadelfia w Stanach Zjednoczonych. Swym zasięgiem obejmowała tereny południowo-zachodniej Pensylwanii.
Historia.
Diecezja została kanonicznie erygowana 11 stycznia 1876 roku przez papieża Piusa IX. Wyodrębniono ją z diecezji Pittsburgh. Swym zasięgiem obejmowała tereny obecnych diecezji Greensburg i Altoona-Johnstown (w przybliżeniu). Siedzibą diecezji zostało miasto Allegheny, które od roku 1907 jest dzielnicą Pittsburgha. Jedynym ordynariuszem był lazarysta o. Michael Domenec, wcześniej biskup Pittsburgha. Po jego rezygnacji administratorem był bp Tuigg z Pittsburgha. Po trzynastu latach istnienia diecezja została zlikwidowana. Przyczyną były kłopoty finansowe diecezji Pittsburgh.
Stolica tytularna.
Obecnie siedziba diecezji jest biskupią stolicą tytularną. Biskupem tytularnym Allegheny jest biskup pomocniczy Newark John Flesey.

</doc>
<doc id="2802776" url="https://pl.wikipedia.org/wiki?curid=2802776" title="Homodemus">
Homodemus



</doc>
<doc id="2802781" url="https://pl.wikipedia.org/wiki?curid=2802781" title="Ford Tourneo">
Ford Tourneo



</doc>
<doc id="2802782" url="https://pl.wikipedia.org/wiki?curid=2802782" title="Pochylnie dla niepełnosprawnych">
Pochylnie dla niepełnosprawnych

Pochylnia dla niepełnosprawnych – element budynku, część drogi komunikacyjnej, która umożliwia osobie niepełnosprawnej poruszającej się na wózku inwalidzkim samodzielny wjazd do środka.

</doc>
<doc id="2802783" url="https://pl.wikipedia.org/wiki?curid=2802783" title="Barmbrack">
Barmbrack

Barmbrack lub Brack (irl.: "Bairin Breac") – chleb na drożdżach z dodatkiem herbaty i rodzynek popularny w Irlandii w okresie Halloween. Jest on słodszy niż zwykły chleb, ale nie tak słodki jak ciasto. Słodkiego smaku dodają rodzynki. Barmbrack podaje się zwykle z herbatą, w formie kromki z masłem.
Barmbrack tradycyjnie może zawierać wewnątrz bochenka różne przedmioty będące rodzajem wróżby. Może to być groszek, patyk, kawałek tkaniny, moneta lub pierścień. W sprzedaży detalicznej można znaleźć barmbrack z pierścionkiem w formie zabawki.

</doc>
<doc id="2802785" url="https://pl.wikipedia.org/wiki?curid=2802785" title="Bezłuskowe 40 mm rosyjskie granaty">
Bezłuskowe 40 mm rosyjskie granaty



</doc>
<doc id="2802786" url="https://pl.wikipedia.org/wiki?curid=2802786" title="Alderia modesta">
Alderia modesta



</doc>
<doc id="2802787" url="https://pl.wikipedia.org/wiki?curid=2802787" title="EPIW">
EPIW



</doc>
<doc id="2802788" url="https://pl.wikipedia.org/wiki?curid=2802788" title="Amunicja bezłuskowa 40 mm">
Amunicja bezłuskowa 40 mm

Amunicja bezłuskowa 40 mm – rosyjskie naboje 40 mm przeznaczone do zasilania granatników podlufowych, skonstruowane w ZSRR.
Historia konstrukcji.
Naboje bezłuskowe 40 mm i granatnik GP-25 skonstruowano jako odpowiedź na ogłoszony w 1971 konkurs na podwieszany granatnik do karabinków AKM i AKMS. Zespół Waleriego N. Telesza z CKIB SOO z Tuły (ЦКИБ СОО) skonstruował w latach 1972–1974 granatnik GP-25, a w GNPP „Pribor” z Moskwy opracował nabój WOG-15 (indeks GRAU 7P17). Po modyfikacjach zapalnika i nadaniu oznaczenia WOG-25 "ВОГ-25" (w 1974 roku) przyjęto go wraz z granatnikiem GP-25 na uzbrojenie Armii Radzieckiej w 1978 roku.
Po dalszych modyfikacjach opracowano w 1979 granat odskokowy WOG-25P "ВОГ-25П" (indeks GRAU 7P24), w którym po wystrzeleniu i upadku na ziemię następuje wybuch niewielkiego ładunku prochu czarnego, a ten podrzuca granat na wysokość ok. 1 m i dopiero wtedy następuje detonacja właściwego ładunku granatu.
Konstruktorzy radzieccy nie podążali za amerykańską konstrukcją z łuską z dwiema komorami – wysokiego i niskiego ciśnienia. Sięgnięto do niemieckich prac z okresu II wojny światowej, kiedy to firmy „Deutsche Waffen und Munitions Fabriken A.G.” i „Mauser” prowadziły badania nad pociskami, które określano jako „samonapędzające”. Celem tych prac było opracowanie pocisków pozbawionych łusek (amunicja bezłuskowa). Radziecka konstrukcja ładowana jest do lufy odprzodowo. Lufa stanowi jednocześnie komorę nabojową niskiego ciśnienia. Komora wysokiego ciśnienia znajduje się w dnie pocisku, zamknięta przesłoną zasłaniającą 10 otworków w dnie pocisku i spłonką.
Granaty te są produkowane również w Bułgarii przez firmę Arsenal, która oznacza je jako RHE-F (WOG-25) oraz RHE-FJ (WOG-25P).
Budowa.
Nabój posiada centralnie umieszczoną spłonkę inicjującą KWM-3 i ładunek miotający z prochu nitrocelulozowego P-200. Po zainicjowaniu przez spłonkę proch spala się w komorze wysokiego ciśnienia, a sprężone gazy prochowe wydostają się z niej za pomocą kanalików na obwodzie do lufy, w której komora nabojowa stanowi również komorę niskiego ciśnienia, i tam oddziałują na pocisk. Taka budowa naboju spowalnia rozpędzanie pocisku i redukuje oddziaływanie odrzutu na strzelca. System bezłuskowy upraszcza budowę naboju, zmniejsza jego masę oraz zwiększa szybkostrzelność broni.
Pocisk stanowi granat ze stalowym korpusem z umieszczonym w połowie długości pasem stalowym z 12 wyżłobieniami, służącym nadaniu mu ruchu wirowego w trakcie przemieszczenia się w przewodzie lufy. Granat elaborowany jest materiałem wybuchowym A-IX-1, będącym mieszaniną heksogenu i 1,5% wosku lub trotylem. Wewnątrz granat posiada przekładkę z perforowanej tektury, która ma ułatwić fragmentację korpusu granatu. Zasięg pokrycia odłamkami to około 70 m². Zapalnik uderzeniowy WMG-K w granacie WOG-25 i WMG-P w granacie WOG-25P uzbraja się po pokonaniu przez pocisk 10–40 m. Zapalniki wyposażone są w układ samolikwidacji uruchamiany 14–19 s (w zależności od temperatury otoczenia) po wystrzeleniu.
Zasięg minimalny granatów WOG-25 i WOG-25P to 50 m, zaś maksymalny to 400 m.
Broń na nabój bezłuskowy 40 mm.
Naboje bezłuskowe 40 mm są używane w radzieckich granatnikach podwieszanych GP-25, GP-30 i GP-34 ("ГП-30", "ГП-34"), oraz w granatniku rewolwerowym RG-6. Bułgaria produkuje granatnik podlufowy UBGL i rewolwerowy Lavina, wzorowany na RG-6.

</doc>
<doc id="2802790" url="https://pl.wikipedia.org/wiki?curid=2802790" title="Bitwa o Mirosławiec">
Bitwa o Mirosławiec

Bitwa o Mirosławiec – bitwa stoczona w dniach 9–10 lutego 1945 roku o Mirosławiec (ówcześnie Frydland Pomorski) podczas II wojny światowej, jedna z bitew o przełamanie Wału Pomorskiego.
Tło sytuacyjne.
1 Armia Wojska Polskiego otrzymała zadanie opanowania Mirosławca i odcięcie dróg komunikacyjnych w rejonie: Wałcz, Tuczno i Kalisz Pomorski. Celem było zablokowanie wojskom niemieckim, z pasa umocnień, dróg odwrotu na zachód i w stronę Bałtyku. 
Mirosławiec, został przygotowany do obrony i pełnił funkcję umocnionego punktu obrony. Przez miasto przebiegały szlaki komunikacyjne łączące Kalisz Pomorski z Wałczem, a od północy z Czaplinkiem. Przebiegało tędy również połączenie ze Złocieńcem i Drawskiem. 
Miasta broniły oddziały niemieckiej 15 Dywizji Piechoty SS „Märkisch Friedland” i 94 pułku piechoty, wsparte czołgami i artylerią polową, działami ppanc, wspierane przez lotnictwo, dywizjon pancerny, pociąg pancerny oraz inne pododdziały.
Natarcie na Mirosławiec miały prowadzić 1 i 2 Dywizja Piechoty, 1 Brygada Pancerna, 2 Brygada Artylerii Armat, 4 Brygada Artylerii Przeciwpancernej, 4 Pułk Czołgów Ciężkich, 13 Pułk Artylerii Pancernej, oraz 7 samodzielny dywizjon artylerii pancernej wspierane przez prawie całą artylerię 1 AWP. Pod Mirosławcem po raz pierwszy wykorzystano oddział pancerny, który miał wspierać działania piechoty.
Przebieg bitwy.
Walki o Mirosławiec rozpoczęły się 9 lutego przed południem. Nacierająca w kierunku zachodnim 2 DP zajęła Kłosowo, zaś 1 DP opanowała Dębołękę, Czepiec, Świętosław. Następnego dnia zdobyto Las Wałecki i okrążono wieś Piecnik. Po południu, 10 lutego, pododdziały 1 BPanc z piechotą 5 i 6 pp 2 DP, oraz 1 pp z 1 DP dotarły do Mirosławca.
Niemcy pod naporem oddziałów polskich zaczęli odstępować. Jednak wciąż był silny opór. Niemcy bombardowali pozycje polskie lotnictwem. Na szczęście naloty nie wyrządziły poważnych szkód. 
Wieczorem czołgi 1 Brygady Pancernej wjechały do miasta. Rozpoczęły się walki uliczne. Przed północą 10 lutego Mirosławiec był wolny. Nieopodal Mirosławca znajdowało się lotnisko, które po krótkiej walce zostało zdobyte przez 1 batalion 5 pp. 
W walkach o Mirosławiec Niemcy stracili 2000 zabitych, 150 dostało się do niewoli. Polacy zniszczyli w walkach 40 dział i moździerzy, 4 czołgi i działa pancerne. Mirosławiec został zniszczony w 20%. Polacy stracili 150 zabitych i 350 rannych. Oddziały polskie zdobyły 30 dział, 62 samoloty, 25 ciężkich karabinów maszynowych oraz składy amunicji i żywności. 
Po zdobyciu Mirosławca 1 AWP otrzymała rozkaz przejścia do natarcia w kierunku północno-zachodnim. W związku z dużymi stratami w ludziach nie było możliwości kontynuacji dalszego natarcia. Wznowione 13 lutego ataki, nie dały rezultatów i 1 AWP przeszła do obrony i pozostawała w niej aż do 28 lutego. Szczególnie ciężkim okresem był 14 do 17 lutego, kiedy w rejon działań 1 AWP wdarły się wycofujące się spod Piły oddziały niemieckie. Walki z Niemcami prowadziła głównie 3 DP wspierana żołnierzami z korpusu sowieckiego. 28 lutego udało się rozbić wycofujących się spod Piły Niemców. Do niewoli wzięto 1550 jeńców, a 2000 żołnierzy niemieckich zginęło.
Pamięć.
Walki żołnierzy polskich o Mirosławiec zostały upamiętnione na Grobie Nieznanego Żołnierza w Warszawie, napisem na jednej z tablic po 1945 r. "FRYDLAND POMORSKI 10 II 1945".

</doc>
<doc id="2802794" url="https://pl.wikipedia.org/wiki?curid=2802794" title="Poręcz">
Poręcz

Poręcz – pochwyt przyścienny. Podstawowa funkcja, jaką powinny spełniać poręcze, to ułatwienie poruszania się po schodach, a także ochrona przed upadkiem z wysokości.
Poręcze powinny zapewniać wygodę użytkowania oraz być w solidny sposób zamocowane do balustrady lub ściany.
Rodzaje poręczy.
W zależności od przyjętych względów estetycznych oraz miejsca zastosowania można przyjąć różne rozwiązania:

</doc>
<doc id="2802797" url="https://pl.wikipedia.org/wiki?curid=2802797" title="Mistrzostwa Oceanii w Rugby 7 Mężczyzn 2008">
Mistrzostwa Oceanii w Rugby 7 Mężczyzn 2008

Mistrzostwa Oceanii w Rugby 7 Mężczyzn 2008 – pierwsze mistrzostwa Oceanii w rugby 7 mężczyzn, oficjalne międzynarodowe zawody rugby 7 o randze mistrzostw kontynentu organizowane przez FORU mające na celu wyłonienie najlepszej męskiej reprezentacji narodowej w tej dyscyplinie sportu w Oceanii, które odbyły się wraz z turniejem żeńskim w dniach 25–26 lipca 2008 roku w samoańskim mieście Apia. Była to jednocześnie kwalifikacja do 2009 Rugby World Cup Sevens.
Informacje ogólne.
W rozegranym na Apia Park turnieju startowało osiem reprezentacji podzielonych w pierwszym dniu na dwie czterozespołowe grupy rywalizujące systemem kołowym o awans do półfinałów. W rozegranych w drugim dniu zawodów meczach fazy play-off stawką były nie tylko medale tej imprezy, ale również awans na Puchar Świata.
Pod nieobecność reprezentacji Nowej Zelandii i Fiji, faworytami zawodów były zespoły Tonga i Samoa. Zwyciężywszy w półfinałach i zapewniwszy sobie jednocześnie awans do Pucharu Świata 2009, drużyny te zmierzyły się w walce o mistrzostwo kontynentu, a finał na swoją korzyść rozstrzygnęli gospodarze.

</doc>
<doc id="2802798" url="https://pl.wikipedia.org/wiki?curid=2802798" title="Pumpkin pie">
Pumpkin pie



</doc>
<doc id="2802799" url="https://pl.wikipedia.org/wiki?curid=2802799" title="Alderia amphibia">
Alderia amphibia



</doc>
<doc id="2802800" url="https://pl.wikipedia.org/wiki?curid=2802800" title="Alderia harvardiensis">
Alderia harvardiensis



</doc>
<doc id="2802801" url="https://pl.wikipedia.org/wiki?curid=2802801" title="Pumpkin bread">
Pumpkin bread



</doc>
<doc id="2802802" url="https://pl.wikipedia.org/wiki?curid=2802802" title="Alderia scaldiana">
Alderia scaldiana



</doc>
<doc id="2802803" url="https://pl.wikipedia.org/wiki?curid=2802803" title="Stiliger modestus">
Stiliger modestus



</doc>
<doc id="2802804" url="https://pl.wikipedia.org/wiki?curid=2802804" title="Król Piast">
Król Piast

Król Piast (Michał książę Wiśniowiecki). Powieść historyczna – powieść historyczna Józefa Ignacego Kraszewskiego z 1885 roku, jako 26 z kolei zaliczana do cyklu "Dzieje Polski".
Opublikowana drukiem w dwóch tomach przez Michała Glücksberga, ukazała się dopiero trzy lata później. Do roku 1930 miała liczne wznowienia, ponadto w okresie zaborów trzykrotnie była wydawana w przekładzie rosyjskim.
Tło powstania.
Utwór powstał w trudnych warunkach więziennych (podczas wyroku odbywanego w twierdzy magdeburskiej), być może ukończony został w San Remo, w ciężkim stanie zdrowia pisarza, pozbawionego wówczas pełnego dostępu do źródeł, co zwykle było warunkiem tworzenia przez niego rzetelnych powieści historycznych. Dlatego oceniany w sfabularyzowanej serii historycznych kronik „Dzieje Polski”, "Król Piast" nie należy do najlepszych powieści tego cyklu. 
Treść.
Pod koniec 1668 roku, po abdykacji Jana Kazimierza rozpoczyna się kolejna elekcja mająca wyłonić przyszłego króla. Magnaci na czele z prymasem Mikołajem Prażmowskim i hetmanem Janem Sobieskim popierają w większości francuskiego kandydata – Kondeusza. Kiedy wydaje się, że jego wybór jest przesądzony, nieoczekiwanie szlachta zgromadzona na polu elekcyjnym na Woli buntuje się przeciw dyktatowi magnaterii i obala tę kandydaturę. Szlachta domaga się tym razem króla „Piasta”, czyli monarchy rodzimego pochodzenia. Ostatecznie zostaje nim nieoczekiwanie ogłoszony Michał Korybut Wiśniowiecki jako syn sławnego Jeremiego – dotychczas nieznaczące książątko legitymujące się jedynie wybitnym ojcem i szanowanym pochodzeniem.
Elekt od początku jest jednak świadom, że jego panowanie będzie naznaczone niezwykłymi trudnościami. Kraj zagrożony agresywnymi działaniami ze strony Turcji staje się dodatkowo polem ostrego wewnętrznego konfliktu pomiędzy królem a tą częścią magnaterii, która nie może pogodzić się z jego wyborem, i zdolną poświęcić nawet interes Rzeczypospolitej, ażeby dopiąć celu w pozbyciu się niepożądanego władcy. Jego osobisty dramat pogłębiają skutki politycznie narzuconego związku małżeńskiego z niechętną mu Eleonorą Habsburżanką, która rozmyślnie poniża go i upokarza nie tolerując w roli męża. Sam król ukazany jest w opowieści jako pobożna postać łagodna i dobrotliwa, zbyt słaba psychicznie i niezdolna do sprostania tak kryzysowej sytuacji, nadto jako osoba schorowana, niemogąca podołać obowiązkom wynikającym z funkcji monarchy.
Cechy utworu.
Powieść podzielono na dwa tomy, różne od siebie charakterem, lecz przy zachowaniu tej samej zasady kompozycyjnej, polegającej na przeplataniu relacji historycznej w autorskiej narracji z fikcyjnymi scenami i wątkami urozmaiconymi przez dialogi. Tom pierwszy ma cechy kroniki wydarzeń ukazującej chronologicznie zjawiska z zakresu polskiej obyczajowości politycznej (zabiegi i intrygi przedelekcyjne), oparte na źródłach historycznych. W drugim nadano opowieści cechy zbeletryzowanej biografii poprzez umieszczenie licznych scen fikcyjnych i skupienie uwagi na tytułowej postaci z emocjonalnym ukazaniem dramatyzmu jej sytuacji. Tej fabularyzacji rzeczywistych wydarzeń miało też służyć wprowadzenie pobocznych wątków miłosnych. Natomiast ze szkodą dla ogólnego obrazu dziejowego pominięto w fabule szereg ważnych wydarzeń za panowania „króla Piasta” (ciąg sejmów zrywanych przez rywalizujące stronnictwa, zawiązanie wrogich konfederacji – gołąbskiej i szczebrzeszyńskiej, okoliczności utraty Kamieńca Podolskiego i zawarcia traktatu w Buczaczu). 

</doc>
<doc id="2802805" url="https://pl.wikipedia.org/wiki?curid=2802805" title="A Summer Best">
A Summer Best

A SUMMER BEST – szósta kompilacja piosenkarki Ayumi Hamasaki, wydana 8 sierpnia 2012. Album zawiera 26 wcześniej wydanych utworów oraz dwa nowe: "You &amp; Me" i "Happening Here". Został wydany w formatach: 2CD i 2CD+DVD. Jest to drugim albumem kompilacyjnym (po "A BEST 2 -BLACK-"), który nie osiągnął #1 miejsca na listach Oricon. Album osiągnął 2 pozycję w rankingu Oricon, sprzedano egzemplarzy całościowo.
Lista utworów.
Wszystkie słowa są autorstwa Ayumi Hamasaki oprócz utworu "Happening Here" autorstwa Tetsuyi Komuro i Takahiro Maedy.

</doc>
<doc id="2802806" url="https://pl.wikipedia.org/wiki?curid=2802806" title="Szczoteczka">
Szczoteczka



</doc>
<doc id="2802808" url="https://pl.wikipedia.org/wiki?curid=2802808" title="Mazin">
Mazin

Mazin (serb. "Мазин") – wieś w Chorwacji, w żupanii zadarskiej, w gminie Gračac. Leży w regionie Lika. W 2011 roku liczyła 47 mieszkańców.

</doc>
<doc id="2802810" url="https://pl.wikipedia.org/wiki?curid=2802810" title="Ursynów M-6">
Ursynów M-6

Ursynów M-6 – prototypowy poduszkowiec rolniczy produkcji polskiej.
Historia.
W latach 60. w Polsce prowadzono wstępne prace badawcze dotyczące poduszkowców, które wykazały, że ekonomicznie uzasadnione będzie skonstruowanie poduszkowca do celów rolniczych. W 1967 w ówczesnej Katedrze Mechanizacji Rolnictwa SGGW pod kierunkiem prof. Nowackiego rozpoczęto opracowywanie założeń takiej maszyny. Następnie grupa inżynierów z Instytutu Lotnictwa sporządziła jego dokumentację i wykonała model funkcjonalny, który został wykończony w Instytucie Mechanizacji Rolnictwa SGGW. W 1971 rozpoczęto testy pojazdu. W pierwszej kolejności zbadano charakter drgań podczas pracy układu napędowego.
Konstrukcja.
Pojazd był wyposażony w prototypowy odśrodkowy wentylator promieniowy wykonany z żywicy epoksydowej zbrojonej tkaniną szklaną. Wentylator miał masę 50 kg i średnicę 1,3 m. Napędzał go silnik Wartburga o mocy 45 KM poprzez przekładnię zębatą o przełożeniu 1:4.

</doc>
<doc id="2802811" url="https://pl.wikipedia.org/wiki?curid=2802811" title="Szczotkowanie">
Szczotkowanie



</doc>
<doc id="2802814" url="https://pl.wikipedia.org/wiki?curid=2802814" title="Gwatemala (departament)">
Gwatemala (departament)

Gwatemala – jeden z 22 departamentów Gwatemali, położony w południowej części kraju. Stolicą departamentu jest miasto Gwatemala, będące jednocześnie stolicą kraju. Departament graniczy na zachodzie z departamentem Sacatepéquez, Chimaltenango i Quiché, na południu z departamentami Escuintla, Santa Rosa na wschodzie z departamentem Jalapa i na północy z departamentami El Progreso i Baja Verapaz.
Najważniejszymi miastami w departamencie oprócz stołecznego są San José Pinula, San Pedro Ayampuc, Villa Nueva, Amatitlán i Mixco. Departament ma charakter górzysty z kilkoma czynnymi wulkanami na południu. Średnie wyniesienie nad poziom morza wynosi 1 458 m, natomiast klimat jest umiarkowany ze względu na wyniesienie nad poziom morza. 
Podział departamentu.
W skład departamentu wchodzi 17 gmin (municipios).

</doc>
<doc id="2802815" url="https://pl.wikipedia.org/wiki?curid=2802815" title="Archidiecezja Pizy">
Archidiecezja Pizy

Archidiecezja Pizy – łac. "Archidioecesis Pisana" – archidiecezja Kościoła rzymskokatolickiego we Włoszech, w regionie kościelnym Toskania. Jest główną diecezją metropolii Pizy. Została erygowana w IV wieku. 21 kwietnia 1092 została podniesiona do rangi archidiecezji.

</doc>
<doc id="2802817" url="https://pl.wikipedia.org/wiki?curid=2802817" title="Adama Polanowskiego, dworzanina króla Jegomości Jana III notatki">
Adama Polanowskiego, dworzanina króla Jegomości Jana III notatki

Adama Polanowskiego, dworzanina króla Jegomości Jana III, notatki – powieść historyczna Józefa Ignacego Kraszewskiego wydana po raz pierwszy w 1888 roku, należąca do cyklu "Dzieje Polski".
Opis fabuły.
Powieść ma formę fikcyjnego pamiętnika Adama Polanowskiego. Tytułowy bohater wstępuje na służbę do hetmana wielkiego koronnego Jana Sobieskiego w 1673 roku. Jego służba trwała do śmierci Sobieskiego. Przez ten czas Polanowski wiernie służył hetmanowi i późniejszemu królowi. Był świadkiem ważnych dla Rzeczypospolitej i Sobieskiego wydarzeń, takich jak bitwa pod Chocimiem, obiór Sobieskiego na króla, wreszcie bitwa pod Wiedniem. Ponadto dzięki obserwacjom tytułowego bohatera można obserwować życie dworu królewskiego, wydarzenia na nim zachodzące oraz intrygi dworskie.

</doc>
<doc id="2802818" url="https://pl.wikipedia.org/wiki?curid=2802818" title="Saturnin Skrzeczyński">
Saturnin Skrzeczyński

Saturnin Skrzeczyński herbu Godziemba (ur. ok. 1810, zm. w 1898 w Lubzinie) – ziemianin, działacz ludowy, uczestnik powstania styczniowego.
Dzierżawca dworu w Lubzinie – Sepnicy. Został skazany na katorgę na Syberii i zesłany do Deurii koło Nerczyńska.
Był członkiem Krajowe Stowarzyszenie Czerwonego Krzyża mężczyzn i dam w Galicii.
Pochowany na cmentarzu parafialnym w Lubzinie.

</doc>
<doc id="2802824" url="https://pl.wikipedia.org/wiki?curid=2802824" title="Port lotniczy Belmullet">
Port lotniczy Belmullet



</doc>
<doc id="2802827" url="https://pl.wikipedia.org/wiki?curid=2802827" title="Carlo Ciattini">
Carlo Ciattini

Carlo Ciattini (ur. 20 marca 1951 w Cerreto Guidi) – włoski duchowny katolicki, biskup Massa Marittima-Piombino od 2011.
Życiorys.
Święcenia kapłańskie otrzymał 14 maja 1989 i został inkardynowany do diecezji San Miniato. Był m.in. sekretarzem synodu diecezjalnego, wikariuszem sądowym, rektorem seminarium oraz kierownikiem centrum duszpasterstwa powołań.
15 grudnia 2010 papież Benedykt XVI mianował go ordynariuszem diecezji Massa Marittima-Piombino. Sakry biskupiej udzielił mu 13 lutego 2011 biskup San Miniato – Fausto Tardelli.

</doc>
<doc id="2802832" url="https://pl.wikipedia.org/wiki?curid=2802832" title="Port lotniczy Bantry">
Port lotniczy Bantry



</doc>
<doc id="2802839" url="https://pl.wikipedia.org/wiki?curid=2802839" title="Phạm Thị Bình">
Phạm Thị Bình

Phạm Thị Bình (ur. 10 listopada 1989) – wietnamska lekkoatletka specjalizująca się w biegach długodystansowych.
Osiągnięcia.
Złota medalistka mistrzostw kraju.

</doc>
<doc id="2802842" url="https://pl.wikipedia.org/wiki?curid=2802842" title="Pham Thi Binh">
Pham Thi Binh



</doc>
<doc id="2802847" url="https://pl.wikipedia.org/wiki?curid=2802847" title="Balustrada balkonowa">
Balustrada balkonowa

Balustrada balkonowa (poręcze, barierki) – element osłaniający przestrzeń balkonu i zapewniający bezpieczeństwo, może pełnić także funkcję dekoracyjną.

</doc>
<doc id="2802850" url="https://pl.wikipedia.org/wiki?curid=2802850" title="Domenico Caliandro">
Domenico Caliandro

Domenico Caliandro (ur. 5 września 1947 w Ceglie Messapica) – włoski duchowny katolicki, arcybiskup Brindisi-Ostuni w latach 2013-2022.
Życiorys.
Wstąpił do seminarium duchownego w Molfetcie, gdzie ukończył studia filozoficzno-teologiczne. Ponadto odbył studia licencjackie na uniwersytecie w Bari, a także studia licencjackie z teologii moralnej na Akademii Alfonsjańskiej oraz doktoranckie z teologii dogmatycznej na Papieskim Uniwersytecie Laterańskim.
Święcenia kapłańskie otrzymał 18 marca 1971 i został inkardynowany do diecezji Oria. Był m.in. prorektorem seminarium w Orii, proboszczem parafii św. Franciszka w tymże mieście, kanonikiem kapituły katedralnej (od 1972), a także profesorem teologii moralnej, antropologii i etyki filozoficznej w seminarium w Molfetcie (1980-2000) oraz w Wyższym Instytucie Nauk Religijnych w Orii. W latach 1985-2000 był wikariuszem biskupim ds. posług stałych i stałego diakonatu.
Episkopat.
23 kwietnia 1993 papież Jan Paweł II mianował go ordynariuszem diecezji Ugento-Santa Maria di Leuca. Sakry biskupiej udzielił mu 28 czerwca 1993 biskup Orii - Armando Franco.
13 maja 2000 został ordynariuszem Nardò-Gallipoli. Urząd objął 3 lipca tegoż roku.
20 października 2012 papież Benedykt XVI mianował go arcybiskupem Brindisi-Ostuni. Kanoniczne objęcie archidiecezji miało miejsce 5 stycznia 2013.
9 grudnia 2022 papież Franciszek przyjął jego rezygnację z urzędu arcybiskupa diecezjalnego.

</doc>
<doc id="2802854" url="https://pl.wikipedia.org/wiki?curid=2802854" title="Rezerwat przyrody Noskowo">
Rezerwat przyrody Noskowo

Rezerwat przyrody Noskowo – leśny rezerwat przyrody utworzony w 1977 r. na terenie gminy Naruszewo. Zajmuje powierzchnię 75,79 ha.
Celem ochrony jest zachowanie lasu liściastego o charakterze łęgu i grądu pochodzenia naturalnego z licznymi drzewami pomnikowymi.

</doc>
<doc id="2802856" url="https://pl.wikipedia.org/wiki?curid=2802856" title="Port lotniczy Kilkenny">
Port lotniczy Kilkenny



</doc>
<doc id="2802857" url="https://pl.wikipedia.org/wiki?curid=2802857" title="Eurobird 1">
Eurobird 1



</doc>
<doc id="2802860" url="https://pl.wikipedia.org/wiki?curid=2802860" title="Class 66">
Class 66



</doc>
<doc id="2802861" url="https://pl.wikipedia.org/wiki?curid=2802861" title="Ford Maverick">
Ford Maverick



</doc>
<doc id="2802863" url="https://pl.wikipedia.org/wiki?curid=2802863" title="Cerkiew Zaśnięcia Najświętszej Maryi Panny w Rudce (drewniana)">
Cerkiew Zaśnięcia Najświętszej Maryi Panny w Rudce (drewniana)

Cerkiew Zaśnięcia Najświętszej Maryi Panny w Rudce – drewniana cerkiew greckokatolicka, znajdująca się w Rudce koło Przeworska.
Cerkiew w Rudce to jeden z najcenniejszych zabytków architektury drewnianej na terenie Polski południowo-wschodniej. Reprezentuje archaiczny typ świątyni sięgający swoją formą do średniowiecznej architektury cerkiewnej. Została włączona do szlaku architektury drewnianej.
Historia.
Cerkiew zbudowana została w 1693. W XVIII w. przekształceniu uległa nawa (zlikwidowanie przydachu na rysiach, zastąpienie go podcieniem) i babiniec (wzniesiono nad nim nową wieżę). W 1924 cerkiew przesunięto o 20 m w celu budowy nowej murowanej świątyni. Od tego czasu przestała pełnić funkcje kultowe. Po 1947 po wysiedleniu ludności ukraińskiej opuszczona. Remontowana w 1958. W 1986 zniszczeniu uległa wieża nad babińcem przez złamane drzewo. W 1988 i latach 90. XX w. remontowana. Generalny remont przeprowadzono w latach 2011–2012, ale nie odtworzono zniszczonej wieży.

</doc>
<doc id="2802865" url="https://pl.wikipedia.org/wiki?curid=2802865" title="Shūko">
Shūko

 – żeńskie imię japońskie.
Możliwa pisownia.
Shūko można zapisać używając wielu różnych znaków kanji:

</doc>
<doc id="2802866" url="https://pl.wikipedia.org/wiki?curid=2802866" title="Rezerwat przyrody Torfowisko Karaska">
Rezerwat przyrody Torfowisko Karaska

Rezerwat przyrody Torfowisko Karaska – torfowiskowy rezerwat przyrody utworzony w 2001 r. na terenie gminy Kadzidło (powiat ostrołęcki, województwo mazowieckie). Zajmuje powierzchnię 402,69 ha.
Celem ochrony, według obowiązującego aktu prawnego, jest „torfowisko wysokie z typowo wykształconą florą i charakterystyczną fauną”. Teren dawniej zwany bagnem Karaska, obfituje w zasoby bursztynu.
Rezerwat chroni fragment jednego z największych torfowisk wysokich w Polsce (największego na Mazowszu). Torfowisku towarzyszą bory bagienne o różnym stopniu wykształcenia. Z roślin chronionych występują tu m.in.: rosiczka okrągłolistna, turzyca strunowa i bagienna, torfowiec czerwony.
Z cenniejszych chronionych ptaków występują tu m.in.: bekas kszyk, żuraw, derkacz, pustułka, cietrzew.
Rezerwat graniczy ze znajdującą się na południowy zachód kopalnią torfu Karaska. Leży na terenie Nadleśnictwa Myszyniec. Wchodzi w skład obszaru siedliskowego sieci Natura 2000 „Bory bagienne i torfowiska Karaska” PLH140046.
Na mocy planu ochrony ustanowionego w 2018 roku, obszar rezerwatu objęty jest ochroną czynną. Nadzór nad rezerwatem sprawuje zastępca Regionalnego Dyrektora Ochrony Środowiska w Warszawie – Regionalny Konserwator Przyrody.
Rezerwat nie jest udostępniony dla ruchu turystycznego.

</doc>
<doc id="2802868" url="https://pl.wikipedia.org/wiki?curid=2802868" title="Dungloe">
Dungloe



</doc>
<doc id="2802871" url="https://pl.wikipedia.org/wiki?curid=2802871" title="W szczękach rekina">
W szczękach rekina

W szczękach rekina (ang. "Bait") – australijsko-singapurski thriller z 2012 roku w reżyserii Kimble'a Rendalla. Film powstał w technice trójwymiarowej.
Światowa premiera filmu miała miejsce 20 września 2012 roku, natomiast w Polsce odbyła się 19 października 2012 roku.
Opis fabuły.
Dla mieszkających w spokojnym australijskim kurorcie zakochanych - Josha (Xavier Samuel) i Tiny - to miały być zwykłe zakupy w centrum handlowym. Jednak klienci podziemnego supermarketu, a wśród nich para głównych bohaterów, zostają sterroryzowani przez uzbrojonego psychopatę. Zanim zaczną myśleć o tym, jak poradzić sobie w tej dramatycznej sytuacji, miasto zalewa gigantyczna fala tsunami. Razem z wodą do budynku dostaje się rekin ludojad. Josh podejmuje walkę z krwiożerczą bestią.

</doc>
<doc id="2802876" url="https://pl.wikipedia.org/wiki?curid=2802876" title="Alfonso Arau">
Alfonso Arau

Alfonso Arau (ur. 11 stycznia 1932 w Meksyku) – meksykański aktor, reżyser, producent i scenarzysta filmowy.

</doc>
<doc id="2802880" url="https://pl.wikipedia.org/wiki?curid=2802880" title="Gweedore">
Gweedore



</doc>
<doc id="2802887" url="https://pl.wikipedia.org/wiki?curid=2802887" title="Carlos Saucedo">
Carlos Saucedo

Carlos Enrique Saucedo Urgel (ur. 11 września 1979 w Santa Cruz) – boliwijski piłkarz występujący na pozycji napastnika, obecnie zawodnik San José.
Kariera klubowa.
Saucedo pochodzi z miasta Santa Cruz i swoją karierę piłkarską rozpoczynał jako dziewiętnastolatek w tamtejszym trzecioligowym klubie Rancho Nuevo, z siedzibą w jego rodzinnej dzielnicy 10 de Octubre. Po roku drużyna została rozwiązana, a on sam odszedł do zespołu o nazwie 24 de Septiembre, w którego barwach w sezonie 1999 został królem strzelców trzeciej ligi boliwijskiej i awansował na zaplecze najwyższej klasy rozgrywkowej. W drugiej lidze wywalczył za to tytuł drugiego najskuteczniejszego piłkarza rozgrywek 2000. W późniejszym czasie bez większych sukcesów występował w innych klubach z drugiej ligi boliwijskiej, takich jak Nacional Potosí, Universitario Beni czy Club Destroyers. W tym okresie często dorabiał sobie po treningach, pomagając w pracy ojcu, z zawodu przedsiębiorcy budowlanemu. W 2005 roku, jako piłkarz CD Guabirá, wywalczył awans do pierwszej ligi. Na początku 2006 roku jego dobre występy w niższych ligach zaowocowały transferem do klubu z jego rodzinnego miasta, Oriente Petrolero, w barwach którego w wieku 26 lat zadebiutował w Liga de Fútbol Profesional Boliviano.
W 2007 roku Saucedo razem ze swoim kolegą klubowym Doyle'em Vacą przeszedł do najbardziej utytułowanego zespołu w ojczyźnie, Club Bolívar z siedzibą w mieście La Paz. Tam od razu został czołowym piłkarzem drużyny, w wiosennym sezonie Apertura 2007 zdobywając z nią wicemistrzostwo Boliwii. Wówczas także wziął udział w pierwszym międzynarodowym turnieju w karierze, Copa Libertadores, z którego odpadł już w fazie grupowej. Po dwunastu miesiącach spędzonych w barwach Bolívaru wyjechał do Ekwadoru, podpisując umowę z tamtejszą stołeczną ekipą Deportivo Quito, gdzie pełnił wyłącznie rolę rezerwowego, przyczyniając się do zdobycia przez klub tytułu mistrzowskiego w sezonie 2008. On sam w połowie rozgrywek powrócił jednak do ojczyzny, do Club Blooming z Santa Cruz, w którego barwach osiągnął kolejne wicemistrzostwo Boliwii, tym razem w jesiennej fazie Clausura 2008. Przez cały 2009 rok bez większych sukcesów występował w klubie The Strongest z miasta La Paz, a podczas sezonu 2010 reprezentował barwy Club Aurora z Cochabamby.
Wiosną 2011 Saucedo po raz kolejny wyemigrował za granicę, tym razem do Kolumbii, gdzie został graczem Independiente Medellín. Tam występował przez rok i nie zdołał ani razu wpisać się na listę strzelców, przez co szybko wrócił do ojczyzny, tym razem podpisując umowę z CD San José z siedzibą w Oruro. Szybko został mianowany kapitanem zespołu i pierwsze sukcesy z ekipą odniósł już w wiosennych rozgrywkach Clausura 2012 – wówczas to odniósł już trzecie w karierze wicemistrzostwo Boliwii, a także wywalczył tytuł króla strzelców ligi boliwijskiej z siedemnastoma bramkami na koncie. Pół roku później, podczas sezonu jesiennego Apertura 2012, powtórzył obydwa te osiągnięcia – ponownie zajął drugie miejsce w ligowej tabeli, a także został najskuteczniejszym zawodnikiem rozgrywek, tym raz zdobywając 23 bramki w 22 meczach.
Kariera reprezentacyjna.
W seniorskiej reprezentacji Boliwii Saucedo zadebiutował za kadencji selekcjonera Erwina Sáncheza, 22 sierpnia 2007 w przegranym 0:1 meczu towarzyskim z Ekwadorem. Premierowe gole w kadrze narodowej strzelił za to ponad pięć lat później, 16 października 2012 w wygranej 4:1 konfrontacji z Urugwajem w ramach eliminacji do Mistrzostw Świata 2014, kiedy to aż trzykrotnie wpisał się na listę strzelców.

</doc>
<doc id="2802891" url="https://pl.wikipedia.org/wiki?curid=2802891" title="Plicaturopsis">
Plicaturopsis

Plicaturopsis D.A. Reid – rodzaj grzybów z rzędu pieczarkowców (przynależność do rodziny bliżej nieokreślona). Należą do niego tylko dwa gatunki, w Polsce występuje jeden. 

</doc>
<doc id="2802895" url="https://pl.wikipedia.org/wiki?curid=2802895" title="Lista krain ze świata The Elder Scrolls">
Lista krain ze świata The Elder Scrolls

Lista krain ze świata The Elder Scrolls - artykuł przeglądowy opisujący geografię świata przedstawionego gier z serii The Elder Scrolls.
Tamriel.
Tamriel jest głównym kontynentem na planecie Nirn i dzieli się na 9 prowincji.
Cyrodiil.
Cyrodiil – prowincja leżąca w centrum Tamriel, będąca ojczyzną Cyrodylijczyków. Jest miejscem akcji gry ".
Morrowind.
Morrowind – prowincja w północno-wschodniej części Tamriel. Jest ojczyzną Dunmerów oraz wymarłych Dwemerów. Całe terytorium jest podzielone na część kontynentalną oraz wyspę Vvardenfell, oddzieloną od kontynentu Morzem Wewnętrznym. Vvardenfell jest miejscem akcji gry '. Na północny zachód od Vvardenfell znajduje się wyspa Solstheim, gdzie rozgrywa się akcja z dodatku do gry pt. ' oraz dodatku do " - "Dragonborn".
Skyrim.
Skyrim – pokryta śniegiem prowincja, którą zamieszkują głównie Nordowie. Jest miejscem akcji gry ".
Wysoka Skała.
Wysoka Skała – ojczyzna Bretonów i Orków. Teren, którego południowa część była miejscem akcji ".
Hammerfell.
Hammerfell – teren, którego północna część była miejscem akcji "The Elder Scrolls II: Daggerfall".
Wyspy Summerset.
Wyspy Summerset – wyspiarska prowincja będąca ojczyzną Altmerów.
Puszcza Valen.
Puszcza Valen – mocno zalesiona kraina na południu Tamriel, zamieszkiwana przez leśne elfy zwane Bosmerami.
Elsweyr.
Elsweyr – tropikalny teren zamieszkiwany przez ludzi-kotów zwanych Khajiitami.
Czarne Mokradła.
Czarne Mokradła – bagienny teren, będący ojczyzną Argonian.
Akavir.
Akavir - kontynent na zachód od Tamriel, zamieszkiwany m.in. przez ludzi-małpy zwanych Tang Mo, ludzi-tygrysy - Ka Po' Tun, "Śnieżne Demony" Kamal i ludzi-węże - Tsaesci.

</doc>
<doc id="2802897" url="https://pl.wikipedia.org/wiki?curid=2802897" title="Lumi Cavazos">
Lumi Cavazos

Lumi Cavazos (ur. 21 grudnia 1968 w Monterrey w Meksyku) – meksykańska aktorka filmowa i telewizyjna.

</doc>
<doc id="2802898" url="https://pl.wikipedia.org/wiki?curid=2802898" title="Herb gminy Sadkowice">
Herb gminy Sadkowice

Herb gminy Sadkowice przedstawia w błękitnym polu srebrną podkowę, barkiem do góry z zaćwieczonym złotym krzyżem kawalerskim, między ocelemi podkowy czerwone jabłko z dwoma zielonymi. Całość na tarczy typu hiszpańskiego.
Symbolika.
Podkowa z krzyżem została zaczerpnięta z herbu Lubicz, który był jednym z herbów używanych na terenie gminy. Jabłko nawiązuje do nazwy stolicy gminy, Sadkowic.
Historia herbu.
Pierwsze próby ustanowienia herbu podjęto w 1995. Nawiązano wówczas współpracę z Centrum Heraldyki Polskiej Andrzeja Kulikowskiego. Pierwsza próba zakończyła się niepowodzeniem. Następną próbę podjęto w 1997. Wówczas, we współpracy z plastykiem, Andrzejem Zbieranowskim, osiągnięto konsensus co do kształtu herbu. Oprócz kombinacji Lubicza z jabłkiem rozważano też kombinację herbu Rola Sadkowskich (jabłko w miejscu róży), oraz Radwan Lubańskich (jabłko pod chorągwią). Wszystkie herby noszone były przez szlachtę mającą swe gniazda na terenie gminy. Lubańscy w Lubani, Sadkowscy w Sadkowicach. Nie udostępniono informacji o nosicielach herbu Lubicz.

</doc>
<doc id="2802900" url="https://pl.wikipedia.org/wiki?curid=2802900" title="Achill Sound">
Achill Sound



</doc>
<doc id="2802901" url="https://pl.wikipedia.org/wiki?curid=2802901" title="Jerzy Mycielski (fizyk)">
Jerzy Mycielski (fizyk)

Jerzy Feliks Mycielski (ur. 23 lutego 1930 w Krakowie, zm. 10 lutego 1986 w Warszawie) – fizyk teoretyk, profesor nadzwyczajny Uniwersytetu Warszawskiego.
Życiorys.
Pochodził z rodziny szlacheckiej. Był synem profesora prawa Andrzeja Mycielskiego oraz bratem profesorów Andrzeja i Elżbiety. Ojciec historyka Macieja Mycielskiego. Szkołę średnią ukończył we Wrocławiu. Studiował na Wydziale Matematyki, Fizyki i Chemii Uniwersytetu Wrocławskiego.
Pracował w Zakładzie Fizyki Politechniki Wrocławskiej od 1952. Od 1954 rozpoczął pracę w Instytucie Fizyki Teoretycznej Uniwersytetu Warszawskiego. Następnie, w latach 1957–1970, był zatrudniony w Instytucie Fizyki PAN w Warszawie.
W 1961 został doktorem (praca "Z teorii przewodnictwa domieszkowego w półprzewodnikach"), habilitował się na Uniwersytecie Warszawskim w 1972 ("Teoria polaryzacji elektrycznej półprzewodników wywołanej procesami hoppingu w modulowanym promieniowaniu"). W 1977 otrzymał tytuł profesora nadzwyczajnego.
W 1971 został kierownikiem Zakładu Teorii Ciała Stałego IFT UW. Był jednym z głównych twórców fizyki teoretycznej półprzewodników w Polsce.
Poza pracami w dziedzinie fizyki opublikował także 30 prac z ekonomii matematycznej. Otrzymywał zaproszenia na Uniwersytet Yale jako ekonomista. Był ekspertem Komisji Ekonomicznej ONZ do spraw Azji i Dalekiego Wschodu (1966). W latach 1980–1981 zaangażował się w ruch Solidarności w kręgach akademickich. W latach 1984–1986 pełnił funkcję dziekana Wydziału Fizyki Uniwersytetu Warszawskiego.
Zmarł 10 lutego 1986 po kilkumiesięcznej chorobie. Został pochowany na Cmentarzu leśnym w Laskach.

</doc>
<doc id="2802902" url="https://pl.wikipedia.org/wiki?curid=2802902" title="Aleksander Narbutt">
Aleksander Narbutt

Aleksander Narbutt herbu Trąby – kasjer i pisarz wojskowy, poseł powiatu lidzkiego na sejm grodzieński (1793), członek konfederacji grodzieńskiej 1793 roku.
Sędzia sądu sejmowego sejmu grodzieńskiego 1793 roku ze stanu rycerskiego.

</doc>
<doc id="2802903" url="https://pl.wikipedia.org/wiki?curid=2802903" title="Robert Sidney Buck">
Robert Sidney Buck

Robert Sidney Buck (ur. 27 listopada 1884 – zm. 15 maja 1960) - angielski piłkarz, reprezentant Urugwaju i Argentyny. Podczas kariery występował na pozycji napastnika. 
Kariera klubowa.
Robert Sidney Buck całą piłkarską spędził karierę w klubie Montevideo Wanderers. Z Wanderers zdobył mistrzostwo Urugwaju w 1909. Potem występował argentyńskim Quilmes
Kariera reprezentacyjna.
W reprezentacji Urugwaju Buck występował w latach 1909-1910. W reprezentacji zadebiutował 19 września 1909 w zremisowanym 2-2 meczu z Argentyny, którego stawką było Copa Newton. W 68 min. strzelając bramkę ustalił wynik meczu. 
W 1910 został powołany na pierwszą, jeszcze nieoficjalną edycję Mistrzostw Ameryki Południowej, który wówczas nazywał się "Copa Centenario Revolución de Mayo 1910". Na turnieju w Buenos Aires Buck wystąpił w obu meczach z Chile (bramka) i Argentyną, który był jego ostatnim meczem w reprezentacji Urugwaju.
Podczas gry w Quilmes Buck wystąpił w reprezentacji Argentyny 25 sierpnia 1912 w przegranym 0-3 meczu w Gran Premio de Honor Uruguayo z Urugwajem.

</doc>
<doc id="2802908" url="https://pl.wikipedia.org/wiki?curid=2802908" title="Galo Plaza Lasso">
Galo Plaza Lasso

Galo Plaza Lasso (ur. 17 lutego 1906 w Nowym Jorku, zm. 22 stycznia 1987 w Quito) – ekwadorski polityk i posiadacz ziemski, minister wojny (1938), ambasador w Stanach Zjednoczonych (1944-1946), prezydent Ekwadoru (1948-1952) z ramienia Partii Liberalnej (na ten urząd kandydował jeszcze w 1960), przedstawiciel Organizacji Narodów Zjednoczonych w Libanie (1958), Kongo (1960) oraz na Cyprze (1964-1965), sekretarz generalny Organizacji Państw Amerykańskich (1968-1975).
Jego ojcem był Leonidas Plaza Gutierrez, prezydent Ekwadoru w latach 1901-1905.

</doc>
<doc id="2802911" url="https://pl.wikipedia.org/wiki?curid=2802911" title="Regina Torné">
Regina Torné

Regina Torné (ur. 2 października 1945 r. w Meksyku) – meksykańska aktorka filmowa i telewizyjna.

</doc>
<doc id="2802912" url="https://pl.wikipedia.org/wiki?curid=2802912" title="Samlerhuset">
Samlerhuset

Samlerhuset Group – wywodzący się z Norwegii, międzynarodowy dystrybutor monet i medali okolicznościowych, z siedzibą główną w Almere i filiami w 14 krajach europejskich oraz w Chinach. Samlerhuset Group jest współwłaścicielem międzynarodowych targów numizmatycznych w Berlinie „World Money Fair” oraz producentem wszystkich medali wręczanych laureatom Nagrody Nobla - odpowiada za to Mennica Norweska. Przedstawicielem Grupy w Polsce jest Skarbnica Narodowa Sp. z o.o.
Historia.
W 1994 r. powstała norweska spółka Samlerhuset Norge, która już trzy lata później wkroczyła na rynek szwedzki. W 2000 roku powołana została spółka joint venture z Mennicą Fińską. W 2001 roku Samlerhuset połączył się z największą niemiecką firmą numizmatyczną - MDM i powstała Samlerhuset Group. Dzięki fuzji Grupa wkroczyła na rynek niemiecki, holenderski, austriacki i angielski. W kolejnych latach spółka wkroczyła do Estonii, Danii, Polski, Litwy i Łotwy. W 2008 rozpoczęła działalność na pierwszym pozaeuropejskim rynku - w Chinach. Następnie wkroczyła na rynek w Belgii, Słowacji, Irlandii i na Węgrzech.
Zarys działalności.
Głównym elementem działalności Samlerhustet Group jest sprzedaż bezpośrednia monet, medali okolicznościowych i innych numizmatów na rynkach narodowych. Samlerhuset Group jest przedstawicielem oraz dystrybutorem programów numizmatycznych z ponad 50 krajów, m.in.: , , Mennica Norweska, Mennica Fińska czy Ludowy Bank Chin.
Samlehuset Group współpracuje z takimi globalnymi organizacjami jak FIFA i Międzynarodowy Komitet Olimpijski. Grupa została oficjalnym dystrybutorem kolekcji olimpijskich. Kolekcja wyemitowana przez Brytyjską Mennicę Królewską z okazji XXX Igrzysk Olimpijskich - Londyn 2012 została zaprezentowana w ramach VI Warszawskich Międzynarodowych Targów Numizmatycznych COIN EXPO 2010 w Warszawie. Zbiór stanowi 18 pięciofuntowych monet, które przedstawiają m.in. najbardziej rozpoznawalne symbole Londynu, historię Wielkiej Brytanii oraz znanych Brytyjczyków. Samlerhuset Group zostało również oficjalnym dystrybutorem monet olimpijskich Sochi 2014. Poza tym, Grupa oferowała również monety z Igrzysk w Turynie, Pekinie (2008) oraz Vancouver (2010), a także monety upamiętniające piłkarskie Mistrzostwa Świata 2010.
Działalność w Polsce.
Grupa prowadzi działalność w Polsce od 2005 r., kiedy to powstała Skarbnica Narodowa Sp. z o.o. Dyrektorem Zarządzającym Skarbnicy Narodowej w latach 2005 -2019 był Adam Zieliński, także Dyr. Regionalny na Europę Środkową i Wschodnią w Samlerhuset Group. Od października 2019 roku jego obowiązki w Polsce przejęli Anna Kokiza, dotychczasowa Dyrektor Marketingu Skarbnicy Narodowej oraz Dariusz Goździkowski - Dyrektor Finansowy
Przedsięwzięcia.
Samlerhuset Group zaangażowane jest w szereg europejskich inicjatyw mających na celu popularyzację wiedzy na temat numizmatyki. W Polsce Od 2011 r. Skarbnica Narodowa z ramienia Samlerhuset Group jest mecenasem zbiorów numizmatycznych Muzeum Narodowego w Warszawie.
Wystawa 100-kilogramowej złotej monety.
W marcu 2009 r. Samlerhuset Group zorganizowało tournée największej wówczas złotej monety na świecie. 100-kilogramowy złoty krążek, o półmetrowej średnicy, to unikatowe dzieło wyemitowane w nakładzie zaledwie 5 sztuk. Moneta została wykonana z czystego złota o próbie 999,99 przez Kanadyjską Mennicę Królewską w 2007 r. W ramach tournée moneta prezentowana była w 4 europejskich miastach - w Oslo, Sztokholmie i Zeist. 9 marca 2009 r. na zaproszenie Samlerhuset Group i Skarbnicy Narodowej moneta zawitała do Warszawy. Można było ją podziwiać w Muzeum Narodowym.
Najdroższa złota moneta świata – Double Eagle i jego historia.
16 marca 2012 r. do Warszawy przyjechała najdroższa złota moneta świata, amerykański Double Eagle z 1933 r. Moneta wystawiona była na widok publiczny 16 i 17 marca w Muzeum Rzeźby im. Xawerego Dunikowskiego w Królikarni – oddział Muzeum Narodowego w Warszawie.
Warszawska wystawa to część tournée po Europie, które rozpoczęło się 3 marca 2012 r. w Wielkiej Brytanii. Podczas podróży, trwającej prawie miesiąc, Double Eagle gościł na wystawach w siedmiu europejskich stolicach: w Londynie, Dublinie, Brukseli, Pradze, Warszawie, Oslo i Helsinkach. Tournée Double Eagle zorganizował Samlerhuset Group – częścią tej międzynarodowej grupy jest Skarbnica Narodowa – we współpracy z Smithsonian’s National Museum of American History. Po raz pierwszy w historii, Smithsonian Institution umożliwił zorganizowanie w Europie wystawy tej cennej monety.
W 1933 r. wybito prawie pół miliona monet Double Eagle. Do czasu współczesnych zachowało się tylko 13 sztuk, jednak zaledwie w 3 przypadkach, jak do tej pory, potwierdzono autentyczność. Obecnie tylko jeden Double Eagle jest w posiadaniu prywatnego właściciela, reszta znanych egzemplarzy należy do rządu USA. Moneta, którą można było zobaczyć podczas wystawy w Królikarni, to jeden z dwóch egzemplarzy, przekazanych w 1933 r. w ręce Smithsonian Institution jako historyczne dziedzictwo USA.
Wystawę odwiedziło w ciągu 2 dni ponad 2,5 tys. osób.
Tournée monety Double Eagle zostało nagrodzone brązową statuetkę w prestiżowym konkursie International Business Awards, w kategorii „Komunikacja lub Kampania PR Roku – Reputation/Brand Management”. Wystawa Double Eagle 1933 znalazła się wśród najlepszych projektów z ponad 50 krajów całego świata, wybranych z ponad 3 200 zgłoszeń. W trakcie trzymiesięcznego głosowania, jury złożone z międzynarodowych ekspertów wyłoniło laureatów Stevie®Award w 21 kategoriach. Przyznawana już po raz dziewiąty nagroda, zwana również „Oscarami świata biznesu”, jest jednym z najbardziej prestiżach międzynarodowych wyróżnień.
Kontrowersje.
Metody reklamowania produktów przez polski oddział firmy, Skarbnica Narodowa są krytykowane przez wielu kolekcjonerów, jak i osoby nie związane branżowo. Nazwa sama w sobie wprowadza w błąd sugerując państwową instytucję. Swoje produkty reklamuje jako wyjątkowe monety o cenie kilkukrotnie wyższej niż rzeczywista oraz niekiedy niebędące nawet monetami. Inną praktyką stosowaną przez firmę jest spam oraz wysyłanie nieświadomemu konsumentowi produktów, których nie zamówił z poleceniem zapłaty za nie. Działania tego typu stosuje nie tylko polski przedstawiciel, ale również norweski.
W 2009 roku Skarbnica Narodowa próbując pozyskać nowych klientów podszywała się pod zapytania Mennica Polska oraz Skarbiec Mennicy Polskiej w wyszukiwarce Google.

</doc>
<doc id="2802916" url="https://pl.wikipedia.org/wiki?curid=2802916" title="Juan Carlos Heredia (argentyński piłkarz)">
Juan Carlos Heredia (argentyński piłkarz)

Juan Carlos Heredia (ur. 27 kwietnia 1922 w Córdobie – zm. 21 kwietnia 1987) - argentyński piłkarz, grający podczas kariery na pozycji napastnika.
Kariera klubowa.
Juan Carlos Heredia piłkarską karierę rozpoczął w Rosario Central w 1940. Z Rosario spadł z pierwszej ligi w 1941, by rok później do niej powrócić. W latach 1943-1944 był zawodnikiem stołecznego San Lorenzo de Almagro. W lidze argentyńskiej rozegrał 109 spotkań, w których zdobył 10 bramek. Potem występował jeszcze w Universitario Córdoba i Talleres Córdoba.
Kariera reprezentacyjna.
W reprezentacji Argentyny Heredia występował w latach 1940-1942. W reprezentacji zadebiutował 18 lipca 1940 w przegranym 0-3 meczu w Copa Héctor Rivadavia Gómez z Urugwajem. W 1942 uczestniczył w Mistrzostwach Ameryki Południowej, na których Argentyna zajęła drugie miejsce. Na turnieju w Urugwaju wystąpił w pięciu meczach z Brazylią, Ekwadorem, Peru (bramka), Chile i Urugwajem, który był jego ostatnim meczem w reprezentacji. Ogółem w reprezentacji wystąpił w 6 meczach, w których zdobył bramkę.

</doc>
<doc id="2802918" url="https://pl.wikipedia.org/wiki?curid=2802918" title="Mycielscy herbu Dołęga">
Mycielscy herbu Dołęga

Mycielscy – polski ród herbu Dołęga, hrabiowie pruscy od 1822.
Historia.
Mycielscy pochodzą od Wojciecha z Mycielina Mycielskiego (burgrabia koniński i podwojewodzi kaliski, poznańskie księgi grodzkie wymieniają go w roku 1496) i jego żony Małgorzaty Starogrodzkiej. Ich syn, Jan z Anny Dobrzyckiej, miał 4 córki: Barbarę Łącką, Dorotę Radzimską, Zofię Trąmpczyńską, Annę Wiktorowską i syna Tomasza dz. Bogusławic. Synowie Tomasza z Agnieszki Rudomickiej dali początek dwom liniom: Stanisław – linii sieradzkiej, Piotr – linii wielkopolskiej (zwanej hrabiowską); znana była także linia małopolska (galicyjska). Dzięki wielu powiązaniom rodzinnym (m.in. z Radziwiłłami, Wiśniowieckimi, Potockimi, Tarnowskimi, Szembekami, Dzieduszyckimi) ród stał się jednym z potężniejszych, szczególnie w Wielkopolsce. Mycielscy w XV wieku służyli w piechocie chłopskiej i zasłużyli się pod Grunwaldem. Dzięki temu otrzymali szlachectwo oraz dopuszczenie do herbu Dołęga.
Mycielscy sprowadzali do swoich dóbr rzemieślników, byli tolerancyjni do przybyszów i innowierców np. Jan Nepomucen Mycielski (właściciel Gostynia) wydał 14 kwietnia 1775 edykt tolerancyjny pozwalający na osiedlanie się w mieście protestantom. W ich rezydencji kobylepolskiej "panowały obyczaje francuskie, mowa francuska, a pełno Francuzów i Francuzek było we dworze".
Wśród członków rodu byli m.in. żołnierze, działacze społeczni i patriotyczni, uczeni oraz artyści, starostowie (głównie konińscy i kolscy).
Etymologia nazwiska.
Mycielscy pochodzili ze wsi Mycielin w powiecie kaliskim pod Stawiszynem. Nazwisko pochodzi od przymiotnika nazwy wsi Mycielin: "Mycielski".
Posiadłości.
Po II wojnie światowej majątki zostały znacjonalizowane.

</doc>
<doc id="2802920" url="https://pl.wikipedia.org/wiki?curid=2802920" title="SIG Combibloc Group">
SIG Combibloc Group

SIG Combibloc Group AG (do 2009 SIG Holding AG, pierwotnie Schweizerische Industrie-Gesellschaft) – szwajcarskie przedsiębiorstwo z Neuhausen, produkujące pewien okres broń strzelecką. Obecnie producent opakowań żywności, m.in. soków.
Przedsiębiorstwo znane m.in. z produkcji pistoletów. SIG przed drugą wojną światową kupiło licencję pistoletu opatentowanego w 1934 r. przez inż. Charlesa Pettera, pracownika "Societe Alsacienne de Constructions Mecaniques" (SCAM). Broń kalibru 7,65 mm "Pistolet automatique modèle 1935A" i została przyjęta jako szwajcarska broń służbowa. Producent w latach 1942–1944 opracował wiele prototypów pistoletów, które były przystosowane do naboju 9 mm Parabellum. Należały do nich: „Neuhausen P 44/8” i „Neuhausen P 44/16”. W latach 1947–1948 opracowano pistolet „Selbstladepistole Neuhausen 47/8”. Po niewielkich zmianach została również wprowadzona do wojska duńskiego jako Pistol M 1949. Zmodyfikowana odmiana broni jako "Ordonanzpistole Mod. 49" została wprowadzona do uzbrojenia wojska szwajcarskiego.
Rozwinięciem modelu był pistolet SIG P 210. W 1974 powstał pistolet SIG Hämmerli P 240 we współpracy z Hämmerli. Wraz z zachodnioniemieckim producentem "J. P. Sauer &amp; Sohn" w końcu lat 70 XX w. opracowała szereg wzorów pistoletów "SIG-Sauer". Oprócz pistoletów produkował pistolet maszynowy MP 310, karabinki i karabiny serii SIG 540 i SIG SG-510, karabinki SIG SG 550 i SIG SG 551 oraz uniwersalny karabin maszynowy SIG 710-3.
Obecnie, 2023 r. broń produkują spółki zależne L &amp; O Holding: SIG Sauer, Inc. i SIG Sauer AG, historycznie powiązane z SIG.

</doc>
<doc id="2802922" url="https://pl.wikipedia.org/wiki?curid=2802922" title="Dingle">
Dingle

Słowo "Dingle" może oznaczać:

</doc>
<doc id="2802923" url="https://pl.wikipedia.org/wiki?curid=2802923" title="Ford Granada">
Ford Granada



</doc>
<doc id="2802924" url="https://pl.wikipedia.org/wiki?curid=2802924" title="Postanowienie bogumińskie">
Postanowienie bogumińskie

Postanowienie bogumińskie (czes. "bohumínská rezoluce") – przyjęta przez Czeską Partię Socjaldemokratyczną deklaracja o wyrzeczeniu się prób utworzenia koalicji rządzącej z komunistami na poziomie parlamentu ogólnokrajowego z powodu antydemokratycznego charakteru Komunistycznej Partii Czech i Moraw.

</doc>
<doc id="2802925" url="https://pl.wikipedia.org/wiki?curid=2802925" title="Sertularia">
Sertularia

Sertularia, w języku polskim również rozkrzelipka - rodzaj dużych morskich jamochłonów kolonijnych z gromady stułbiopławów. Należy do tych przedstawicieli tej gromady, którzy tworzą porastający przedmioty podwodne kożuch, zwany mchem morskim. Rozkrzelipki występują wyłącznie w postaci polipów. Polipy zaopatrzone w kielichowate osłony i umieszczone po dwóch stronach łodygi kolonii. Kolonie silnie porozgałęziane, przypominające wodorosty, osiągają wysokość do 70 cm. Sertularie żyją na dnie poniżej strefy pływów. Zasiedlają również morza Europy, w tym Bałtyk. Ich kolonie używane są po wysuszeniu i zabarwieniu do ozdabiania wnętrz.
Gatunki.
W skład rodzaju rozkrzelipka wchodzi 60 gatunków pewnych i 1 określony jako species inquirenda:

</doc>
<doc id="2802930" url="https://pl.wikipedia.org/wiki?curid=2802930" title="Eurobird 2">
Eurobird 2



</doc>
<doc id="2802932" url="https://pl.wikipedia.org/wiki?curid=2802932" title="Walki o Nadarzyce">
Walki o Nadarzyce

Walki o Nadarzyce – bitwa stoczona w dniach 5–6 lutego 1945 roku o miejscowość Nadarzyce podczas II wojny światowej. Bitwa była częścią przełamania Wału Pomorskiego.
Tło sytuacyjne.
Nadarzyce leżały w niemieckim systemie obrony w 1945 w pasie pozycji ryglowej Wału Pomorskiego. Znajdowały się w rejonie walk 1 Armii Wojska Polskiego gen. S. Popławskiego o Wał Pomorski. Nadarzyc broniły oddziały dywizji "Märkisch Friedland". 
Niemcy silnie ufortyfikowali Nadarzyce przygotowując je do obrony, jak większość miejscowości w pasie Wału Pomorskiego. 
Nadarzyce były najsilniej umocnionym punktem oporu w systemie obrony, stanowił tzw. Nadarzycki Rejon Umocniony Wału Pomorskiego. W pasie obrony były schrony żelbetowe i niezakończone schrony, dające możliwość prowadzenia ognia.
Po pierwszych walkach na pozycjach przesłaniania Wału Pomorskiego 4 i 6 Dywizja Piechoty 3 lutego otrzymały zadanie przełamania pozycji głównej Wału Pomorskiego. Po opanowaniu Sypniewa, Kłomina i wyzwoleniu Stalagu II H Gross Born (Borne Sulinowo), oddziały 1 AWP podeszły do Nadarzyc. Boje o Nadarzyce początkowo prowadziła 6 DZ, którą zluzowała 1 DP wykrwawiona bojem o Podgaje. 6 DP uderzała od północy jeziora Dobrego w kierunku wsi Nadarzyce. Pas natarcia wynosił 15 km. 
Przebieg bitwy.
Walki o wieś rozpoczął 14 pp, który 4 lutego zaatakował prawy skraj obrony. Od wschodu uderzał 18 pp. Uderzenie zostało przez Niemców odparte. Oddziały polskie zaległy i czekały na podciągnięcie artylerii na te kierunki. W tym dniu doszło do wymiany ognia między artyleriami walczących stron. Polskie moździerze ostrzelały artylerię niemiecką. 
5 lutego oba polskie pułki ponowiły ataki. 18 pp zaatakował od północy, a 14 pp od południa. 18 pp, mimo kilku szturmów nie przełamał obrony niemieckiej, a 14 pp ze względu na niepowodzenie ataku 18 pp, ominął od południa wieś i połączył się w natarciu z 16 pp z którym wspólnie próbowały przebić się w kierunku szosy Wałcz–Czaplinek. Manewr ten jednak nie miał wielkiego znaczenia na zdobycie Nadarzyc.
Ciężkie walki w nocy 5/6 lutego przełamały obronę niemiecką, a w godzinach popołudniowych 6 lutego po szturmie 18 pp Polacy opanowali Nadarzyce. 4 DP 5 lutego zrobiła wyłom w Wale Pomorskim w rej. Nadarzyc, tracąc 220 zabitych i 315 rannych,
6 DP straciła 513 żołnierzy zabitych, rannych i zaginionych. Opanowanie Nadarzyc, nie stanowiło likwidacji obrony niemieckiej. Na zachód od Nadarzyc, za rzeką Piławą, na ufortyfikowanej linii Niemcy bronili się do 3 marca, mimo uporczywych ataków 3 DP i 13 Pułku Artylerii Ppanc.
W czasie walk o Nadarzyce Niemcy wymordowali grupę kilkunastu żołnierzy polskich wziętych do niewoli.
Straty polskie w walkach o Nadarzyce: 6 DP - 208 poległych i 45 zaginionych, 3 DP - 125 poległych, 1 BAA - 5 poległych.
Pamięć.
Walki żołnierzy polskich o Nadarzyce zostały upamiętnione na Grobie Nieznanego Żołnierza w Warszawie, napisem na jednej z tablic po 1945 r. "NADARZYCE 5 - 6 II 1945".

</doc>
<doc id="2802938" url="https://pl.wikipedia.org/wiki?curid=2802938" title="EPWK">
EPWK



</doc>
<doc id="2802940" url="https://pl.wikipedia.org/wiki?curid=2802940" title="Elżbieta Mycielska-Dowgiałło">
Elżbieta Mycielska-Dowgiałło

Elżbieta Wanda Mycielska-Dowgiałło (ur. 7 stycznia 1932 w Dojazdowie k. Krakowa) – profesor doktor habilitowany geografii UW, rektor Collegium Verum (dawniej: Szkoły Wyższej Przymierza Rodzin).
Życiorys.
Córka profesora prawa Andrzeja Mycielskiego oraz siostra profesorów Andrzeja i Jerzego. Prowadzi badania z zakresu geografii i geologii w Polsce i Afryce Północnej. 

</doc>
<doc id="2802942" url="https://pl.wikipedia.org/wiki?curid=2802942" title="Turniej Trzech Państw">
Turniej Trzech Państw

Turniej Trzech Państw (ang. Three Countries Tournament, niem. Dreiländertournee) była to impreza organizowana w ramach zawodów FIS (FIS Race). Turniej powstał w 1968 w Karyntii i Słowenii, a konkursy skoków narciarskich początkowo przeprowadzano na skoczniach w Villach, Feldkirchen i Mariborze. W 1971 zmieniono gospodarzy turnieju na Villach, Tarvisio i Maribor (od 1983 Planica). Zmieniono jednocześnie jego nazwę na Turniej Trzech Państw (Austria, Jugosławia, Włochy). Odbyło się 20 edycji tej imprezy, którą organizowano aż do 1988. Konkursy przeprowadzane w latach 1981-1988 były zaliczane jednocześnie do klasyfikacji generalnej tego turnieju, jak i Pucharu Europy w skokach narciarskich.

</doc>
<doc id="2802943" url="https://pl.wikipedia.org/wiki?curid=2802943" title="EPST">
EPST



</doc>
<doc id="2802954" url="https://pl.wikipedia.org/wiki?curid=2802954" title="Austriacki Czarny Krzyż">
Austriacki Czarny Krzyż

Austriacki Czarny Krzyż (niem. "Österreichisches Schwarzes Kreuz" skrót "ÖSK") – austriacka organizacja powstała w 1919, ma swoją siedzibę w Wiedniu, zajmuje się utrzymaniem oraz budową cmentarzy i grobowców dla ofiar cywilnych, prześladowań politycznych oraz żołnierzy, m.in. opieką nad cmentarzami wojskowymi z okresu I wojny światowej (nie tylko z mogiłami żołnierzy armii austro-węgierskiej). Pomagają również w poszukiwaniu grobów, biorą udział w ekshumacjach oraz identyfikacji. Fundusze na działalność pochodzą przede wszystkim z darowizn. 
Za jej udziałem zostało odnowionych wiele cmentarzy, m.in. w Małopolsce.

</doc>
<doc id="2802958" url="https://pl.wikipedia.org/wiki?curid=2802958" title="Czyreń jodłowy">
Czyreń jodłowy

Czyreń jodłowy ("Phellinus hartigii" (Allesch. &amp; Schnabl) Pat.) – gatunek grzybów z rodziny szczeciniakowatych ("Hymenochaetaceae").
Systematyka i nazewnictwo.
Pozycja w klasyfikacji według Index Fungorum: "Phellinus, Hymenochaetaceae, Hymenochaetales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozowali w 1890 r. Allescher i Schnabl nadając mu nazwę "Polyporus hartigii". Obecną, uznaną przez Index Fungorum nazwę nadał mu w 1903 r. Patouillard, przenosząc go do rodzaju "Phellinus". 
Synonimy naukowe:
Nazwę polską nadali Barbara Gumińska i Władysław Wojewoda w 1983 r. W polskim piśmiennictwie mykologicznym gatunek ten opisywany był też jako czyreń Hartiga. 
Morfologia.
Szerokość 5-20 cm, grubość 5-20 cm. Młode okazy mają bulwiasty kształt, który z czasem zmienia się na konsolowaty lub kapeluszowaty. Zewnętrzna powierzchnia jest gładka, falista, koncentrycznie strefowana. Ma kolor od szarego do ciemnobrązowego, brzeg (krawędź przyrostu) jest jaśniejszy; w kolorze od białawego do ochrowobrązowego. U starszych okazów górna powierzchnia często porasta glonami, zmieniając kolor na zielony.
Rurkowaty, u młodych osobników rdzawobrązowy, u starszych szarobrązowy. Rurki mają długość 3-5 mm i może w owocniku występować wiele ich warstw, jednak różnice między nimi są słabo widoczne. Szczecinek brak.
Żółtobrązowy, bardzo twardy, bez wyraźnego smaku i zapachu.
Biały. Zarodniki niemal kuliste, gładkie, o rozmiarach 6-7,5 × 5-6,5 μm. 
Występowanie i siedlisko.
Jest szeroko rozprzestrzeniony na półkuli północnej, jednak dość rzadki .Na terenie Polski podano wiele jego stanowisk w piśmiennictwie naukowym. 
Rośnie głównie na jodłach, dużo rzadziej na świerku. Notowano też jego występowanie na cisie, daglezji. 
Znaczenie.
Grzyb wieloletni, mogący żyć nawet kilkadziesiąt lat, zwykle jednak 10-15 lat. Saprotrof rosnący głównie na martwych drzewach. Czasami jednak jako pasożyt rośnie również na żywych drzewach, głównie jednak w miejscu zranień mechanicznych, lub na bardzo starych okazach, które już osiągają górną granicę swojego wieku. Powoduje białą zgniliznę drewna. Główna strefa spróchniałego drewna znajduje się w okolicach owocnika, ale rozciąga się na odległość nawet 1-2 m od niego. Spróchniałe drzewo jest osłabione i często podczas silniejszych wiatrów łamie się.

</doc>
<doc id="2802962" url="https://pl.wikipedia.org/wiki?curid=2802962" title="Phellinus hartigii">
Phellinus hartigii



</doc>
<doc id="2802966" url="https://pl.wikipedia.org/wiki?curid=2802966" title="Syndon (tkanina)">
Syndon (tkanina)

Syndon – gatunek starożytnego indyjskiego płótna lnianego. Wyrabiano z niego bieliznę pościelową i ubrania.
Nazwę zawdzięczał dawnej nazwie Indii - "Sidhu".
Tkanina znana była od 2 tys. lat p.n.e. w krajach starożytnych: Asyryjczycy nazywali owo płótno "suhdinnu", Aramejczycy "sindu", Hebrajczycy - "sadin", starożytni Grecy - "sindon". Najsłynniejsze tkaniny pochodziły z Indii i z Egiptu. 
Izraelici wytwarzali "sadin" już w ziemi Kanaan a potem w niewoli egipskiej. Samson walczący z Filistynami wymienia syndony w jednej ze swoich zagadek (Sdz 14, 12), Izajasz w opisie bielizny kobiet (Iz 3, 23) i Jeremiasz. Księga Przysłów opisuje niewiastę przy warsztacie tkackim tkającą "sadin", który potem sprzedaje i dostarcza kupcowi (por, Prz 31, 24). 

</doc>
<doc id="2802974" url="https://pl.wikipedia.org/wiki?curid=2802974" title="Syrenka Warszawska (nagroda filmowa)">
Syrenka Warszawska (nagroda filmowa)

Syrenka Warszawska (nagroda Klubu Krytyki Filmowej SDP) – jedna z głównych nagród filmowych przyznawanych podczas Lubuskiego Lata Filmowego. 

</doc>
<doc id="2802978" url="https://pl.wikipedia.org/wiki?curid=2802978" title="Aleksandr Sacharuk">
Aleksandr Sacharuk



</doc>
<doc id="2802979" url="https://pl.wikipedia.org/wiki?curid=2802979" title="Jaroslav Narkevič">
Jaroslav Narkevič



</doc>
<doc id="2802981" url="https://pl.wikipedia.org/wiki?curid=2802981" title="Rimantas Jonas Dagys">
Rimantas Jonas Dagys



</doc>
<doc id="2802983" url="https://pl.wikipedia.org/wiki?curid=2802983" title="Ballydehob">
Ballydehob

Ballydehob (irl. "Béal an Dá Chab") – nadmorska miejscowość w Irlandii, położona w prowincji Munster.

</doc>
<doc id="2802984" url="https://pl.wikipedia.org/wiki?curid=2802984" title="Phellinus">
Phellinus

Phellinus Quél. (czyreń) – rodzaj grzybów z rodziny szczeciniakowatych ("Hymenochaetaceae").
Charakterystyka.
Grzyby nadrzewne, saprotrofy lub pasożyty. Owocnik przyrasta bokiem, jest półeczkowaty i ma półkulisty kształt, czasami jest rozpostarto-odgięty lub rozpostarty. Hymenofor rurkowaty, a w hymenium często znajdują się szczecinki. Zarodniki brązowe lub bezbarwne.
Systematyka i nazewnictwo.
Pozycja w klasyfikacji według Index Fungorum: "Hymenochaetaceae, Hymenochaetales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podał Stanisław Domański w 1965 r. W polskim piśmiennictwie mykologicznym należące do tego rodzaju gatunki opisywane były także jako huba, wrośniak, czyr, korkowiec, porak
Synonimy naukowe: "Boletus" Dill. ex Gray,
"Boudiera" Lázaro Ibiza, Rev.
"Fomitiporella" Murrill,
"Fulvifomes" Murrill,
"Fuscoporella" Murrill,
"Fuscoporia" Murrill,
"Mison" Adans.,
"Ochroporus" J. Schröt.,
"Ochrosporellus" (Bondartseva &amp; S. Herrera) Bondartseva &amp; S. Herrera,
"Phellinus" subgen. "Fulvifomes" (Murrill) Y.C. Dai,
"Phellinus" subgen. "Fuscoporia" (Murrill) Y.C. Dai,
"Phellinus" subgen. "Porodaedalea" (Murrill) Y.C. Dai,
"Porodaedalea" Murrill,
"Pseudofomes" Lázaro Ibiza,
"Pyropolyporus" Murrill,
"Scalaria" Lázaro Ibiza,
"Scindalma" Hill ex Kuntze:
Rodzaj "Phellinus" "sensu lato" został rozbity na kilka innych rodzajów: "Fomitiporia", "Fulvifomes", "Fuscoporia", "Ochroporus", "Phellinidium", "Phellinopsis", "Phellinus" i "Porodaedaelea". Stąd też pod polską nazwą czyreń występują gatunki obecnie już zaliczane do innych rodzajów niż "Phellinus".

</doc>
<doc id="2802993" url="https://pl.wikipedia.org/wiki?curid=2802993" title="Jenny Orr">
Jenny Orr

Jennifer Louise "Jenny" Orr, także McConnell i Frank (ur. 21 stycznia 1953) – australijska lekkoatletka, biegaczka średniodystansowa. 
Podczas igrzysk olimpijskich w Monachium (1972) odpadła w eliminacjach na 800 metrów, a na 1500 metrów zajęła 8. miejsce.
Siódma zawodniczka igrzysk Brytyjskiej Wspólnoty Narodów na 1500 metrów (1974).
Wielokrotna medalistka mistrzostw Australii – w tym cztery złote medale na 1500 metrów (1971–1974) oraz złoto na 3000 metrów (1974).
Zwyciężczyni biegu na 1500 metrów podczas mistrzostw Polski (1972).
Orr trzykrotnie ustanawiała rekord kraju na 1500 metrów:
Jej syn – Daniel McConnell jest kolarzem górskim, olimpijczykiem.

</doc>
<doc id="2802994" url="https://pl.wikipedia.org/wiki?curid=2802994" title="Jennifer Orr">
Jennifer Orr



</doc>
<doc id="2802996" url="https://pl.wikipedia.org/wiki?curid=2802996" title="Fomitiporia punctata">
Fomitiporia punctata



</doc>
<doc id="2802997" url="https://pl.wikipedia.org/wiki?curid=2802997" title="Akara karłowata">
Akara karłowata



</doc>
<doc id="2802999" url="https://pl.wikipedia.org/wiki?curid=2802999" title="Stamppot">
Stamppot

Stamppot ( „tłuc, ubijać” i „garnek”) – ziemniaki utłuczone razem z warzywami.
Prosta i pożywna potrawa charakterystyczna dla tradycyjnej kuchni holenderskiej, łatwa do przygotowania w dużej ilości. Podstawowym składnikiem są ugotowane i utłuczone ziemniaki. Do jej przygotowania nadają się ziemniaki, które rozpadają się podczas gotowania, tzw. "kruimig". Tym niemniej "stamppot" nie jest odpowiednikiem ziemniaczanego purée – ugotowane ziemniaki i warzywa rozgniata się za pomocą metalowego tłuczka na niejednorodną masę.
Pochodzenie potrawy sięga czasów, gdy Holendrzy gotowali posiłki w jednym garnku. Jest spożywana na gorąco. Do potrawy serwuje się wędzoną kiełbasę "rookworst", mocno usmażony boczek pokrojony w kostkę lub holenderski kotlet mielony "gehaktbal". Potrawa od wieków cieszy się niesłabnącą popularnością i jest typowym daniem na zimowe wieczory. W potocznym języku polskim nazywana jest „tłuczonym garnkiem”.
Współcześnie składniki potrawy (ziemniaki i warzywa) gotuje się w jednym garnku lub w osobnych garnkach, po czym tłucze za pomocą tłuczka, od czasu do czasu mieszając. Niektórzy wyciskają na środku talerza z potrawą zagłębienie, do którego nalewany jest sos "jus".
Przykładami najbardziej znanych "stamppotów" są:
Inne kombinacje:

</doc>
<doc id="2803011" url="https://pl.wikipedia.org/wiki?curid=2803011" title="Proamblys">
Proamblys



</doc>
<doc id="2803012" url="https://pl.wikipedia.org/wiki?curid=2803012" title="Magdalena Hutin">
Magdalena Hutin

Magdalena Hutin, właśc. Élisabeth Marie Magdeleine Hutin (ur. 26 kwietnia 1898 w Paryżu, zm. 6 listopada 1989 w Rzymie) – francuska zakonnica katolicka, założycielka zgromadzenia małych sióstr Jezusa.
Życiorys.
Była najmłodszą z sześciorga dzieci Josepha i Jeanne Hutin. Pod wpływem ojca zainteresowała się w młodości postacią misjonarza Karola de Foucauld. Z uwagi na chorobę, przez wiele lat bezskutecznie usiłowała wstąpić do zakonu. W latach 1928–1936 kierowała szkołą sióstr Sacré Cœur w Nantes. W 1936 roku wyjechała do Boghari w Algierii, gdzie prowadziła dom dla ubogich. W 1938 r. poznała u grobu Karola de Foucauld zakonnika René Voillaume'a, któremu przedstawiła projekt utworzenia kontemplacyjnej wspólnoty religijnej, zajmującej się także działalnością misyjną wśród muzułmanów. W latach 1938–1939 wstąpiła na nowicjat do zgromadzenia białych sióstr (MSOLA) w Algierze. W tym czasie spisała regułę planowanego nowego zgromadzenia. W 1939 r. złożyła śluby w swoim dotychczasowym zgromadzeniu i przyjęła zakonne imię "Mała Siostra Jezusa Magdalena". W tym też 1939 roku razem z Małą Siostrą Anną (wł. Anną Cadoret), założyła pierwszą wspólnotę zakonną małych sióstr w Sidi Boujnan, a dwa lata później utworzyła nowicjat tego zakonu w Tubet we Francji. W 1942 roku złożyła śluby wieczyste.
Po II wojnie światowej zdecydowała się rozszerzyć działalność małych sióstr poza kraje muzułmańskie i rozpoczęła na całym świecie tworzyć wspólnoty zakonnic wśród osób ubogich. W 1947 roku uzyskała dla swojego zgromadzenia zatwierdzenie na prawie diecezjalnym diecezji Aix-en-Provence. W 1949 roku zrezygnowała z funkcji przełożonej generalnej, poświęcając się podróżom misyjnym w różnych rejonach świata, gdzie wyszukiwała lokalizację dla przyszłych placówek małych sióstr. Odwiedziła m.in. Amerykę Łacińską, Indie, Wietnam i Europę Wschodnią, w tym Polskę (pierwszy raz w 1957). W 1964 roku uzyskała dla zgromadzenia zatwierdzenie na prawie papieskim.
Nie pełniąc formalnych funkcji, miała znaczący wpływ na działalność powołanej przez siebie organizacji do swojej śmierci, m.in. była autorką kolejnych wersji konstytucji zgromadzenia (w tym tzw. "Reguły życia"), zatwierdzonej ostatecznie w 1988 roku.

</doc>
<doc id="2803015" url="https://pl.wikipedia.org/wiki?curid=2803015" title="Sagenichthys">
Sagenichthys



</doc>
<doc id="2803016" url="https://pl.wikipedia.org/wiki?curid=2803016" title="Nomalus">
Nomalus



</doc>
<doc id="2803017" url="https://pl.wikipedia.org/wiki?curid=2803017" title="Ancylodon">
Ancylodon



</doc>
<doc id="2803020" url="https://pl.wikipedia.org/wiki?curid=2803020" title="Oscar Zallhagen">
Oscar Zallhagen

Oscar Edvin Herbert Zallhagen, także Andersson (ur. 25 stycznia 1893 w Sztokholmie, zm. 20 sierpnia 1971 tamże) – szwedzki lekkoatleta, dyskobol. 
Podczas igrzysk olimpijskich w Antwerpii (1920) zajął 4. miejsce z wynikiem 41,07.
W 1921 został mistrzem Wielkiej Brytanii.
Dwukrotnie ustanawiał rekord Szwecji:

</doc>
<doc id="2803022" url="https://pl.wikipedia.org/wiki?curid=2803022" title="Oskar Zallhagen">
Oskar Zallhagen



</doc>
<doc id="2803025" url="https://pl.wikipedia.org/wiki?curid=2803025" title="Oskar Andersson-Zallhagen">
Oskar Andersson-Zallhagen



</doc>
<doc id="2803034" url="https://pl.wikipedia.org/wiki?curid=2803034" title="Wielospecjalistyczny Szpital Miejski im. J. Strusia w Poznaniu">
Wielospecjalistyczny Szpital Miejski im. J. Strusia w Poznaniu

Wielospecjalistyczny Szpital Miejski im. J. Strusia w Poznaniu – zespół szpitala i poradni specjalistycznych znajdujący się w Poznaniu przy ul. Szwajcarskiej i ul. Grunwaldzkiej, dawniej także przy ul. Szkolnej. Najstarszy szpital w Poznaniu i Wielkopolsce.
Historia.
Początki szpitala datowane są na XIII wiek. W 1263 założony został Szpital Św. Ducha. Szpital działał początkowo na Śródce i Chwaliszewie, następnie przy pl. Kolegiackim. Siedziba przy ul. Szkolnej 14-16 / Koziej 9 została kupiona od Klasztoru Karmelitanek Bosych. Budynki modernizowano i rozbudowywano w latach 1843-1844, 1854, 1878-1881, 1898-1902.
Podczas II wojny światowej budynki szpitala zostały zniszczone w 65%. Niemcy w przytulisku na Zawadach uruchomili szpital; po wojnie działał tam Oddział Zakaźny Szpitala Miejskiego.
14 sierpnia 1953 szpital został nazwany "Szpitalem Miejskim nr 1 im. Józefa Strusia" (wcześniej: Szpital Miejski nr 1).
W 1976 utworzony został ZOZ Poznań-Nowe Miasto, którego budynki zajmuje Szpital Miejski (połączenie nastąpiło 1 stycznia 2009). Większość budynków poradni i oddziałów szpitalnych oddano do użytku do 2000 roku. Najnowszym obiektem, wybudowanym w XXI wieku jako osobny budynek jest Oddział Zakaźny (ul. Żelazna 2, przy skrzyżowaniu ul. abpa W. Dymka z ul. Żelazną), który rozpoczął działalność 16 grudnia 2009.
Od momentu połączenia placówek przy ul. Szkolnej 8/12 i przy ul. Szwajcarskiej 3 następowało przenoszenie oddziałów i poradni do nowego budynku lub innych szpitali.
Organem założycielskim dla Szpitala jest Rada Miasta Poznania. Szpital wpisany jest do Księgi Rejestrowej Rejestru Wojewody Wielkopolskiego pod nr 30-00382, i do Krajowego Rejestru Sądowego pod nr 0000002025. Pełna nazwa placówki od stycznia 2010 to: Wielospecjalistyczny Szpital Miejski im. Józefa Strusia z Zakładem Opiekuńczo Leczniczym. Samodzielny Publiczny Zakład Opieki Zdrowotnej z siedzibą w Poznaniu przy ul. Szwajcarskiej 3.
Budynek.
Akt erekcyjny pod budowę obiektu wmurowano 14 czerwca 1984 (wówczas miał nosić nazwę "Krajowej Rady Narodowej"). W uroczystości udział wzięli: Mirosław Milewski, Stanisław Kałkus, Tadeusz Szelachowski, Wojciech Kubiak, Edward Łukasik, Tadeusz Zając, Alojzy Bryl, Andrzej Wituski, a także pielęgniarka Danuta Karpińska i cieśla Piotr Wachowiak. Pierwszym oddanym do użytku obiektem (1988) był zespół przychodni (6.000 m²). Otwarcia tej części dokonał minister zdrowia Janusz Komender w obecności władz miejskich i holenderskiej delegacji Fundacji "Nu Helpen". 
Szpital podzielony jest na bloki: A, B, C, D, H jako osobne budynki połączone łącznikami. Blok A to zespół oddziałów szpitalnych; ma 7 pięter. Na parterze znajduje się kaplica szpitalna (). Blok B ma 2 piętra na których mieszczą się pracownie, blok operacyjny oraz apteka. Dwupiętrowy blok C przeznaczony jest dla Szpitalnego Oddziału Ratunkowego. Blok D zawiera zespół poradni i pracowni oraz pomieszczenia administracji i dyrekcji szpitala; ma 2 piętra. W bloku E na 2 piętrach mieszczą się: izba przyjęć, Oddział Intensywnej Opieki Medycznej oraz blok operacyjny. W dwupiętrowym bloku H znajdują się 2 oddziały szpitalne. Osobny budynek stanowi Oddział Zakaźny.
W lutym 2012 oddano do użytku lądowisko dla helikopterów Lotniczego Pogotowia Ratunkowego ().
Przy wejściu głównym do szpitala znajduje się tablica pamiątkowa 27 Wołyńskiej Dywizji Piechoty Armii Krajowej odsłonięta w 56 rocznicę Akcji "Burza" w 2000 roku ().
W 2017 roku przeniesiono Zakład Opiekuńczo-Leczniczy z placówki przy ulicy Szkolnej do szpitala klinicznego przy ulicy Grunwaldzkiej, tym samym kończąc jej eksploatację. Obecnie budynek jest nieużywany.

</doc>
<doc id="2803037" url="https://pl.wikipedia.org/wiki?curid=2803037" title="Federico Crocker">
Federico Crocker

Federico Crocker (ur. ? – zm. ?) – urugwajski piłkarz pochodzenia irlandzkiego. Podczas kariery występował na pozycji obrońcy.
Kariera klubowa.
Federico Crocker podczas piłkarskiej kariery występował w klubie Dublin Montevideo.
Kariera reprezentacyjna.
W reprezentacji Urugwaju Crocker występował w latach 1908–1910. W reprezentacji zadebiutował 4 października 1908 w wygranym 1-0 meczu z Argentyną, którego stawką było Gran Premio de Honor Argentino.
W 1910 został powołany na pierwszą, jeszcze nieoficjalną edycję Mistrzostw Ameryki Południowej, który wówczas nazywał się "Copa Centenario Revolución de Mayo 1910". Na turnieju w Buenos Aires Crocker wystąpił w meczu z Chile, który był jego drugim i ostatnim meczem w reprezentacji Urugwaju.

</doc>
<doc id="2803039" url="https://pl.wikipedia.org/wiki?curid=2803039" title="Rhynchobdella">
Rhynchobdella



</doc>
<doc id="2803041" url="https://pl.wikipedia.org/wiki?curid=2803041" title="Stadion Dinamo w Kiszyniowie">
Stadion Dinamo w Kiszyniowie

Stadion Dinamo (mołd. "Stadionul Dinamo") – wielofunkcyjny obiekt sportowy w stolicy Mołdawii, Kiszyniowie.
Obiekt wybudowano w 1944 roku w centrum Kiszyniowa, na miejscu dawnego Niemieckiego Rynku ("Piețe Nemțești"). Jego właścicielem jest powołany w tym samym roku policyjny Centralny Klub Sportowy Dinamo. Stadion, który w 2008 roku przeszedł renowację, oprócz boiska piłkarskiego mieści bieżnię oraz pozostałe wyposażenie lekkoatletyczne.
Pojemność stadionu to 2692 miejsca, z których wszystkie są siedzące. Większość z nich zlokalizowana jest na otwartej trybunie głównej, zaś pozostałe w kilku rzędach po drugiej stronie boiska. Loża VIP mieści 10 osób o takim statusie.
Stadion Dinamo jest tradycyjnie domowym obiektem dla nowo powstałych klubów, które nie mają jeszcze swojego boiska. Jednym z takich zespołów była Academia Kiszyniów (obecnie grającą na nowym stadionie), czy rozwiązany już klub Beșiktaș Kiszyniów. Na stadionie Dinamo grała także Dacia (po wyburzeniu jej stadionu), a obecnym gospodarzem obiektu jest Politehnica. Oprócz zespołów piłkarskich, obiekt wykorzystywany jest przez reprezentację Mołdawii w rugby.

</doc>
<doc id="2803053" url="https://pl.wikipedia.org/wiki?curid=2803053" title="Agata Szukiełowicz-Genes">
Agata Szukiełowicz-Genes

Agata Szukiełowicz-Genes (ur. 21 maja 1976 we Wrocławiu) – polska piłkarka ręczna, reprezentantka Polski. Zdobywczyni Challenge Cup (2011).
Kariera sportowa.
Była zawodniczką AZS AWF Wrocław (1994-1996), AZS-AWFiS Gdańsk (1996-1998), Startu Gdańsk (1998-2000) i Vitaralu Jelfa Jelenia Góra (2000/2001). Od 2001 występowała we Francji, kolejno w Le Havre AC Handball (2001-2005), CA Bèglais Handball (2006-2008) i Mios Biganos Handball (2008-2012). Z tym ostatnim klubem osiągnęła swój największy sukces w karierze, zdobywając Challenge Cup w 2011. Po sezonie 2011/2012 zakończyła karierę sportową
W reprezentacji Polski debiutowała 22 stycznia 1997 w towarzyskim spotkaniu z Belgią. W tym samym roku wystąpiła na mistrzostwach świata, zajmując z drużyną 8 miejsce. Ostatni raz w biało-czerwonych barwach wystąpiła 8 grudnia 2002 w meczu eliminacji mistrzostw świata z Bułgarią. Łącznie w reprezentacji wystąpiła 29 razy, zdobywając 21 bramek.

</doc>
<doc id="2803054" url="https://pl.wikipedia.org/wiki?curid=2803054" title="Piegża zwyczajna">
Piegża zwyczajna



</doc>
<doc id="2803055" url="https://pl.wikipedia.org/wiki?curid=2803055" title="Pedites">
Pedites



</doc>
<doc id="2803061" url="https://pl.wikipedia.org/wiki?curid=2803061" title="Mario Martínez">
Mario Martínez

Mario Roberto Martínez Hernández (ur. 30 lipca 1989 w San Pedro Sula) – honduraski piłkarz występujący na pozycji pomocnika, obecnie zawodnik amerykańskiego Seattle Sounders.
Kariera klubowa.
Martínez pochodzi z miasta San Pedro Sula i jako dwunastolatek rozpoczął treningi w tamtejszym zespole Real España. Do seniorskiej drużyny został włączony jako siedemnastolatek i już w swoim debiutanckim sezonie, wiosennym Clausura 2007, wywalczył ze swoją ekipą tytuł mistrza Hondurasu. Początkowo pełnił w Realu rolę rezerwowego, jednak miał swój wkład w kolejne sukcesy klubu w postaci dwóch wicemistrzostw kraju, zarówno w fazie Apertura 2008, jak i Clausura 2009. W kwietniu 2009 jego dobra postawa w spotkaniach juniorskiej reprezentacji zaowocowała wypożyczeniem do końca roku do norweskiego zespołu Vålerenga Fotball z siedzibą w stołecznym Oslo. W Tippeligaen zadebiutował 3 maja w przegranym 2:3 spotkaniu ze Startem, jednak w pierwszej drużynie wystąpił zaledwie dwukrotnie, nie potrafiąc się przebić do wyjściowej jedenastki i przeważnie pojawiał się na boisku w barwach trzecioligowych rezerw Vålerengi, gdzie zdobył osiem bramek w siedemnastu spotkaniach.
W styczniu 2010 Martínez na zasadzie półrocznego wypożyczenia zasilił belgijski RSC Anderlecht. Tam nie zanotował żadnego oficjalnego występu, jednak na koniec sezonu 2009/2010 wywalczył ze swoją drużyną tytuł mistrza kraju. Po powrocie do macierzystego Realu España został kluczowym piłkarzem zespołu i w jesiennym sezonie Apertura 2010 zdobył z nią drugie mistrzostwo Hondurasu. Rok później, w rozgrywkach Apertura 2011, wywalczył za to trzeci już w karierze tytuł wicemistrzowski. W sierpniu 2012 udał się na kolejne wypożyczenie, tym razem do amerykańskiego Seattle Sounders FC. W Major League Soccer zadebiutował 25 sierpnia w wygranej 6:2 konfrontacji z Chivas USA.
Kariera reprezentacyjna.
W 2005 roku Martínez został powołany do reprezentacji Hondurasu U-17 na Młodzieżowe Mistrzostwa Ameryki Północnej, gdzie jego kadra zajęła drugie miejsce w grupie i zakwalifikowała się do barażów o awans na Mistrzostwa Świata U-17 w Peru, jednak okazała się w nich gorsza w dwumeczu od Kostaryki i w rezultacie nie zdołała awansować na światowy czempionat. W 2009 znalazł się za to w składzie reprezentacji Hondurasu U-20, biorącej udział w Młodzieżowych Mistrzostwach Ameryki Północnej. W eliminacjach do tego turnieju wpisał się na listę strzelców czterokrotnie – w spotkaniach z Nikaraguą (7:0), Kostaryką (1:2), Panamą (5:2), a także Saint Vincent i Grenadynami (3:1). We właściwych rozgrywkach zanotował natomiast bramkę w fazie grupowej z Jamajką (4:0), a jego kadra zajęła trzecie miejsce i zakwalifikowała się na Mistrzostwa Świata U-20 w Egipcie. Tam z kolei był podstawowym piłkarzem drużyny narodowej, i mimo iż odpadła ona już w fazie grupowej, to pokazał się z bardzo dobrej strony, szczególnie w konfrontacji z Węgrami, kiedy to zdobył dwie bramki.
W 2012 roku Martínez został powołany przez kolumbijskiego szkoleniowca Luisa Fernando Suáreza do reprezentacji Hondurasu U-23 na turniej kwalifikacyjny do Igrzysk Olimpijskich w Londynie. Tam wystąpił w sześciu spotkaniach od pierwszej minuty, zdobywając dwie bramki – w spotkaniu eliminacyjnym z Nikaraguą (5:0) i w fazie grupowej z Panamą (3:1). Jego kadra dotarła ostatecznie do finału, przegrywając w nim z Meksykiem, jednak zdołała awansować na olimpiadę. Na Igrzyskach Olimpijskich honduraski zespół odpadł w ćwierćfinale, za to sam Martínez rozegrał wszystkie cztery mecze, będąc podstawowym piłkarzem zespołu i strzelił gola w ćwierćfinałowym pojedynku z Brazylią (2:3).
W seniorskiej reprezentacji Hondurasu Martínez zadebiutował za kadencji meksykańskiego selekcjonera Juana de Dios Castillo, 4 września 2010 w zremisowanym 2:2 meczu towarzyskim z Salwadorem. W 2011 roku został powołany na turniej Copa Centroamericana, gdzie rozegrał trzy spotkania, natomiast jego kadra triumfowała ostatecznie w rozgrywkach. W tym samym roku, 11 października w wygranym 2:1 sparingu z Jamajką, zdobył premierowego gola w reprezentacji. Wziął również udział w eliminacjach do Mistrzostw Świata 2014, podczas których dwukrotnie wpisał się na listę strzelców w konfrontacji z Kanadą (8:1).

</doc>
<doc id="2803062" url="https://pl.wikipedia.org/wiki?curid=2803062" title="Mario Roberto Martínez">
Mario Roberto Martínez



</doc>
<doc id="2803063" url="https://pl.wikipedia.org/wiki?curid=2803063" title="Mario Martinez">
Mario Martinez



</doc>
<doc id="2803065" url="https://pl.wikipedia.org/wiki?curid=2803065" title="Sammir">
Sammir

Sammir, właśc. Jorge Sammir Cruz Campos (ur. 23 kwietnia 1987 w Itabunie) – chorwacki piłkarz pochodzenia brazylijskiego grający na pozycji ofensywnego pomocnika, zawodnik klubu NK Lokomotiva Zagrzeb.
Kariera klubowa.
Karierę piłkarską Sammir rozpoczął w klubie Atlético Mineiro z Belo Horizonte. Następnie w 2003 roku podjął treningi w Athletico Paranaense z Kurytyby. Nie zdołał jednak zadebiutować w pierwszym zespole Atlético. W 2005 roku był wypożyczony do Ferroviárii, a w latach 2005–2006 do Paulisty. W połowie 2006 roku odszedł do São Caetano, w którym spędził pół sezonu.
Na początku 2007 roku Sammir przeszedł do Dinama Zagrzeb. W chorwackiej lidze swój debiut zanotował 17 marca 2007 w zwycięskim 1:0 domowym meczu z HNK Rijeka. Z kolei 2 maja 2007 w wyjazdowym meczu z NK Slaven Belupo (3:0) strzelił swojego pierwszego gola w Chorwacji. W sezonie 2006/2007 wywalczył z Dinamem mistrzostwo Chorwacji oraz zdobył Puchar Chorwacji. W sezonie 2007/2008 stał się podstawowym zawodnikiem Dinama. W sezonach 2007/2008, 2008/2009, 2009/2010, 2010/2011 i 2011/2012 wywalczył kolejne tytuły mistrza kraju. W 2008, 2009, 2011 i 2012 roku zdobywał też krajowy puchar, a w 2010 roku także superpuchar.
Następnie występował w klubach: Getafe CF, Jiangsu Suning, Hangzhou Greentown, Dinamo Zagrzeb, Wuhan Zall i Sport Club do Recife. 
2 września 2019 podpisał kontrakt z klubem NK Lokomotiva Zagrzeb. 
Kariera reprezentacyjna.
W swojej karierze Sammir grał w reprezentacji Brazylii U-17. Podczas gry w Dinamie Zagrzeb otrzymał chorwackie obywatelstwo. W reprezentacji Chorwacji zadebiutował 12 października 2012 roku w wygranym 2:1 meczu eliminacji do MŚ 2014 z Macedonią, rozegranym w Skopje.

</doc>
<doc id="2803068" url="https://pl.wikipedia.org/wiki?curid=2803068" title="Jorge Sammir Cruz Campos">
Jorge Sammir Cruz Campos



</doc>
<doc id="2803069" url="https://pl.wikipedia.org/wiki?curid=2803069" title="Orthichthys">
Orthichthys



</doc>
<doc id="2803070" url="https://pl.wikipedia.org/wiki?curid=2803070" title="Macrorhamphosus">
Macrorhamphosus



</doc>
<doc id="2803075" url="https://pl.wikipedia.org/wiki?curid=2803075" title="Katarzyna Szklarczuk">
Katarzyna Szklarczuk

Katarzyna Szklarczuk (ur. 14 września 1970) – polska piłkarka ręczna, mistrzyni i reprezentantka Polski.
Kariera sportowa.
Przez całą karierę związana była z klubem Start Elbląg, z którym zdobyła m.in. dwukrotnie mistrzostwo Polski (1992, 1994), wicemistrzostwo (1991, 1997) i brązowe medale mistrzostw Polski (1993, 1998, 1999, 2000). Zakończyła karierę w 2010, ale pozostała w elbląskim klubie jako członek sztabu szkoleniowego.
W reprezentacji Polski debiutowała 12 sierpnia 1994 w towarzyskim spotkaniu ze Słowacją. Wystąpiła na mistrzostwach świata w 1997 (8 miejsce). Na tym ostatnim turnieju po raz ostatni zagrała w reprezentacji - 13 grudnia 1997 z Chorwacją. Łącznie w biało-czerwonych barwach wystąpiła 21 razy, zdobywając 21 bramek.

</doc>
<doc id="2803081" url="https://pl.wikipedia.org/wiki?curid=2803081" title="Macrourus">
Macrourus

Macrourus – rodzaj morskich ryb z rodziny buławikowatych (Macrouridae).
Klasyfikacja.
Gatunki zaliczane do tego rodzaju:

</doc>
<doc id="2803084" url="https://pl.wikipedia.org/wiki?curid=2803084" title="Treny Ludingirry">
Treny Ludingirry

Treny Ludingirry – dwa żałobne teksty sumeryjskie na cześć zmarłych ojca i żony Ludingirry. Utwory, zapisane na jednej tabliczce glinianej, powstały w Nippur w okresie III dynastii z Ur (XXII–XXI wiek p.n.e.). Treny przyczyniły się do weryfikacji systemu wierzeń Sumerów na temat życia pozagrobowego.
Stan badań.
O autorze wiadomo jedynie to, że prawdopodobnie żył w czasach panowania III dynastii z Ur w mieście Nippur. Jego ojciec nazywał się Nanna, małżonka – Nawirtum. Brak informacji na temat jego pochodzenia i statusu społecznego. 
Teksty trenów zostały spisany na glinianej tabliczce pismem klinowym w języku sumeryjskim. Pierwszy tren, liczący 112 linijek, został poświęcony ojcu Ludingirry – Nannie. Drugi składa się z 60 linijek i został napisany na cześć Nawirtum, żony autora. Oba teksty zawierają wstęp, treść właściwą i zakończenie. Wstęp trenu na cześć ojca Ludingirry liczy 20 wierszy, zaś na cześć żony autora – ponad 40. Zakończenia obu pieśni – zgodnie z tradycją sumeryjską – to modlitwy.
Treść.
Wprowadzenie opisuje historię powstania trenu. Ludingirra udaje się w podróż. Pod jego nieobecność jego ojciec na skutek napadu lub bójki zostaje ciężko ranny. Syn więc musi wracać do Nippur. Po przybyciu do domu tworzy pieśń żałobną. Treść właściwa informuje, że rodzina i domownicy Nanny – żona, synowie, córki, synowe i niewolnicy – rozpaczają po jego śmierci. W żałobę pogrążają się kapłanka-"lukur" boga Ninurty i kapłanka-"entum" boga Nusku, a także dostojni mieszkańcy miasta Nippur. W dalszej części autor przeklina mordercę ojca i jego potomków. Tren kończy się modlitwą do bóstw opiekuńczych zmarłego Nanny i miasta Nippur o ich przychylność dla zmarłego i pomyślność dla opłakujących go żywych.
Wstęp oznajmia o śmierci małżonki Ludingirry, wymienia cechy Nawirtum. W części głównej opisana jest rozpacz Ludingirry, jej rodziny i znajomych. Wspomina o zaletach zmarłej jako dobrej i szlachetnej kobiety i żony. Podobnie jak w pieśni na cześć Nanny, utwór kończy modlitwa o powodzenie dla Nawirtum w krainie cieni i pocieszenie dla opłakujących.
Interpretacja.
Sumerowie mieli obyczaj opłakiwania swoich zmarłych, przy czym w żałobie oprócz najbliższej rodziny brali udział domownicy i mieszkańcy miasta. Z pieśni żałobnej po utracie Nanny wynika, że podczas opłakiwania istniał zwyczaj złorzeczenia sprawcy śmierci. Oba teksty zawierają kunsztowne zwroty, wykorzystują szeroki wachlarz form poetyckich. Bogactwo metafor stwarza trudności z właściwą interpretacją treści. Płacz po utracie Nawirtum, dzięki wykorzystaniu szerokiego wachlarza form poetyckich i bogatej stylistyce, uważany jest za najpiękniejszy utwór w literaturze sumeryjskiej.
Treny przyczyniły się do rewizji wiadomości na temat wierzeń Sumerów. Przed odczytaniem treści sądzono, że bóg słońca Utu według wierzeń sumeryjskich odpoczywa w nocy w swoim pałacu, jednak z pieśni żałobnej po śmierci Nanny wynika, że w nocy jest sędzią zmarłych w krainie cieni. W tymże celu bóg księżyca Nanna, gdy jest nieobecny na firmamencie (w 28 lub 29 dniu miesiąca księżycowego), zstępuje do zaświatów. Następnym elementem, który przysporzył trudności w budowie spójnej koncepcji na temat wierzeń sumeryjskich, jest ustęp poświęcony światu zmarłych. W mitach Sumerów kraina cieni jest miejscem, gdzie dusze zmarłych nie potrzebują jedzenia i picia. W innym trenie, na śmierć Ur-Nammu, znajduje się wzmianka o przygotowaniu pożywienia z wołów i owiec, co może sugerować, że bóstwa podziemne będą je spożywać. Natomiast w późniejszych trenach Ludingirry obraz piekła jest złagodzony, bowiem w tekście wspomniane są uczty zmarłych bohaterów. O zmianach w wierzeniach sumeryjskich świadczyć mogą modlitwy końcowe za losy zmarłych po śmierci i pomyślność dla żyjących.
Treść pieśni żałobnej po śmierci ojca Ludingirry nasuwa przypuszczenie, że Nanna mógł być myśliwym, ponieważ w tekście wspomniana została kapłanka Ninurty, sumeryjskiego boga wojny i łowów. Rozpacz dostojników podkreśla jego status społeczny i poważanie, jakim cieszył się w Nippur. Imię zmarłego w transkrypcji zapisywane jest jako "Nanna" lub "Nânna", w języku sumeryjskim brzmiało inaczej niż imię boga księżyca.

</doc>
<doc id="2803086" url="https://pl.wikipedia.org/wiki?curid=2803086" title="Teodor Mycielski">
Teodor Mycielski

Teodor Kazimierz Maciej Mycielski herbu Dołęga (ur. 4 marca 1804 w Chocieszewicach - zm. 5 czerwca 1874 tamże) – hrabia pruski od 1822, podporucznik szwadronu poznańskiego oraz 2. pułku ułanów, adiutant gen. Ludwika Kickiego.
Życiorys.
Najmłodszy syn Michała Ignacego Ksawerego Mycielskiego (1760-1815). Podporucznik szwadronu poznańskiego wojsk polskich.
Powstaniec listopadowy, 17 marca 1831 odznaczony krzyżem złotym Virtuti Militari. Później poseł do sejmu stanowego w zaborze pruskim, od 1849 dożywotni członek Pruskiej Izby Panów.
Był dziedzicem majątków , Siedmiorogów, Zalesie, Zimnawoda. 
Z pierwszego małżeństwa z Anielą Mielżyńską (zm. 1843) miał trzech synów Ludwika, Nepomucena (1837-1890), Ignacego. Z drugiego małżeństwa z Ludwiką Bisping zawartego w 1846 miał czterech synów: Teodora (1847-1848), Alfreda Piotra (1849-1918), Zygmunta (1851-1892) i Stefana Kazimierza Eugeniusza oraz córkę Anielę (1848-1915), żonę Józefa Bnińskiego herbu Łodzia.

</doc>
<doc id="2803092" url="https://pl.wikipedia.org/wiki?curid=2803092" title="Vytautas Juozapaitis">
Vytautas Juozapaitis

Vytautas Juozapaitis (ur. 14 grudnia 1963 w Radziwiliszkach) – litewski solista operowy (baryton), wykładowca akademicki, prezenter telewizyjny i polityk, poseł na Sejm Republiki Litewskiej.
Życiorys.
W 1989 został absolwentem Konserwatorium Litewskiego, jego promotorem był muzykolog Vladimiras Prudnikovas. Podjął także studia prawnicze na Uniwersytecie Michała Römera.
Debiutował partią Freddy’ego w musicalu "My Fair Lady". W 1989 został solistą Państwowego Teatru Muzycznego w Kownie, a rok później Litewskiego Narodowego Teatru Opery i Baletu (LNOBT). Kształcił się następnie m.in. w Belgii, wystąpił w "Don Giovannim" w Teatrze Narodowym w Pradze, po czym razem z zespołem tej placówki odbył pod koniec pierwszej połowy lat 90. tournée w Japonii. Vytautas Juozapaitis stał się jednym z najpopularniejszych barytonów na Litwie, zaczął występować w większości przedstawień reżyserowanych w LNOBT, m.in. jako Enrico w "Łucji z Lammermooru", Giorgio Germont i Baron Douphol w "La Traviata", Scarpia w "Tosce", Amonasro w "Aidzie", Don Carlos oraz Markiz Posa w "Don Carlosie", Książę Jelecki w "Damie pikowej" oraz Rigoletto w operze pod tym samym tytułem. Występował na wielu międzynarodowych festiwalach (m.in. Wratislavia Cantans), odbył trasy koncertowe po Polsce, Niemczech, Hiszpanii, Łotwie, Rosji, Indiach, krajach skandynawskich Francji, Stanach Zjednoczonych i innych krajach. Podejmował współpracę z czołowymi dyrygentami, wśród nich z Mstisławem Rostropowiczem.
W 1996 rozpoczął pracę jako nauczyciel śpiewu solowego w Litewskiej Akademii Muzycznej, gdzie doszedł następnie do stanowiska profesora. Od 1999 do 2001 pełnił także funkcję dyrektora ds. opery w Litewskim Narodowym Teatrze Opery i Baletu. Prowadził także program telewizyjny "Tegyvuoja klasika!", wydał również kilka płyt CD z własną muzyką, tj. "Negaliu Nemylėti" (2004), "Baritonas" (2005), "Neprarask Vilties" (2008) i inne.
Od 1999 do 2001 był członkiem Ojczyźnianej Partii Ludowej. W 2012 ponownie zaangażował się w działalność polityczną, przyjmując propozycję kandydowania w wyborach parlamentarnych z ramienia Związku Ojczyzny – Litewskich Chrześcijańskich Demokratów. Zajął 9. miejsce wśród kandydatów na liście krajowej, uzyskując tym samym mandat poselski na czteroletnią kadencję. W 2016 i 2020 z powodzeniem ubiegał się o reelekcję na kolejne kadencje Sejmu.

</doc>
<doc id="2803093" url="https://pl.wikipedia.org/wiki?curid=2803093" title="Ezio Loik">
Ezio Loik

Ezio Loik (ur. 26 września 1919 we Fiume, zm. 4 maja 1949) – włoski piłkarz, występujący na pozycji pomocnika.
Z drużyną Venezii jeden raz wywalczył Puchar Włoch (1941). Z zespołem AC Torino pięciokrotnie zdobył mistrzostwo Włoch (1943, 1946, 1947, 1948, 1949) i raz puchar tego kraju (1943). W latach 1942-1949 rozegrał 9 meczów i strzelił 4 gole w reprezentacji Włoch.
Zginął w katastrofie lotniczej na wzgórzu Superga.

</doc>
<doc id="2803094" url="https://pl.wikipedia.org/wiki?curid=2803094" title="Legia Warszawa (hokej na lodzie) w sezonie 2012/2013">
Legia Warszawa (hokej na lodzie) w sezonie 2012/2013

Hokejowy Uczniowski Klub Sportowy Legia Warszawa w sezonie 2012/2013 występował w rozgrywkach I ligi polskiej w hokeju na lodzie pod tradycyjną nazwą Legii Warszawa. Był to dziesiąty sezon na tym poziomie rozgrywkowym w historii klubu, a ósmy z kolei.
W rundzie zasadniczej sezonu 2012/2013 drużyna HUKS Legia Warszawa zajęła czwarte miejsce w lidze i uzyskała prawo gry w fazie play-off o mistrzostwo I ligi oraz awans do Polskiej Hokej Ligi. Spośród rozegranych 24 kolejek "Wojskowi" wygrali jedenaście meczów w regulaminowym czasie gry i jeden po dogrywce. Z kolei przegrali również jedenaście spotkań oraz jedno po dogrywce. Łącznie zdobyli 36 punktów. W dwudziestu czterech meczach "Legioniści" strzelili 79 goli, a stracili 105; różnica wynosi dwadzieścia sześć bramek straconych więcej niż strzelonych.
Najskuteczniejszym zawodnikiem Legii był Tomasz Wołkowicz, który zdobył 12 bramek. Jedno trafienie mniej zanotował Karol Wąsiński.
Drużyna w tym sezonie nie występowała w rozgrywkach Pucharu Polski edycji 2012/2013.
Przed sezonem.
W czerwcu z prowadzenia drużyny zrezygnował dotychczasowy trener Zbigniew Stajak, który został wybrany na stanowisko Sekretarza Generalnego Polskiego Związku Hokeja na Lodzie. Zarząd klubu w dniu 10 sierpnia 2012 spotkał się z zawodnikami. Celem spotkania było omówienie spraw finansowych klubu oraz zakontraktowanie nowego szkoleniowca, którym miał zostać Jacek Szopiński, były szkoleniowiec Podhala Nowy Targ. Przygotowania do nowego sezonu drużyna prowadzona przez trenera przygotowania fizycznego Pawła Krajczyńskiego rozpoczęła 14 sierpnia 2012 roku. Budżet klubu szacowany na 100 tysięcy złotych był mniejszy niż w poprzednim sezonie, przez co zaistniało zagrożenie, że "Legioniści" mogli nie wystartować w nowym sezonie. Problemy finansowe spowodowały, że prezes klubu Piotr Demiańczuk złożył do Polskiego Związku Hokeja na Lodzie wniosek o wycofanie UHKS Mazowsze Legia Warszawa z rozgrywek I ligi hokeja na lodzie, o czym poinformował drużynę na spotkaniu 20 sierpnia. W związku z trudną sytuacją klubu z Warszawy, z listem otwartym do prezydent miasta stołecznego Warszawy, Hanny Gronkiewicz-Walz wystąpił prezes PZHL dr Piotr Hałasik. Apelował w nim o pomoc dla drużyny kontynuującej hokejowe tradycje Legii Warszawa, 13-krotnego mistrza Polski.
We wrześniu doszło do zmian organizacyjnych i strukturowych w klubie. Klub zmienił nazwę z UHKS Mazowsze Legia Warszawa na HUKS Legia Warszawa. Nowym dyrektorem sportowym został Michał Wąsiński, ojciec dwóch zawodników Legii Karola i Patryka. Podpisano również umowę z ITI umożliwiającą korzystanie z nazwy Legia. Ponadto zawarto porozumienie z władzami miejskimi na pokrycie kosztów wynajmu lodowiska. Drużyna została zgłoszona do rozgrywek I ligi.
Pierwszy trening na lodzie zawodnicy odbyli 17 września 2012 roku, a poprowadził go nowy trener Lubomir Witoszek. W pierwszych zajęciach wzięło udział 33 hokeistów. Zawodnicy korzystali bezpłatnie z lodowiska dzięki uprzejmości UHKS Mazowsze. Treningi odbywały się cztery razy w tygodniu.
W styczniu 2013 roku działacze przyjęli nową wersję herbu klubowego. Dotychczasowy herb został wpisany w okrągły czarno-biały emblemat. U dołu umieszczono skrzyżowane kije hokejowe, a na bokach 13 gwiazdek symbolizujących liczbę zdobytych tytułów mistrzowskich.
Budżet.
Drużyna Legii Warszawa nie posiadała strategicznego sponsora, natomiast zawarła kilka umów sponsorskich. Pierwsza została podpisana 8 sierpnia 2012 roku z warszawską firmą ALL-House, która zajmuje się kompleksowymi usługami remontowo-wykończeniowymi. Drugim sponsorem została firma budowlana ARAS Arkadiusz Szaniawski. Działacze klubu podjęli szereg działań w celu podpisania kolejnych umów sponsorskich. W styczniu stołeczny klub rozpoczął współpracę z firmą Testa Communications, agencją zajmującą się marketingiem i public relations oraz ze spółką WPC, dystrybutorem długopisów marki Pilot. Ponadto klub starał się o pozyskanie środków z budżetu miasta i złożył ofertę w konkursie Biura Sportu i Rekreacji miasta st. Warszawy. Zadanie to było skierowane dla drużyn siatkówki i hokeja na lodzie na poziomie drugiej ligi i wzwyż. Docelowo do pozyskania jest kwota 91 tys. zł na rok 2012 oraz 680 tys. zł na 2013 rok. Jednak wniosek Legii został odrzucony z przyczyn formalnych.
Bilet na pojedynczy mecz kosztował 10 zł. Ponadto klub sprzedawał karnety na mecze I ligi rozgrywane w Warszawie. Cena jednego karnetu wynosiła 100 zł. Zawodnicy i działacze w celu pozyskania dodatkowych środków na działalność klubu przeprowadzili sprzedaż pamiątek klubowych takich, jak: koszulki, bluzy, czy krążki hokejowe.
Kibice Legii Warszawa przed piłkarskim meczem derbowym z Polonią Warszawa zorganizowali zbiórkę pieniędzy dla sekcji koszykówki i hokeja na lodzie. W wyniku zbiórki klub otrzymał 6620 złotych, które zostały przeznaczone na zakup sprzętu niezbędnego do gry. W pomoc dla sekcji hokejowej włączył się również piłkarz Legii Warszawa Jakub Rzeźniczak, który przekazał na licytację koszulkę z autografami zawodników warszawskiego klubu.
Patronat medialny nad klubem objął serwis Legia.net.
Transfery.
Zgodnie z regulaminem kluby pierwszoligowe mogły dokonywać transferów do 31 stycznia 2013 roku.
Przed nowym sezonem z drużyny odeszło dwóch najlepszych strzelców z poprzedniego sezonu, Mateusz Bepierszcz oraz Filip Komorski. Obydwaj napastnicy zostali wypożyczeni i podpisali kontrakty z beniaminkiem PLH, HC GKS Katowice. Ponadto drużynę opuścili Łukasz Blot, który przeniósł się do Naprzodu Janów, Krzysztof Gutkowski trafił do SMS I Sosnowiec, a także Norbert Karamuz, Tomasz Grunwald, który ze względów zdrowotnych zakończył karierę, Mateusz Wiśniewski wrócił do rodzinnego Torunia oraz Krzysztof Rostkowski. Ponadto z drużyny odszedł trener Zbigniew Stajak.
Drużynę wzmocnili byli zawodnicy Legii, także kilku, którzy wznowili karierę: Gabriel Połącarz, Paweł Popielarz, Maciej Maryniak, Marcin Pawłowski, Tomasz Pawłowski, Adrian Maciejko, Bartosz Pióro, Jakub Kosobucki, Aleksander Holszański i Tomasz Rostkowski. Ponadto do drużyny dołączyli Tomasz Wołkowicz, Mateusz Solon, Maciej Młynarczyk, Mariusz Szaniawski, Mateusz Jendrasik, Ryszard Zdunek oraz jedyny obcokrajowiec w kadrze Białorusin, Ilja Weczer. Stanowisko trenera objął Czech Lubomir Witoszek.
Po szóstej kolejce spotkań do drużyny Legii dołączył obrońca Michał Porębski. Zawodnik dotychczas występował w Ekstralidze w zespole Nesta Toruń, jednak wobec wycofania się tej drużyny z rozgrywek związał się z Legią. W Neście wystąpił w 13 spotkaniach, w których nie zdobył żadnego punktu do klasyfikacji kanadyjskiej.
Drużynę Legii wzmocnił również reprezentacyjny bramkarz Krzysztof Zborowski, który podpisał kontrakt 26 października, dzień przed meczem z Polonią Bytom. W poprzednim sezonie występował w Unii Oświęcim.
Na początku lutego 2013 roku, przed rewanżowym dwumeczem z Polonią Bytom klub Legii pozyskał trzech hokeistów. Jakub Serwiński, Filip Pesta i Oskar Lehmann zostali wypożyczeni do końca sezonu z drużyny KH Gdańsk.
Sparingi.
W ramach przygotowań do drugiej rundy rozgrywek, 16 grudnia 2012 roku Legia Warszawa rozegrała mecz sparingowy z czeską drużyną HC Bohumin, która występuje w lidze regionalnej kraju morawsko-śląskiego. Przy organizacji tego meczu pojawiły się problemy związane z bezpieczeństwem zawodników Legii, jako że kibice czeskiej klubu piłkarskiego Baník Ostrawa zapowiedzieli, że zaatakują hokeistów z Warszawy. Pomimo trudności spotkanie odbyło się w Czechach, a zwyciężyli gospodarze 6:3.
Lodowisko.
HUKS Legia Warszawa rozgrywała swoje spotkania na sztucznym lodowisku o nazwie Torwar II. Obiekt ten spełnia wszelkie wymagania techniczne Międzynarodowej Federacji Hokeja na Lodzie. Obiekt może pomieścić 640 widzów, którzy zasiadają na plastikowych siedziskach. Płyta lodowa ma następujące wymiary: 60 metrów długości i 30 metrów szerokości.
W sezonie 2012/2013 ze względu na wysokie koszty organizacji mecze ligowe Legii Warszawa mogło oglądać na żywo 299 widzów. Większa liczba kibiców wiązała się z organizacją imprezy masowej, a przez to dodatkowymi kosztami. Od spotkania z SMS Sosnowiec 8 grudnia 2012 roku klub uzyskał zgodę na przeprowadzanie imprez masowych. W związku z tym zniesiony został limit 299 osób, które mogły dotychczas oglądać spotkania Legii.
Oprócz rozgrywanych przez Legię meczów ligowych na lodowisku odbywają się zawody w łyżwiarstwie figurowym oraz curlingu. Z obiektu korzystają również amatorskie drużyny hokejowe.
Kadra zespołu.
Kadra zespołu Legii Warszawa na sezon 2012/2013 liczyła 36 zawodników.
Reprezentacja.
Trenerzy reprezentacji Polski do lat 20 Andriej Parfionow i Jarosław Morawiecki powołali 28 zawodników kadry na zgrupowanie, które odbyło się w dniach 5-10 listopada w Sanoku. Powołanie otrzymał zawodnik Legii, Karol Szaniawski, natomiast na liście rezerwowej znalazł się kolejny gracz "Wojskowych" Bryan Świderski. Reprezentacja Polski rozegrała 9 listopada w Sanoku towarzyskie spotkanie z Ukrainą U20.
Karol Szaniawski oraz Bryan Świderski zostali powołani również na drugie zgrupowanie reprezentacji Polski do lat 20. Zawodnicy rozegrali trzy mecze sparingowe, w ramach przygotowań Mistrzostw Świata Dywizji I Grupy B. Karol Szaniawski otrzymał powołanie i wystąpił na Mistrzostwach Świata Juniorów Dywizji I Grupy B. Ostatecznie kadra Polski wygrała turniej i awansowała do Dywizji I Grupy A.
Karol Szaniawski łącznie wystąpił w 9 spotkaniach reprezentacji Polski U20 i zanotował 1 asystę. Pięć z nich rozegrał na Mistrzostwach Świata Juniorów Dywizji I Grupy B.
Powołanie na zgrupowanie Reprezentacji Polski do lat 18 otrzymał napastnik Legii Warszawa, Karol Wąsiński. Kadra prowadzona przez trenerów Tomasza Demkowicza i Ireneusza Jarosza rozegrała w dniach 9-10 listopada dwumecz z kadrą Austrii do lat 18. Napastnik Legii został również powołany na drugie zgrupowanie kadry, które odbyło się w dniach 13-15 grudnia 2012 roku we francuskim Maribel. Polska rozegrała trzy mecze towarzyskie, jednak Wąsiński nie wystąpił w żadnym z nich. Kolejna konsultacja reprezentacji Polski odbyła się w dniach 4 – 8 lutego w Cieszynie. Polacy rozegrali dwa mecze towarzyskie z drużynami z Czech HC Hawierzów i HC Vitkovice Steel. Napastnik Legii zdobył bramkę w meczu z pierwszym rywalem. Bezpośrednio przed startem mistrzostw świata reprezentacja Polski rozegrała trzy sparingowe spotkania z juniorską drużyną HC Poruba. Wąsiński wystąpił w dwóch spotkaniach, w których zanotował jedną asystę.
Sezon zasadniczy.
System rozgrywek w sezonie 2012/2013 był dwuetapowy i składał się z sezonu zasadniczego i rundy play-off. Zespoły w sezonie zasadniczym rozegrały dwie rundy po 14 meczów. Drużyny rozegrały ze sobą po dwa mecze (sobota i niedziela). Sezon zasadniczy zakończył się 24 lutego 2013 roku. Następnie cztery najlepsze zespoły rywalizowały w fazie play-off o awans do Ekstraligi. W półfinale (do dwóch zwycięstw) zagrały: pierwsza i czwarta drużyna oraz drugi i trzeci zespół po sezonie zasadniczym. Zwycięzcy półfinałów awansowali do finału rozgrywanego w systemie "best of five".
Na inaugurację sezonu Legia zmierzyła się z Orlikiem Opole. Po pierwszej tercji Legia prowadziła 1:0 po bramce Jakuba Kosobuckiego. Na początku drugiej tercji wyrównał Nalewajka, jednak grająca w osłabieniu Legia znów objęła prowadzenie po indywidualnej akcji Karola Wąsińskiego. Legioniści, którzy przed tym spotkaniem odbyli 8 treningów na lodzie opadli z sił, co wykorzystali przeciwnicy zdobywając 3 bramki i wygrywając spotkanie 5:2. W niedzielnym spotkaniu Legia wygrała z Orlikiem 4:3. Pierwszą bramkę strzelił Tomasz Pawłowski na minutę przed końcem tercji, mimo że Legia grała w osłabieniu. W drugiej części gry Orlik po golach Stopińskiego i Sznotały objął prowadzenie 2:1. W ostatniej tercji "Legioniści" zagrali skuteczniej, a gole zdobywali Patryk i Karol Wąsińscy oraz Karol Szaniawski. Wynik ustalił na 50 sekund przed końcem meczu Wilusz. W 3 kolejce Legia zmierzyła się w meczu wyjazdowym z KH Gdańsk. Trener Legii nie mógł skorzystać w tym dwumeczu z następujących zawodników: A. Maciejko, M. Solon, M. Młynarczyk, B. Bióro oraz braci Marcina i Tomasza Pawłowskich. W pierwszym meczu Warszawianie wygrali 6:5. Prowadzenie po golu Karola Szaniawskiego objęła Legia, jednak to Gdańsk wygrał pierwszą tercję 3:2 po golach Strużyka, Lehmanna i Serwińskiego, a dla Legii bramkę kontaktową zdobył Kosobucki. W drugiej partii padła jedna bramka, a zdobył ją Strużyk podwyższając wynik spotkania na 4:2. W ostatniej części gry lepiej zagrała Legia. Jej zawodnicy czterokrotnie strzelali bramki, Grzegorz Rostkowski dwie, Karol Wąsiński i Karol Szaniawski, a gospodarze odpowiedzieli jednym trafieniem Ziółkowskiego. Druga bramka Rostkowskiego decydująca o zwycięstwie Legii została zdobyta na 30 sekund przed końcem meczu. W drugim meczu wyraźnie lepszym zespołem byli gospodarze, którzy wygrali 4:0. W pierwszej tercji zawodnicy KH Gdańsk strzelili 1 bramkę, w drugiej 2, a w trzeciej ponownie 1. O zwycięstwie zadecydowało zmiana bramkarza na Arnolda Szymczewskiego, który bronił skutecznie.
W meczu piątej kolejki Legia na własnym lodowisku pokonała po rzutach karnych Naprzód Janów 5:4. Przez pierwsze dwie tercje prowadzili goście 3:1, a jedyną bramkę dla Legii zdobył obrońca Damian Kran. W trzeciej tercji "Legioniści" odrobili straty i doprowadzili do remisu po golach Patryka i Karola Wąsińskich. Na 3 minuty przed końcem meczu czwartą bramkę dla gospodarzy zdobył Mateusz Solon. W końcówce spotkania w wyniku otrzymanych kar Legia grała 3 na 6, ponieważ Naprzód zmienił bramkarza na zawodnika w polu. Przewagę gości wykorzystał Cinalski strzałem z dystansu. Wobec remisu w regulaminowym czasie gry, zarządzono rozegranie dogrywki, w której żadna z drużyn nie zdobyła bramki. O wyniku spotkania zadecydowały rzuty karne, które lepiej wykonywali gospodarze i po bramkach Tomasza Wołkowicza i Patryka Wąsińskiego Legia wygrała mecz. W spotkaniu z Naprzodem Legia wystąpiła w nowych strojach. Przed spotkaniem klub uhonorował zmarłego Pawła Piekarzewskiego, byłego kierownika zespołu Legii i ojca byłego gracza "Wojskowych" Filipa Komorskiego, poprzez wywieszenie koszulki klubowej z nr 5 i nazwiskiem za jedną z bramek. Następnego dnia mecz pomiędzy tymi samymi zespołami ponownie wygrała Legia w stosunku bramek 5:4. Pierwsza tercja zakończyła się remisem 1:1, a bramkę dla Warszawian zdobył Patryk Wąsiński. W drugiej tercji Legia objęła prowadzenie po golu Mateusza Solona, jednak goście wyrównali. W ostatniej, trzeciej tercji na dwu bramkowe prowadzenie wyszli Janowianie, jednak "Legioniści" po trafieniach Tomasza Wołkowicza i Grzegorza Rostkowskiego wyrównali stan meczu. Na czterdzieści sekund przed końcową syreną bramkę zdobył Mateusz Solon i zapewnił Legii komplet punktów.
W trzecim wyjazdowym spotkaniu Legia zmierzyła się z liderem MMKS Podhalem Nowy Targ. Spotkanie to było transmitowane on-line przez oficjalny serwis internetowy Podhala. W tym dwumeczu trener Witoszek nie mógł skorzystać z Tomasza Pawłowskiego, Ilji Weczera, Pawła Popielarza oraz Tomasza Wołkowicza. Spotkanie lepiej rozpoczęli gracze Podhala i szybko objęli prowadzenie. W tej tercji jednak nie padło już więcej bramek, a wszystko przez dobrą grę bramkarza Legii, Michała Strąka. "Wojskowi" byli słabsi od przeciwników, którzy w dwóch kolejnych tercjach strzelili po 3 gole i zasłużenie wygrali całe spotkanie 7:0. W drugim meczu rozegranym następnego dnia ponownie mecz wygrało Podhale w stosunku 6:1. Pierwsza tercja zakończyła się wynikiem 2:0, identyczny wynik padł w drugiej części gry. W trzeciej tercji jedyną bramkę dla Legii zdobył Karol Szaniawski po podaniu Patryka Wąsińskiego. Jednak to gospodarze strzelili dwa gole i ustalili wynik meczu.
W spotkaniu z Polonią Bytom z powodu kontuzji nie zagrają Mateusz Jendrasik, Gabriel Połącarz oraz Mariusz Szaniawski. Z kolei Damian Kran został ukarany przez PZHL po meczu z Podhalem karą absencji w trzech spotkaniach oraz grzywną 700 zł. Mecz lepiej rozpoczęła Polonia, która prowadziła 2:0. Jednak Legia po golach Patryka Wąsińskiego i Tomasza Wołkowicza doprowadziła do remisu. W drugiej tercji ponownie prowadzenie objęli goście, ale po golu Wołkowicza znów był remis. Następnie prowadzenie objęła Polonia po golu Szymańskiego, ale w ostatniej sekundzie wyrównał Paweł Popielarz. W ostatniej części gry Legia wyszła na prowadzenie po golu Jakuba Kosobuckiego. Jednak to Polonia wygrała mecz zdobywając 3 gole. W rewanżowym meczu Polonia zdecydowanie pokonała Legię w stosunku bramek 6:1. Pierwsza tercja gry zakończyła się bezbramkowym remisem. W drugiej odsłonie mecz zdominowali goście strzelając 3 gole. "Warszawianie" zdobyli jedną bramkę strzeloną przez Ryszarda Zdunka. W ostatniej tercji bramki zdobywali wyłącznie Bytomianie, a uczynili to trzykrotnie.
W ostatnim dwumeczu I rundy Legia rywalizowała z SMS Sosnowiec. W pierwszym, sobotnim spotkaniu Warszawianie wygrali 6:1. Pierwsza tercja zakończyła się remisem 1:1, a bramkę dla Legii zdobył Rafał Solon. W drugiej odsłonie, "Legioniści" byli lepsi i strzelili trzy gole. Do bramki trafiali kolejno: Patryk Wąsiński i dwa razy Tomasz Wołkowicz. W ostatniej tercji na listę strzelców wpisali się Ryszard Zdunek i Jarosław Grzesik. W niedzielnym spotkaniu ponownie lepsza była Legia Warszawa, która pokonała SMS w stosunku bramek 7:3. Wynik spotkania został ustalony w pierwszej tercji, która zakończyła się zwycięstwem gospodarzy 4:1. Bramki zdobyli: Karol Wąsiński, Brayan Świderski, Michał Porębski i Patryk Wąsiński. W drugiej części gry triumfowali goście 2:1, a strzelcem jedynej bramki dla Legii był Ryszard Zdunek. Trzecia tercja zakończyła się zwycięstwem Legii 2:0, po golach Grzegorza Rostkowskiego i Rafała Solona.
Legia rundę rewanżową rozpoczęła od wyjazdowej porażki 2:5 z Orlikiem Opole. Bramki dla Warszawian zdobyli Ryszard Zdunek i Tomasz Wołkowicz. W niedzielnym spotkaniu zwyciężyła Legia 4:2 dzięki dwóm bramkom Ryszarda Zdunka oraz trafieniom Karola Wąsińskiego i Mateusza Solona. W trzeciej kolejce rundy rewanżowej Legia rywalizowała przed własną publicznością z drużyną KH Gdańsk. W pierwszym, sobotnim meczu wygrała 4:3. Po dwie bramki dla gospodarzy zdobyli Karol Wąsiński i Tomasz Wołkowicz. Od tego spotkania na strojach zawodników i bandach pojawiło się logo nowego sponsora klubu firmy Pilot. W niedzielnym meczu zwyciężyli Warszawianie 4:1, dzięki czemu wywalczyli komplet punktów. Dwie bramki w tym spotkaniu zdobył Karol Szaniawski, a po jednej Mateusz Wardecki i Tomasz Wołkowicz. W 19 i 20 kolejce spotkań Legia zmierzyła się na wyjeździe z Naprzodem Janów. Obydwa spotkania zakończyły się zwycięstwami gospodarzy. W pierwszym meczu padł wynik 9:2. W pierwszej tercji zawodnicy Naprzodu strzelili trzy bramki, a w drugiej zdominowali gości zaliczając pięć trafień. Legia odpowiedziała bramkami Tomasza Wołkowicza i Patryka Wąsińskiego. W niedzielnym spotkaniu również przeważali Janowianie, którzy wygrali dwie tercje w stosunku 2:1, a w trzeciej 3:1. Bramki dla Warszawian zdobyli Karol Szaniawski, Damian Kran oraz Karol Wąsiński. W następnych dwóch kolejkach Legia podejmowała na własnym lodowisku lidera rozgrywek zespół Podhala Nowy Targ. W pierwszym meczu wysoko 7:1 zwyciężyli goście. Jedyną bramkę dla "Wojskowych" zdobył Adrian Maciejko po podaniu Jarosława Grzesika. Następnego dnia wygrała Legia 4:2. Była to pierwsza porażka Podhala w lidze w regulaminowym czasie gry. Wcześniej zawodnicy z Nowego Targu przegrali z Naprzodem Janów po serii rzutów karnych. Bramki dla gospodarzy strzelili Ilja Weczer, Grzegorz Rostkowski, Karol Wąsiński i Patryk Wąsiński. Dzięki zwycięstwu nad Podhalem Nowy Targ Legia awansowała na czwarte miejsce w tabeli promujące ją do gry w play-off o Ekstraligę. Kolejnym przeciwnikiem był zespół wicelidera Polonii Bytom. Pierwsze spotkanie zakończyło się zwycięstwem gospodarzy 4:3. W regulaminowym czasie gry był remis 3:3, a o zwycięstwie Polonii przesądziła bramka w dogrywce debiutującego w Polonii Filipa Stoklasy. Gole dla Legii zdobyli Grzegorz Rostkowski, Karol Wąsiński oraz Patryk Wąsiński. W rozgrywanym następnego dnia spotkaniu również triumfowali gospodarze wygrywając 7:3. Strzelcami bramek dla Legii byli Gabriel Połącarz, Patryk Wąsiński oraz Ryszard Zdunek. Dwie porażki w Bytomiu spowodowały, że Legia spadła w tabeli na piątą pozycję i o grze w play-off miały zdecydować wyniki dwumeczu z SMS Sosnowiec. W ostatnim dwumeczu rundy zasadniczej Legia zmierzyła się na wyjeździe z SMS Sosnowiec. Do awansu do fazy play-off drużyna z Warszawy potrzebowała kompletu punktów. Sobotnie spotkanie zakończyło się zwycięstwem Legii 4:1. Na listę strzelców wpisali się Jakub Serwiński, Karol Szaniawski, Mateusz Solon oraz Rafał Solon. Następnego dnia ponownie triumfowali goście wygrywając mecz 3:1. Bramki zdobyli Jakub Serwiński, Karol Szaniawski oraz Tomasz Wołkowicz.
Tabela.
"Lp. = lokata, M = liczba rozegranych spotkań, Pkt = Liczba zdobytych punktów, W = Wygrane, WpDK = Wygrane po dogrywce lub karnych, PpDK = Porażki po dogrywce lub karnych, P = Porażki, G+ = Gole strzelone, G- = Gole stracone, +/- = Bilans bramkowy"
Runda Play-off.
Legia Warszawa po zakończeniu sezonu zasadniczego zajęła w tabeli I ligi czwarte miejsce. Pozycja ta uprawniała ją do startu w fazie play-off, której zwycięzca awansował do Ekstraligi. Przeciwnikiem w półfinale był zwycięzca rundy zasadniczej Podhale Nowy Targ. Rywalizacja toczyła się do dwóch zwycięstw. Pierwsze spotkanie rozegrano w Nowym Targu. Zespół Podhala pewnie pokonał Legię w stosunku 5:0. W meczu rewanżowym w Warszawie ponownie lepsi byli zawodnicy Podhala, którzy wygrali spotkanie 3:0. Rywale zdobyli po jednej bramce w każdej tercji i awansowali do finału.
Statystyki.
Bramkarze.
Legenda:
S – liczba strzałów oddanych na bramkę
SO – liczba strzałów obronionych
BP – liczba bramek puszczonych
ŚSO – średnia liczba strzałów obronionych na mecz
ŚBP – średnia liczba bramek puszczonych na mecz

</doc>
<doc id="2803096" url="https://pl.wikipedia.org/wiki?curid=2803096" title="Stefan Zdanowski">
Stefan Zdanowski

Stefan Zdanowski (ur. 11 sierpnia 1897 w Siedlcach, zm. 29 lipca 1920 w Józefówku (pod Tarnopolem)) – polski działacz niepodległościowy i społeczny, żołnierz P.O.W., żołnierz wojny 1920 r.
Życiorys.
Dzieciństwo.
Syn Michała Urbana Zdanowskiego i Józefy z Kudelskich. W Siedlcach spędził dzieciństwo i zaczął uczęszczać do szkoły powszechnej. Wkrótce jednak z powodu wyjazdu rodziców w kieleckie opuścił szkołę i dopiero po paru latach prywatnej nauki zdał egzaminy do seminarium nauczycielskiego w Siennicy na kurs II stopnia, które ukończył na wiosnę 1915 r.
Polska Organizacja Wojskowa.
Stefan Zdanowski jeszcze za czasów nauki w Siennicy przystąpił do pracy konspiracyjnej w organizacjach wolnościowych rozwijających się prężnie w środowiskach ówczesnej postępowej, patriotycznej młodzieży. Do Siennicy przybywali z za kordonu emisariusze od organizacji strzeleckich zakładając wśród tamtejszej młodzieży koła patriotyczne o ideologii legionowej.
Ustąpienie Rosjan z Podlasia zastało młodzież już zorganizowaną. Rozpoczął się werbunek do Legionów. Wkrótce jednak przyszedł rozkaz zaprzestania dalszego werbunku, natomiast powołana została do działalności w kraju „Polska Organizacja Wojskowa”. Stefan Zdanowski od początku został jej członkiem, najpierw szeregowcem, następnie ukończył konspiracyjną szkołę podoficerską i wreszcie oficerską.
Od 1 września 1915 objął posadę nauczyciela we wsi Iwowe koło Stoczka Łukowskiego. Pozostał tam jednak tylko przez jeden rok szkolny. W następnym 1916 r. został nauczycielem w jednej ze szkół ludowych w Łukowie. Do Łukowa przyjechał już jako podoficer P.O.W. Został mianowany przybocznym miejscowego komendanta. Brał czynny udział w tworzeniu i wyszkoleniu kompanii P.O.W. w Łukowie i Stoczku Łukowskim.
W jesieni 1916 r. po ogłoszeniu aktu 5 listopada, P.O.W. po części rozkonspirowało się. Na obchodach rocznicy wybuchu powstania listopadowego w Stoczku Łukowskim plutony z całego powiatu odbywają ćwiczenia na rynku. W Łukowie P. O. W. bierze oficjalnie udział w uroczystościach.
Działania te spowodowały zaostrzenie represji władz okupacyjnych. Po kryzysie przysięgowym w lipcu 1917 r. rozpoczęły się rewizją w komendzie P.O.W., aresztowaniem komendanta, a następnie całej miejscowej komendy P.O.W. Stefan Zdanowski został wywieziony początkowo do obozu internowania w Szczypiornie, następnie do Havelberga i Holzminden.
Z Holzminden wrócił do Łukowa w grudniu 1917 r. i objął z powrotem posadę nauczyciela. Nauczycielstwo byłych szkół ludowych powiatu łukowskiego, zrzeszone w konspiracyjnym „Nauczycielskim Kole Niepodległościowym” oraz w legalnym „Oddziale Zrzeszenia Nauczycielstwa Szkół Początkowych”, powitało go z entuzjazmem i wybrało jednogłośnie na prezesa pow. organizacji. Władze okupacyjne na tak jawną prowokację zagroziły zamknięciem „Oddziału Zrzeszenia P.N.S.P.”. Dla pozoru zostały więc dokonane nowe wybory, ale faktycznie funkcje prezesa pełnił Stefan Zdanowski.
Pomimo iż pozostawał pod nadzorem władz okupacyjnych, objął komendę łukowskiego obwodu P.O.W. i pozostał na tym stanowisku, aż do akcji rozbrojenia Niemców 11 listopada 1918 r., którą dowodził wraz z bratem Stanisławem Zdanowskim i Eugeniuszem Kwiatkowskim.
Służba w Wojsku Polskim II RP.
Po rozwiązaniu P.O.W. zrezygnował z pracy nauczyciela i poświęcił się wyłącznie służbie wojskowej. Skończył uzupełniający kurs dla oficerów. W 1920 r. w randze podporucznika wyruszył na front bolszewicki, z początku północno-wschodni, a następnie południowo-wschodni. W lipcu 1920 r. walczył w 40 pułku Strzelców Lwowskich. Zginął w ataku na Józefówek w okolicy Tarnopola 29 lipca 1920 r.
Odznaczenia.
W 1922 pośmiertnie odznaczony Krzyżem Walecznych za zasługi w okresie działalności w POW.
Obecnie jedna z ulic w Łukowie nazwana jest jego imieniem.

</doc>
<doc id="2803097" url="https://pl.wikipedia.org/wiki?curid=2803097" title="Orthocraeros">
Orthocraeros



</doc>
<doc id="2803098" url="https://pl.wikipedia.org/wiki?curid=2803098" title="Marlina">
Marlina



</doc>
<doc id="2803099" url="https://pl.wikipedia.org/wiki?curid=2803099" title="Eumakaira">
Eumakaira



</doc>
<doc id="2803100" url="https://pl.wikipedia.org/wiki?curid=2803100" title="Acer argutum">
Acer argutum



</doc>
<doc id="2803101" url="https://pl.wikipedia.org/wiki?curid=2803101" title="Przedsionek pochwy">
Przedsionek pochwy

Przedsionek pochwy − eliptyczna, płytka przestrzeń, ograniczona z boków wargami sromowymi mniejszymi, z przodu wędzidełkami łechtaczki, z tyłu wędzidełkiem warg sromowych. Do przedsionka pochwy uchodzą oddzielnie cewka moczowa i pochwa; w obrębie przedsionka skóra zewnętrzna przechodzi w błonę śluzową; jest ona wysłana wielowarstwowym nabłonkiem płaskim niezrogowaciałym.

</doc>
<doc id="2803105" url="https://pl.wikipedia.org/wiki?curid=2803105" title="Cukrownik Chybie (tenis stołowy)">
Cukrownik Chybie (tenis stołowy)



</doc>
<doc id="2803111" url="https://pl.wikipedia.org/wiki?curid=2803111" title="Hospilabrus">
Hospilabrus



</doc>
<doc id="2803113" url="https://pl.wikipedia.org/wiki?curid=2803113" title="Anacanthus">
Anacanthus



</doc>
<doc id="2803114" url="https://pl.wikipedia.org/wiki?curid=2803114" title="Birutė Vėsaitė">
Birutė Vėsaitė

Birutė Vėsaitė (ur. 19 sierpnia 1951 w Kownie) – litewska polityk, inżynier, działaczka samorządowa, posłanka na Sejm Republiki Litewskiej, od 2012 do 2013 minister gospodarki w rządzie Algirdasa Butkevičiusa.
Życiorys.
W 1967 ukończyła szkołę średnią, w 1974 została absolwentką chemii w Instytucie Politechnicznym w Kownie. W 1981 ukończyła anglistykę na Państwowym Uniwersytecie Wileńskim. W 1983 uzyskała stopień doktora nauk technicznych. W latach 1974–1984 pracowała w Kownie w przemyśle włókienniczym jako inżynier. Następnie do 2000 związana z Litewską Akademią Weterynarii jako asystent i następnie docent.
W 1990 wstąpiła do Litewskiej Partii Socjaldemokratycznej. W 1994 współtworzyła miejskie centrum doradcze dla kobiet poszukujących zatrudnienia, była konsultantką Międzynarodowej Organizacji Pracy. Od 1997 do 2000 zasiadała w radzie miejskiej swojej rodzinnej miejscowości.
W wyborach parlamentarnych z 2000 Birutė Vėsaitė po raz pierwszy została wybrana do Sejmu. Pełniła funkcję obserwatora w Parlamencie Europejskim, a po akcesie Litwy do Unii Europejskiej formalnie od maja do lipca 2004 sprawowała mandat eurodeputowanej V kadencji. W wyborach krajowych w tym samym roku i w 2008 uzyskiwała poselską reelekcję. W 2012 z listy krajowej socjaldemokratów została wybrana na czwartą z rzędu kadencję.
13 grudnia 2012 rozpoczęła urzędowanie jako minister gospodarki w rządzie Algirdasa Butkevičiusa. Została zdymisjonowana z dniem 3 czerwca 2013 po tym, jak ujawniono, że na oficjalną wizytę do Kazachstanu udała się samolotem wyczarterowanym od prywatnego przedsiębiorstwa prowadzącego równocześnie negocjacje z jej resortem w sprawie zarządzania strefą gospodarczą.

</doc>
<doc id="2803116" url="https://pl.wikipedia.org/wiki?curid=2803116" title="Diecezja Fiesole">
Diecezja Fiesole

Diecezja Fiesole – łac. "Dioecesis Fesulana" – diecezja Kościoła rzymskokatolickiego we Włoszech, w metropolii Florencji, w regionie kościelnym Toskania.
Została erygowana w I wieku.

</doc>
<doc id="2803117" url="https://pl.wikipedia.org/wiki?curid=2803117" title="John Harley">
John Harley

John Harley hiszp. "Juan Harley" (ur. 5 maja 1886 w Glasgow, zm. 15 maja 1960 w Montevideo) – urugwajski piłkarz i trener, grający podczas kariery na pozycji pomocnika.
Kariera klubowa.
John Harley urodził się w Glasgow. W 1906 będąc pracownikiem brytyjskich kolei został inżynierem kolejnictwa. W tym samym roku wyjechał do Argentyny, gdzie został pracownikiem kolei. W tym samym roku rozpoczął grę w klubie Ferro Carril Oeste. W 1909 wyjechał do Urugwaju, gdzie został pracownikiem tamtejszych kolei. W 1909 został zawodnikiem CURCC Montevideo. Z CURCC zdobył mistrzostwo Urugwaju w 1911. Po przekształceniu CURCC w Peñarol, Harley kontynuował grę w tym klubie. Z Peñarolem zdobył mistrzostwo Urugwaju w 1918. Karierę zakończył w 1920.
Kariera reprezentacyjna.
W reprezentacji Urugwaju Harley występował w latach 1906-1913. W reprezentacji zadebiutował 19 września 1909 w zremisowanym 2-2 meczu z Argentyną, którego stawką było Copa Newton.
W 1910 został powołany na pierwszą, jeszcze nieoficjalną edycję Mistrzostw Ameryki Południowej, który wówczas nazywał się "Copa Centenario Revolución de Mayo 1910". Na turnieju w Buenos Aires Harley wystąpił w meczu z Chile. Ostatni raz w reprezentacji Brown wystąpił 1 października 1916 w przegranym 2-7 meczu z Argentyną, którego stawką było Trofeo Circular. Ogółem w barwach "celestes" wystąpił w 17 meczach (dwóch spotkaniach pełnił rolę kapitana).
Kariera trenerska.
Jeszcze podczas kariery piłkarskiej Harley został trenerem. Podczas gry w reprezentacji w latach 1910, 1915-1916 siedmiokrotnie pełnił rolę grającego-trenera reprezentacji. W latach 20. i 1942 był trenerem Peñarolu.

</doc>
<doc id="2803119" url="https://pl.wikipedia.org/wiki?curid=2803119" title="Feimaņi">
Feimaņi

Feimaņi (pol. hist. "Fejmany", także "Piejmani"; niem. hist. "Fehmen") – wieś na Łotwie, w gminie ("novads") Rzeżyca, siedziba pohostu fejmańskiego ("Feimaņu pagasts"). Położona jest nad Jeziorem Fejmańskim, z którego swój początek bierze rzeka Feimanka.
Znajduje tu się przystanek kolejowy Krāce, położony na linii dawnej Kolei Warszawsko-Petersburskiej.
Historia.
Wzmiankowana po raz pierwszy w 1558 roku. Podczas robót ziemnych związanych z budową nieodległej Kolei Warszawsko-Petersburskiej znajdowano tu liczne, cenione przez archeologów przedmioty z brązu i kamienia.
W latach 1558–1715 wieś była własnością rodziny Korffów fejmańsko-puszańskich, później należała do Offenbergów, inflanckich Ryków, a po małżeństwie marszałka konfederacji księstwa inflanckiego, szambelana Felicjana Berga z dziedziczką rodziny Ryków trafiła w ręce rodu Bergów, który jednak wygasł bezpotomnie. Fejmany trafiły do Konstancji Rykówny, która zawarła związek małżeński z Józefem Szadurskim, synem Jana i kasztelanki inflanckiej Doroty z Niemirowiczów-Szczyttów. Syn Konstancji, Ignacy Szadurski, marszałek guberni witebskiej, objął dobra Fejmany po śmierci matki w latach czterdziestych XIX wieku. W 1853 roku, po śmierci Ignacego, dobra trafiły w ręce jego siostry Kazimiry, ta zaś w 1856 roku przekazała je swoim krewnym Aleksandrowi i Józefowi Szadurskim. Aleksander szybko swoją część Fejman sprzedał w 1867 roku Sieńkowowi, zaś Józef Szadurski swoją część zachował i dysponował do końca XIX wieku.
W 1751 roku staraniem Bergów, ówczesnych właścicieli Fejman, wybudowano we wsi dwuwieżowy drewniany kościół katolicki (pod wezwaniem św. Jana Chrzciciela), który zachował się do dziś. Znajduje się w nim kopia obrazu Madonny Sykstyńskiej. Kościół ten, konsekrowany w 1760 roku, stał się ważnym ogniwem krzewienia oświaty w tej części Łotwy.
W 1881 roku parafia fejmańska (obejmująca wieś i okoliczne sioła) liczyła 3014 parafian.

</doc>
<doc id="2803122" url="https://pl.wikipedia.org/wiki?curid=2803122" title="Równanie Hamiltona-Jacobiego">
Równanie Hamiltona-Jacobiego

Równanie Hamiltona-Jacobiego – postać równań ruchu, którą można utworzyć na podstawie hamiltonianu.
Ma ono postać równania różniczkowego cząstkowego na funkcję działania formula_1:
gdzie formula_1 opisuje transformację
która daje rozwiązania równań ruchu, w których formula_6 i formula_7 pełnią rolę stałych całkowania.
Nazwa pochodzi od Williama Rowana Hamiltona i Gustava Jacobiego.
Wyprowadzenie.
Jest to metoda całkowania równań kanonicznych Hamiltona
Jeżeli przekształcenie kanoniczne
prowadzi do postaci funkcji Hamiltona niezależnej od nowych zmiennych kanonicznych, np.
równania Hamiltona przybierają postać
Ich rozwiązaniem jest więc po prostu
gdzie formula_9 i formula_10 są stałymi całkowania.
Podstawiając te rozwiązania do transformacji otrzymuje się ruch fazowy wyrażony w zmiennych formula_11 i formula_12
formula_13 stałych dowolnych można wyznaczyć z warunków początkowych
problem sprowadza się więc do znalezienia odpowiedniego przekształcenia.
Przyjmując, że przekształcenie to dane jest wzorem
gdzie warunkiem, aby było to przekształcenia kanoniczne, jest
i wykorzystując otrzymujemy
Następnie, wykorzystując fakt, że dla transformacji zmianę hamiltonianu opisuje wzór
można rozwinąć do postaci
Wreszcie wstawiając otrzymuje się równanie Hamiltona-Jacobiego:

</doc>
<doc id="2803128" url="https://pl.wikipedia.org/wiki?curid=2803128" title="Raymond Kintziger">
Raymond Kintziger

Raymond Pierre Kintziger (ur. 23 grudnia 1922 w Koblencji, zm. 10 października 2010 w Arlon) – belgijski lekkoatleta specjalizujący się w rzucie dyskiem, uczestnik igrzysk olimpijskich.
Z wynikiem 42,46 zajął 14. miejsce w eliminacjach i nie awansował do finału na mistrzostwach Europy 1950 w Brukseli. W tym samym roku został mistrzem Wielkiej Brytanii. Podczas igrzysk olimpijskich 1952 odbywających się w Helsinkach zajął 30. miejsce w eliminacjach z wynikiem 41,07 i nie awansował do finału.

</doc>
<doc id="2803132" url="https://pl.wikipedia.org/wiki?curid=2803132" title="Linia kolejowa nr 741">
Linia kolejowa nr 741

Linia kolejowa nr 741 – linia kolejowa w Polsce łącząca posterunek odgałęźny Mimowola i stację Jaksice. Linia ta pozwala na omijanie stacji Inowrocław, co znajduje zastosowanie przez pociągi towarowe i pasażerskie, w tym pospieszne oraz ekspresowe.
Przebieg.
Linia kolejowa nr 741 znajduje się w Inowrocławskim Węźle Kolejowym. Szlak zaczyna się na posterunku odgałęźnym Mimowola (obecnie sterowany zdalnie ze stacji Inowrocław Towarowy), znajdującym się na zachód od Inowrocławia. Następnie biegnie na północ z lekkim odchyleniem wschodnim. W pobliżu linii nr 131 linia skręca na północny zachód i przez ok. kilometr biegnie po zachodniej stronie linii 131 tworząc czterotorowy szlak. Linia kończy się po 8,198 km, na przystanku kolejowym Jaksice położonym na północ od miasta.
Linia w całości znajduje się na terenie powiatu inowrocławskiego.
Historia.
Magistrala Węglowa.
W 1933 została oddana do użytku Magistrala Węglowa, która łączyła Górnośląski Okręg Przemysłowy z portem w Gdyni. Magistrala w okolicy Inowrocławia wiodła linią kolejową nr 131 (przez miasto oraz stację Inowrocław). Już podczas jej budowy rozważano ominięcie Inowrocławia przez pociągi towarowe.
Budowa linii.
Magistrala Węglowa została zniszczona podczas kampanii wrześniowej. Ze względu na istotność w gospodarce Rzeszy linia została odbudowana i zmodernizowana. 1 czerwca 1941 podjęto decyzje o przebudowie Inowrocławskiego Węzła Kolejowego i budowie linii, która omijałaby stację Inowrocław. Budowa linii trwała niecałe dwa miesiące.
Dalsza eksploatacja.
Zbudowana przez okupanta linia kolejowa dalej służy pociągom towarowym w ominięciu stacji Inowrocław. W 1967 przy okazji elektryfikacji linii kolejowej nr 131 została zelektryfikowana również linia nr 741.
W latach 70. na trasie Tarnowskie Góry – Trójmiasto (prawdopodobnie Port Północny w Gdańsku), ustalono rekord Polski w najcięższym składzie kolejowym wynoszący 4180 ton brutto (3040 netto). Pociągi te omijały Inowrocław linią 741.
Infrastruktura.
Linia w całości jest dwutorowa i zelektryfikowana. Na linii znajduje się tylko jeden przystanek osobowy Jaksice. Prędkość maksymalna na całej linii wynosi 80 km/h dla pociągów towarowych oraz 100 km/h dla pociągów pasażerskich
Na linii znajduje się jeden obiekt inżynieryjny wiadukt nad starotorzem linii łączącej Inowrocław ze Żninem. Linia ta została przebudowana w 1965 na odcinku Dziarnowo – Kościelec Kujawski&lt;ref name="ŚK3/2013"&gt;&lt;/ref&gt;. Linia kolejowa nr 741 na całej swej długości posiada SBL, zsynchronizowaną z ToP.
Ruch pociągów.
Linią kolejową nr 741 jeżdżą pociągi towarowe, które omijają stację Inowrocław. Od grudnia 2011 linią jeżdżą pociągi kategorii Twoje Linie Kolejowe Kaszub, Artus i Neptun relacji Warszawa Wschodnia – Gdynia Główna&lt;ref name="ŚK2/2012"&gt;&lt;/ref&gt;.

</doc>
<doc id="2803133" url="https://pl.wikipedia.org/wiki?curid=2803133" title="Lunda (lud)">
Lunda (lud)

Lunda – lud zamieszkujący głównie Zambię, a także Demokratyczną Republikę Konga i Angolę. W 2010 roku liczebność Lunda wynosiła 876 tysięcy. Lud ten posługuje się językiem lunda, z rodziny bantu.
Gospodarka Lunda opiera się głównie na łowiectwie, rolnictwie, a także na rybołówstwie. Uprawia się przede wszystkim maniok, proso, orzeszki ziemne, fasolę i kukurydzę. Pewne grupy plemienne hodują także bydło. Lunda z Kazembe są znani jako handlarze kości słoniowej i niewolników.

</doc>
<doc id="2803138" url="https://pl.wikipedia.org/wiki?curid=2803138" title="Wit Beggiami">
Wit Beggiami

Vito Beggiami (ur. 1439 – zm. 14 czerwca 1508) – włoski dominikanin i inkwizytor, błogosławiony Kościoła katolickiego.
Pochodził z Savigliano. Wstąpił do zakonu dominikanów w konwencie Santa Maria Maddalena w Asti w wieku 16 lat. Następnie ukończył studia teologiczne, uzyskując tytuł magistra teologii, nie wiadomo jednak dokładnie, gdzie studiował. W listopadzie 1476 został mianowany wikariuszem prowincji zakonnej Ziemi Świętej, obejmującej konwenty dominikańskie na Cyprze. Po wyborze nowego prowincjała Ziemi Świętej w maju 1477 powrócił do Asti. Na przełomie 1481/82 został przeniesiony do konwentu San Domenico w rodzinnym Savigliano, gdzie pozostał już aż do śmierci, a w latach ok. 1489-1493 i 1497-1499 sprawował funkcję przeora. Nadto był wikariuszem inkwizytora Aimone Taparelliego.
Latem 1495 Vito Beggiami został mianowany inkwizytorem okręgu Savigliano. Jeszcze w tym samym roku przeprowadził w wioskach Rifreddo i Gambasco (na obszarze markizatu Saluzzo) proces przeciwko dziewięciu kobietom oskarżonym o czary, z których wszystkie zostały przez niego skazane na spalenie na stosie. Akta postępowań przeciwko trzem podejrzanym: Caterinie Bonivarda, Caterinie Borrella i Giovannie Motossa, zachowały się do dnia dzisiejszego. Dowodzą one, że wprawdzie Vito Beggiami podzielał rozpowszechnioną wówczas w regionach alpejskich wiarę w czarownice, ale przestrzegał skrupulatnie obowiązujących procedur i respektował prawa oskarżonych. W 1497 ponownie prowadził dochodzenie w sprawie rzekomych czarownic w miejscowości Verzuolo, jednak szczegóły tego postępowania nie są znane.
10 kwietnia 1499 Vito został zatwierdzony na stanowisku inkwizytora Savigliano, jednak po splądrowaniu siedziby jego trybunału wiosną 1500 złożył rezygnację. Śledztwo zarządzone przez generała zakonu nie doprowadziło do ustalenia sprawców i ostatecznie w dniu 1 listopada 1502 Vito Beggiami został zwolniony z funkcji inkwizytora; jego następcą został dominikanin Ludovico Ferrari.
Vito Beggiami, ceniony jako kaznodzieja i z powodu osobistej pobożności, zmarł w opinii świętości w wieku 69 lat. Lokalnie, w rejonie Savigliano, czczony jest jako błogosławiony, a kult ten zaaprobował papież Klemens VII w 1524.

</doc>
<doc id="2803139" url="https://pl.wikipedia.org/wiki?curid=2803139" title="Antoninów (Warszawa)">
Antoninów (Warszawa)

Antoninów – część miasta Warszawy w dzielnicy Targówek. Nazwa obecnie rzadko używana.
Opis.
W przeszłości istniał tu fort XII Twierdzy Warszawa („Antoninów”), zniszczony w 1909. Jeszcze w okresie międzywojennym między Utratą a Kawęczynem, za Kanałem Bródnowskim, już poza ówczesnymi granicami Warszawy, istniał folwark Antoninów. Współcześnie nazwę tę nosi posterunek odgałęźny na linii kolejowej nr 2 (dawnej kolei warszawsko-terespolskiej) w rejonie pętli autobusowej "Zajezdnia Utrata". 
Współcześnie tereny Antoninowa najczęściej określa się rozciągniętą na nie nazwą osiedla sąsiadującego od zachodu – Utrata, taką też nazwę nosi rozciągający się tu obszar Miejskiego Systemu Informacji.

</doc>
<doc id="2803140" url="https://pl.wikipedia.org/wiki?curid=2803140" title="Kościół Świętego Stanisława Biskupa w Kujakowicach Górnych">
Kościół Świętego Stanisława Biskupa w Kujakowicach Górnych

Kościół świętego Stanisława Biskupa w Kujakowicach Górnych – rzymskokatolicki kościół parafialny Parafii Świętego Stanisława Biskupa w Kujakowicach Górnych znajdujący się we wsi Kujakowice Górne (gmina Kluczbork), należący do dekanatu kluczborskiego w diecezji opolskiej.
17 marca 2009 roku pod numerem A-84/2009 kościół został wpisany do rejestru zabytków województwa opolskiego.
Historia.
Pierwsze wzmianki o kościele pochodzą z 1318 roku.
Był to kościół drewniany, który spłonął około 1490 roku.
Nowy, kamienny został zbudowany w 1494 roku. Miał powierzchnię 10 m² i drewnianą wieżę. W latach późniejszych kościół był wielokrotnie rozbudowywany i przebudowywany, najstarsze elementy jego konstrukcji liczą sobie ponad 500 lat. Tyle samo ma także najstarszy z kościelnych dzwonów. Został on prawie cudem uratowany przed przetopieniem na cenne metale potrzebne do wyrobu amunicji. W roku 1917 zostały zdjęte 2 dzwony z wieży kościelnej i przetopione na łuski amunicji w I wojnie światowej. Po raz drugi w roku 1942 zdjęte zostały 3 dzwony z wieży kościelnej. Dwóch dzwonów nie udało się uratować. Tym bardziej cenny jest zachowany dzwon noszący inskrypcję: O König der Glorie komme mit dem Frieden! Anno 1494.
Pierwsza poważna rozbudowa kościoła miała miejsce w latach 1801-1807 i została wymuszona groźbą zawalenia się drewnianej wieży. Kościół został wtedy przedłużony o 3 m w kierunku zachodnim. Dobudowano mu też nową wieżę.
W 1846 roku ówczesny proboszcz Franz Hauptstock podjął się modernizacji świątyni. Kościół zyskał gipsowy sufit, marmurową posadzkę i nową zakrystię. Proboszcz zbudował też nową plebanię.
Na przełomie XIX wiek i XX wieku, kolejny proboszcz Richard Scheich rozpoczyna gruntowną przebudowę świątyni. Podczas prac, które trwały od 1909 roku do 1912 roku zburzone zostaje prezbiterium, kościół ponownie zostaje wydłużony, tym razem w kierunku wschodnim. Świątynia zyskuje też nawy boczne, nowy sufit i dach. Podwyższona zostaje konstrukcja wieży. Podczas tej przebudowy w kościele pojawia się też nowe wyposażenie – pozłacany ołtarz, dębowy chór oraz nowe rzeźbione organy.
Do miedzianej kuli umieszczonej na szczycie wieży kościelnej, włożony zostaje dokument informujący, że rozbudowa kosztowała 82 000 marek, cegłę dostarczył Franz Skaletz, a konsekracji dokonano 3 czerwca 1913 roku.

</doc>
<doc id="2803144" url="https://pl.wikipedia.org/wiki?curid=2803144" title="Metropolia Tarragony">
Metropolia Tarragony

Metropolia Tarragony – metropolia Kościoła rzymskokatolickiego w Hiszpanii. Składa się z metropolitalnej archidiecezji Tarragony i sześciu diecezji. Została ustanowiona w V wieku. Od 2019 godność metropolity sprawuje arcybiskup Joan Planellas i Barnosell.
W skład metropolii wchodzą:

</doc>
<doc id="2803145" url="https://pl.wikipedia.org/wiki?curid=2803145" title="Diecezja San Miniato">
Diecezja San Miniato

Diecezja San Miniato - łac. "Dioecesis Sancti Miniati" - diecezja Kościoła rzymskokatolickiego we Włoszech, w metropolii Florencji, w regionie kościelnym Toskania.
Została erygowana 5 grudnia 1622.

</doc>
<doc id="2803146" url="https://pl.wikipedia.org/wiki?curid=2803146" title="Gino Reali">
Gino Reali

Gino Reali (ur. 28 stycznia 1948 w Monteleone di Spoleto) – włoski duchowny katolicki, biskup Porto-Santa Rufina w latach 2002–2021.
Życiorys.
Święcenia kapłańskie otrzymał 31 lipca 1971 i został inkardynowany do diecezji Norcia. Pełnił funkcje m.in. redaktora naczelnego diecezjalnego pisma oraz wikariusza generalnego diecezji. Po przyłączeniu diecezji do archidiecezji Spoleto został wikariuszem generalnym archidiecezji. Był także m.in. dyrektorem diecezjalnego Instytutu Wspierania Duchowieństwa oraz kapelanem szkoły policyjnej w Spoleto.
23 lutego 2002 papież Jan Paweł II mianował go ordynariuszem diecezji Porto-Santa Rufina. Sakry biskupiej udzielił mu 7 kwietnia 2002 ówczesny arcybiskup Spoleto-Norcia - Riccardo Fontana. 
5 maja 2021 papież Franciszek przyjął jego rezygnację z pełnionej funkcji.

</doc>
<doc id="2803153" url="https://pl.wikipedia.org/wiki?curid=2803153" title="Thomas-Morse MB-4">
Thomas-Morse MB-4

Thomas-Morse MB-4 − amerykański samolot pocztowy zaprojektowany i wybudowany w zakładach Thomas-Morse Aircraft w latach 1919-20 na zamówienie United States Post Office Department. Samolot miał nietypową konstrukcję, napędzany był dwoma silnikami w konfiguracji ciągnąco-pchającej znajdującymi się w centralnej gondoli, a załoga składając się z pilota i mechanika miała oddzielne kabiny w dwóch kadłubach znajdujących się po obydwu stronach gondoli silnikowej. Pomimo dobrych osiągów i udźwigu samolot nie został przyjęty do produkcji seryjnej z powodu problemów pilotażowych.
Tło historyczne.
W 1919 firma Thomas-Morse Aircraft odniosła duży sukces zdobywając kontrakt United States Army Air Service na budowę 50 myśliwców Thomas-Morse MB-3, które na początku lat 20. stały się standardowymi myśliwcami Armii. Spodziewając się następnych zamówień firma zainwestowała znaczne sumy pieniędzy w materiały i narzędzia potrzebne do budowy następnej serii samolotów, ale ku rozczarowaniu właścicieli Thomas-Morse Aircraft kontrakt na budowę 200 samolotów w wersji MB-3A został przyznany zakładom Boeinga, które zaoferowały niższą cenę.
Jeszcze przed utratą pozostałej części kontraktu, w czerwcu 1919, United States Post Office Department ogłosił konkurs na budowę nowego samolotu pocztowego. Według specyfikacji Poczty samolot miał być napędzany dwoma lub trzema silnikami Liberty L-12 lub Hispano-Suiza 8 i być w stanie udźwignąć do 1500 funtów (680 kg) poczty. W Thomas-Morse Aircraft przystąpiono do projektowania nowego samolotu starając się do tego używać jak najwięcej części i komponentów używanych do produkcji myśliwca MB-3.
Opis konstrukcji.
Thomas-Morse MB-4 był dwupłatowym, dwusilnikowym, dwumiejscowym samolotem pocztowym o konstrukcji całkowicie drewnianej. Samolot miał bardzo nietypową, trzy-kadłubową konfigurację - środkowy kadłub (gondola) mieścił dwa silniki Hispano-Suiza w konfiguracji ciągnąco-pchającej, po obydwu stronach gondoli znajdowały się dwa kadłuby w których umieszczono pojedyncze kokpity załogi. Stanowisko pilota znajdowało się w lewym kokpicie, a stanowiska drugiego pilota/mechanika w prawym, pomiędzy kokpitami nie zainstalowano żadnego systemu komunikacyjnego. Ładunek był przewożony w trzech lukach - jednym znajdującym się w centralnej gondoli pomiędzy silnikami i dwóch znajdujących się w tylnych częściach kadłubów.
Historia.
Samolot został oblatany w lutym 1920. W czasie oblatywania odkryto, że miał on źle działający system paliwowy i cierpiał na nadmierne wibracje spowodowane pracą silników. Zbyt duża moc silników przeciążała konstrukcję samolotu, a w czasie startu powodowała, że jeden kokpit odrywał się od ziemi wcześniej od drugiego. Według kierownika fabryki Morse-Thomas Jerome'a Frieda MB-4 był „najgorszą rzeczą ze skrzydłami”.
Pierwszy wybudowany egzemplarz został przekazany Poczcie 1 marca, samolot został zakupiony przez Pocztę, ale nie zamówiono żadnych dodatkowych egzemplarzy.
W źródłach nie ma zgodności, co do tego ile samolotów wybudowano łącznie, powstały dwa lub cztery egzemplarze. Oprócz pierwszego przekazanego Poczcie pozostały samolot, czy samoloty zostały przekazane Armii (według jednego źródła numery seryjne AS64306, AS64373/64374) i przynajmniej jeden był testowany w bazie McCook Field jako P-172. Około rok później wszystkie samoloty zostały złomowane.

</doc>
<doc id="2803154" url="https://pl.wikipedia.org/wiki?curid=2803154" title="Scheider">
Scheider



</doc>
<doc id="2803160" url="https://pl.wikipedia.org/wiki?curid=2803160" title="EPKE">
EPKE



</doc>
<doc id="2803161" url="https://pl.wikipedia.org/wiki?curid=2803161" title="Jan Borowski (pilot)">
Jan Borowski (pilot)

Jan Borowski (ur. 31 maja 1912 w Radomiu, zginął 18 października 1940 w wypadku w Anglii) – porucznik pilot Polskich Sił Powietrznych w Wielkiej Brytanii, kawaler Krzyża Srebrnego Orderu Wojennego Virtuti Militari.
Życiorys.
Syn Adama i Aleksandry z Karasińskich. 3 stycznia 1934 roku wstąpił do Szkoły Podchorążych Lotnictwa w Dęblinie (IX promocja)). Na stopień podporucznika został mianowany ze starszeństwem z 15 października 1936 i 1. lokatą w korpusie oficerów lotnictwa, grupa liniowa. Został wcielony do 1 pułku lotniczego w Warszawie i przydzielony do 113 eskadry myśliwskiej. W połowie 1938 roku został zastępcą dowódcy eskadry porucznika pilota Wieńczysława Barańskiego.
1 września o godzinie siódmej rano 113 eskadra została poderwana w celu osłony Warszawy przed nalotem niemieckich bombowców. Tego samego dnia po południu Jan Borowski i Jerzy Radomski zestrzelili nad lasem Kabackim dwa niemieckie Messerschmitty Bf 109. (Niektóre źródła podają, że zestrzelonym pilotem był as Luftwaffe, weteran Legionu Condor, Oberstleutnant Henschke, który zginął we wraku samolotu. Jednak współczesne źródła nie potwierdzają tej informacji).
Po kampanii wrześniowej przez Rumunię przedostał się do Francji. 1 listopada 1939 awansował na porucznika. Podczas pobytu w bazie Lyon-Bron brał udział w kilku startach alarmowych klucza Gr. Ch. III/6, ale do spotkań z nieprzyjacielem nie doszło. Przesunięty na front włoski, a po zakończeniu kampanii francuskiej przeleciał samolotem do Afryki, stamtąd zaś dotarł do Wielkiej Brytanii.
Otrzymał numer służbowy P-0250 i po przeszkoleniu został skierowany 17 października 1940 roku do dywizjonu 302. W pierwszym swoim locie patrolowym 18 października lądował we mgle i rozbił samolot a sam zginął (niektóre źródła podają, że podczas powrotu na lotnisko, w złych warunkach atmosferycznych zderzył się z linką balonu zaporowego koło Sunbury w Middlesex i runął na ziemię). Pochowany na cmentarzu Northwood, grób H 269.
Zwycięstwa powietrzne.
Na liście Bajana figuruje na 191. pozycji z 1 i 8/15 pewnymi zestrzeleniami.

</doc>
<doc id="2803162" url="https://pl.wikipedia.org/wiki?curid=2803162" title="EPSU">
EPSU



</doc>
<doc id="2803166" url="https://pl.wikipedia.org/wiki?curid=2803166" title="Araik Harutiunian">
Araik Harutiunian



</doc>
<doc id="2803168" url="https://pl.wikipedia.org/wiki?curid=2803168" title="EPZA">
EPZA



</doc>
<doc id="2803169" url="https://pl.wikipedia.org/wiki?curid=2803169" title="Za Sasów">
Za Sasów

Za Sasów – powieść historyczna Józefa Ignacego Kraszewskiego wydana w 1889 roku, należąca do cyklu "Dzieje Polski".
Napisana w 1885 w Magdeburgu, ukazała się w dwutomowym wydaniu książkowym dopiero w 1889 nakładem warszawskiego Gebethnera i Wolffa w cyklu „Powieści historyczne”. Następnie w 1891 i 1899 u M. Glücksberga w „Zbiorze powieści historycznych” (tom XXVIII) i w 1912 w skrótowym wydaniu M. Arcta. Pierwsze powojenne wydanie „Czytelnika” z 1950 również okrojone i zmodyfikowane, pełna edycja oparta na pierwodruku dopiero w publikacji Ludowej Spółdzielni Wydawniczej z 1958 i następnych.
Utwór wpisuje się w ciąg tzw. powieści saskich, które obok powieści czasów stanisławowskich stanowią najliczniejszą grupę w prozie historycznej Kraszewskiego. Sprzyjał temu długi okres zamieszkania pisarza w Dreźnie (1863-1879), umożliwiający mu nie tylko dostęp do dokumentów epoki i ciągłe obcowanie z jej zabytkami, ale też poznanie mentalności Saksończyków.
Treść.
Fikcyjną postacią powieści, której akcja obejmuje lata 1697–1709, jest drezdeński kupiec Zachariasz Witke (syn Niemca i Serbołużyczanki), zdecydowany zrobić majątek i karierę przy dworze Augusta Mocnego, wybranego właśnie na króla Polski. Obejmujący tam władzę w dzięki przedelekcyjnym intrygom i przekupstwu na wielką skalę, saski władca z dynastii Wettynów skrycie dąży do wprowadzenia rządów absolutnych mimo sprzeciwu szlachty, i do uczynienia z Rzeczypospolitej władztwa dynastycznego. W tej sytuacji łaknący za wszelką cenę sukcesu mieszczanin zostaje uwikłany w sieć dworskich intryg i manipulacji politycznych, cynicznie przy tym wykorzystywany przez królewskiego zaufanego i stręczyciela Constantiniego. Ostatecznie rodzi się w nim moralny opór wobec robienia poniżającej, sprzedajnej kariery bez skrupułów; zostaje również tragicznie zawiedziony w pierwszej, spóźnionej miłości.
O powieści.
Poza nim autor wprowadził do fabuły liczne postacie historyczne. Wśród nich nakreślił wyrazisty i sugestywny portret Augusta Mocnego – monarchy niezwykle witalnego, lecz kierowanego pierwotnymi popędami wyzwalającymi bezwzględność i obcą dotąd Polakom, niepohamowaną swobodę obyczajową. Poza nim bliżej ukazano postacie dwóch innych władców, odgrywających istotną rolę w politycznej grze decydującej o losach skłóconych wewnętrznie Polaków: szwedzkiego Karola XII i cara Piotra I.
Obraz Rzeczypospolitej „za Sasów” przedstawia upadające państwo w stanie moralnego rozkładu i wewnętrznego zamętu z zaciekłą walką magnackich koterii, a niemiecki władca przedstawiony jest zdecydowanie negatywnie jako spędzający czas na pijaństwie i rozrywkach nawet w obliczu klęsk wojennych, spadających na obydwa jego kraje. W swych ambicjonalnych zamysłach nie waha się nawet przed zdradą rządzonego kraju z planowaniem jego rozbioru. Niemniej negatywnie przedstawione jest na ogół społeczeństwo polskie tego okresu – warstwy szlacheckie i magnackie. Wśród nielicznych autor pozytywnie wyróżnia głównego przeciwnika Augusta Sasa – rozważnego i patriotycznego Stanisława Leszczyńskiego, któremu nadaje nawet cechy wyidealizowane. Drastyczny obraz epoki saskiej miał być w intencji autora groźnym „memento” dla właściwości narodowego charakteru rodaków.

</doc>
<doc id="2803170" url="https://pl.wikipedia.org/wiki?curid=2803170" title="Saskie ostatki">
Saskie ostatki

Saskie ostatki (August III) – powieść historyczna Józefa Ignacego Kraszewskiego, ukończona w San Remo w 1886 r. jako zamykająca cykl "Dzieje Polski".
W dwutomowym wydaniu ukazała się dopiero w dwa lata po śmierci autora, będąc 228. w twórczości Kraszewskiego i zarazem ostatnią w jego życiu. W 1891 i 1899 opublikował ją następnie Michał Glücksberg w tanim wydaniu "Powieści historyczne J. I. Kraszewskiego" (tom 77-78). Był to już schyłek okresu pozytywizmu, a początek epoki narodzin nowych prądów i idei.
„W "Saskich ostatkach" Kraszewski dał jeszcze jeden przejmujący obraz upadku państwa polskiego. Skupił uwagę nie tyle na dość wątłej, schematycznej fabule, ile na kręgach życia obyczajowego, agonalnych przejawach życia społecznego i politycznego kraju”. Pisarz oparł fabułę m.in. na materiałach źródłowych, do których dotarł podczas lat spędzonych w Dreźnie, wykorzystał też pamiętniki Marcina Matuszewicza.
Treść.
Rok 1763. W kraju panuje król August III z dynastii Wettynów, ukazany jako władca słaby i nieudolny. Faktycznie w jego imieniu rządzi Rzeczpospolitą i Saksonią wszechwładny minister Henryk Brühl. Równocześnie w kraju trwa brutalna rywalizacja o władzę między stronnictwami magnackimi: po jednej stronie "Familia" Czartoryskich, po przeciwnej stronnictwo litewskich Radziwiłłów i ich sojuszników, którym przewodzi książę Karol Radziwiłł „Panie Kochanku”. Ich walka o skład Trybunału Litewskiego prowadzi niemal do wojny domowej. Obie strony cechuje egoizm, pycha oraz partykularyzm z dbałością o własny interes przy równoczesnej obojętności na losy ogółu i kraju. Państwo polsko-litewskie chyli się stopniowo ku upadkowi, a jego aparat praktycznie już nie funkcjonuje.
Na tle historycznym toczą się losy bohaterów fikcyjnych. Główny bohater – niezamożny rotmistrz Klemens Tołoczko jest zarówno uczestnikiem, jak i obserwatorem zdarzeń przyspieszających upadek kraju. Zarazem jako wdowiec stara się o rękę panny Anieli Koiszewskiej, córki strażnikowej trockiej i protegowanej księżnej hetmanowej Sapieżyny. Wiele scen z ówczesnego życia publicznego i prywatnego ukazano z subtelnym humorem. Również oparte bardziej na kalkulacji niż na uczuciu przedmałżeńskie zabiegi Tołoczki z ich akcentami komicznymi stanowią swoistą przeciwwagę wobec przygnębiającego obrazu ówczesnej Rzeczypospolitej.

</doc>
<doc id="2803174" url="https://pl.wikipedia.org/wiki?curid=2803174" title="Lotnisko Rzeszów">
Lotnisko Rzeszów

Lotnisko Rzeszów (kod ICAO: EPRJ) – szkolne lotnisko ruchu wyłącznego w miejscowości Jasionka koło Rzeszowa w województwie podkarpackim. Leży na południe od portu lotniczego Rzeszów Jasionka. Posiada dwa pasy startowe: jeden trawiasty o długości 746 m, drugi asfaltowy o długości 900 m
Zarządcą lotniska jest przez Ośrodek Kształcenia Lotniczego Politechniki Rzeszowskiej, natomiast użytkuje go Aeroklub Rzeszowski.

</doc>
<doc id="2803175" url="https://pl.wikipedia.org/wiki?curid=2803175" title="Szalona">
Szalona



</doc>
<doc id="2803176" url="https://pl.wikipedia.org/wiki?curid=2803176" title="Michael Des Barres">
Michael Des Barres

Michael Philip Des Barres (ur. 24 stycznia 1948 w Londynie) – brytyjski aktor i piosenkarz, występował m.in. w roli Murdoca w serialu telewizyjnym "MacGyver". W 1985 razem z zespołem Power Station wystąpił na słynnym koncercie Live Aid.
Życiorys.
Życie prywatne.
Urodził się w Londynie i był jedynym dzieckiem Philipa i Irene Des Barres. Dorastał jednak w Surrey, gdzie mieszkał w szkole z internatem. Później uczęszczał do Corona Academy w Londynie, gdzie studiował aktorstwo. Mieszkając w Anglii poślubił Wendy Hamilton, ale rozwiódł się z nią w 1974 gdy poznał Pamelę Des Barres. Ożenił się z nią 29 października 1977, ale czternaście lat później w 1991 para wzięła rozwód. Ich jedyny syn, Nicholas Dean Des Barres, został recenzentem i scenarzystą gier komputerowych.
W latach 70. aktor zaczął nadużywać narkotyków i popadł w ciężki alkoholizm, z którym zerwał w 1981. Po tych doświadczeniach postanowił pomóc innym i został doradcą od uzależnień. Rozpoczął też pracę z bezdomnymi nastolatkami. W 2006 stworzył dziesięcioosobowy, soulowy zespół Michael Des Barres and Free Love Foundation, który rozwiązał dwa lata później. Obecnie pracuje nad nowym projektem muzycznym, Zodiax, a od 2003 corocznie organizuje oraz prowadzi festiwal Don't Knock the Rock Film Festival.
Kariera muzyczna.
Swój pierwszy zespół, Orange Illusion, Des Barres założył jeszcze w czasie studiów w Corona Academy wraz z Nicholasem Youngiem, Darrylem Readem i Kitem Williamsem. Po tym, jak grupa się rozpadła, założył w 1972 nowy zespół, Silverhead, który działał przez dwa lata. Grupa nagrała w tym czasie dwie płyty i odbyła tournée po USA, Europie i Japonii.
Po przeprowadzce do Los Angeles w 1975 założył formację Detective, która wydała dwa albumy. Po trzech latach grupa się rozpadła, a Des Barres rozpoczął karierę solową. W 1980 r. wydał swój pierwszy album, "I'm Only Human", po czym ruszył w trasę koncertową po Stanach i Wielkiej Brytanii.
W latach 1982–1985 grał w zespole Chequered Past razem z Steve’em Jonesem z Sex Pistols oraz Clemem Burke’em i Nigelem Harrisonem z grupy Blondie.
W 1983 napisał i nagrał razem z Holly Knight piosenkę "Obsession", która znalazła się na szóstym miejscu listy przebojów magazynu Billboard Top 40 po tym, jak jej cover w 1985 r. wydał zespół Animotion.
Kiedy w 1985 r. grupę Power Station opuścił Robert Palmer, na jej nowego wokalistę został wybrany Des Barres, który z nową formacją wystąpił na charytatywnym koncercie Live Aid w Filadelfii. Jego znajomość z aktorem Donem Johnsonem zaowocowała gościnnym występem zespołu w serialu "Policjanci z Miami". Podobnie jak przyjaźń z producentem Joelem Silverem, który zlecił mu napisanie piosenki "We Fight for Love" do filmu "Komando". Po kilku miesiącach współpracy grupa się rozpadła, a Des Barres wrócił do kariery solowej i w 1986 wydał swój drugi album zatytułowany "Somebody Up There Likes Me".
W 2011 r. utworzył nowy zespół The Michael Des Barres Band, w którym grają Jebin Bruni, David Goodstein, Paul ILL i Eric Schermerhon. W czerwcu 2012 grupa wydała swoją pierwszą płytę, "Carnaby Street".
Kariera aktorska.
Pierwsze aktorskie doświadczenia zdobył jeszcze w czasie studiów w Corona Academy, gdzie wystąpił w kilku rolach. Na dużym ekranie zadebiutował w 1967 w filmie "Nauczyciel z przedmieścia". Zanim postanowił zająć się karierą muzyczną, zagrał jeszcze kilka niewielkich ról w różnych produkcjach filmowych i telewizyjnych. Po wydaniu w 1986 swojej drugiej solowej płyty, postanowił wrócić do aktorstwa. Od tego momentu jego kariera przebiegała różnie, ale była też bardzo bogata. Każdego roku występował w jednym lub dwóch filmach, jak również w licznych produkcjach telewizyjnych. W 1987 r. zagrał charyzmatycznego Jona Windermana w "Nocnych najeźdźcach", a 1989 wystąpił u boku Clinta Eastwooda w "Różowym cadillacu". W latach 90. bardziej znaczące role otrzymał w filmach: "Midnight Cabaret", "Liberator", "Trujący bluszcz 3" i "Sugar Town".
Największą popularność przyniosła mu jednak rola psychopatycznego zabójcy Murdoca z serialu "MacGyver". Ponadto pojawił się gościnnie w takich serialach jak: "Roseanne", "Detektyw w sutannie", "Przystanek Alaska", "JAG", "Agentka o stu twarzach", czy "Kości".

</doc>
<doc id="2803177" url="https://pl.wikipedia.org/wiki?curid=2803177" title="Bitwa o Morotai">
Bitwa o Morotai

Bitwa o Morotai – starcie wojny na Pacyfiku, trwające od 15 września 1944 roku do sierpnia 1945 roku. Walki zapoczątkował desant wojsk amerykańskich i australijskich, w południowo-zachodniej części Morotai, najbardziej na północ wysuniętej wyspy archipelagu Moluków. Przed wojną wyspa należała do Holenderskich Indii Wschodnich. Morotai była dla aliantów ważna ze względu na plany rozbudowy istniejącej na niej dużej bazy lotniczej, mającej wspierać późniejsze wyzwolenie Filipin. Alianckie siły inwazyjne znacznie przewyższały japońskie siły obronne, co pozwoliło na osiągnięcie założonych celów w ciągu dwóch tygodni. Posiłki japońskie docierały na wyspę pomiędzy wrześniem a listopadem, jednak braki w zaopatrzeniu nie pozwoliły na skuteczny atak na alianckie pozycje obronne. Wyspa została zabezpieczona przez aliantów 4 października, co zakończyło pierwszy etap bitwy. Sporadyczne potyczki trwały jednak do samego końca wojny, przy czym żołnierze japońscy ponieśli znaczne straty również z powodu głodu i chorób.
Przekształcanie Morotai w aliancką bazę rozpoczęło się wkrótce po inwazji. Dwa główne lądowiska były gotowe do użycia już w październiku. Wraz z innymi urządzeniami bazy na Morotai, odegrały ważną rolę w kampanii wyzwolenia Filipin w latach 1944–1945. Okręty podwodne oraz samoloty bazujące na Morotai, nękały japońskie pozycje w Holenderskich Indiach Wschodnich. Urządzenia tutejszej bazy były następnie wykorzystywane w prowadzonej przez Australię kampanii na Borneo w 1945 roku. Morotai pozostało ważnym hubem logistycznym oraz centrum dowodzenia do momentu przywrócenia przez Holandię swojej władzy kolonialnej w Indiach Wschodnich.
Tło.
Morotai jest najbardziej na północ wysuniętą wyspą w grupie Moluków, we wschodniej Indonezji. Wnętrze wyspy jest w większości górzyste i porośnięte gęstą dżunglą. Równina Doroeba w południowo-zachodniej części wyspy jest największą spośród kilku tutejszych nizin. Przed wybuchem II wojny światowej wyspa miała około 9 tysięcy mieszkańców, a sama Morotai nie była rozwinięta gospodarczo. Jako część Holenderskich Indii Wschodnich, była rządzona przez Holendrów poprzez Sułtanat Ternate. Japończycy zajęli ją w czasie podboju holenderskiej kolonii na początku 1942 roku, ale nie była dla nich ważna z punktu widzenia wojskowego, ani gospodarczego.
Na początku 1944 roku znaczenie strategiczne wyspy dla sił zbrojnych Japonii wzrosło, gdy sąsiednia wyspa Halmahera (największa wyspa archipelagu), zaczęła być przekształcana w ważny punkt obrony południowego podejścia do Filipin. W maju 1944 roku 32. Dywizja Cesarskiej Armii Japońskiej przybyła na Halmaherę, aby bronić wyspy i znajdujących się na niej dziewięciu lądowisk. Dywizja poniosła znaczne straty, gdy transportujący ją z Chin konwój (tzw. Konwój Take-Ichi) został zaatakowany przez amerykańskie okręty podwodne. Dwa bataliony 211 Pułku Piechoty należącego do 32. Dywizji zostały początkowo rozlokowane na Morotai. Ich zadaniem była rozbudowa lądowiska na równinie Doroeba. Oba bataliony zostały wycofane na Halmaherę w połowie lipca, w związku z problemami z odwodnieniem lądowiska. Alianccy kryptolodzy wykryli słabość obrony obu wysp, co zostało wykorzystane przy planowaniu ofensywy przeciwko Japończykom.
W lipcu 1944 roku, generał Douglas MacArthur, dowódca wojsk amerykańskich na południowo-zachodnim Pacyfiku, wybrał Morotai jako dogodne miejsce na ulokowanie bazy sił powietrznych oraz urządzeń marynarki wojennej, koniecznych do przeprowadzenia lądowania na Mindanao, które było wówczas planowane na 15 listopada. Morotai zostało wybrane ze względu na ewentualne trudności w zdobyciu, a następnie w utrzymaniu i obronie dużo większej Halmahery. Okupacja Morotai otrzymała kryptonim Operation Tradewind (Operacja Pasat). Desant zaplanowano na 15 września, tego samego dnia co desant amerykańskiej 1 Dywizji Piechoty Morskiej na wyspie Peleliu. Taki plan pozwalał głównym siłom United States Pacific Fleet na jednoczesne ochranianie obu operacji przed potencjalnymi kontratakami japońskimi.
Spodziewając się małego oporu, alianci zdecydowali o przeprowadzeniu desantu w pobliżu lądowiska na równinie Doroeba. Dwie plaże na południowo-zachodnim wybrzeżu zostały wybrane jako odpowiednie miejsce do tego typu operacji i zostały oznaczone jako Red Beach (Czerwona Plaża) i White Beach (Biała Plaża). Plan zakładał desant trzech pułków piechoty należących do 31 Dywizji 15 września, a następnie szybkie zabezpieczenie równiny. Jako że wnętrze Morotai nie miało istotnego znaczenia z wojskowego punktu widzenia, alianci zdecydowali się nie wkraczać w głąb wyspy, a ochraniać jedynie lądowiska. Plany budowy kolejnych lądowisk oraz innych instalacji wojskowych zostały opracowane już przed lądowaniem na Morotai. W związku z czym przed 15 września wybrano sugerowane lokalizacje dla budowy tych obiektów.
Preludium.
Siły przeciwników.
W momencie alianckiego lądowania, Morotai było bronione przez około 500 żołnierzy japońskich. Głównym oddziałem była 2. Tymczasowa Jednostka Podjazdowa, która przybywała stopniowo na wyspę pomiędzy 12 a 19 lipca, zastępując wycofane bataliony 32. Dywizji. 2. Tymczasowa Jednostka Podjazdowa składała się z czterech kompanii, które były obsadzone japońskimi oficerami i tajwańskimi żołnierzami. Na wyspie znajdowały się także małe oddziały piechoty, żandarmerii wojskowej oraz jednostki wsparcia. Dowódca sił japońskich na Morotai, major Takenobu Kawashima rozlokował jednostkę podjazdową w południowo-zachodnim sektorze wyspy oraz wykorzystał pozostałe siły do ustanowienia punktów zwiadowczych i obwodów wzdłuż linii brzegowej. Największa spośród forpoczt znajdowała się na północno-wschodnim krańcu wyspy, przylądku Sopi (ang.: "Cape Sopi") i składała się z około 100 żołnierzy. Siły japońskie były zbyt małe i rozproszone, aby móc stawić skuteczny opór, w związku z tym 32. Dywizja rozkazała im budowę sztucznych obozów oraz użycie innych podstępów w celu przekonania Aliantów, że wyspa jest silnie umocniona.
Siły alianckie wyznaczone na Morotai przewyższały liczebnie obrońców wyspy stosunkiem większym niż 100 do 1. 20 sierpnia utworzone zostały Siły Zadaniowe Tradewind (ang.: "The Tradewind Task Force"), pod dowództwem generała dywizji Charlesa Halla, składające się z 40 105 żołnierzy Wojsk Lądowych Stanów Zjednoczonych, a także 16 915 żołnierzy Sił Powietrznych Stanów Zjednoczonych (USAF) i Królewskich Australijskich Sił Powietrznych (RAAF). Siły Zadaniowe Tradewind zostały podporządkowane dowództwu 6 Armii Stanów Zjednoczonych. Jej głównymi elementami bojowymi były: dowództwo XI korpusu, 31 Dywizja Piechoty oraz 126 Pułkowa Drużyna Bojowa (ang.: "Regimental Combat Team") z 32. Dywizji Piechoty. Oddziały te były wspierane przez inżynierów oraz dużą grupę przeciwlotniczą. Ponadto w skład sił zadaniowych wchodziła duża liczba oddziałów konstrukcyjnych oraz komunikacyjnych, których zadaniem było szybkie przekształcenie wyspy w ważną bazę. 6 Dywizja Piechoty została wyznaczona jako siły rezerwowe, pozostawione na Nowej Gwinei. Generał MacArthur towarzyszył swoim wojskom na pokładzie krążownika lekkiego USS „Nashville”, nie znajdował się jednak w bezpośrednim dowództwie operacji.
Siły desantowe były wspierane przez lotnictwo i marynarkę wojenną. Piąta Armia Powietrzna (ang.: "Fifth Air Force", 5 AF) Sił Powietrznych Stanów Zjednoczonych bezpośrednio wspierały operację, podczas gdy Trzynasta Armia Powietrzna (ang.: "Thirteenth Air Force", 13 AF) USAF wraz z Pierwszymi Australijskimi Taktycznymi Siłami Powietrznymi (ang.: "Australian First Tactical Air Force", No. 1 TAF) przeprowadzały misje strategiczne w Holenderskich Indiach Wschodnich i na Filipinach. Siły morskie zostały wyznaczone jako grupa Task Force 77 i były podzielone na dwie grupy ataku, cztery grupy wzmocnienia, grupę wsparcia oraz grupę lotniskowców eskortowych. Grupy ataku i wzmocnienia odpowiedzialne były za transport sił szturmowych oraz późniejsze ich wsparcie. Składały się z dwudziestu czterech niszczycieli, czterech fregat, dwóch australijskich okrętów desantowych (Landing Ship Infantry – LSI), pięciu szybkich okrętów transportowych (High Speed Transport, oznaczone jako APD), jednego okrętu desantowego-doku (Landing Ship Dock – LSD), dwudziestu czterech barek desantowych piechoty (Landing Craft Infantry – LCI), czterdziestu pięciu okrętów desantowych czołgów (Landing Ship Tank – LST), dwudziestu barek desantowych czołgów (Landing Craft Tank – LCT) oraz jedenastu LCI uzbrojonych w rakiety. Grupa wsparcia składała się z dwóch australijskich ciężkich krążowników, trzech amerykańskich lekkich krążowników oraz ośmiu amerykańskich i dwóch australijskich niszczycieli. Grupa lotniskowców składała się z sześciu lotniskowców eskortowych, dziesięciu niszczycieli eskortowych oraz zapewniała patrol walki powietrznej (Combat air patrol – CAP), a także zwalczanie okrętów podwodnych (Anti-submarine warfare – ASW). W razie potrzeby wsparcia, dostępne były również Task Force 38.4, w skład której wchodziły dwa lotniskowce floty, dwa lotniskowce lekkie, jeden ciężki krążownik, jeden lekki krążownik oraz trzynaście niszczycieli.
Ataki poprzedzające.
Wstępne ataki lotnicze mające unieszkodliwić japońskie lotnictwo w pobliżu Morotai rozpoczęły się w sierpniu 1944 roku. W tym czasie Alianci szacowali, że siły japońskie w promieniu 640 km (400 mil) stanowią 582 samoloty. 400 spośród nich miało się znajdować w rejonie wyspy. Siły alianckie przeprowadziły ciężkie naloty na lądowiska na wyspach Halmahera, Celebes, Ambon, Seram, Buru i w innych rejonach. Amerykańskie samoloty, bazujące na lotniskowcach, atakowały również japońskie jednostki bazujące na Mindanao. Ataki zakończyły się sukcesem. 14 września oszacowano liczbę pozostałych w rejonie Morotai japońskich samolotów na 60 sztuk.
W celu zaskoczenia przeciwnika alianci nie bombardowali samej wyspy Morotai przed planowaną inwazją. Odbyto jedynie kilka lotów rozpoznawczych nad wyspą, w trakcie których była ona fotografowana. Patrol Sojuszniczego Biura Wywiadu (ang.: "Allied Intelligence Bureau") wylądował na wyspie w czerwcu, jednak informacje przez niego zebrane nie zostały przekazane 6 Armii. Pomimo tego, że The Tradewind Task Force miały nieco informacji dotyczących japońskich pozycji czy plaż, na których miał się odbyć desant, 6 Armia nie przeprowadziła ze swojej strony żadnych akcji zwiadowczych, obawiając się zaalarmowania obrońców wyspy o zbliżającym się ataku.
Siły Zadaniowe zostały zgrupowane w szeregu baz w północno-zachodniej części Nowej Gwinei, po czym na początku września rozpoczęły przeprowadzanie ćwiczeń desantu w Aitape i na wyspie Wake. Konwój został zgromadzony w Maffin Bay 11 września i wyruszył stamtąd następnego dnia. Nie został wykryty przez Japończyków i nie niepokojony dotarł do Morotai rankiem 15 września.
Desant aliantów.
Bitwa o Morotai rozpoczęła się o 6:30 nad ranem 15 września. Alianckie okręty wojenne rozpoczęły dwugodzinny ostrzał przyszłego terenu desantu, mający zlikwidować znajdujące się tam siły japońskie. W jego wyniku doszło do pożarów w znajdujących się na wyspie wioskach; jako że Japończycy nie posiadali w tym rejonie dużych sił zginęło zaledwie kilku żołnierzy.
Pierwsza fala amerykańskich żołnierzy wylądowała na wyspie o 8:30, nie napotykając żadnego oporu. 155 i 167 Pułk Piechoty wylądowały na Red Beach, natomiast 124 Pułk Piechoty na White Beach. Znalazłszy się na lądzie, oddziały desantowe zgrupowały się w swoje jednostki taktyczne i wkroczyły na równinę. Do wieczora 31 Dywizja zabezpieczyła wszystkie założone cele pierwszego dnia bitwy (D-Day) i utrzymały ląd do głębokości 1800 m. Doszło do drobnych potyczek, w trakcie których obie strony poniosły niewielkie straty. Japońska 2. Tymczasowa Jednostka Podjazdowa nie była w stanie stawić oporu przeważającym siłom alianckim, w związku z czym wycofała się w głąb wyspy. Japońska 7 Dywizja Lotnicza bazująca na wyspach Seram i Celebes, rozpoczęła nocne naloty na pozycje alianckie na Morotai już 15 września, jednak nie wyrządziły im one większych szkód.
Brak oporu był dla aliantów o tyle ważny, że warunki desantu na wybranych plażach były nieoczekiwanie niesprzyjające. Podczas gdy wywiad sprzed inwazji sugerował, że plaże są odpowiednie do przeprowadzenia lądowania, okazało się, że w rzeczywistości są one bardzo do tego celu nieodpowiednie. Obie plaże były muliste i trudne do osiągnięcia przez barki desantowe ze względu na skały i rafę koralową. W wyniku tego żołnierze musieli opuszczając barki, zmagać się z wysokimi falami. Opóźniło to całą operację i spowodowało zniszczenie znacznej ilości sprzętu. Tak jak jego żołnierze, generał MacArthur był zmuszony do przedzierania się przez fale sięgające klatki piersiowej nim dostał się na brzeg. Już pierwszego dnia operacji grupa badawcza odkryła, że plaża znajdująca się po drugiej stronie cypla, jest o wiele bardziej dogodna do osiągnięcia przez okręty desantowe (LST). Została ona oznaczona jako Blue Beach (Niebieska Plaża) i stała się podstawowym punktem lądowania od 16 września.
31 Dywizja kontynuowała postępy w głębi wyspy 16 września. Wobec małego napotkanego oporu udało się po południu zabezpieczyć zaplanowany teren wokół lądowiska. Od 17 września 126 Pułk Piechoty rozpoczął lądowanie w kilku miejscach na wybrzeżu Morotai oraz pobliskich wysepkach w celu utworzenia punktów obserwacyjnych i stacji radiolokacyjnych. Operacje te były zazwyczaj nie niepokojone przez Japończyków, chociaż patrole lądujące na północy wyspy napotkały grupy japońskich żołnierzy. Japończycy nocą 18 września podjęli próbę infiltracji terenu zajętego przez aliantów, jednak zakończyła się ona porażką.
Oddział odkomenderowany z Administracji Cywilnej Indii Holenderskich (ang.: "Netherlands Indies Civil Administration", NICA) był odpowiedzialny za sprawy cywilne na Morotai. Jego członkowie zeszli na ląd 15 września i przywrócili holenderską zwierzchność nad ludnością cywilną wyspy. Wielu mieszkańców informowało NICA odnośnie do japońskich pozycji na Morotai i Halmaherze. Inni natomiast służyli za przewodników dla amerykańskich patroli.
20 września 31 Dywizja posunęła się bardziej w głąb wyspy, zabezpieczając poszerzony obwód. Było to konieczne ze względu na potrzebne miejsce pod dodatkową bazę wojskową oraz instalacje wsparcia po tym, jak dowództwo postanowiło rozszerzyć budowę lądowiska. Operacja została zakończona w przeciągu dnia, napotykając jedynie nieznaczny opór japoński. 22 września Japończycy zaatakowali siedzibę 1. Batalionu 167 Pułku Piechoty, zostali jednak z łatwością odparci. Następnego dnia, kompania 126 Pułku Piechoty zaatakowała bez powodzenia oddział japoński znajdujący się w pobliżu Wajaboeta, na zachodzie wyspy. Pułk ponowił swój atak 24 września, zabezpieczając tę pozycję. Siły amerykańskie kontynuowały intensywne patrole do 4 października, gdy ogłoszono, że wyspa została zabezpieczona. Stany Zjednoczone straciły w tej początkowej fazie bitwy 30 żołnierzy, 85 zostało rannych, a jeden zaginął. Japończycy ponieśli o wiele większe straty, ponad 300 zginęło, a 13 zostało pojmanych przez aliantów.
Amerykańskie siły lądowe nie potrzebowały wsparcia lotniczego, które było dla nich dostępne. W związku z tym grupa lotniskowców otrzymała nowe rozkazy 17 września. Sześć lotniskowców eskortowych pozostało we wsparciu, jednak ich samoloty zmuszone były walczyć w innych miejscach. Cztery lotniskowce eskortowe zostały oddelegowane 25 września, a pozostałe dwa 4 października. Niszczyciel eskortujący USS „Shelton" (DE-407), został zatopiony przez japoński okręt podwodny „RO-41" 3 października, podczas eskorty grupy lotniskowców. Kilka godzin później bazujący na lotniskowcu eskortowym USS „St. Lo" (CVE-63), samolot TBF Avenger zaatakował aliancki okręt podwodny USS „Seawolf" (SS-197) 32 km na północ od miejsca w którym utracony został USS „Shelton", w przeświadczeniu, że to właśnie ten okręt podwodny jest odpowiedzialny za jego zatopienie. Po spuszczeniu dwóch bomb, samolot naprowadził na jego pozycję niszczyciel USS „Richard M. Rowell" (DE-403), który przy piątej próbie zatopił USS „Seawolf". Wszyscy znajdujący się na pokładzie okrętu podwodnego zginęli. Później okazało się, że „Seawolf" co prawda płynął „linią bezpieczeństwa okrętów podwodnych”, jednak piloci nie zostali właściwie poinformowani o jej istnieniu i lokalizacji, ponadto pozycja „Seawolfa" nie została przekazana załodze USS „Richard M. Rowell".
United States Navy utworzyła 16 września na Morotai bazę dla kutrów typu PT, w momencie gdy tendry USS „Mobjack" (AGP-7) oraz USS „Oyster Bay" (AGP-6) przybyły na wyspę wraz z 41 kutrami zgrupowanymi w cztery eskadry (9., 10. 18. i 33.). Podstawowym ich zadaniem było ustanowienie blokady na cieśninie szerokości 19 km oddzielającej Morotai od sąsiedniej wyspy Halmahera, uniemożliwiającej Japończykom przerzucenie swoich sił z jednej wyspy na drugą.
Oddziały 31 Dywizji zostały wysłane w listopadzie w celu zajęcia niektórych sąsiednich wysp Nowej Gwinei, z których Japończycy mogliby śledzić ruchy wojsk alianckich. 15 listopada, 1200 żołnierzy z 2. Batalionu, 167 Pułku Piechoty wraz z dodatkowymi siłami wylądowały na wyspie Pegun, w grupie wysp Mapia; następnego dnia przypuszczono atak na wyspę Bras. Cała grupa wysp Mapia został uznana za zabezpieczoną 18 listopada. Opór ze strony 172 żołnierzy japońskiej 36 Dywizji Piechoty został przezwyciężony. 19 listopada zajęte zostały wyspy Asia. Były to pierwsze ofensywne operacje zagraniczne 8 Armii Stanów Zjednoczonych. Dowódcą obu operacji był komandor Edward Russell Gibson, baron Ashbourne z Royal Navy, będący na pokładzie stawiacza min HMS „Ariadne" (M65). Radary wraz z systemem LORAN zostały zainstalowane na zdobytych wyspach.
Rozbudowa bazy.
Szybka rozbudowa Morotai do rangi ważnej bazy wojskowej była kluczowym założeniem całej operacji. Plany sprzed inwazji zakładały budowę trzech dużych lądowisk w przeciągu 45 dni licząc od 15 września. Pierwsze miało być czynne niezwłocznie po przeprowadzeniu desantu. Ponadto budowana baza miała mieć dość miejsca na zakwaterowanie 60 000 żołnierzy, oraz urządzenia wsparcia i obsługi tej ilości osób. Wśród nich np. szpital z 1900 łóżkami, magazyny mogące pomieścić ogromne ilości paliwa, instalacje je obsługujące, a także zabudowania portowe. W związku z tym The Tradewind Task Force liczyły 7000 żołnierzy inżynieryjnych, spośród których 84% stanowili Amerykanie, resztę natomiast Australijczycy.
Prace rozpoczęto zanim Morotai została zabezpieczona. 16 września grupy badawcze rozpoczęły badania miejsc w których miały powstać lądowiska, orzekając, że wyrównanie terenu w tych lokalizacjach jest niewykonalne. Plany zaadaptowania japońskich lądowisk również zostały zarzucone, jako że kolidowałyby one z budowanymi we wschodniej części wyspy. Zostały w związku z tym jedynie oczyszczone i przygotowane do roli zapasowych lądowisk. Prace nad pierwszym nowym pasem (nazwanym Wama Drome) rozpoczęły się 23 września po oczyszczeniu terenu. Do 4 października pas startowy Wama Drome był gotowy na odcinku 1500 metrów, wspierając ciężkie bombowce odbywające naloty na Balikpapan i Borneo. Budowa kolejnego, większego (miało posiadać dwa równoległe do siebie pasy startowe) lądowiska, nazwanego Pitu Drome, rozpoczęła się pod koniec września. Do 17 października lądowisko miało czynny pas długości 2100 m. Prace konstrukcyjne zostały przyspieszone od 18 października po wycofaniu III Floty Stanów Zjednoczonych z misji bezpośredniego wsparcia planowanego ataku na wyspę Leyte. Oba lądowiska zostały ukończone w listopadzie. Posiadały łącznie trzy duże pasy startowe, miejsca postojowe o twardej nawierzchni dla 253 samolotów, włączając 174 ciężkie bombowce. Pomimo tego, że budowa lądowisk wymagała zniszczenia wiosek rdzennych mieszkańców, inżynierowie amerykańscy i australijscy byli wspomagani od 1 października przez około 350 pracowników rekrutowanych przez NICA spośród mieszkańców wyspy.
Inne urządzenia bazy były wznoszone wraz z budową lądowisk. Prace nad magazynami paliwowymi rozpoczęły się wkrótce po lądowaniu na wyspie, a pierwsze były gotowe 20 września. Nabrzeże dla tankowców oraz duży terminal paliwowy zostały ukończone na początku października, a był rozbudowywany również w listopadzie, do momentu osiągnięcia pojemności 129 000 baryłek (20 500 m³). Kilka doków będących w stanie pomieścić statki typu Liberty, zostało wybudowanych na zachodnim wybrzeżu Morotai, spośród nich pierwszy został ukończony 8 października. Dodatkowo wybudowanych zostało dwadzieścia podejść dla okrętów desantowych (LST) na Blue Beach, w celu wspomagania ich załadunku i rozładunku. Ponadto ukończone zostały również inne projekty jak np. rozbudowana sieć drogowa, instalacje marynarki wojennej, 2600 m² powierzchni magazynowej, oraz oczyszczanie terenu pod budynki zakwaterowania żołnierzy i obozy. Szpital planowany na 1900 łóżek, został ostatecznie ukończony jako mogący pomieścić ich jedynie 1000. Największymi trudnościami podczas budowania bazy było błotniste podłoże powodowane przez niezwykle obfite opady deszczu oraz zapewnienie odpowiedniej ilości wody.
Morotai odegrała większą rolę w wyzwoleniu Filipin niż początkowo przewidywano. Inwazja na Mindanao zostało przełożona we wrześniu z powodu planu desantu na wyspie Leyte, w centralnych Filipinach pod koniec października. Lądowiska na Morotai były najbliżej znajdującymi się alianckimi urządzeniami tego typu od Leyte. W związku z tym myśliwce i bombowce bazujące na Morotai atakowały cele w południowych Filipinach i w Holenderskich Indiach Wschodnich, wspomagając atak na Leyte 15 października. Po ukończeniu lądowisk na Leyte, Morotai była wykorzystywana także jako miejsce zgrupowania myśliwców i bombowców lecących na Filipiny.
Późniejsze walki.
Odpowiedź Japończyków.
Japończycy wiedzieli, że ich siły na Filipinach będą zagrożone, jeżeli aliantom uda się rozbudowa bazy lotniczej na Morotai. Zakłóceniem tych prac miała się zająć duża liczba wojska wysłanego przez japońskie dowództwo z sąsiedniej wyspy Halmahery pod koniec października i w listopadzie. Siły złożone były z trzonu 211 Pułku Piechoty, 3. Batalionu 210 Pułku Piechoty, a także trzech oddziałów podjazdowych. 12 października dowódca 211 Pułku Piechoty, pułkownik Kisou Ouchi został mianowany dowódcą sił na Morotai. Kryptolodzy alianccy często byli w stanie uprzedzać swoje siły o próbach przerzutów wojsk japońskich na wyspę, co pozwalało im zablokować w porę dostęp do niej. Kutry PT zniszczyły dużą liczbę barek, których Japończycy używali do przekroczenia cieśniny. Niemniej jednak alianci nie byli w stanie powstrzymać w całości przenikania ich sił na Morotai.
Próby udanej kontrofensywy na Morotai okazały się być niemożliwe do przeprowadzenia. Wielu żołnierzy przerzuconych na wyspę cierpiało z powodu chorób. Niemożliwe okazało się również zapewnienie odpowiedniego zaopatrzenia w związku z morską i powietrzną blokadą wyspy. Rezultatem tego była niemożność przeprowadzania przez Japończyków ataków mogących rzeczywiście przeszkodzić w rozbudowie bazy, pomimo prób podejmowanych kilkukrotnie przez 2. Tymczasową Jednostkę Podjazdową. Wreszcie siły japońskie wycofały się w głąb Morotai, gdzie wielu żołnierzy zginęło w wyniku chorób i głodu. Ostatnie barki ze wsparciem dla Morotai z Halmahery przybyły na wyspę 12 maja 1945 roku.
Pod koniec grudnia 1944 roku, 136 Pułk Piechoty 33 Dywizji Piechoty Stanów Zjednoczonych został przerzucony z Nowej Gwinei na Morotai celem zaatakowania japońskiego 211 Pułku Piechoty na zachodzie wyspy. 26 grudnia Amerykanie rozpoczęli ofensywę na zajmowane przez Japończyków tereny, posuwając się z północy i południowego zachodu. 136 Pułk Piechoty był wspomagany przez batalion ze 130 Pułku Piechoty posuwający się od strony równiny Doroeba, artylerię ulokowaną na przybrzeżnych wysepkach oraz stu lokalnych tragarzy. 3. Batalion 167 Pułku Piechoty również brał udział w tej operacji, maszerując w głąb wyspy z południa i powstrzymując Japończyków przed podziałem na mniejsze grupy mogące się ukryć w górach.
Na początku stycznia 1945 roku, Amerykanie odkryli, że dwa bataliony z 211 Pułku Piechoty znajdują się na Wzgórzu 40 (ang.: "Hill 40"), około 6 km na północ od alianckiego obwodu. Atak na tę pozycję rozpoczął się 3 stycznia, gdy 1. i 2. Batalion ze 136 Pułku Piechoty ruszyły z południowego zachodu napotykając silny opór. Pułk zużył znaczne ilości amunicji, której uzupełnienie nastąpiło drogą powietrzną. Oba bataliony wznowiły atak 4 stycznia w asyście silnego ostrzału artyleryjskiego, osiągając główną japońską pozycję po południu tego dnia. W tym czasie 3. Batalion ze 136 Pułku Piechoty zdobył Wzgórze 40 od północy, likwidując 3. Batalion z 211 Pułku Piechoty w serii potyczek. Ten japoński batalion stacjonował na wybrzeżu, otrzymując zaopatrzenie z Halmahery oraz przypuszczając szereg nieudanych ataków na amerykański przyczółek, po lądowaniu sił alianckich w grudniu.
136 Pułk Piechoty zakończył operację ataku na Wzgórze 40 5 stycznia. Bataliony 1. i 2. nadeszły z zachodu i południowego zachodu, podczas gdy 3. Batalion z północy, napotykając mały opór. Następnie 1. i 2. Batalion ruszyły dalej na północ, aby wytropić pozostałości sił japońskich, co trwało do 14 stycznia. Pułk ogłosił wówczas zabicie 870 Japończyków oraz pojmanie 10, przy 46 ofiarach śmiertelnych po swojej stronie i 127 rannych. 3. Batalion ze 167 Pułku Piechoty połączył się ze 136 Pułkiem Piechoty 7 stycznia, po przejęciu głównej japońskiej radiostacji 4 stycznia. W połowie stycznia 136 Pułk Piechoty wycofał się do alianckiego obwodu, gdzie połączył się z 33 Dywizją, zgrupowaną na Morotai w drodze na wyspę Luzon, gdzie miał odbyć się kolejny desant wojsk alianckich.
Japońskie naloty i oczyszczanie wyspy przez aliantów.
7 Dywizja Lotnictwa japońskiego przeprowadzała naloty na Morotai jeszcze przez miesiące po desancie aliantów. Pomiędzy 15 września 1944 a 1 lutego 1945 odbyto łącznie osiemdziesiąt dwa naloty. Samoloty używane podczas nich przybywały z Seram i Celebes, odbywając międzylądowanie na Halmaherze, przed atakiem na ostateczny cel. Pięćdziesiąt cztery spośród nich nie spowodowały żadnych zniszczeń. Pozostałe przyczyniły się do unieszkodliwienia czterdziestu dwóch alianckich samolotów, oraz uszkodzenia kolejnych trzydziestu trzech. Straty w ludziach wyniosły dziewiętnaście ofiar śmiertelnych i dziewięćdziesiąt dziewięć rannych po stronie alianckiej. Najbardziej skuteczny nalot miał miejsce nocą 22 listopada, kiedy to piętnaście alianckich samolotów zostało zniszczonych, a osiem uszkodzonych. Regularne naloty japońskie zakończyły się pod koniec stycznia 1945 roku. Ostatni miał natomiast miejsce 22 marca. Myśliwce nocne Stanów Zjednoczonych odniosły jedynie ograniczone sukcesy, jako że japońskie samoloty były wykrywane zazwyczaj tuż przed przekroczeniem granicy strefy bronionej przez działka przeciwlotnicze; działka te były sprawcami zestrzelenia większości spośród dwudziestu sześciu utraconych przez Japonię samolotów nad Morotai. Historia oficjalna United States Air Force określiła nocne walki nad Morotai jako "prawdopodobnie najtrudniejsze zadania przedsięwzięte przez amerykańskie myśliwce nocne podczas II wojny światowej", ze względu na trudności w wykryciu zbliżających się nalotów.
Siły kutrów PT zostały w lutym zredukowane do jednej eskadry, która pozostała aktywna do końca wojny. Poza patrolowaniem okolic Morotai, kutry operowały na wodach zachodnich Indii Wschodnich, atakując japońskie pozycje oraz wspierając rekonesans prowadzony przez australijskie i holenderskie siły. W maju kutry PR wraz z australijską Jednostką Specjalną Z (ang.: "Z Special Unit") uwolniły sułtana Ternate wraz z jego dworem i haremem z japońskiej niewoli. Do końca wojny kutry PT przeprowadziły niemal 1300 patroli, niszcząc pięćdziesiąt łodzi i 150 małych barek w pobliżu Morotai i Halhamery.
31 Dywizja pozostała na wyspie do 12 kwietnia 1945, kiedy to została przerzucona do udziału w operacji wyzwolenia Minadanao. Została zastąpiona przez amerykańską 93 Dywizję Piechoty. Była to wydzielona dywizja składająca się z żołnierzy afroamerykańskich, służąca w czasie wojny głównie zadaniom zabezpieczającym i robotniczym. Rozlokowana na wyspie dywizja rozpoczęła przeprowadzanie patroli nakierowanych na unicestwienie pozostałych jeszcze na Morotai sił japońskich. W tym czasie większość pozostających na wyspie Japończyków znajdowała się na zachodnim wybrzeżu, utrzymując się generalnie w pobliżu zabudowań rdzennych mieszkańców. Patrole zachodniego i północnego wybrzeża były prowadzone od kwietnia 1945 roku, prowadząc do rozproszonych potyczek z małymi oddziałami armii japońskiej. Jednym z największych osiągnięć dywizji było pojmanie pułkownika Ouchi, przez patrol 25. PP, 2 sierpnia. Ouchi stał się najwyższym rangą oficerem japońskim wziętym do niewoli przed zakończeniem wojny.
Następstwa.
Morotai pozostało ważną aliancką bazą także po zabezpieczeniu Leyte. Wyspa stała się bazą dla Trzynastych Sił Powietrznych Stanów Zjednoczonych i Pierwszych Australijskich Taktycznych Sił Powietrznych, które atakowały stąd cele w Holenderskich Indiach Wschodnich i w północnych Filipinach, aż do zakończenia wojny. Była także wykorzystywana przez australijski I Korpus (ang.: "I Corps") w trakcie kampanii na Borneo w 1945 roku. Australijscy inżynierowie rozbudowali instalacje na Morotai, mające wspierać tę operację. Ze względu na zatłoczenie, niektóre zabudowania obozu Australijczyków zostały wzniesione poza amerykańskim obwodem.
Morotai stało się miejscem kilku ceremonii kapitulacji, następujących po oficjalnej kapitulacji Japonii. Około 660 żołnierzy japońskich poddało się aliantom na Morotai 15 sierpnia. 93 Dywizja przyjęła kapitulację liczącego 40 000 żołnierzy oddziału na Halmaherze 26 sierpnia po tym, jak tamtejszy dowódca japoński został przetransportowany kutrem PT na Morotai. 9 września australijski generał Thomas Blamey przyjął na Morotai kapitulację japońskiej 2 Armii. Szeregowiec Teruo Nakamura, ostatni potwierdzony żołnierz japoński, został schwytany na Morotai przez Indonezyjskie Siły Powietrzne 18 grudnia 1974 roku.
Morotai pozostało ważną aliancką bazą w pierwszych miesiącach po wojnie. Siły australijskie odpowiedzialne za okupację i administrację wojskową nad wschodnimi Indiami Holenderskimi miały tutaj swoją siedzibę do kwietnia 1946 roku, kiedy to została przywrócona kolonialna władza Holandii. Wyspa stała się także miejscem przeprowadzenia procesów niektórych japońskich żołnierzy.

</doc>
<doc id="2803180" url="https://pl.wikipedia.org/wiki?curid=2803180" title="EPRJ">
EPRJ



</doc>
<doc id="2803181" url="https://pl.wikipedia.org/wiki?curid=2803181" title="Szalona (powieść)">
Szalona (powieść)

Szalona – współczesna powieść obyczajowa Józefa Ignacego Kraszewskiego z 1879 roku.
Powstała na przełomie 1878/79 na zamówienie Ludwika Jenikego, lecz po jego rezygnacji z wydrukowania opublikowana wstępnie w 1880 w warszawskim czasopiśmie „Ateneum” (tom I [XVII] i II [XVIII]). Wydanie książkowe ukazało się dopiero dwa lata później nakładem K. Kowalewskiego. Za życia autora powieść wydano jeszcze tylko w 1886 w ramach edycji zbiorowej („Wybór pism”) w opracowaniu P. Chmielowskiego; nie zachował się jej autograf. W okresie powojennym poza Wydawnictwem Literackim osobne wydania opublikowały również „Czytelnik” (1951, 1953) i „Alfa” (1993).
Tło powstania.
Autor zdecydował się podjąć w "Szalonej" narastający wówczas problem emancypacji kobiet, do czego miał nastawienie naturalnie krytyczne. Napisał ją na zamówienie redaktora „Tygodnika Ilustrowanego”, który oczekiwał powieści mającej w sposób wyważony ostrzegać przed niebezpieczeństwem emancypacji, a także idei utopijnego socjalizmu oraz nihilizmu; ostatecznie nie zyskała ona jego uznania. Dla swego „Ateneum” zakupił ją natomiast Włodzimierz Spasowicz.
Treść.
Tytułową bohaterką jest Zonia – jedna z dwóch osieroconych sióstr Roszkównych, wychowywana osobno i wcześnie oswojona z miejskim życiem, gdzie zostaje zaznajomiona z nowymi ideami w środowisku akademickim. W odróżnieniu od młodszej siostry Madzi, wychowywanej w patriarchalnym otoczeniu prowincjonalnego dworku chorążego Dorohuba na Wołyniu, Zonia czynnie uczestniczy w życiu rozdyskutowanej młodzieży uniwersytetu kijowskiego. Gorliwie studiuje postępowe dzieła i jako wyemancypowana szykuje się do całkowicie samodzielnego życia, pozbawionego erotycznych uczuć, a opartego jedynie na racjonalnych przesłankach. Początkowo pozostając pod wpływem fałszywego ideowego „proroka” Jewłaszewskiego, zawiedziona nim Zonia kształtuje własny styl życia intrygujący mężczyzn, choć w opinii publicznej zyskujący jej negatywny rozgłos. Lekceważąca swe warunki bytowe i wygląd, otoczona książkami filozofów, ekonomistów, społeczników, uznaje wyłącznie związki duchowe i intelektualne, gardząc więzami krwi. Dumna i szlachetna, nie akceptuje rozwiązań kompromisowych. Śmiało przyznając się do niekonwencjonalnych uczuć, równocześnie zachowuje niewinność osoby poddającej się miłości szczerze i z pasją.
Wśród kolejnych mężczyzn zniewoleniu jej fascynującą osobowością ulega także daleki kuzyn, młody dziedzic Ewaryst Dorohub, który początkowo usiłując „nawrócić” Zonię, z czasem ulega jej wpływowi i całkiem zdominowany przez nią, zrywa ściśle przestrzegane dotąd więzi moralne i rodzinne, ostatecznie rujnując swe życie. Bezsilna w próbach ingerencji jest również siostra Madzia, skrycie zakochana w Ewaryście i wskutek tego cierpiąca podwójnie.
Burzliwe losy bohaterki i jej kontrowersyjne związki uczuciowe są dla autora pretekstem do ukazania umysłowego fermentu wśród młodego pokolenia ulegającego chwytliwym, rewolucjonizującym ideom i buntowniczo odwracającego się od tradycyjnych form życia. W powieści ukazano nie tylko naturalnie wynikający z tego konflikt pokoleń, lecz i manowce zwodniczych idei rzekomego postępu, w efekcie niszczących życie jednostki i destrukcyjnie godzących w dotychczasowe reguły społecznego współżycia, bez wnoszenia istotnych twórczych wartości.

</doc>
<doc id="2803182" url="https://pl.wikipedia.org/wiki?curid=2803182" title="Komarnicki Hrabia">
Komarnicki Hrabia

Komarnicki Hrabia − polski herb hrabiowski, nadany wraz z tytułem w Galicji.
Opis herbu.
Opis stworzony zgodnie z klasycznymi zasadami blazonowania:
"W polu czerwonym półksiężyc złoty, nad którego rogami po gwieździe srebrnej; między rogami strzała naturalna z grotem i upierzeniem srebrnym. Na tarczy korona hrabiowska, nad którą hełm w koronie z klejnotem: ogon pawi przeszyty strzałą w lewo. Labry: czerwone, podbite złotem. Trzymacze: dwaj rycerze, na hełmach pióropusze błękitne, przy boku miecz o rękojeści złotej, w zewnętrznych rękach trzymają włócznie z czerwoną wstążką pod grotem srebrnym."
Najwcześniejsze wzmianki.
Nadany w Galicji 13 października 1803 z tytułem hrabiowskim oraz predykatem "hoch- und wohlgeboren" ("wysoko urodzony i wielmożny") Łukaszowi Pawlikowicz-Komarnickiemu. Podstawą nadania tytułu były urzędy ziemskie, powiatowe i wojewódzkie pełnione przez przodków, patent szlachecki z 1775, pełniony urząd radcy trybunału i przywiązanie do domu cesarskiego.
Herbowni.
Jedna rodzina herbownych:
graf von Komarniki Pawlikowicz-Komarnicki.

</doc>
<doc id="2803184" url="https://pl.wikipedia.org/wiki?curid=2803184" title="Roman Mycielski">
Roman Mycielski

Roman Edward Alfred Mycielski (ur. 21 października 1933 we Wrześni, zm. 28 listopada 2017 w Warszawie) – polski profesor biologii.
Życiorys.
Syn Stanisława Kostki Mycielskiego i Marii Felicji z Czarkowskich-Golejewskich h. Awdaniec (1909–1994), wnuk Edwarda. Jego rodzina pieczętowała się herbem Dołęga.
Zanim podjął studia uczył się u Ludwika Hirszfelda; pracował jako laborant. W 1956 rozpoczął studia na Uniwersytecie Jagiellońskim; ukończył je w 1962 na Uniwersytecie Warszawskim. Od 1960 był zatrudniony w Katedrze Mikrobiologii UW. W 1969 został doktorem, w 1979 habilitował się. Od 1989 profesor UW i kierownik Zakładu Mikrobiologii Środowisk.
Był wykładowcą Szkoły Wyższej Przymierza Rodzin oraz Wydziału Biologii Uniwersytetu Warszawskiego.
Był autorem ponad 40 prac naukowych oraz wspomnień opublikowanych w książce "Pałac na Opieszynie".
Został pochowany na cmentarzu Powązkowskim w Warszawie (kwatera 74-1-30/31).

</doc>
<doc id="2803186" url="https://pl.wikipedia.org/wiki?curid=2803186" title="Aikikai Honbu Dōjō">
Aikikai Honbu Dōjō



</doc>
<doc id="2803189" url="https://pl.wikipedia.org/wiki?curid=2803189" title="Stułbia bezczułkowa">
Stułbia bezczułkowa

Stułbia bezczułkowa ("Protohydra leuckarti") - gatunek maleńkiego, trudnego do zauważenia, samotnie żyjącego słonawowodnego jamochłona z gromady stułbiopławów. Jego cechą charakterystyczną jest zupełny brak czułków.
Polipy stułbi bezczułkowej przypominają z wyglądu grudkę przezroczystego żelu, która może być oblepiona ciałami obcymi. W miejscach płytkich zwierzęta te są różowawe, czasem zielonawe, w głębszych zupełnie pozbawione koloru. Długość ciała wynosi do 1,5 mm.
Jamochłon ten żywi się głównie nicieniami. Nie mając wyspecjalizowanych pączków rozrodczych, dzieli się przez podział poprzeczny - przede wszystkim jesienią. Występuje, podobnie jak inne żyjące w Polsce stułbie, na roślinach (często delikatnych plechach glonów), a ponadto na dnie mulisto-piaszczystym i piaszczystym. Najchętniej zasiedla wody o zasoleniu 5-10‰. Ze względu na niskie zasolenie Bałtyku, można ją spotkać w całym tym morzu.
Stułbia bezczułkowa ma w obrębie rodzaju dwóch krewnych, z czego jeden jest pewny, a drugi określony jako "species inquirenda".

</doc>
<doc id="2803191" url="https://pl.wikipedia.org/wiki?curid=2803191" title="Eurobird 4A">
Eurobird 4A



</doc>
<doc id="2803194" url="https://pl.wikipedia.org/wiki?curid=2803194" title="Urticina felina">
Urticina felina



</doc>
<doc id="2803197" url="https://pl.wikipedia.org/wiki?curid=2803197" title="Tealia felina">
Tealia felina



</doc>
<doc id="2803198" url="https://pl.wikipedia.org/wiki?curid=2803198" title="Tealia crassicornis">
Tealia crassicornis



</doc>
<doc id="2803199" url="https://pl.wikipedia.org/wiki?curid=2803199" title="Urticina crassicornis">
Urticina crassicornis



</doc>
<doc id="2803239" url="https://pl.wikipedia.org/wiki?curid=2803239" title="Willa Koci Zamek w Bochni">
Willa Koci Zamek w Bochni

Willa pod Kozłem (1895 r.) – powszechnie znana jako "koci zamek", willa wybudowana w 1895 roku według projektu wybitnego architekta Teodora Talowskiego w Bochni, jako willa historyzująca i eklektyczna w formie. Obiekt wpisany do rejestru zabytków nieruchomych województwa małopolskiego. Jeden z najpiękniejszych obiektów w mieście.
Pierwotnie willa była budynkiem parterowym mieszkalnym, częściowo podpiwniczonym o zwartej bryle. W roku 1930 dokonano adaptacji parteru na drukarnię oraz nadbudowano kolejną kondygnację mieszkalną. Część frontowa nie uległa zmianie. Korpus główny podwyższono o 3,5 m i przykryto pierwotnym dachem, przez co willa zachowała swoją formę i pierwotny charakter architektoniczny. Willa jest murowana z cegły i kamienia, rzut oparty na literze L, z wejściem głównym od strony północno-zachodniej w formie aneksu ze schodami zewnętrznymi pod podcieniem i zwieńczonym malowniczym szczytem z herbem Jelita i głową kozła w zwieńczeniu. Rodzina Dembowskich posługiwała się bowiem herbem Jelita. Większość detali kamiennych wykonano w zakładzie Wojciecha Samka (Zakład Rzeźby Artystycznej). Witraże wykonano w krakowskim Zakładzie Witraży Żeleńskich. Willa jest wybitnym przykładem polskiej architektury nurtu spomiędzy XIX-XX wiecznej architektury światowej - historyzmu, stylu naśladującego minione wielkie style w sztuce, i modernistycznego stylu w sztuce europejskiej - secesji. Jest jedną z najpiękniejszych i najlepszych realizacji Teodora Talowskiego, wieńcząca jego najlepszy okres twórczości. Obiekt w swojej formie nawiązuje do stylu romańskiego z elementami dekoracyjnymi w stylu neobarokowym. Sama elewacja jest secesyjna.
Willa została zaprojektowana dla lekarza Mieczysława Dembowskiego, który zgodził się na oryginalny sposób projektowania i pozostawił Teodorowi Talowskiemu całą swobodę pod względem rozwiązań form architektonicznych. Od 1928 roku ówczesny właściciel willi prowadził tu drukarnie "Secesja", a od 1949 roku, kiedy drukarnia została przejęta na własność Państwa, działał do roku 1989 terenowy oddział krakowskiej Drukarni Narodowej. Obecnie parter wynajmuje Archiwum Narodowe w Krakowie - Oddział w Bochni.

</doc>
<doc id="2803273" url="https://pl.wikipedia.org/wiki?curid=2803273" title="Autoportret w okularach (Goya, 1800)">
Autoportret w okularach (Goya, 1800)

Autoportret w okularach (hiszp. "Autorretrato con gafas") – obraz olejny hiszpańskiego malarza Francisca Goi (1746–1828).
Podczas swojego długiego życia Goya wykonał wiele autoportretów – przynajmniej piętnaście jest uznawanych za autorskie, w sumie jest ich ponad trzydzieści. Używał różnych technik: malarstwa, grawerstwa i rysunku. Przedstawiał się także na różne sposoby, np. klasycznie przed sztalugami z atrybutami malarza: "Autoportret w pracowni" i na wzór Velázqueza i jego "Panien dworskich" ze swoimi ważnymi klientami: "Rodzina Karola IV", "Rodzina infanta don Luisa" czy "Hrabia Floridablanca". Pojawia się także w scenie religijnej "Kazanie świętego Bernardyna ze Sieny przed Alfonsem Aragońskim", rodzajowej "La novillada" (Walka młodych byków), na rysunku ze swoją muzą księżną Albą czy na "Autoportrecie z doktorem Arrietą" namalowanym jako wotum dziękczynne. Istnieje również kilka podobizn Goi wykonanych przez innych artystów, m.in. przez Vicentego Lópeza ("Portret Goi w wieku osiemdziesięciu lat").
W czasie kiedy powstał ten autoportret Goya miał już przynajmniej 50 lat. Nosi okulary prawdopodobnie z powodu choroby przebytej w 1792, która nie tylko pozostawiła go głuchym, ale także pogorszyła wzrok. Ma na sobie elegancki kaftan w zielonym kolorze i biały krawat zawiązany pod szyją. Białe akcenty na guzikach ożywiają kompozycję na ciemnym tle. Gęste, siwe włosy zaczesane do tyłu odsłaniają szerokie bokobrody. Malarz spogląda na widza poważnym i zmęczonym spojrzeniem. Niektórzy krytycy zauważają, że ten autoportret jest bardzo podobny do podobizny malarza z obrazu Rodzina Karola IV z 1800.
Autoportret, znany w dwóch wersjach, znajduje się we francuskich zbiorach Musée Goya w Castres oraz w Musée Bonnat-Helleu w Bajonnie.
Proweniencja.
Francuski malarz Marcel Briguiboul, który studiował w Hiszpanii, w 1881 kupił w Madrycie trzy prace Goi od José Antonia Teradillos: "Autoportret w okularach", "Portret Francisca del Mazo" i "Radę Kompanii Filipin". Syn francuskiego artysty, Pierre Briguiboul, przekazał te i inne dzieła sztuki ze swojej kolekcji do Muzeum Goi w Castres w latach 1893–1894.

</doc>
<doc id="2803274" url="https://pl.wikipedia.org/wiki?curid=2803274" title="Petr Janda">
Petr Janda

Petr Janda (ur. 5 stycznia 1987 w Čáslavie) – czeski piłkarz grający na pozycji ofensywnego pomocnika. Od 2016 roku jest zawodnikiem klubu Sokol Čížová.
Kariera klubowa.
Karierę piłkarską Janda rozpoczął w juniorach Zenitu Čáslav. Następnie trenował w Slovanie Liberec i Slavii Praga. W 2005 roku stał się członkiem pierwszego zespołu Slavii. 18 września 2005 zadebiutował w pierwszej lidze czeskiej w wygranym 1:0 domowym meczu z Tescomą Zlín. Podstawowym zawodnikiem Slavii stał się w sezonie 2008/2009. W sezonach 2007/2008 i 2008/2009 wywalczył ze Slavią dwa tytuły mistrza Czech. W Slavii grał do końca 2011 roku.
Na początku 2012 roku Janda przeszedł do tureckiego Antalyasporu. W tureckiej lidze swój debiut zanotował 1 lutego 2012 w zremisowanym 1:1 wyjazdowym meczu z Galatasaray SK. Wiosną 2014 był wypożyczony do Denizlisporu, a latem 2015 przeszedł do Bolusporu. W 2016 trafił do klubu Sokol Čížová.
Kariera reprezentacyjna.
W swojej karierze Janda rozegrał 6 meczów w reprezentacji Czech U-21. Wcześniej, w 2006 roku, wystąpił na Mistrzostwach Europy U-19, a w 2007 roku na Mistrzostwach Świata U-20.
W dorosłej reprezentacji zadebiutował 4 czerwca 2011 roku w zremisowanym 0:0 meczu Kirin Cup 2011 z Peru, rozegranym w Matsumoto.

</doc>
<doc id="2803275" url="https://pl.wikipedia.org/wiki?curid=2803275" title="Dominique Fernandez">
Dominique Fernandez

Dominique Fernandez (ur. 25 sierpnia 1929 w Neuilly-sur-Seine) – pisarz, prozaik, eseista i podróżnik francuski, a także od 8 marca 2007 członek Akademii Francuskiej.

</doc>
<doc id="2803276" url="https://pl.wikipedia.org/wiki?curid=2803276" title="Rookworst">
Rookworst

Rookworst – soczysta wędzona kiełbasa charakterystyczna dla tradycyjnej kuchni holenderskiej i w dalszym ciągu ciesząca się popularnością.
Gorącą kiełbasę w całości, w kawałku lub pokrojoną na plasterki podaje się do potrawy "stamppot" – dania, które jest szczególnie chętnie spożywane przez Holendrów zimą oraz do zawiesistej grochówki z zielonego grochu.
Wersja tradycyjna.
Tradycyjna kiełbasa jest zrobiona najczęściej w 100% z wieprzowiny, rzadziej z wołowiny. Proporcje mięsa zależą od receptury, np. 1 część chudego mięsa wieprzowego i 2 części tłuszczu wieprzowego z brzucha, pleców i głowy lub 2/3 chudego mięsa wieprzowego i 1/3 tłustego mięsa wieprzowego w płatach. Mięso może zostać zmielone miałko lub nieco grubiej. Do mięsa dodaje się sól, biały pieprz i niewielką ilość cukru. Dodatkowe przyprawy obejmują: gałkę muszkatołową i pieprz cayenne. Ponadto do masy mięsnej według niektórych przepisów dodaje się jaja, wodę i tartą bułkę. Wyrobioną i przyprawioną masę mięsną wkłada się do naturalnych jelit wieprzowych, wiąże i zawija, a oba końce zostają najczęściej połączone sznureczkiem. W ten sposób kiełbasa otrzymuje kształt podkowy i można ją powiesić. Tak przygotowane kiełbasy najpierw suszy się przez 12 godzin, a potem wędzi przez 24 do 36 godzin w normalnej temperaturze. Proces suszenia i wędzenia można przyspieszyć poprzez wędzenie w podwyższonej temperaturze, np. 120 stopni C. Do wędzenia używa się kawałków drewna bukowego (90%) i dębowego (10%), do których dodaje się szyszki jałowca, liście laurowe, goździki i świeży rozmaryn.
Tradycyjne zrobioną i uwędzoną kiełbasę można kupić w niektórych sklepach rzeźniczych.
Wersja nowoczesna.
Współcześnie kiełbasa jest produkowana masowo, naturalna otoczka z jelit została zastąpiona jelitem sztucznym, a zamiast poddawania wędzeniu dodaje się sztuczny aromat imitujący zapach wędzenia.
W handlu są dwie wersje tej kiełbasy: kiełbasa ugotowana, która przed spożyciem wymaga jedynie podgrzania i surowa, którą trzeba przed konsumpcją ugotować.

</doc>
<doc id="2803284" url="https://pl.wikipedia.org/wiki?curid=2803284" title="Venus islandica">
Venus islandica



</doc>
<doc id="2803285" url="https://pl.wikipedia.org/wiki?curid=2803285" title="Pectunculus crassus">
Pectunculus crassus



</doc>
<doc id="2803286" url="https://pl.wikipedia.org/wiki?curid=2803286" title="Venus buccardium">
Venus buccardium



</doc>
<doc id="2803287" url="https://pl.wikipedia.org/wiki?curid=2803287" title="Venus ferröensis">
Venus ferröensis



</doc>
<doc id="2803288" url="https://pl.wikipedia.org/wiki?curid=2803288" title="Venus pitar">
Venus pitar



</doc>
<doc id="2803289" url="https://pl.wikipedia.org/wiki?curid=2803289" title="Arctica vulgaris">
Arctica vulgaris



</doc>
<doc id="2803290" url="https://pl.wikipedia.org/wiki?curid=2803290" title="Le fort">
Le fort



</doc>
<doc id="2803291" url="https://pl.wikipedia.org/wiki?curid=2803291" title="Metropolia Edmonton">
Metropolia Edmonton

Metropolia Edmonton – metropolia Kościoła rzymskokatolickiego w zachodniej Kanadzie w prowincji Alberta. Obejmuje metropolitalną archidiecezję Edmonton i dwie diecezje. Została ustanowiona 30 listopada 1912 roku.
W skład metropolii wchodzą:

</doc>
<doc id="2803292" url="https://pl.wikipedia.org/wiki?curid=2803292" title="Buković">
Buković

Buković (serb. "Буковић") – wieś w Chorwacji, w żupanii zadarskiej, w mieście Benkovac. Leży w północnej części Dalmacji. W 2011 roku liczyła 526 mieszkańców.

</doc>
<doc id="2803294" url="https://pl.wikipedia.org/wiki?curid=2803294" title="Keret House">
Keret House



</doc>
<doc id="2803295" url="https://pl.wikipedia.org/wiki?curid=2803295" title="Etgar Keret House">
Etgar Keret House



</doc>
<doc id="2803296" url="https://pl.wikipedia.org/wiki?curid=2803296" title="Le Fort">
Le Fort

Medycyna:
Miejscowości we Francji:
Osoby:

</doc>
<doc id="2803298" url="https://pl.wikipedia.org/wiki?curid=2803298" title="Metropolia Gatineau">
Metropolia Gatineau

Metropolia Gatineau - metropolia Kościoła rzymskokatolickiego we wschodniej Kanadzie w prowincji Quebec. Obejmuje metropolitalną archidiecezję Gatineau i trzy diecezje. Została ustanowiona 30 października 1990 roku jako metropolia Gatineau-Hull. Obecną nazwę uzyskała 28 października 2005 roku.
W skład metropolii wchodzą:

</doc>
<doc id="2803301" url="https://pl.wikipedia.org/wiki?curid=2803301" title="Metropolia Grouard-McLennan">
Metropolia Grouard-McLennan

Metropolia Grouard-McLennan - metropolia Kościoła rzymskokatolickiego w zachodniej Kanadzie w prowincji Alberta. Obejmuje metropolitalną archidiecezję Grouard-McLennan i dwie diecezje. Została ustanowiona 13 lipca 1967 roku.
W skład metropolii wchodzą:

</doc>
<doc id="2803302" url="https://pl.wikipedia.org/wiki?curid=2803302" title="Mistrzostwa Oceanii w Rugby 7 Mężczyzn 2009">
Mistrzostwa Oceanii w Rugby 7 Mężczyzn 2009

Mistrzostwa Oceanii w Rugby 7 Mężczyzn 2009 – drugie mistrzostwa Oceanii w rugby 7 mężczyzn, oficjalne międzynarodowe zawody rugby 7 o randze mistrzostw kontynentu organizowane przez FORU mające na celu wyłonienie najlepszej męskiej reprezentacji narodowej w tej dyscyplinie sportu w Oceanii, które odbyły się w dniach 12–14 listopada 2009 roku w Papeete na Tahiti.
Informacje ogólne.
W rozegranym na Stade Pater turnieju udział wzięło siedem reprezentacji, które rywalizowały systemem kołowym o rozstawienie przed fazą play-off. Tytuł zdobyty przed rokiem obronili Samoańczycy.

</doc>
<doc id="2803305" url="https://pl.wikipedia.org/wiki?curid=2803305" title="Korona Sambor">
Korona Sambor

Korona Sambor – polski klub piłkarski z siedzibą w Samborze, rozwiązany podczas II wojny światowej.
Historia.
Chronologia nazw:
Piłkarska drużyna Korona została założona w Samborze na początku XX wieku. Zespół przez dłuższy czas występował w niższych klasach. Do ligi okręgowej lwowskiego OZPN Korona awansowała latem 1936. Przez trzy sezony w najwyższej lidze rozegrała 72 mecze, w których zdobyła 54 pkt, strzeliła 117 goli i straciła 197 bramek. 
We wrześniu 1939, kiedy wybuchła II wojna światowa, klub przestał istnieć.

</doc>
<doc id="2803307" url="https://pl.wikipedia.org/wiki?curid=2803307" title="Metropolia Halifax-Yarmouth">
Metropolia Halifax-Yarmouth

Metropolia Halifax-Yarmouth - metropolia Kościoła rzymskokatolickiego we wschodniej Kanadzie w prowincji Nowa Szkocja. Obejmuje metropolitalną archidiecezję Halifax-Yarmouth i dwie diecezje. Została ustanowiona 4 maja 1852 roku jako metropolia Halifax. Obecną nazwę uzyskała 8 grudnia 2011 roku przez połączenie archidiecezji Halifax z diecezją Yarmouth.
W skład metropolii wchodzą:

</doc>
<doc id="2803311" url="https://pl.wikipedia.org/wiki?curid=2803311" title="Wieża telewizyjna w Pradze">
Wieża telewizyjna w Pradze



</doc>
<doc id="2803314" url="https://pl.wikipedia.org/wiki?curid=2803314" title="Wilkołak (film)">
Wilkołak (film)



</doc>
<doc id="2803324" url="https://pl.wikipedia.org/wiki?curid=2803324" title="Metropolia Keewatin-Le Pas">
Metropolia Keewatin-Le Pas

Metropolia Keewatin-Le Pas – metropolia Kościoła rzymskokatolickiego w środkowej Kanadzie w prowincji Manitoba. Obejmuje metropolitalną archidiecezję Keewatin-Le Pas i jedną diecezję. Została ustanowiona 13 lipca 1967 roku.
W skład metropolii wchodzą:

</doc>
<doc id="2803328" url="https://pl.wikipedia.org/wiki?curid=2803328" title="Kolonia Emma">
Kolonia Emma

Kolonia Emma w Radlinie () – wczesnomodernistyczne osiedle przykopalniane zaprojektowane i wybudowane w Radlinie w województwie śląskim po 1897 roku i w latach 1910-1913. Obecnie obszar ten należy do części Radlina o nazwie Marcel.
Pierwsze budynki powstały w 1897 roku i były przeznaczone dla urzędników pracujących w Kopalni "Emma" (wzdłuż dzisiejszej ul. Korfantego, wówczas Kaiser-Wilhelmstraße). Projektantem tej części osiedla zwanej "starą kolonią", był prawdopodobnie A. Becher. Zgrupowane są w rejonie ulicy Bronisława Czecha i Pocztowej, a kilka znajduje się przy ulicy Korfantego. Drugi etap budowy to lata 1910-1913. Powstał wówczas przy ulicy Korfantego i Mielęckiego zespół budynków 12-rodzinnych z mieszkaniami o powierzchni 43 m2 (w układzie grzebieniowym) i 55 m2 (przyuliczne) z toaletami w pomieszczeniach gospodarczych, a także zespół budowli szkolnych oraz willa dyrektora kopalni Emma. Zabudowa drugiego etapu nawiązywała do idei osiedla-ogrodu, zaś architektonicznie przypominały domy typu „cottage”. Projektantem tej części byli William Müller. Rozbudowę kolonii projektował Hans Poelzig, jednak jego projektu nie zrealizowano.
Przy ulicy Korfantego powstały także domy mieszkalne przeznaczone dla urzędników w formie podmiejskich willi i budynki użyteczności publicznej, w tym domy kwaterunkowe dla górników (ul. Mariacka). Jeden z nich pełnił rolę siedziby magistratu i policji. Przed wybuchem II wojny światowej był używany przez sztab Obrony Narodowej.
W 1913 osiedle składało się z 14 budynków mieszkalnych dla urzędników, 49 domów rodzin robotniczych, 20 pokoi dla kawalerów, budynku naczelnika, domu towarowego, gospody, biblioteki, łaźni, pralni, pieców piekarniczych, zakładu fryzjerskiego oraz trzech domów noclegowych.

</doc>
<doc id="2803333" url="https://pl.wikipedia.org/wiki?curid=2803333" title="Metropolia Kingston">
Metropolia Kingston

Metropolia Kingston - metropolia Kościoła rzymskokatolickiego we wschodniej Kanadzie, w prowincji Ontario. Obejmuje metropolitalną archidiecezję Kingston i dwie diecezje. Została ustanowiona 28 grudnia 1889.
W skład metropolii wchodzą:

</doc>
<doc id="2803334" url="https://pl.wikipedia.org/wiki?curid=2803334" title="Metropolia Moncton">
Metropolia Moncton

Metropolia Moncton - metropolia Kościoła rzymskokatolickiego we wschodniej Kanadzie w prowincji Nowy Brunszwik. Obejmuje metropolitalną archidiecezję Moncton i trzy diecezje. Została ustanowiona 22 lutego 1936 roku.
W skład metropolii wchodzą:

</doc>
<doc id="2803338" url="https://pl.wikipedia.org/wiki?curid=2803338" title="William Müller">
William Müller

William Müller (ur. 31 października 1871 w Großenhain, zm. 12 lutego 1913 w Braunlage) – niemiecki architekt. 
Życiorys.
Jego nauczycielem był Alfred Messel. Był jednym z autorów Kolonii Emmma w Radlinie.

</doc>
<doc id="2803340" url="https://pl.wikipedia.org/wiki?curid=2803340" title="Carmen Haage">
Carmen Haage

Carmen Haage (ur. 10 września 1971) – niemiecka lekkoatletka, tyczkarka. 
Dwukrotna medalistka mistrzostw kraju: srebro w 1992 oraz złoto w 1993.

</doc>
<doc id="2803341" url="https://pl.wikipedia.org/wiki?curid=2803341" title="Metropolia Montrealu">
Metropolia Montrealu

Metropolia Montrealu – metropolia Kościoła rzymskokatolickiego we wschodniej Kanadzie w prowincji Quebec. Obejmuje metropolitalną archidiecezję Montrealu i cztery diecezje. Została ustanowiona 8 czerwca 1886 roku.
W skład metropolii wchodzą:

</doc>
<doc id="2803345" url="https://pl.wikipedia.org/wiki?curid=2803345" title="Metropolia Ottawa-Cornwall">
Metropolia Ottawa-Cornwall

Metropolia Ottawa-Cornwall – metropolia Kościoła rzymskokatolickiego we wschodniej Kanadzie w prowincji Ontario. Obejmuje metropolitalną archidiecezję Ottawa i trzy diecezje. Została ustanowiona 8 czerwca 1886 roku.
W skład metropolii wchodzą:

</doc>
<doc id="2803348" url="https://pl.wikipedia.org/wiki?curid=2803348" title="Diecezja armeńska">
Diecezja armeńska

Diecezja armeńska (łac. "Dioecesis Armeniensis", hisz. "Diócesis de Armenia") – rzymskokatolicka diecezja ze stolicą w Armenii, w Kolumbii. Biskupi Armenii są sufraganami arcybiskupów Manizales.
Terytorium diecezji obejmuje świecki departament Quindío.
Historia.
17 grudnia 1952 mocą decyzji Piusa XII, wyrażonej w bulli "Leguntur saepissime", erygowana została diecezja armeńska. Do tej pory tereny nowego biskupstwa wchodziły w skład diecezji Manizales (obecnie archidiecezja Manizales) oraz zlikwidowanej w tym dniu prefektury apostolskiej Chocó.

</doc>
<doc id="2803349" url="https://pl.wikipedia.org/wiki?curid=2803349" title="Roy Dieks">
Roy Dieks

Roy G. Dieks (ur. 25 lutego 1956, zm. 20 grudnia 2004) – holenderski szachista.
Kariera szachowa.
W pierwszej połowie lat 70. XX wieku należał do szerokiej światowej czołówki wśród juniorów. Kilkukrotnie reprezentował Holandię na mistrzostwach świata i Europy juniorów, największy sukces odnosząc w 1974 r. w Manili, gdzie zdobył tytuł wicemistrza świata w kategorii do 20 lat. Oprócz tego dwukrotnie zajął 8. miejsca: w mistrzostwach świata do 20 lat (Teesside 1973) oraz w mistrzostwach Europy do 20 lat (Groningen 1972/73), natomiast w mistrzostwach Europy juniorów do 20 lat (Groningen 1974/75) zajął 9. miejsce. W finale tych mistrzostw zdobył tylko 2½ pkt w 9 partiach, jednakże cały swój punktowy dorobek uzyskał w partiach z trójką medalistów (wygrał z Johnem Nunnem i Paulem van der Sterrenem, zremisował z Péterem Székelym), przegrywając z wszystkimi pozostałymi przeciwnikami. W 1974 r. zdobył w Rotterdamie tytuł mistrza Holandii juniorów, wystąpił również w turnieju B festiwalu "Hoogovens" w Wijk aan Zee, zajmując 12. miejsce (w jednej z partii pokonał wówczas późniejszego arcymistrza, Jamesa Tarjana). W 1975 r. jedyny raz w karierze wystąpił w Leeuwarden w finale indywidualnych mistrzostw Holandii, zajmując 6. miejsce. Kilkukrotnie reprezentował Holandię w meczach międzypaństwowych, m.in. z Anglią (1971), Republiką Federalną Niemiec (1974) oraz Szwecją (1975). Pod koniec lat 70. zakończył sportową karierę, w kolejnych latach w turniejach klasyfikowanych przez Międzynarodową Federacje Szachową startując bardzo rzadko.
Najwyższy ranking w karierze osiągnął 1 stycznia 1975 r., z wynikiem 2305 punktów dzielił wówczas 26-28. miejsce wśród holenderskich szachistów.

</doc>
<doc id="2803350" url="https://pl.wikipedia.org/wiki?curid=2803350" title="Metropolia Quebecu">
Metropolia Quebecu

Metropolia Quebecu – metropolia Kościoła rzymskokatolickiego we wschodniej Kanadzie w prowincji Quebec. Obejmuje metropolitalną archidiecezję Quebecu i trzy diecezje. Została ustanowiona 12 stycznia 1819. Jest najstarszą metropolią kanadyjską. Metropolita Quebecu jest jednocześnie prymasem Kanady.
W skład metropolii wchodzą:

</doc>
<doc id="2803351" url="https://pl.wikipedia.org/wiki?curid=2803351" title="Diecezja Armenia">
Diecezja Armenia



</doc>
<doc id="2803352" url="https://pl.wikipedia.org/wiki?curid=2803352" title="Janusz Grodzicki">
Janusz Grodzicki

Janusz Grodzicki (ur. 26 czerwca 1914 w Winnicy, zm. 16 lipca 2003 w Gdyni) – polski oficer marynarki handlowej, ekonomista, żeglarz, uczestnik kampanii wrześniowej i bitwy o Atlantyk, kawaler Orderu Virtuti Militari. Autor książki wspomnieniowej "Pod szczęśliwą gwiazdą".
Życiorys.
Janusz Grodzicki ukończył humanistyczne Gimnazjum im. Króla Zygmunta Augusta w Wilnie. Był członkiem Błękitnej Jedynki, żeglarskiej drużyny harcerskiej. W 1931 roku rozpoczął studia na Wydziale Nawigacyjnym Państwowej Szkoły Morskiej w Gdyni i odbył rejs kandydacki do Ameryki Południowej na „Darze Pomorza”. Rok później zrezygnował i kontynuował naukę w Szkole Głównej Handlowej w Warszawie, gdzie w 1936 roku uzyskał dyplom magistra ekonomii i rozpoczął studia doktoranckie. W tym czasie uczestniczył w rejsach Zawiszy Czarnego, pełniąc między innymi funkcję zastępcy generała Mariusza Zaruskiego. W latach 1936–1937 odbył służbę wojskową w Szkole Podchorążych Rezerwy Artylerii we Włodzimierzu Wołyńskim. Przed wybuchem II wojny światowej ukończył jeszcze w trybie eksternistycznym studia w Państwowej Szkole Morskiej.
Zmobilizowany w sierpniu 1939 roku, w wojnie obronnej służył w 30. Poleskim pułku artylerii lekkiej w składzie 30. Poleskiej Dywizji Piechoty w Armii „Łódź”. Walczył nad Wartą i w obronie Modlina, został ranny. Za wojenne zasługi awansował do stopnia podporucznika i został odznaczony Krzyżem Srebrnym Orderu Virtuti Militari oraz Krzyżem Walecznych. Wzięty do niewoli niemieckiej i zwolniony pod koniec października 1939 roku, pod fałszywym nazwiskiem i dzięki wizie japońskiej uzyskanej od konsula Chiune Sugihary, przejechał Koleją Transsyberyjską do Władywostoku, stamtąd przez Japonię i Ocean Spokojny do Kanady, a następnie przez Ocean Atlantycki do Wielkiej Brytanii. Od 1941 roku pełnił służbę jako oficer na polskich statkach handlowych („Wilno”, „Wisła”, „Chorzów”, „Poznań”) pływających w alianckich konwojach.
Po zakończeniu wojny pozostał na emigracji. Był między innymi kapitanem żeglugi wielkiej amerykańskiej marynarki handlowej, pracował w kierownictwie amerykańskich i szwedzkich przedsiębiorstw branży transportu morskiego, był członkiem Instytutu Maklerów Okrętowych w Londynie i Society of Maritime Arbitrators w Nowym Jorku, tłumaczem podręczników morskich na język polski. Na emeryturę przeszedł w 1985 roku. Od lat 90. powracał do Polski. Swoje wspomnienia zawarł w książce "Pod szczęśliwą gwiazdą". Zginął tragicznie w wypadku samochodowym na gdyńskiej ulicy 10 Lutego. Jego prochy zostały rozsypane na Bałtyku.

</doc>
<doc id="2803353" url="https://pl.wikipedia.org/wiki?curid=2803353" title="Miara ryzyka">
Miara ryzyka

Miara ryzyka – funkcja, która pozycji finansowej o niepewnej wartości przyszłej przypisuje współczynnik ryzyka, wyrażany przez liczbę rzeczywistą. Ryzyko rozumie się tu jako wysokość rezerw, jakie należy zgromadzić aby zabezpieczyć swoją pozycję.
Definicja matematyczna.
Definicja miary ryzyka (ogólna).
Miara ryzyka jest funkcją odwzorowującą elementy pewnej podprzestrzeni liniowej formula_1 przestrzeni zmiennych losowych określonych na przestrzeni probabilistycznej formula_2 zawierającej stałe, w liczby rzeczywiste:
spełniającą następujące postulaty (aksjomaty miary ryzyka):
Definicja miary wypukłej.
Miarę ryzyka nazywamy wypukłą, gdy spełnia warunek:
Definicja miary koherentnej.
Miarę ryzyka nazywamy koherentną, gdy spełnia warunki:
Przykładem miary koherentnej jest Expected Shortfall, przykładem miary niekoherentnej jest value at risk.
Relacja między miarami wypukłymi a koherentnymi.
Łatwo zauważyć, że z wypukłość wynika z własności 4) oraz 5), zatem każda miara koherentna jest wypukła. Jest to obserwacja istotna w kontekście numerycznego poszukiwania strategii minimalizującej ryzyko (istnieją dobre algorytmy dla zagadnienia minimalizacji funkcji wypukłej).
Rozważanie miar, które są wypukłe, ale nie są koherentne pozwala uniknąć kłopotliwego założenia dodatniej jednorodności.

</doc>
<doc id="2803354" url="https://pl.wikipedia.org/wiki?curid=2803354" title="DPMR">
DPMR

DPMR () – jeden z trzech komplementarnych standardów profesjonalnej cyfrowej łączności radiowej opracowanych przez ETSI.Specyfikację standardu dPMR zawarto w serii dokumentów ETSI TS 102 490 (PMR446, który nie wymaga rezerwacji częstotliwości) oraz TS 102 658 (dla pasm licencjonowanych).
Zasada działania.
dPMR jest standardem otwartym, wspierającym zarówno łączność głosową, jak i transmisję danych oraz cechujący się wąskim kanałem radiowym - 6,25 kHz. Przydzielanie łącza radiowego odbywa się na zasadzie wielodostępu z podziałem w dziedzinie częstotliwości (FDMA). dPMR zorientowany na zapewnianie wysoko funkcjonalnej łączności przy użyciu taniego i mało złożonego sprzętu.
Pozostałe dwa standardy ETSI, DMR i TETRA, oparto o wielodostęp z podziałem czasowym (TDMA), przy czym DMR posiada dwie szczeliny czasowe w kanale radiowym o szerokości 12,5 kHz, a TETRA - cztery szczeliny w kanale 25 kHz. Każda szczelina tworzy niezależny kanał fizyczny, w którym mogą być przesyłane dane lub mowa.
Dzięki ostatnio opracowanym technologiom wąskopasmowym, takim jak dPMR lub oferowana przez Icoma i Kenwooda NXDN, kanał FDMA o szerokości 6,25 kHz może dać tę samą efektywność widmową, co systemy TDMA. Jednakże, wykorzystując TDMA nie sposób osiągnąć tego poziomu efektywności w prostym systemie bez przemienników. Potrzebny jest kontroler zarządzający przydziałem szczelin czasowych.
Oprócz obsługi łączności cyfrowej, radiotelefony dPMR są również w stanie pracować w trybie analogowym (wąskopasmowe FM), co pozwala na płynną migrację z systemu analogowego na cyfrowy. Pojawienie się w tym roku produktów dPMR Mode 3 rozszerzyło potencjał systemów dPMR z podstawowej, lokalnej łączności do wielostrefowych, regionalnych sieci oferujących zaawansowane funkcje.
Stowarzyszenie dPMR.
Porozumienie o współpracy ("Memorandum of Understanding- MoU") zostało podpisane w 2007 roku przez grupę firm zainteresowanych rozwojem najnowszego standardu łączności radiowej znanego jako dPMR. Obecnie stowarzyszenie skupia dostawców sprzętu, oprogramowania, producentów elementów elektronicznych, twórców protokołów sieciowych. Jednym z celów statutowych Stowarzyszenia jest przeprowadzanie testów interoperacyjności urządzeń dPMR, tj. sprawdzanie ich pod kątem współpracy z urządzeniami innych producentów i wydawanie stosownych certyfikatów. W 2011 grupa zmieniła nazwę na Stowarzyszenie dPMR (dPMR Association). Aktualnie do stowarzyszenia należą takie firmy jak: Aeroflex, Icom, JVC Kenwood, Fylde, Hytera, Sicomm, Unication, CML, ENTEL, Etherstack, Sicomm, Wintec.
Poziomy standardu dPMR.
W specyfikacji ETSI zdefiniowano cztery tryby łączności dPMR, aby dostosować ją do specyfiki różnych zastosowań:
dPMR446.
dPMR w najprostszej postaci, cyfrowy następca PMR446. Nie jest wymagana licencja pod warunkiem korzystania ze radiotelefonów ręcznych i ograniczenia mocy nadawczej do 0,5 W. Oprócz łączności głosowej i transmisji danych dPMR446 może oferować przesyłanie krótkich wiadomości tekstowych (SMS), statusów i danych wbudowanych, takich jak koordynaty GPS i inne.
Mode 1.
Działa w pasmach licencjonowanych, jest podobny do dPMR446, z wyjątkiem m.in. wyższej dopuszczalnej mocy nadawczej. Wspiera także funkcje takie, jak priorytety i połączenia alarmowe.
Mode 2.
Wykorzystuje przemienniki zwiększające zasięg, szczególnie w sieciach z wieloma strefami oraz infrastrukturę opartą o protokół IP. Dzięki niej można łączyć terminale znajdujące się w różnych lokalizacjach (nawet w innych krajach) a także zdalnie zarządzać stacjami bazowymi i przemiennikami.
Mode 3.
Wprowadza obsługę wielokanałowych, wielostrefowych sieci radiowych z dodatkowymi funkcjami dla użytkowników i operatorów. Zanim nastąpi połączenie, radiotelefony są uwierzytelniane, a druga strona musi odpowiedzieć na żądanie jego zestawienia. Połączenia mogą być przekierowywane do innego radiotelefonu, do przewodowej sieci telefonicznej, a nawet na adres IP. W przypadku zajętości kanału użytkownicy z wyższym priorytetem mogą przejąć go dla siebie, można także ustawiać maksymalny czas trwania połączenia w zależności od ruchu w sieci.

</doc>
<doc id="2803357" url="https://pl.wikipedia.org/wiki?curid=2803357" title="Dominic Miller">
Dominic Miller

Dominic Miller (ur. 21 marca 1960 w Buenos Aires) – brytyjski muzyk, wieloletni gitarzysta zespołu Stinga.

</doc>
<doc id="2803359" url="https://pl.wikipedia.org/wiki?curid=2803359" title="Metropolia Regina">
Metropolia Regina

Metropolia Regina – metropolia Kościoła rzymskokatolickiego w środkowej Kanadzie w prowincji Saskatchewan. Obejmuje metropolitalną archidiecezję Regina i dwie diecezje. Została ustanowiona 4 grudnia 1915.
W skład metropolii wchodzą:

</doc>
<doc id="2803360" url="https://pl.wikipedia.org/wiki?curid=2803360" title="Metropolia Rimouski">
Metropolia Rimouski

Metropolia Rimouski - metropolia Kościoła rzymskokatolickiego we wschodniej Kanadzie w prowincji Quebec. Obejmuje metropolitalną archidiecezję Rimouski i dwie diecezje. Została ustanowiona 9 lutego 1946.
W skład metropolii wchodzą:

</doc>
<doc id="2803361" url="https://pl.wikipedia.org/wiki?curid=2803361" title="Metropolia Saint Boniface">
Metropolia Saint Boniface

Metropolia Saint Boniface - metropolia Kościoła rzymskokatolickiego w środkowej Kanadzie w prowincji Manitoba. Obejmuje metropolitalną archidiecezję Saint Boniface. Została ustanowiona 22 września 1871 roku.

</doc>
<doc id="2803364" url="https://pl.wikipedia.org/wiki?curid=2803364" title="Miara martyngałowa">
Miara martyngałowa

Miara martyngałowa (lub miara obojętna na ryzyko) – jedno z podstawowych pojęć z zakresu matematyki finansowej. Używa się go do wyceny instrumentów bazowych oraz pochodnych na rynkach zupełnych.
Definicja.
Niech formula_1 oznacza wartość instrumentu dyskontowego w momencie formula_2 a formula_3 cenę instrumentu o wypłacie formula_4 zapadającego w chwili formula_5 Miarą martyngałową formula_6 nazywamy taką miarę probabilistyczną, że:
Dla rynków skończonych zachodzenie powyższego warunku dla procesów cen instrumentów bazowych formula_9 jest równoważna jego prawdziwości dla instrumentów pochodnych.
Przykłady.
Model dwumianowy.
Dla jednookresowego modelu CRR o własności formula_10 gdzie formula_11 przyjmuje wartości formula_12 oraz formula_13 a formula_14 miara martyngałowa jest zdefiniowana w następujący sposób:
Warunkiem koniecznym dla braku istnienia arbitrażu jest ograniczenie na stopę procentową formula_17
Dla formula_18-okresowego modelu CRR miara martyngałowa przyjmuje następującą postać:
Model Blacka-Scholesa.
W klasycznym modelu Blacka-Scholesa miarą martyngałową formula_6 określa równanie:
gdzie:
Proces
jest procesem Wienera w mierze martyngałowej.
Wzór ten można uzyskać po zastosowaniu twierdzenia Girsanowa.

</doc>
<doc id="2803367" url="https://pl.wikipedia.org/wiki?curid=2803367" title="Metropolia Saint John’s">
Metropolia Saint John’s

Metropolia Saint John’s (Nowa Fundlandia) – metropolia Kościoła rzymskokatolickiego we wschodniej Kanadzie w prowincji Nowa Fundlandia i Labrador. Obejmuje metropolitalną archidiecezję Saint John’s i dwie diecezje. Została ustanowiona 8 lutego 1904 roku.
W skład metropolii wchodzą:

</doc>
<doc id="2803368" url="https://pl.wikipedia.org/wiki?curid=2803368" title="Phaeolus schweinitzii">
Phaeolus schweinitzii



</doc>
<doc id="2803369" url="https://pl.wikipedia.org/wiki?curid=2803369" title="Metropolia Sherbrooke">
Metropolia Sherbrooke

Metropolia Sherbrooke - metropolia Kościoła rzymskokatolickiego we wschodniej Kanadzie w prowincji Quebec. Obejmuje metropolitalną archidiecezję Sherbrooke i dwie diecezje. Została ustanowiona 2 marca 1951 roku.
W skład metropolii wchodzą:

</doc>
<doc id="2803370" url="https://pl.wikipedia.org/wiki?curid=2803370" title="Mieczysław Reyzner">
Mieczysław Reyzner

Mieczysław Reyzner (ur. 27 kwietnia 1861 we Lwowie, zm. 7 sierpnia 1941 tamże) – polski malarz.
Życiorys.
Urodził się jako syn ziemianina i adwokata Feliksa Reyznera i Angeli Justiny z domu Grolle, W 1880 wyjechał do Wiednia, gdzie studiował malarstwo na Akademii Sztuk Pięknych. Naukę kontynuował w Monachium, po jej ukończeniu w 1886 powrócił do Lwowa.
Lata 1888-1896 spędził w Paryżu, gdzie w pobliżu Ogrodu Luksemburskiego otworzył własną pracownię. Należał do grona artystów spotykających się u malarki Anny Bilillskiej. Mieszkając we Francji malarz podróżował nad morze, do Bretanii oraz po Belgii, Holandii i Danii, gdzie tworzył obrazy o tematyce marynistycznej i sceny rodzajowe. W tym okresie bywał też w Zakopanem, malując tam pejzaże tatrzańskie. Uczestniczył aktywnie w Salonach Jesiennych w Iatach 1889, 1890-1893, 1896 i 1897. Jego prace były wystawiane również na międzynarodowych wystawach organizowanych w Berlinie (1890,1891) , Monachium (1889, 1893), i Wiedniu (1890, 1896). W 1889 na wystawie powszechnej zaprezentowano trzy kompozycje symboliczne przedstawiające "Poranek", "Południe" i "Noc", które w późniejszym czasie stały się jednym z popularniejszych dzieł Reyznera. W 1892 namalował serię obrazów z wizerunkami starych ludzi i do tego tematu Reyzner wracał do końca swojej pracy twórczej. W 1894 uczestniczył w wystawie krajowej zorganizowanej we Lwowie, jego obraz został wyróżniony a artysta otrzymał medal. Trzy lata później powrócił na stałe do Lwowa. Uczestniczył w wystawach organizowanych przez Towarzystwa Przyjaciół Sztuk Pięknych we Lwowie i w Krakowie, w warszawskim Towarzystwie Zachęty Sztuk Pięknych, Galerii Krywulta.
Charakterystyka twórczości.
Był malarzem płodnym, uprawiał malarstwo olejne, akwarelę, temperę, pastel. W pierwszym okresie twórczości specjalnością jego były "wdzięczne pozy kobiece", "ładne główki" reprezentowane licznie na wystawach (np. Brunetka, Odaliska, Bachantka, Jasnowłosa, Włoszka, Figlarna, Bławatek). Potem tworzył obrazy o różnej tematyce, były to sceny rodzajowe, sceny religijne, m.in. Szwabi przy piwie, Zaloty (1889), Szczęście matczyne, Modlitwa (1891), Ofiara (1895), Wieśniaczki bretońskie na odpuście, Niemieccy wiejscy politycy, oraz pejzaże m.in. Nad morzem, Jezioro Jon, Uliczka w Montreux, W górach jurajskich. Malował też realistyczne studia przedstawiające stare kobiety: "Na nieszporach (trzy modlące się staruszki)" -1894, "Staruszka zażywająca tabakę", "Staruszka modląca się". Największą sławę i pamięć u potomnych dały mu portrety, których stworzył najwięcej. Część malowideł była stylizowana, niektóre idealizowane, m.in. "Portret pani Maryli M" - 1887, "Portret podróżnika Jana Dybowskiego", Wśród jego prac znajduje się zarówno malarstwo olejne jak i pastele. Największa kolekcja prac artysty pozostała po 1945 w Galerii Lwowskiej, nieliczne znajdują się w Muzeum Narodowym we Wrocławiu i Krakowie.
Prace Mieczysława Reyznera.
Portrety.
"Autoportret z paletą" (1890), "Portret kobiety" (1894), "Portret pani Maryli M" (1887), "Portret Lwowianki panny Marii C." (1899), "Czerwona wstążka - półakt (po 1900), "Portret kobiety" (1903), "Portret kobiety" (1905), "Portret dziewczyny w ślubnym stroju" (1887), "Portret rudowłosej" (ok. 1900), "Portret kobiety" (po 1920), 
Pejzaże.
"Zmierzch nad Roscoff"(1892), "Pejzaż z rozdartym drzewem" (1908), "Las w Tatrach" (1909), "Zachód słońca" (1918), "Zakopane" (1918), "Las" (1922), "Widok parku przy pałacu w Średniej Wsi" (1932), "Pejzaż z dziewanną" (1924), "W parku" (1933), 
Sceny rodzajowe.
"Modlące się kobiety (1892), "Modlitwa" (1894), "Kobiety modlące się w kruchcie" (1902), "Pieśń wieczorna (Powrót z Komersu)", (1913), "Wiosna" (1916), "Modlitwa" (po 1918), "Wspomnienie" (1922), 
Martwe natury.
"Mieczyki i dalie (1919), "Dzban z polnymi kwiatami" (1927), "Goździki w wazonie" (1929), "Niezapominajki" (1930), "Kwiaty w zielonym dzbanie" (1931), "Pierwiosnki" (1931), 

</doc>
<doc id="2803371" url="https://pl.wikipedia.org/wiki?curid=2803371" title="Metropolia Toronto">
Metropolia Toronto

Metropolia Toronto - metropolia Kościoła rzymskokatolickiego we wschodniej Kanadzie w prowincji Ontario. Obejmuje metropolitalną archidiecezję Toronto i cztery diecezje. Została ustanowiona 18 marca 1870 roku.
W skład metropolii wchodzą:

</doc>
<doc id="2803372" url="https://pl.wikipedia.org/wiki?curid=2803372" title="Mittlerer flammenwerfer (Flammenwerfer 35)">
Mittlerer flammenwerfer (Flammenwerfer 35)

Mittlerer flammenwerfer (Flammenwerfer 35), z niem. "Średni miotacz ognia" – niemiecki miotacz ognia z okresu II wojny światowej (powiększona wersja miotacza Flammenwerfer 35), przewożony na dwukołowym wózku i obsługiwany przez dwóch żołnierzy Wehrmachtu. Szybko okazało się, że jest to broń przestarzała i wycofano ją „na tyły”, np. do obrony plaż i rejonów umocnionych.

</doc>
<doc id="2803373" url="https://pl.wikipedia.org/wiki?curid=2803373" title="Donald Bolen">
Donald Bolen

Donald Bolen (ur. 7 lutego 1961 w Gravelbourgu) – kanadyjski duchowny katolicki, arcybiskup metropolita Reginy od 2016.
Życiorys.
Święcenia kapłańskie otrzymał 12 października 1991 i został inkardynowany do archidiecezji Regina. Przez kilka lat pracował jako duszpasterz parafialny. W latach 2000-2007 był pracownikiem Papieskiej Rady ds. Popierania Jedności Chrześcijan. W 2007 powrócił do Kanady i został mianowany wikariuszem generalnym archidiecezji.
21 grudnia 2009 papież Benedykt XVI mianował go ordynariuszem diecezji Saskatoon. Sakry biskupiej udzielił mu 25 marca 2010 arcybiskup Reginy - Daniel Bohan.
11 lipca 2016 papież Franciszek mianował go arcybiskupem metropolitą Reginy.

</doc>
<doc id="2803374" url="https://pl.wikipedia.org/wiki?curid=2803374" title="Teresa Zielewicz">
Teresa Zielewicz

Teresa Zielewicz, primo voto Lottspeich, secundo voto Neukom (ur. 25 lutego 1950 w Szamotułach, zm. 20 czerwca 2011 w Wiedniu) – polska piłkarka ręczna, reprezentantka Polski i Austrii. Olimpijka z Los Angeles (1984).
Kariera sportowa.
Kariera klubowa.
W Polsce reprezentowała barwy Skry Warszawa (1973-1978) i AZS Warszawa. W 1973 i 1974 została najlepszym strzelcem ligi, w 1975 była w tej klasyfikacji druga, w 1976 trzecia. Od 1980 do 1985 występowała w austriackim HypoBank Südstadt, zdobywając pięć tytułów mistrzyni Austrii z rzędu.
Kariera reprezentacyjna.
W reprezentacji Polski debiutowała 26 lutego 1970 w towarzyskim spotkaniu z Norwegią. Wystąpiła na mistrzostwach świata w 1973 (5 miejsce) i 1975 (7 miejsce). Po raz ostatni w biało-czerwonych barwach zagrała 19 czerwca 1977 w towarzyskim spotkaniu z Węgrami. Łącznie w reprezentacji Polski wystąpiła 63 razy, zdobywając 170 bramek. W latach 80. występowała w reprezentacji Austrii, m.in. na mistrzostwach świata grupy „B” w 1983 (8 miejsce) oraz na Igrzyskach Olimpijskich w Los Angeles w 1984 (6 miejsce).

</doc>
<doc id="2803375" url="https://pl.wikipedia.org/wiki?curid=2803375" title="Barierka">
Barierka

Barierka (balustrada, poręcz) – ścianka składająca się z tralek połączonych od góry poręczą. Najczęściej stosowana jako zabezpieczenie balkonów (balustrady balkonowe), okien (zabezpieczenie okienne), schodów (balustrada schodowa).
Rodzaje barierek.
Barierki mogą przybierać różne formy, wśród najczęściej stosowanych wyróżnia się:

</doc>
<doc id="2803377" url="https://pl.wikipedia.org/wiki?curid=2803377" title="Schlossplatz">
Schlossplatz



</doc>
<doc id="2803379" url="https://pl.wikipedia.org/wiki?curid=2803379" title="Schloßplatz">
Schloßplatz



</doc>
<doc id="2803381" url="https://pl.wikipedia.org/wiki?curid=2803381" title="TEB BNP Paribas WTA Championships 2012">
TEB BNP Paribas WTA Championships 2012

TEB BNP Paribas WTA Championships 2012 – tenisowy turniej WTA z cyklu WTA Tour Championships, zamykający sezon rozgrywek kobiecych, rozgrywany w dniach 23–28 października 2012 roku w Stambule na kortach twardych w hali o puli nagród 4 900 000 dolarów amerykańskich.
W zawodach singlowych udział brało osiem najlepszych zawodniczek świata według klasyfikacji "WTA Champions Race", podsumowującej występy tenisistki w danym sezonie. Zawodniczki rywalizowały w dwóch grupach po cztery osoby. Dwie najlepsze zawodniczki z każdej grupy awansowały do półfinałów, a ich zwyciężczynie grały o trofeum. W zawodach deblowych wystąpiły cztery najlepsze pary sezonu, które grę zaczęły od półfinałów. Dwa zwycięskie deble zmierzyły się ze sobą w meczu finałowym.

</doc>
<doc id="2803382" url="https://pl.wikipedia.org/wiki?curid=2803382" title="Pielgrzymka kaliska">
Pielgrzymka kaliska



</doc>
<doc id="2803383" url="https://pl.wikipedia.org/wiki?curid=2803383" title="Schloßplatz w Berlinie">
Schloßplatz w Berlinie

Schloßplatz (pol. "Plac Zamkowy"; w latach 1951–1994 "Marx-Engels-Platz") – duży plac położony w centrum Berlina, w dzielnicy Mitte, na Wyspie Muzeów. Przed II wojną światową nazwa "Schloßplatz" dotyczyła mającego kształt wąskiego prostokąta placu, położonego po południowej stronie Zamku berlińskiego. Po wojnie, w 1950 roku zamek został rozebrany i obszar, w skład którego wszedł zarówno przedwojenny Plac Zamkowy, jak i miejsce po zburzonym zamku nazwano "Marx-Engels-Platz" („Plac Marksa i Engelsa”). Po zjednoczeniu Niemiec zmieniono nazwę tego obszaru na Schloßplatz. Aktualnie na miejscu placu trwa rekonstrukcja Zamku berlińskiego.
Historia.
Przed 1866 rokiem na obszarze późniejszego Schloßplatz znajdował się koniec "Stechbahn" – obiektu do turniejów rycerskich, utworzonego w XVI wieku przez elektora Joachima II. O odbywających się tu niegdyś turniejach przypominało przez lata otwarcie terenu przy południowym skrzydle zamku na ulicę An der Stechbahn, które zniknęło przez wybudowanie budynku w 1866 roku. W ten sposób utworzony został Plac Zamkowy ("Schlossplatz"). W latach 1888–1891 na jego środku wzniesiono zaprojektowaną przez Reinholda Begasa Fontannę Neptuna ("Neptunbrunnen"), z kolei w latach 1897–1901 wybudowano po południowej stronie placu budynek Neuer Marstall.
W 1950 roku zniszczony podczas II wojny światowej Zamek berliński został wyburzony na mocy decyzji kierownictwa rządzącej NRD partii SED. Rok później powstały po rozbiórce zamku teren wraz z historycznym Placem Zamkowym, a także obszarem Lustgarten wszedł w skład rozległego placu nazwanego Marx-Engels-Platz. Po wschodniej stronie placu, wzdłuż brzegu Sprewy wzniesiono dużą trybunę przeznaczoną dla przedstawicieli władz NRD. Była ona wykorzystywana podczas ważnych uroczystości państwowych – na samym placu odbywały się przy tym pochody i defilady wojskowe. W latach 1962–1964 przy placu, obok budynku Neuer Marstall wzniesiono budynek Rady Państwa NRD, z kolei w 1969 roku przeniesiono Fontannę Neptuna z dotychczasowego miejsca na teren położony pomiędzy Kościołem Mariackim i Czerwonym Ratuszem. W latach 1973–1976 wybudowano na miejscu trybuny będący siedzibą wschodnioniemieckiego parlamentu Pałac Republiki, a na pozostałym niezabudowanym obszarze Marx-Engels-Platz utworzono parking.
Po zjednoczeniu kraju, w 1994 roku zmieniono nazwę placu Marx-Engels-Platz na Schloßplatz. W 2002 roku Bundestag podjął decyzję o odbudowie Zamku berlińskiego. W latach 2006–2008 dokonano rozbiórki Pałacu Republiki, po czym przystąpiono do trwających kilka lat prac archeologicznych przy zachowanych fundamentach i piwnicach Zamku berlińskiego. Po ich zakończeniu na terenie placu urządzono trawnik, a także położono drewniane podesty dla ruchu pieszego. 12 czerwca 2013 roku na obszarze placu odbyła się uroczystość wmurowania kamienia węgielnego inaugurująca odbudowę Zamku berlińskiego.

</doc>
<doc id="2803385" url="https://pl.wikipedia.org/wiki?curid=2803385" title="Michael Mulhall">
Michael Mulhall

Michael Mulhall (ur. 25 lutego 1962 w Peterborough) – kanadyjski duchowny katolicki, arcybiskup Kingston od 2019.
Życiorys.
Święcenia kapłańskie otrzymał 21 lipca 1989 i został inkardynowany do diecezji Peterborough. Przez kilka lat pracował jako wikariusz. W latach 1994-2002 był pracownikiem Kongregacji ds. Kościołów Wschodnich. Po powrocie do kraju objął probostwo w Huntsville, zaś rok później został proboszczem w Hastings. Od 2004 był także wikariuszem generalnym diecezji.
30 czerwca 2007 papież Benedykt XVI mianował go ordynariuszem diecezji Pembroke. Sakry biskupiej udzielił mu 21 września 2007 ówczesny nuncjusz apostolski w Kanadzie - arcybiskup Luigi Ventura.
28 marca 2019 papież Franciszek mianował go arcybiskupem metropolitą Kingston.

</doc>
<doc id="2803386" url="https://pl.wikipedia.org/wiki?curid=2803386" title="Gałęzatka (zwierzęta)">
Gałęzatka (zwierzęta)

Gałęzatka, kordylofora ("Cordylophora caspia") – gatunek kolonijnego, słonawowodnego jamochłona z gromady stułbiopławów. Należy do przedstawicieli tej gromady, tworzących tzw. mech morski – kożuch, porastający rozmaite podwodne przedmioty. Tworzą go silnie porozgałęziane kolonie, wyróżniające się nieprzyjemnych zapachem. Złożone są one z posiadających delikatną osłonkę gałązek (stąd nazwa zwierzęcia), na których znajdują się setki nagich polipów o niewielu nitkowatych, luźno umieszczonych na ich powierzchni czułkach. Kolonie te dzielą się na męskie i żeńskie. Ich wysokość wynosi 2-4 cm, przy wysokości polipów 1-2 mm.
W okresie zimowym pionowe części kolonii obumierają. Kolonia odradza się w następnym roku z pozostałości poziomych rozłóg. Oderwanie kolonii od przedmiotu, który porasta, wywołuje wzmożenie rozmnażania płciowego.
Gałęzatka zasiedla masowo zalewy i słonawowodne jeziora przybrzeżne polskiego wybrzeża Bałtyku. Występuje także w części zatok tego morza, rzadziej na płytkim dnie jego otwartych wód. Bezpośredni wpływ tego jamochłona na gospodarkę człowieka jest negatywny, ponieważ w miejscach bardzo pospolitego występowania gałęzatka obrasta zastawne sieci rybackie, poważnie utrudniając połowy przy ich użyciu.
Do tego samego rodzaju "Cordylophora" należą jeszcze 2 gatunki. Przedstawiciele tego rodzaju zamieszkują wody nie tylko słonawe, ale i słodkie.

</doc>
<doc id="2803387" url="https://pl.wikipedia.org/wiki?curid=2803387" title="Teresa Żurowska">
Teresa Żurowska

Teresa Żurowska, z d. Rusek (ur. 22 kwietnia 1956 w Świdwinie) – polska piłkarka ręczna, reprezentantka Polski i Austrii. Mistrzyni Polski i Austrii, zdobywczyni Pucharu Europy Mistrzyń Krajowych (1989, 1990). Olimpijka z Barcelony (1992).
Kariera sportowa.
Kariera klubowa.
Była wychowanką SKS Świdwin. W latach 1974–1985 występowała w barwach Pogoni Szczecin. W 1978 była drugim strzelcem ligi (153 bramki), ale jej drużyna spadła z ekstraklasy. W 1979 powrócił ze szczecińskim klubem do I ligi. W 1980 została najlepszym strzelcem ligi (207 bramek). W 1983 zdobyła mistrzostwo Polski, w 1984 wicemistrzostwo Polski, w 1985 brązowy medal MP.
Od 1985 do 1987 występowała w austriackim WAT Fünfhaus Wiedeń. W 1987 została zawodniczką HypoBank Südstadt i zdobyła z tym klubem cztery tytuły mistrzyni Austrii z rzędu (1988–1991), trzykrotnie Puchar Austrii (1989, 1990, 1991). Dwukrotnie wygrała rozgrywki o Puchar Europy Mistrzyń Krajowych (1989, 1990), a w 1988 jej zespół przegrał w finale PE. Od 1991 do 1994 ponownie występowała w WAT Fünfhaus Wiedeń.
Kariera reprezentacyjna.
W reprezentacji Polski debiutowała 27 listopada 1976 w towarzyskim spotkaniu z Norwegią. Wystąpiła na mistrzostwach świata grupy „B” w 1983 (2 miejsce) i 1985 (7 miejsce). Po raz ostatni w biało-czerwonych barwach zagrała 21 grudnia 1985 w meczu mistrzostw świata grupy „B” z Rumunią. Łącznie w reprezentacji Polski wystąpiła 83 razy, zdobywając 200 bramek.
W latach 1987–1992 wystąpiła 98 razy w reprezentacji Austrii, m.in. na mistrzostwach świata grupy „B” w 1989 (5. miejsce), grupy „A” w 1990 (5 miejsce) oraz na Igrzyskach Olimpijskich w Barcelonie w 1992 (5 miejsce).

</doc>
<doc id="2803390" url="https://pl.wikipedia.org/wiki?curid=2803390" title="Return on sales">
Return on sales



</doc>
<doc id="2803391" url="https://pl.wikipedia.org/wiki?curid=2803391" title="Marcel Damphousse">
Marcel Damphousse

Marcel Damphousse (ur. 19 marca 1963 w Saint Joseph) – kanadyjski duchowny katolicki, arcybiskup koadiutor Ottawy-Cornwall w 2020, arcybiskup metropolita Ottawy-Cornwall od 2020.
Życiorys.
Święcenia kapłańskie otrzymał 28 czerwca 1991 i został inkardynowany do archidiecezji Saint-Boniface. Pracował głównie jako duszpasterz parafialny, zaś w latach 2003-2008 był dyrektorem wydziału kurialnego ds. powołań.
28 czerwca 2012 papież Benedykt XVI mianował go ordynariuszem diecezji Alexandria-Cornwall. Sakry biskupiej udzielił mu 2 września 2012 arcybiskup Kingston - Brendan O’Brien.
12 listopada 2015 papież Franciszek mianował go biskupem diecezji Sault Sainte Marie.
6 maja 2020 został mianowany arcybiskupem koadiutorem Ottawy-Cornwall. 4 grudnia 2020, po przyjęciu przez papieża rezygnacji arcybiskupa Terrence Prendergastr’a, objął urząd arcybiskupa metropolity Ottawy.

</doc>
<doc id="2803392" url="https://pl.wikipedia.org/wiki?curid=2803392" title="Gennadiusz II Scholar">
Gennadiusz II Scholar

Gennadiusz II Scholar właściwie Jerzy Kurteses Scholarios lub Jerzy Scholariusz, gr.: Γεννάδιος Β ', "Gennadios II" (ur. 1405, zm. po 1472) – patriarcha Konstantynopola w latach 1453–1456, 1458, 1462–1463, 1464. Teolog bizantyński, zwolennik a następnie przeciwnik unii florenckiej.
Życiorys.
Jerzy Kurteses Scholarios urodził się w 1405 r. Studiował filozofię i teologię u Marka Eugenika i Jerzego Gemista-Pletona w Mistrze. W Konstantynopolu otworzył własną szkołę filozoficzno-gramatyczną zarówno dla Greków jak i Łacinników. Wykładał również filozofię na uniwersytecie. Był świeckim kaznodzieją dworu cesarskiego i doradcą cesarza Jana VIII Paleologa w sprawach teologii. Towarzyszył cesarzowi na sobór do Florencji, gdzie wygłosił trzy mowy o zjednoczeniu obydwu Kościołów (PG 160, 385–523). Wypowiadając się za Filioque popadł w konflikt ze swym nauczycielem Markiem Eugenikiem. Po r. 1443 zmienił stanowisko i stał się przeciwnikiem jedności Kościołów greckiego i rzymskiego, a po śmierci Marka Eugenika w 1447 r. został przywódcą stronnictwa przeciwnego unii. W 1445 r. odbył w Konstantynopolu dysputę z legatem papieskim. Skonfliktowany z cesarzami Janem VIII i Konstantynem XI w 1450 r. wstąpił do klasztoru Charsianeitos i przyjął imię Gennadiusz. Od lat 50. najczęściej przebywał w klasztorze św. Jana Chrzciciela koło Seres, gdzie w 1452 r. wydał encyklikę przeciw odnowieniu unii florenckiej. Po upadku Konstantynopola w 1453 r. znalazł się w więzieniu.
Z woli sułtana Mehmeda II został w 1453 r. wybrany patriarchą Konstantynopola. Człowiek, który publicznie i bezkompromisowo wypowiedział się przeciw unii florenckiej dawał sułtanowi rękojmię, że nie wplącze państwa tureckiego w konflikt z państwami zachodnimi poprzez próby nawiązania kontaktów z papiestwem. Z powodu intryg Gennadiusz kilkakrotnie rezygnował z urzędu. Lata jego urzędowania są przedmiotem sporów uczonych i mieszczą się zasadniczo pomiędzy 1453 a 1465 rokiem. Za początek jego pierwszego patriarchatu przyjmuje się rok 1453 lub 1454. Według raczej zgodnej opinii badaczy trwał on do 1456 r. Drugi patriarchat Gennadiusza J. Bonarek umieszcza w 1458 r. Kolejny jest lokowany w 1462 r., w latach 1462–1463 lub w 1463 r.. Ostatni przypada na rok 1464 lub na lata 1464–1465. B. Modzelewska przesuwa jego koniec aż na rok 1472.
Jako patriarcha Gennadiusz dbał o więź Patriarchatu Konstantynopola z Kościołami prawosławnymi w Bułgarii i Serbii, gdzie władze tureckie zniosły patriarchaty. Przeniósł stolicę patriarchatu z kościoła Świętych Apostołów do kościoła Matki Boskiej Pammakaristos w dzielnicy Fanar. Zmarł i został pochowany w klasztorze św. Jana Chrzciciela koło miasta Seres zapewne po 1472 r.
Pisma.
Scholar napisał 8 mów w obronie unii florenckiej, w których dowodził konieczności unii na podstawie pism Ojców Kościoła, a przeszkody na drodze do zjednoczenia tłumaczył względami ludzkimi. Po 1443 pisał rozprawy i pamflety przeciw jakiemukolwiek związkowi obydwu Kościołów, podkreślając, że tylko zachowanie nieskażonej doktryny, a nie pomoc z Zachodu, może ocalić Bizancjum.
Napisał dzieło o "Pochodzeniu Ducha Świętego", które poświęcił Wielkiemu Komnenowi, Janowi z Trapezuntu. Złożone z 2 ksiąg, zawiera ono, dołączone później, wyznanie wiary autora, przeznaczone dla sułtana Mehmeda II, które weszło w skład symboli Kościoła prawosławnego. W dialogu zatytułowanym "Neophron e Aeromythia" zwalczał łacińskie wyznanie wiary, a także łacińskie obyczaje i obrządki. Napisał szereg pism apologetycznych adresowanych do Demetriusza Paleologa (1460 r.), wśród nich traktat przeciw Bessarionowi. Próbował pogodzić palamizm ze scholastyką zacierając różnicę pomiędzy istotą a działaniem, zwalczał natomiast doktrynę Grzegorza Palamasa o Boskiej energii. W dialogu z 1464 r. przeciwstawiał się judaizmowi. Cenne są też jego 2 jego pisma porównujące zasady wiary chrześcijańskiej z islamem. Spierał się z Jerzym Gemistem-Pletonem o miejsce arystotelizmu w filozofii chrześcijańskiej. Zarzucał Pletonowi ateizm.
W "Rozwiązaniach" ("Lýsejs") zawarł interpretację trudnych miejsc w Biblii, natomiast 11 krótkich traktatów poświęcił wybranym kwestiom dogmatycznym oraz teologii tomistycznej. W "Odpowiedziach" ("Apokrisejs") pochylił się nad bóstwem Chrystusa.
Przekładał na język grecki pisma teologów zachodnich między innymi Tomasza z Akwinu ("Summę contra gentiles", "De ente et essentia" i mniejsze rozprawy), Gilberta de la Porrée, Piotra Hiszpana, przyczyniając się do recepcji zachodniej myśli teologicznej i filozoficznej w Bizancjum. Teologowie bizantyńscy zarzucali mu uleganie tendencjom latynizującym, między innymi przyjmowania istnienia czyśćca jako miejsca oczyszczenia po śmierci.
Pozostawił też szereg pism drobnych: 17 kazań na dni powszednie i święta liturgiczne, mowę żałobną ku czci Marka Eugenika, list do cesarza Konstantyna XI o symonii, zarys "Nauki o wierze i Opatrzności" ("Perí théjas pronójas kaj proorismú") przeznaczony dla mnicha Józefa, listy pasterskie o sakramentach adre¬sowane do biskupów, "Rozdziały" ("Kephálaja") na tematy moralno-ascetyczne, poza tym modlitwy prozą i wierszem.

</doc>
<doc id="2803396" url="https://pl.wikipedia.org/wiki?curid=2803396" title="Kotwica Pińsk">
Kotwica Pińsk

Kotwica Pińsk – polski klub piłkarski z siedzibą w Pińsku. Mistrz Poleskiego OZPN w latach 1935 i 1936. Rozwiązany podczas II wojny światowej.
Historia.
Klub założony przez marynarzy Flotylli Rzecznej Marynarki Wojennej, do 1931 roku zwanej Flotyllą Pińską. Niejasna jest data powstania klubu. Komandor Józefa Wiesław Dyskant podaje, że jako klub wielosekcyjny z sekcjami: piłki nożnej, pięściarstwa, szermierki i hokeja na lodzie – Kotwica powstała 5 listopada 1934 roku. Wątpliwości jednak budzą inne źródła, jak choćby wzmianka w Przeglądzie Sportowym, informująca o meczu między WKS Kotwica Pińsk a przybyłą do Pińska drugą drużyną Legii Warszawa (wynik: 2:2). Prawdopodobnie informacja komandora Dyskanta odnosi się do oficjalnego powstania klubu wielosekcyjnego lub momentu ustanowienia jego statutu. Być może wcześniej pod nazwą Kotwica grała grupa entuzjastów rekrutujących się z Flotylli, tak jak grało wiele innych zespołów przy garnizonach, przeważnie występujących pod wojskową nazwą swojej jednostki (np. WKS 22 pułk piechoty Siedlce, drużyna 82 pułku piechoty Brześć czy 9 Pułk Artylerii Ciężkiej). Bo że pińscy marynarze grali w piłkę wcześniej, to nie ulega wątpliwości. Gazeta „Sport” z 1923 roku w artykule pod tytułem „Z życia towarzystw” autorstwa R.W. Horoszkiewicza donosiła:
"W Pińsku znajdują się dwa porty, handlowy i wojenny. Ten drugi to zasługa i chluba już polska. Właśnie w czasie mojego tu pobytu odbyło się 22 bm. uroczyste otwarcie kampanji letniej flotylli pińskiej: „Marynarski klub sportowy”, którego prezesem jest botsmen Jan Sobieski. Uprawia on głównie piłkę nożną i zamierza w najbliższej przyszłości rozegrać match’e z miejscowemi drużynami: żydowską i rosyjską (Lepszą jest rosyjska)."
W zbiorach Centralnego Archiwum Wojskowego są też liczne dokumenty dotyczące sukcesów pływaków, bokserów i szermierzy reprezentujących barwy Kotwicy.
Klub przestał istnieć z dniem wkroczenia wojsk sowieckich i zagarnięcia polskich ziem na wschodzie.
Herb i barwy.
Herb Kotwicy to niebieska tarcza z ukośnie biegnącym przez środek tarczy białym pasem, na której znajdowała się kotwica z oplotem z liny – emblemat Marynarki Wojennej.
Rozgrywki.
Do połowy lat 30. mistrzostwa okręgu wygrywały kluby z Brześcia ale w roku 1935 Kotwica wygrała rozgrywki ligi okręgowej Poleskiego OZPN, pokonując w rywalizacji Pogoń Brześć – w Pińsku 3-1, gdzie bramki dla Kotwicy zdobyli: Drabik (samobójcza), Nowotny i Jurgielewicz a na wyjeździe aż 3-6 (bramki: ppor. obs. Tymosławski (4), Jozefow i Bator (po 1 golu). W dalszych eliminacjach mistrzów okręgówek o awans do I ligi krajowej, Kotwica przegrała w swej grupie ze Śmigłym Wilno 28 lipca 1935 roku na wyjeździe 5-2 (bramki dla wilniuków: Naczulski (2), por. Browko (2), por. Drąg, dla Kotwicy: Wolanis i Nowotny z karnego). W rewanżu 4 sierpnia w Pińsku Śmigły wygrał 1-2 (bramka dla Kotwicy ppor. obs. Tymosławski, dla gości: Pawłowski i Hajdul) przy dwóch tysiącach widzów. Z nieznanych bliżej powodów pińska drużyna nie przystąpiła do kolejnych pojedynków z Warmią Grajewo i oba te spotkania zweryfikowano jako walkowery dla Warmii, czyli dwa zwycięstwa 3-0. Kotwica zakończyła więc rozgrywki z dorobkiem: 0 pkt i 3-13 w bramkach. Drużyna Kotwicy w 1935 roku grała w składzie: Pawłowski (bramkarz), Jurgielewicz, Nowotny (najlepszy obrońca), Michałowski, Sudał, Tymosławski (czołowy napastnik, który występował także w Warszawiance, AKS Chorzów i Union Touring Łódź), Krakus, Bator (wcześniej grał w Garbarni Kraków), Jozefow, Wolanis, Mazur.
W 1936 roku pińscy marynarze tryumfowali w poleskiej lidze okręgowej. Na kolejnym szczeblu, Kotwica w zmienionym pucharowym systemie rozgrywek doznała porażek w dwumeczu z Hallerczykiem Równe, przegrywając 12 lipca na wyjeździe 5-0 oraz 19 lipca u siebie 0-1 i tym samym odpadając z rozgrywek. Kierownictwo pińskiej drużyny złożyło protest jakoby w drużynie z Wołynia grał nieuprawniony gracz, ale zarzut ten został przez piłkarskie władze oddalony.
W latach 1937-38 mistrzostwo w poleskim okręgu wywalczyły brzeskie: Pogoń i Ruch, a najlepszym zespołem z Pińska był wówczas Klub Przysposobienia Wojskowego Ognisko Pińsk. W 1937 roku Kotwica wywalczyła Puchar Prezydenta Miasta Pińska, przy czym brak jest informacji, kto uczestniczył w tych rozgrywkach (najsilniejszym lokalnym rywalem był Klub Przysposobienia Wojskowego Ognisko a z innych – żydowskie Hakoah i Makabi). W tym samym roku piłkarze WKS zostali też mistrzami Marynarki Wojennej, które to zawody dotyczyły praktycznie marynarzy z Pińska i Gdyni. W 1939 roku marynarze z Kotwicy nie przystąpili do oficjalnych rozgrywek, a powodem były wzmożone już ćwiczenia i przygotowania do nadchodzącej wojny. Okręg poleski w oficjalnych rozgrywkach reprezentował tego roku KPW Ognisko, walcząc bez powodzenia w grupie kwalifikacyjnej z WKS Grodno i Śmigłym Wilno. Mimo przerwy w rozgrywkach Kotwica pokonała w towarzyskim meczu KPW Ognisko 9-2.
Władze klubu.
Pod koniec 1934 roku prezesem WKS Kotwica został kpt. mar. Marian Foltyn. Kierownikiem sekcji piłkarskiej, napastnik – ppor. obs. Michał Tymosławski (po wojnie mieszkał w Świdniku i przez pewien czas trenował tamtejszą Avię). Kolejnymi włodarzami klubu od połowy 1936, po służbowym przeniesieniu kpt. mar. Foltyna byli: kpt. mar. Roman Kanafoyski – prezes i dwaj wiceprezesi – kpt. mar. Edward Jodkowski i kpt. art. Jerzy Wojciechowski.

</doc>
<doc id="2803398" url="https://pl.wikipedia.org/wiki?curid=2803398" title="Józef Młodzianowski">
Józef Młodzianowski

Józef Jan Młodzianowski herbu Dąbrowa – komornik różański, poseł różański na sejm grodzieński (1793), członek konfederacji grodzieńskiej w 1793 roku. Członek Deputacji Komisyjnej Porządkowej ziemi różańskiej w czasie powstania kościuszkowskiego w 1794 roku. 

</doc>
<doc id="2803400" url="https://pl.wikipedia.org/wiki?curid=2803400" title="Scirocco-Powell">
Scirocco-Powell

Scirocco-Powell – brytyjski, w 1964 belgijski konstruktor i zespół wyścigowy, uczestniczący w Formule 1 w 1963 i 1964 roku.

</doc>
<doc id="2803402" url="https://pl.wikipedia.org/wiki?curid=2803402" title="Scirocco-Powell Racing">
Scirocco-Powell Racing



</doc>
<doc id="2803403" url="https://pl.wikipedia.org/wiki?curid=2803403" title="Equipe Scirocco Belge">
Equipe Scirocco Belge



</doc>
<doc id="2803404" url="https://pl.wikipedia.org/wiki?curid=2803404" title="Krzemiński">
Krzemiński



</doc>
<doc id="2803407" url="https://pl.wikipedia.org/wiki?curid=2803407" title="Cerkiew św. Mikołaja w Krzeczowicach">
Cerkiew św. Mikołaja w Krzeczowicach

Cerkiew św. Mikołaja (Kościół filialny św. Andrzeja Boboli) w Krzeczowicach – drewniana cerkiew greckokatolicka, znajdująca się w Krzeczowicach koło Przeworska.
Obiekt zbudowany został w 1770 jako kościół rzymskokatolicki. W XVIII w. podczas reform józefińskich przekształcony na cerkiew. 
Obiekt remontowano w 1817, 1828, 1910 i 1985 roku. W 1945 roku cerkiew przekształcono w kościół filialny pw. św. Andrzeja Bobli. Od 1988 kiedy wybudowano nowy kościół parafialny obiekt przestał pełnić funkcje kultowe. Obecnie służy jako dom pogrzebowy.
W latach 70. XX w. planowano przeniesienie kościoła do Skansenu Pastewnik w Przeworsku. Obiekt znajduje się na Szlaku Architektury Drewnianej

</doc>
<doc id="2803412" url="https://pl.wikipedia.org/wiki?curid=2803412" title="Frances Margaret Taylor">
Frances Margaret Taylor

Frances Margaret Taylor (ur. 20 stycznia 1832 w Stoke Rochford, zm. 9 czerwca 1900) – Służebnica Boża Kościoła katolickiego.
Życiorys.
Frances Margaret Taylor urodziła się we wsi Stoke Rochford. Była najmłodszym z dziesięciorga dzieci Henriego Taylor i Marii Louisa Jones. Jej ojciec był anglikańskim rektorem wiejskiej parafii Lincolnshire. Jej dziadek Richard Taylor był rektorem parafii w Wiltshire. W 1853 roku doszło do wybuchu wojny krymskiej. Frances zgłosiła się na ochotnika i pracowała jako pielęgniarka w szpitalach wojskowych. Wkrótce została przeniesiona do szpitala wojskowego w Koulali. Tam po zasięgnięciu rady księdza Woollett, zdecydowała się na chrzest i w dniu 14 kwietnia 1855 roku została przyjęta do Kościoła katolickiego. Taylor była również pisarką. Założyła zgromadzenie Ubogich Służebnic Matki Bożej. W 1894 roku zdiagnozowano u niej cukrzycę. Zmarła 9 czerwca 1900 roku. We wrześniu 1959 roku jej szczątki przeniesiono do kaplicy domu generalnego Ubogich Służebnic Matki Bożej. W 1982 roku rozpoczął się proces beatyfikacyjny.

</doc>
<doc id="2803417" url="https://pl.wikipedia.org/wiki?curid=2803417" title="Sebastian Desbrielles">
Sebastian Desbrielles

Sebastian Desbrielles (ur. 28 kwietnia 1739 w Bourges, zm. 3 września 1792 w Paryżu) – Błogosławiony Kościoła katolickiego.
Życiorys.
Urodził się 28 kwietnia 1739 roku. Był księdzem i nauczycielem. Został zamordowany w czasie rewolucji francuskiej. 17 października 1926 roku został beatyfikowany przez Piusa XI w grupie 191 męczenników z Paryża.

</doc>
<doc id="2803418" url="https://pl.wikipedia.org/wiki?curid=2803418" title="Américo Tomás">
Américo Tomás

Américo Deus Rodrigues Thomaz (ur. 19 listopada 1894, zm. 18 września 1987) – portugalski polityk i wojskowy, w latach 1958–1974 prezydent Portugalii.
Życiorys.
Américo Tomás urodził się w Lizbonie. Jego rodzicami byli António Rodrigues Tomás i Maria da Assunção Marques. Od 1904 roku uczęszczał do "Liceu da Lapa ", ukończył tę szkołę w 1911 roku. Następnie uczył się w "Escola Politécnica" w latach 1912–1914, po czym wstąpił do "Escola Naval" (Akademii Marynarki Wojennej). Po jej ukończeniu w 1916 roku został wcielony do portugalskiej Marynarki Wojennej. W 1918 roku otrzymał awans na stopień porucznika.
W październiku 1922 roku ożenił się z Gertrudes Ribeiro da Costa. Mieli dwoje dzieci, Marię Natalię Rodrigues (ur. 1925) i Marię Madalenę Rodrigues (ur. 1930).
W roku 1944 objął stanowisko Ministra Marynarki. Pełnił tę funkcję aż do objęcia stanowiska prezydenta.
W 1958 roku został wybrany przez ówczesnego premiera António Salazara na kandydata na prezydenta rządzącej Unii Narodowej. Nominacja spotkała się ze sprzeciwem opozycji i wystawieniem własnego kandydata – Humberto Delgado. Początkowo wydawało się, że wybory zakończą się pewną wygraną Tomása. Według oficjalnych wyników Tomás otrzymał 52,6%, a Delgado 23,5%. Większość obserwatorów wyborów uznała, że Delgado wygrałby wybory, gdyby te nie były sfałszowane. Salazar w obawie o przegraną swojego kandydata w kolejnych wyborach, przeforsował zmiany w konstytucji przekazującej wybór prezydenta członkom Parlamentu, który był wówczas mocno kontrolowany przez reżim.
Tomás został ponownie wybrany na stanowisko prezydenta w 1965 i 1972 roku.
W 1968 Salazar doznał wylewu krwi i został odsunięty od władzy. Tomás wybrał Marcelo Caetano na funkcję premiera. Jednak nigdy nie konsultował swego wyboru z Salazarem. Salazar do śmierci w 1970 roku był przekonany, że cały czas sprawuje urząd premiera.
25 kwietnia 1974 roku rozpoczęła się tzw. "rewolucja goździków", która doprowadziła do upadku po 48 latach rządów autorytarnych w Portugalii. W wyniku rewolucji Tomás zrezygnował ze stanowiska i wyjechał do Brazylii.
Pozwolono mu wrócić do Portugalii w 1980 roku, ale odmówiono mu prawa do specjalnego systemu emerytalnego, przysługującego byłym prezydentom republiki.
Americo Tomás zmarł w wieku blisko 93 lat w klinice w Cascais z powodu powikłań po operacji.
Odznaczenia.
Z racji pełnienia urzędu prezydenta ("ex officio") wielki mistrz orderów portugalskich:
Pozostałe odznaczenia:

</doc>
<doc id="2803420" url="https://pl.wikipedia.org/wiki?curid=2803420" title="Dzielnica Północna (Warszawa)">
Dzielnica Północna (Warszawa)



</doc>
<doc id="2803422" url="https://pl.wikipedia.org/wiki?curid=2803422" title="Ángel Laferrara">
Ángel Laferrara

Ángel Ricardo Laferrara (ur. 27 marca 1917) – argentyński piłkarz grający podczas kariery na pozycji napastnika.
Kariera klubowa.
Ángel Laferrara piłkarską karierę rozpoczął w Estudiantes La Plata w 1936. W 1942 był zawodnikiem Boca Juniors, a w 1943 urugwajskiego CA Peñarol. W 1944 był zawodnikiem stołecznego Ferro Carril Oeste, w którym pożegnał się ligą argentyńską. W lidze argentyńskiej rozegrał 110 spotkań, w których zdobył 101 bramek. Potem występował jeszcze w Sud Américe Montevideo i Nueva Chicago Buenos Aires.
Kariera reprezentacyjna.
W reprezentacji Argentyny Laferrara występował w latach 1940-1942. W reprezentacji zadebiutował 18 lutego 1940 w wygranym 3-1 meczu w Copa Rosa Chevalier Boutell z Paragwajem. W 1942 uczestniczył w Mistrzostwach Ameryki Południowej, na których Argentyna zajęła drugie miejsce. Na turnieju w Urugwaju wystąpił w dwóch meczach z Peru i Chile, który był jego ostatnim meczem w reprezentacji. Ogółem w reprezentacji wystąpił w 6 meczach, w których zdobył 5 bramek.

</doc>
<doc id="2803423" url="https://pl.wikipedia.org/wiki?curid=2803423" title="Franz Dusika">
Franz Dusika

Franz "Ferry" Dusika (ur. 31 marca 1908 w Wiedniu – zm. 12 lutego 1984 tamże) – austriacki kolarz torowy, brązowy medalista mistrzostw świata.
Kariera.
W 1928 roku Franz Dusika wystartował na igrzyskach olimpijskich w Amsterdamie, gdzie wspólnie z Augustem Schafferem zajął piąte miejsce w wyścigu tandemów, a rywalizację w wyścigu na 1 km ukończył na piętnastej pozycji. Na rozgrywanych cztery lata później mistrzostwach świata w Rzymie zdobył brązowy medal w sprincie indywidualnym amatorów, ulegając jedynie Niemcowi Albertowi Richterowi oraz Włochowi Nino Mozzo. Wystąpił także na igrzyskach olimpijskich w Berlinie w 1936 roku, zajmując dziewiąte miejsce w wyścigu tandemów i odpadając w eliminacjach sprintu. Ponadto w 1942 roku zdobył wicemistrzostwo III Rzeszy w sprincie.

</doc>
<doc id="2803425" url="https://pl.wikipedia.org/wiki?curid=2803425" title="Metsaküla (Vändra)">
Metsaküla (Vändra)

Metsaküla – wieś w Estonii, w prowincji Parnawa, w gminie Vändra.

</doc>
<doc id="2803429" url="https://pl.wikipedia.org/wiki?curid=2803429" title="Mariusz Rybicki">
Mariusz Rybicki

Mariusz Rybicki (ur. 13 marca 1993 w Łodzi) – polski piłkarz występujący na pozycji pomocnika w Motorze Lublin. 
Kariera klubowa.
Rybicki jest wychowankiem UKS SMS Łódź. W pierwszym zespole występował w latach 2010–2011.
19 grudnia 2011 został wypożyczony do Widzewa Łódź. W Ekstraklasie zadebiutował w meczu z Podbeskidziem Bielsko-Biała. W ciągu pół roku Rybicki rozegrał w najwyższej klasie rozgrywkowej sześć spotkań, zdobywając jednego gola, w meczu z Ruchem Chorzów. 9 lipca 2012 został wykupiony przez Widzew. W sezonie 2013/14 zagrał w 30 meczach strzelając 3 gole i notując 2 asysty natomiast sezon zakończył się spadkiem Widzewa z Ekstraklasy. Rybicki pozostał w klubie na kolejny sezon, który zakończył się drugim z rzędu spadkiem. Po sezonie 2014/15 spółka ogłosiła upadłość, a Mariusz Rybicki, stał się wolnym zawodnikiem. W barwach Widzewa rozegrał łącznie 90 spotkań, strzelając w nich 10 goli. Za czasów gry w Widzewie, ze względu na potencjał, dobre wyszkolenie techniczne i charakterystyczną fryzurę, nazywany był "polskim Neymarem".
23 lipca 2015 został piłkarzem pierwszoligowej Pogoni Siedlce. W nowych barwach zadebiutował 1 sierpnia 2015 w meczu z Dolcanem Ząbki, zaś pierwszego gola strzelił 30 sierpnia 2015, w meczu z Zagłębiem Sosnowiec. W Pogoni rozegrał w sumie 35 meczów, w których strzelił 7 goli i zanotował 4 asysty.
Po sezonie parafował obowiązujący od 1 lipca 2016 dwuletni kontrakt z występującą w Ekstraklasie, Koroną Kielce. W klubie zadebiutował 9 sierpnia 2016, w przegranym po rzutach karnych, meczu 2. rundy Pucharu Polski z Puszczą Niepołomice. Wystąpił wówczas w podstawowym składzie i nie wykorzystał jedenastki w konkursie rzutów karnych. 
31 sierpnia 2016, został wypożyczony na rok do Miedzi Legnica. W drużynie zadebiutował 2 września 2016 podczas wygranego 2:0, meczu 7. kolejki I ligi z Chojniczanką Chojnice. 17 września 2016, w ligowym meczu z GKS Katowice, strzelił swoją pierwszą bramkę dla Miedzi. 
8 lipca 2017, został wypożyczony na rok do Wigier Suwałki. Zadebiutował 22 lipca 2017 w meczu Pucharu Polski z GKS Bełchatów. Pierwszego gola dla Wigier strzelił w swoim ligowym debiucie dla tego klubu, 30 lipca 2017 w spotkaniu I ligi z GKS Tychy (1:2). Po zakończeniu sezonu opuścił zespół. 
12 lipca 2018 podpisał dwuletni kontakt z Odrą Opole. W klubie zadebiutował 21 lipca 2018 w spotkaniu z GKS Tychy, które zakończyło się zwycięstwem Odry 2:1. 28 lipca 2020, w kolejnym, rozgrywanym w Opolu, spotkaniu I ligi z Sandecją Nowy Sącz, zdobył swoją pierwszą bramkę dla klubu i zapewnił zespołowi zwycięstwo 1:0. 
9 lipca 2019 podpisał dwuletni kontrakt z Wartą Poznań. 26 lipca 2019 w meczu I kolejki I ligi ze Stalą Mielec (1:2) zadebiutował w nowym zespole. 18 września 2019 w meczu z Odrą Opole, zdobył swoją pierwszą bramkę dla klubu. W sezonie 2019/20 pokonując w barażach kolejno Bruk-Bet Termalicę Nieciecza (1:0) oraz Radomiaka Radom (2:0), wraz z drużyną awansował do Ekstraklasy. Dla poznańskiego klubu był to powrót do najwyższej klasy rozgrywkowej po 25 latach. Rybicki w całym sezonie wystąpił w 27 meczach, zdobywając jednego gola i notując dwie asysty. W spotkaniach barażowych był podstawowym zawodnikiem swojej drużyny. 5 lutego 2021 zdobył bramkę zapewniając drużynie remis 1:1 w meczu z Lechem Poznań. W sezonie 2020/2021 rozegrał w barwach Warty 15 spotkań strzelając 1 gola, a drużyna zajęła 5. miejsce w Ekstraklasie. 
24 sierpnia 2021 po trzech latach powrócił do Wigier Suwałki podpisując roczny kontrakt z klubem występującym w II lidze. 29 czerwca 2022 podpisał kontrakt z Motorem Lublin.
Kariera reprezentacyjna.
Mariusz Rybicki po raz pierwszy został powołany do reprezentacji Polski U-20 przez Stefana Majewskiego na towarzyskie spotkanie z reprezentacją Bośni i Hercegowiny. W tym meczu wszedł na boisko w przerwie. Łącznie w reprezentacjach młodzieżowych rozegrał 5 spotkań- 4 w kadrze U-20 i jedno w zespole U-21.

</doc>
<doc id="2803430" url="https://pl.wikipedia.org/wiki?curid=2803430" title="Nino Mozzo">
Nino Mozzo

Nino Mozzo (ur. 10 marca 1911 w Asoli, zm. 19 września 1978 tamże) – włoski kolarz torowy, srebrny medalista mistrzostw świata.
Kariera.
Największy sukces w karierze Nino Mozzo osiągnął w 1932 roku, kiedy zdobył srebrny medal w sprincie indywidualnym amatorów podczas mistrzostw świata w Rzymie. W zawodach tych wyprzedził go jedynie Niemiec Albert Richter, a trzecie miejsce wywalczył Austriak Franz Dusika. Był to jedyny medal wywalczony przez Mozzo na międzynarodowej imprezie tej rangi. Nigdy nie wystąpił na igrzyskach olimpijskich.

</doc>
<doc id="2803431" url="https://pl.wikipedia.org/wiki?curid=2803431" title="Lukáš Pavlík">
Lukáš Pavlík

Lukáš Pavlík (ur. 13 grudnia 1986 w Prościejowie) – czeski perkusista, gitarzysta i kompozytor. Naukę gry na perkusji rozpoczął w wieku 11 lat. Ukończył Konserwatorium w Brnie oraz Konserwatorium Jaroslava Ježka w Pradze. Zdobył nagrodę The Best Talent w projekcie Roth&amp;Rothes w Amsterdamie. Jest kompozytorem piosenki Sama sobě – singla polsko-czeskiej piosenkarki Ewy Farnej.

</doc>
<doc id="2803433" url="https://pl.wikipedia.org/wiki?curid=2803433" title="Walki o Jastrowie">
Walki o Jastrowie

Walki o Jastrowie – walki toczone w dniach 2–3 lutego 1945 roku o Jastrowie podczas II wojny światowej. Bitwy były częścią walk o przełamanie Wału Pomorskiego.
Miasto było przygotowanym punktem obronnym w niemieckim systemie obrony dogodnym ze względu na wzgórza i znajdującą się na przedpolu dolinę i rzeką Gwdę. Położenie na wzgórzu stwarzało dobre pole ostrzału i obrony. Południowo-zachodnia część miasta otoczona była masywem leśnym, przez który przepływała rzeka Pitnica. Broniły Jastrowia oddziały 15 Dywizji Piechoty SS „Lettland” złożonej z 32, 33 i 34 pułków piechoty, 15 pułku artylerii, batalionu fizylierów i batalionu transportowego. Dodatkowo w skład 15 DP do obrony przydzielono grupę pułkową „Rhode”, grupę bojową „Elster”, „Joachim” i „Pfenning”. Łącznie na 22 kilometrowym odcinku od Ptuszy po Lędyczek broniło się 14 batalionów piechoty oraz pułk artylerii, z czego 10 batalionów piechoty i pułk artylerii zajmowało pozycje obronne w pasie natarcia jednostek 1 Armii WP.
Po wyzwoleniu Złotowa oddziały z 4 DP maszerujące jako awangarda 1 AWP, szybkim marszem doszły do Gwdy, za którą rozciągał się pas przesłaniania Wału Pomorskiego. Odcinka od miejscowości Podgaje, przez Jastrowie, aż po Ptuszę broniła wzmocniona 15 DP SS „Lettland”.
31 stycznia 1945 roku 11 pułk piechoty zbliżył się do zapory wodnej na Gwdzie, w rejonie Piecewka i nawiązał kontakt ogniowy z nieprzyjacielem. Dowódca 4 DP, gen. Bolesław Kieniewicz spodziewając się znacznie silniejszego oporu w samym Jastrowie, zdecydował związać od czoła obronę niemiecką siłami podporządkowanego sobie 8 pułk piechoty z 3 DP, natomiast swoimi siłami obejść miasto i zaatakować je od południa. Zadanie to wykonywał 10 pułk piechoty, który przeprawiwszy się po skutej lodem Gwdzie 1 lutego zdobył wieś Ptuszę, a 2 lutego Byszki i miał wyjść na kierunek Szwecji. 8 pp miał zdobyć Picewko. 2 lutego siły 10 pp wyszły na przedpole Jastrowia i wieczorem rozpoczęły walkę o miasto. Do walki został wprowadzony także 16 pułk piechoty 6 DP, który głównymi siłami uderzał od południa, a częścią sił z zachodu.
Jeden z batalionów 10 pp przedostał się na szosę prowadzącą z Jastrowia do Sypniewa. W ten sposób udało się skoordynować ataki pułków na pozycje niemieckie od południa i zachodu. Niemcy stawiali zaciekły opór, wycofując się jednocześnie w kierunku Podgajów. Częścią sił wykonywali kontrataki. Dochodziło do walki na bagnety. 
Walki o miasto trwały do północy 2 lutego.
Po zdobyciu Jastrowia 4 DP kontynuowała natarcie w kierunku Szwecji. 5 lutego 12 pułk piechoty dotarł w walkach przed główną pozycję obronną Wału Pomorskiego.
W wyniku walk Niemcy stracili 350 żołnierzy, 11 samochodów, 4 działa. Po stronie polskiej zginęło 57 żołnierzy, 241 zostało rannych, a 15 uznano za zaginionych. Polacy zdobyli: 17 samochodów, 37 motocykli oraz inny sprzęt bojowy.
14-16 lutego 1945 roku doszło w rejonie Jastrowia do walk z grupami przebijającymi się z kierunku Piły. Obronę organizowały pododdziały tyłowe. Wzięli w niej też udział oswobodzeni więźniowie z Kłomina (obóz Gross Born).
Walki żołnierzy polskich o Jastrowie zostały upamiętnione na Grobie Nieznanego Żołnierza w Warszawie, napisem na jednej z tablic po 1945 r. „JASTROWIE 3 II 1945”.

</doc>
<doc id="2803434" url="https://pl.wikipedia.org/wiki?curid=2803434" title="Ognisko Pińsk">
Ognisko Pińsk

Ognisko Pińsk – polski klub piłkarski z siedzibą w Pińsku. Rozwiązany podczas II wojny światowej.
Historia.
Piłkarska drużyna Ognisko została założona w Pińsku w latach 30. XX wieku. Składał się on głównie z uczniów i kolejarzy. Zespół ten w 1939 roku został ostatnim mistrzem Polesia. 
Klub w 1939 zajął 3 ostatnie miejsce w grupie eliminacyjnej dla mistrzów okręgówek, walczących w barażach o awans do I ligi.
We wrześniu 1939, kiedy wybuchła II wojna światowa, klub przestał istnieć.

</doc>
<doc id="2803436" url="https://pl.wikipedia.org/wiki?curid=2803436" title="Dzielnica żydowska w Warszawie">
Dzielnica żydowska w Warszawie



</doc>
<doc id="2803437" url="https://pl.wikipedia.org/wiki?curid=2803437" title="Chevrolet Corvette C5">
Chevrolet Corvette C5



</doc>
<doc id="2803440" url="https://pl.wikipedia.org/wiki?curid=2803440" title="Boris Rieloff">
Boris Rieloff

Boris Alexis Rieloff Venegas (ur. 8 stycznia 1984 w Santiago) – chilijski piłkarz występujący na pozycji pomocnika. Zawodnik klubu Deportes Iquique, do którego wypożyczono go z CSD Colo-Colo.

</doc>
<doc id="2803443" url="https://pl.wikipedia.org/wiki?curid=2803443" title="Radosław Janukiewicz">
Radosław Janukiewicz

Radosław Janukiewicz (ur. 5 maja 1984 we Wrocławiu) – polski piłkarz występujący na pozycji bramkarza w Pomorzaninie Nowogard. Wcześniej występował także m.in. w Śląsku Wrocław, GKP Gorzów Wielkopolski, Pogoni Szczecin czy Strømsgodset IF.
Karierę rozpoczynał w Śląsku Wrocław, gdzie w wieku 17 lat zadebiutował w Ekstraklasie. Miało to miejsce w 74 minucie meczu Śląsk – Pogoń (przegranego przez gospodarzy 0:4), kiedy Janukiewicz w bramce zmienił Krzysztofa Pyskatego. Piłkarz po wejściu na boisko zdążył sprokurować rzut karny i załapać żółtą kartkę. Śląsk po tym sezonie spadł z Ekstraklasy, a Janukiewicz przez 6 następnych sezonów bronił jego bramki głównie w II lub w III lidze. Pół roku przed końcem kontraktu w Śląsku podpisał kontrakt z grecką Skodą Ksanti, co nie spodobało się działaczom Śląska. Aby nie spędzić reszty sezonu w rezerwach, piłkarz przeszedł na zasadzie półrocznego wypożyczenia do Zagłębia Lubin.
Po nieudanym pobycie w Grecji wrócił do Polski, gdzie przez pół roku występował w pierwszoligowym GKP Gorzów Wielkopolski. Tam został zauważony przez skautów Pogoni Szczecin, w której zadebiutował 29 lipca 2009 roku w meczu Pucharu Polski przeciw Olimpii Elbląg. W tym sezonie zdołał z klubem awansować do finału Pucharu Polski i rozegrać w nim cały mecz. Od sezonu 2012/2013 znów występował w Ekstraklasie i przez kilka lat był on podstawowym bramkarzem "Dumy Pomorza".
W maju 2014 roku otrzymał powołanie do seniorskiej reprezentacji Polski na towarzyski mecz z Niemcami, jednak ostatecznie nie rozegrał żadnego spotkania.

</doc>
<doc id="2803444" url="https://pl.wikipedia.org/wiki?curid=2803444" title="Oscar Montañés">
Oscar Montañés

Oscar Eusebio Montañés (ur. 18 kwietnia 1912 w La Placie, zm. 13 grudnia 1985 tamże) - argentyński piłkarz grający podczas kariery na pozycji obrońcy.
Kariera klubowa.
Oscar Eusebio Montañés całą piłkarską karierę spędził w Gimnasii y Esgrima La Plata, w której występował w latach 1932-1945. Z Gimnasią spadł do drugiej ligi w 1943, by po roku powrócić do argentyńskiej ekstraklasy. W lidze argentyńskiej rozegrał 348 spotkań, w których zdobył 16 bramek.
Kariera reprezentacyjna.
W reprezentacji Argentyny Montañés występował w latach 1937-1942. W reprezentacji zadebiutował 10 października 1937 w wygranym 3-0 meczu w Copa Lipton z Urugwajem. W 1942 uczestniczył w Mistrzostwach Ameryki Południowej, na których Argentyna zajęła drugie miejsce. Na turnieju w Urugwaju wystąpił w trzech meczach z Brazylią, Peru i Urugwajem, który był jego ostatnim meczem w reprezentacji. Ogółem w reprezentacji wystąpił w 15 meczach.

</doc>
<doc id="2803447" url="https://pl.wikipedia.org/wiki?curid=2803447" title="Arturo Acuña">
Arturo Acuña

Arturo Acuña (ur. 26 lutego 1881, zm. 17 września 1945) – chilijski piłkarz podczas kariery występujący na pozycji napastnika.
Kariera klubowa.
W latach 1909–1911 Arturo Acuña występował w klubie Santiago Wanderers.
Kariera reprezentacyjna.
W reprezentacji Chile Acuña występował w 1910 roku. W reprezentacji zadebiutował 27 maja 1910 w przegranym 1-3 meczu z Argentyną podczas Mistrzostw Ameryki Południowej, który wówczas nazywał się "Copa Centenario Revolución de Mayo 1910". Była to pierwsza, jeszcze nieoficjalna edycja Copa América i pierwszy mecz reprezentacji Chile w historii.
Drugi i ostatni mecz w reprezentacji rozegrał dwa dni później z Urugwajem.

</doc>
<doc id="2803448" url="https://pl.wikipedia.org/wiki?curid=2803448" title="Model Markowitza">
Model Markowitza

Model Markowitza (model średniej-wariancji)
Model Markowitza został zaproponowany przez Harry’ego M. Markowitza w 1952 roku w artykule "Portfolio Selection". Sformułowanie problemu jest następujące: inwestor, konstruując swój portfel, chciałby jednocześnie zwiększać zysk i zmniejszać ryzyko z tym portfelem związane – w tym celu powinien jednak uwzględnić różnego rodzaju powiązania między spółkami, w które inwestuje. Markowitz w jednej ze swoich książek pisze:
W swoim modelu Markowitz podaje propozycję rozwiązania problemu dywersyfikacji ryzyka inwestycyjnego: minimalizacja ryzyka (wyrażonego poprzez wariancję) przy ustalonym z góry poziomie zysku (wyrażonego przez wartość oczekiwaną), jaki chce osiągnąć inwestor. Model Markowitza jest także nazywany modelem średniej-wariancji, Mean-Variance Model (ang.).
Rozwiązanie problemu.
Przy podanych wcześniej założeniach modelu należy zminimalizować ryzyko formula_27 przy ustalonym poziomie zysku formula_28
Tak postawiony problem rozwiązuje się, korzystając z metody Karusha-Kuhna-Tuckera.
Prosta krytyczna.
W modelu Blacka, przy pominięciu zakazu krótkiej sprzedaży, oraz dodaniu założenia formula_30 oraz założenia o dodatniej określoności macierzy formula_31 otrzymuje się dokładnie jeden portfel formula_32 zależący od formula_33 w sposób afiniczny. Oznacza to, że przy zmieniającym się formula_33 zbiór rozwiązań formula_35 tworzy prostą, nazywaną prostą krytyczną. Prosta ta może (ale nie musi) przecinać zbiór portfeli dopuszczalnych w sensie Markowitza (tj. spełniających założenia modelu Markowitza).
formula_36 gdzie
Granica minimalna, granica efektywna, portfel efektywny.
Przekształcenie formula_42 przypisuje portfelowi jego ryzyko i zwrot. Z wszystkich portfeli o danym ryzyku formula_43 dla inwestora najlepszy jest ten, który ma największe formula_28 Obrazy portfeli o tej własności to zbiór lewych końców przecięcia obrazu zbioru portfeli dopuszczalnych na płaszczyźnie formula_45 z prostymi formula_46 Zbiór ten określa się pojęciem granicy minimalnej. Podzbiór tego zbioru, składający się z punktów, dla których nie istnieje portfel dopuszczalny formula_35 o nie mniejszej formula_33 i mniejszym formula_49 ani portfel o większej formula_33 i nie większym formula_49 nosi nazwę granicy efektywnej. Portfele odpowiadające punktom granicy efektywnej to portfele efektywne.
Uwaga.
Minimalizacja wariancji formula_43 jest równoważna minimalizacji odchylenia standardowego formula_53 Z tego powodu rozwiązanie problemu nie zmienia się, niezależnie, czy rozpatruje się portfele i ich obrazy w przekształceniu formula_54 czy też w przekształceniu formula_55
Przykład 1.
Niech formula_56 oraz formula_57 Założenia: formula_58 oraz formula_59 Zmienną formula_60 można zatem zastąpić przez formula_61 Zbiór portfeli dopuszczalnych został przedstawiony na rysunku (jest to niebieski symplex). Przekształcenie przypisujące portfelowi formula_62 jego średnią i odchylenie standardowe (pierwiastek z wariancji) to formula_63 Prosta krytyczna w postaci parametrycznej to formula_64 Prosta ta i jej obraz w zadanym przekształceniu zostały naniesione (na czarno) na rysunki zbioru portfeli dopuszczalnych oraz ich obrazu w tym przekształceniu; punkty wspólne prostej krytycznej oraz sympleksu, jak i ich obrazy w przekształceniu, zostały zaznaczone kolorem czerwonym. Boki sympleksu i ich obrazy w przekształceniu zostały zaznaczone kolejnymi kolorami. Na płaszczyźnie formula_65 krzywe zaznaczone kolorem różowym i niebieskim oraz wszystkie wyróżnione punktu, tworzą granicę minimalną, przy czym krzywa zaznaczona na różowo, włącznie z punktami formula_66 formula_67 tworzą granicę efektywną.
Przykład 2.
Niech formula_68 oraz formula_69 Założenia: formula_58 oraz formula_59 Zmienną formula_60 można zatem zastąpić przez formula_61 Zbiór portfeli dopuszczalnych (tj. spełniających założenia modelu) został przedstawiony na rysunku (jest to niebieski symplex). Przekształcenie przypisujące portfelowi formula_62 jego średnią i odchylenie standardowe (pierwiastek z wariancji) to formula_75 Prosta krytyczna w postaci parametrycznej to formula_76 Prosta ta i jej obraz w zadanym przekształceniu zostały naniesione (na czarno) na rysunki zbioru portfeli dopuszczalnych oraz ich obrazu w tym przekształceniu; punkty wspólne prostej krytycznej oraz sympleksu, jak i ich obrazy w przekształceniu, zostały zaznaczone kolorem czerwonym. Boki sympleksu i ich obrazy w przekształceniu zostały zaznaczone kolejnymi kolorami. Na płaszczyźnie formula_77 punkty formula_78 formula_79 i fragment niebieskiej krzywej między nimi, czerwona krzywa, punkty formula_80 formula_81 i fragment różowej krzywej zawarty między nimi, tworzą granicę minimalną, zaś jej fragment zawarty między punktami formula_82 tworzy granicę efektywną.
Przykład 3.
Niech formula_83 (tzn. formula_84 formula_85 formula_86 zaś formula_87 dla formula_3) oraz formula_89 Granica efektywna składa się z odcinków: różowego i niebieskiego, łącznie z końcami. Granica minimalna to odcinek różowy, z końcami włącznie.
Przykład 4.
Niech formula_90 (tzn. formula_84 formula_85 formula_86 zaś formula_94 formula_95) oraz formula_89 Granica efektywna to łamana o wierzchołkach: formula_78 formula_98 formula_99 formula_100 Granica minimalna to odcinek o końcach formula_101 i formula_100

</doc>
<doc id="2803449" url="https://pl.wikipedia.org/wiki?curid=2803449" title="Do Rycerzy, do Szlachty, do Mieszczan">
Do Rycerzy, do Szlachty, do Mieszczan



</doc>
<doc id="2803450" url="https://pl.wikipedia.org/wiki?curid=2803450" title="Mathias Engel">
Mathias Engel

Mathias Engel (ur. 16 października 1905 w Kolonii – zm. 23 czerwca 1994 w Carlstadt) – niemiecki kolarz torowy, dwukrotny medalista mistrzostw świata.
Kariera.
Pierwsze sukcesy w karierze Mathias Engel osiągnął w 1926 roku, kiedy został mistrzem kraju w drużynowym wyścigu na dochodzenie oraz w sprincie indywidualnym. Na rozgrywanych rok później mistrzostwach świata w Kolonii był najlepszy w sprincie amatorów. W 1928 roku przeszedł na zawodowstwo. Podczas mistrzostw świata w Rzymie zdobył brązowy medal w sprincie, ulegając jedynie Belgowi Jefowi Scherensowi oraz Francuzowi Lucienowi Michardowi. W kolejnych latach zdobył jeszcze osiem medali mistrzostw kraju, w tym cztery złote. W drugiej połowie lat 30 XX wieku wyemigrował do Stanów Zjednoczonych i w 1937 roku został mistrzem USA w sprincie. Nigdy nie wystąpił na igrzyskach olimpijskich.

</doc>
<doc id="2803451" url="https://pl.wikipedia.org/wiki?curid=2803451" title="Henry Allen">
Henry Allen

Henry Allen – chilijski piłkarz podczas kariery występujący na pozycji pomocnika. 
Kariera klubowa.
Henry Allen podczas piłkarskiej kariery występował w klubie Unión Santiago. 
Kariera reprezentacyjna.
W reprezentacji Chile Allen występował w 1910. W reprezentacji zadebiutował 27 maja 1910 w przegranym 1-3 meczu z Argentyną podczas Mistrzostw Ameryki Południowej, który wówczas nazywał się "Copa Centenario Revolución de Mayo 1910". Była to pierwsza, jeszcze nieoficjalna edycja Copa América i pierwszy mecz reprezentacji Chile w historii. Wystąpił również w drugim meczu turnieju z Urugwajem.
Trzeci i zarazem ostatni raz w reprezentacji Allen wystąpił 5 czerwca 1910 w przegranym 1-5 towarzyskim meczu z Argentyną.

</doc>
<doc id="2803455" url="https://pl.wikipedia.org/wiki?curid=2803455" title="Songju">
Songju



</doc>
<doc id="2803459" url="https://pl.wikipedia.org/wiki?curid=2803459" title="WKS 42 pp Białystok">
WKS 42 pp Białystok



</doc>
<doc id="2803469" url="https://pl.wikipedia.org/wiki?curid=2803469" title="Directory of Open Access Journals">
Directory of Open Access Journals

Directory of Open Access Journals (DOAJ) – baza danych stworzona przez Lund University indeksująca recenzowane czasopisma naukowe otwartego dostępu. 
Baza działa od 2003 roku. W 2022 roku indeksowała ok. 17 500 czasopism.

</doc>
<doc id="2803471" url="https://pl.wikipedia.org/wiki?curid=2803471" title="WKS 82 pp Brześć">
WKS 82 pp Brześć

WKS 82 pp Brześć – polski klub piłkarski z siedzibą w Brześciu. Rozwiązany w 1934 roku w związku z fuzją z innymi klubami.
Historia.
Piłkarska drużyna WKS 82 pp została założona w Brześciu w latach 20. XX wieku. Zespół złożony był z żołnierzy 82 Syberyjskiego Pułku Piechoty, którzy pełnili służbę w twierdzy brzeskiej. 
Od 1929, kiedy został utworzony Poleski OZPN, występował w rozgrywkach polskiej okręgowej ligi Polesie - Klasa A, która od sezonu 1936/27 stała nazywać się okręgową. Pierwsze trzy sezony na Polesiu zdobywał tytuł mistrzowski.
Klub trzykrotnie grał w grupach eliminacyjnych dla mistrzów okręgówek, walczących w barażach o awans do I ligi. Ale nigdy nie zakwalifikował się do najwyższej klasy. W 1931 piłkarze z Brześcia stanęli przed szansą wejścia do ligi krajowej, jednak na ich drodze stanął inny wojskowy klub WKS Siedlce, który to WKS 82 pp wyeliminował w półfinale eliminacji.
Na początku 1934 połączył się z innymi wojskowymi klubami z garnizonu Brześcia w WKS Brześć.

</doc>
<doc id="2803491" url="https://pl.wikipedia.org/wiki?curid=2803491" title="Dominikana na Letnich Igrzyskach Olimpijskich 2012">
Dominikana na Letnich Igrzyskach Olimpijskich 2012

Dominikanę na Letnich Igrzyskach Olimpijskich 2012, które odbyły się w Londynie, reprezentowało 33 zawodników. Zdobyli oni 2 medale: jeden złoty i jeden srebrny, zajmując 46. miejsce w klasyfikacji medalowej.
Był to trzynasty start reprezentacji Dominikany na letnich igrzyskach olimpijskich.
Reprezentanci.
Boks.
Mężczyźni
Gimnastyka.
Gimnastyka sportowa.
Kobiety
Judo.
Kobiety
Lekkoatletyka.
Mężczyźni
Kobiety
Pływanie.
Mężczyźni
Kobiety
Podnoszenie ciężarów.
Kobiety
Siatkówka.
Siatkówka halowa.
Turniej kobiet
Reprezentacja Dominikany w siatkówce halowej kobiet brała udział w rozgrywkach grupy A turnieju olimpijskiego, wygrywając dwa spotkania i przegrywając trzy. Awansowała do ćwierćfinału, w którym przegrała z reprezentacją Stanów Zjednoczonych, odpadając z dalszych rozgrywek.
Wyniki spotkań
Trener: Marcos Kwiek
Strzelectwo.
Mężczyźni
Tenis stołowy.
Mężczyźni

</doc>
<doc id="2803499" url="https://pl.wikipedia.org/wiki?curid=2803499" title="Chaetopelma altugkadirorum">
Chaetopelma altugkadirorum

Chaetopelma altugkadirorum – gatunek pająka z infrarzędu ptaszników i rodziny ptasznikowatych. Występuje w Turcji i Syrii.
Taksonomia.
Gatunek ten opisany został po raz pierwszy w 2012 roku przez Richarda C. Gallona, Raya Gabriela i Guya Tansleya. Opisu dokonano na podstawie parki odłowionej w 2009 roku w Yayladaği w tureckiej prowincji Hatay. Epitet gatunkowy nadano na cześć Kadira Buğaça Kunta i Altuğa Kiziltuğa, którzy brali udział w pozyskaniu materiału typowego. Jako bliskiego krewnego tego gatunku wskazuje się "Chaetopelma olivaceum".
Morfologia.
Sporych rozmiarów przedstawiciel rodzaju. Holotypowy samiec miał ciało długości 31 mm, karapaks długości 13 mm i szerokości 11,4 mm oraz opistosomę (odwłok) długości 13,8 mm i szerokości 9,4 mm. Paratypowa samica miała ciało długości 41 mm, karapaks długości 15,8 mm i szerokości 14,7 mm oraz opistosomę długości 19,1 mm i szerokości 12,8 mm. Karapaks jest różowawobrązowy, wełniście owłosiony u samca i mniej wełniście u samicy. Odnóża, szczękoczułki i nogogłaszczki są szarawobrązowe z jasnym owłosieniem. Opistosoma jest ciemnobrązowa i jasno, długo, wełniście owłosiona. Część głowowa karapaksu jest słabo wyniesiona. Oczy pary przednio-bocznej leżą bardziej z przodu niż pary przednio-środkowej, a oczy pary tylno-bocznej bardziej z tyłu lub na równi z oczami pary tylno-środkowej. Jamki karapaksu są głębokie i poprzeczne. Szczękoczułki pozbawione są rastellum. Warga dolna ma u samca 55, a u samicy 73 kuspule. Szczęki mają u samca około 230, a u samicy około 220 kuspuli. Sternum ma trzy pary owalnych sigilli, z których pierwszej pary są mniejsze i położone przykrawędziowo, a drugiej i trzeciej pary większe i oddalone od krawędzi. Stopy zwieńczone są bezzębnymi pazurkami górnymi i parzystymi przypazurkowymi kępkami włosków. Trichobotria maczugowate ograniczone są na stopach do U-kształtnych rzędów w częściach wierzchołkowych. Nogogłaszczki samca mają bulbus z jajowatym w zarysie, gładkopowierzchniowym tegulum i co najmniej trzykrotnie od niego dłuższym, pozbawionym kili, półokrągłym w przekroju embolusem. Genitalia samicy cechuje spermateka złożona z dwóch długich, nitkowatych, rozbieżnie zakrzywionych zbiorników o jednopłatowym wierzchołku.
Ekologia i występowanie.
Pająk palearktyczny, zamieszkujący Syrię i turecką prowincję Hatay na wschodzie regionu śródziemnomorskiego. Zamieszkuje rzadkie, nasłonecznione lasy sosnowe. Żyje w sięgających do 50 cm głębokości norach i gęstych oprzędach, skonstruowanych przy butwiejących pniakach sosnowych i pod kamieniami.

</doc>
<doc id="2803501" url="https://pl.wikipedia.org/wiki?curid=2803501" title="Georges Paillard">
Georges Paillard

Georges Auguste Joseph Paillard (ur. 12 lutego 1904 w Sainte-Gemmes-d'Andigné, zm. 22 kwietnia 1998 w Angers) – francuski kolarz torowy i szosowy, trzykrotny medalista torowych mistrzostw świata.
Kariera.
Pierwsze sukcesy w karierze Georges Paillard osiągnął w 1923 roku, kiedy zwyciężył w dwóch szosowych wyścigach: Paryż – Dieppe oraz Rouen – Le Havre. Na rozgrywanych sześć lat później torowych mistrzostwach świata w Zurychu był najlepszy w wyścigu ze startu zatrzymanego zawodowców. Wynik ten powtórzył na mistrzostwach świata w Rzymie w 1932 roku, a podczas mistrzostw świata w Brukseli w 1930 roku był drugi w tej samej konkurencji, ulegając jedynie Niemcowi Erichowi Möllerowi. Ponadto w 1920 roku wystartował na igrzyskach olimpijskich w Antwerpii, gdzie odpadł w eliminacjach sprintu indywidualnego. Wielokrotnie zdobywał medale torowych mistrzostw Francji, w tym sześć złotych.

</doc>
<doc id="2803503" url="https://pl.wikipedia.org/wiki?curid=2803503" title="Portret hrabiny Chinchón">
Portret hrabiny Chinchón

Portret hrabiny Chinchón lub Hrabina Chinchón (hiszp. "La condesa de Chinchón") – obraz olejny hiszpańskiego malarza Francisca Goi przedstawiający Marię Teresę Burbon y Vallabriga, hrabinę Chinchón. Poruszający portret ciężarnej hrabiny jest uważany za jeden z najlepszych portretów kobiecych malarza. Jest szczytowym przykładem zdolności technicznych Goi oraz psychologicznej percepcji. Portret wyróżnia także strój nierozerwalnie związany z osobowością portretowanej osoby. Obraz, który przez wiele pokoleń należał do spadkobierców hrabiny, obecnie znajduje się w zbiorach Prado.
Hrabina Chinchón.
Maria Teresa Burbon y Vallabriga, hrabina Chinchón i markiza de Boadilla del Monte (1780–1828) była najstarszą córką z morganatycznego małżeństwa infanta Ludwika Antoniego Burbona i Marii Teresy de Vallabrigi y Rozas, córki oficera kawalerii. Skutkiem zawarcia tego związku było wydalenie infanta z dworu przez króla Karola III, jego brata. Infant zmarł, kiedy Maria Teresa miała zaledwie 5 lat, została wtedy odebrana matce i razem z młodszą siostrą wychowana w klasztorze w Toledo. Klasztor opuściła w wieku 17 lat, kiedy nowa para królewska Karol IV i Maria Ludwika Burbon-Parmeńska postanowiła ożenić ją z najbardziej wpływowym człowiekiem na dworze, królewskim faworytem Manuelem Godoyem. Dzięki protekcji królowej kariera Godoya postępowała błyskawicznie od pułkownika gwardii królewskiej do pierwszego ministra sprawującego faktyczną władzę w państwie. Królowa, która być może miała romans z Godoyem, chciała odwrócić uwagę faworyta od jego długoletniej kochanki Pepity Tudó. Dla Godoya małżeństwo z kuzynką króla było wyróżnieniem i awansem społecznym, gdyż oficjalnie stał się członkiem rodziny królewskiej. Hrabina odzyskała liczne przywileje utracone w wyniku wygnania jej ojca, takie jak używanie nazwiska i herbu Burbonów. Stała się najważniejszą damą w państwie po królowej Marii Ludwice.
Wychowana w klasztorze Maria Teresa nie znała życia na królewskim dworze i nie była przygotowana do jego intryg. Początkowo była w związku z Godoyem szczęśliwa, o czym zapewniała w swojej korespondencji z królową, jednak z czasem nie mogła znieść ubliżających jej licznych zdrad, z którymi się nie ukrywał. Godoy, zmuszony do małżeństwa przez królową, nie odnosił się do żony z szacunkiem. Hiszpański polityk i człowiek oświecenia Gaspar Melchor de Jovellanos dał wyraz swojemu zgorszeniu, kiedy zaproszony przez Godoya na kolację zobaczył go siedzącego przy stole z żoną po jednej stronie i kochanką Pepitą Tudó po drugiej. Para doczekała się jednego dziecka, córki Carloty. W 1808 roku w czasie zamieszek w Aranjuez rozjuszony tłum wdarł się do pałacu Godoya w poszukiwaniu znienawidzonego polityka. Hrabina razem z córką ukryła się i błagała, aby ich nie skrzywdzono. Przez hiszpańskie społeczeństwo była postrzegana jako jedna z ofiar Godoya i nazywana „gołębicą”, dlatego atakujący odprowadzili ją do królewskiego pałacu. Wydarzenia z Aranjuez oznaczały polityczny upadek Godoya, który wyemigrował do Francji. Maria Teresa odmówiła wyjazdu z mężem i schroniła się u swojego brata w Toledo. Została w Hiszpanii do końca wojny niepodległościowej, jednak po powrocie Ferdynanda VII do kraju i przywróceniu monarchii absolutnej wyjechała do Francji. Zmarła w 1828 roku w Paryżu. Po jej śmierci Godoy ożenił się z Pepitą Tudó.
Okoliczności powstania.
Rodzice hrabiny byli mecenasami sztuki; skupiali wokół siebie wielu utalentowanych malarzy, pisarzy i muzyków. Dla Goi byli pierwszymi patronami, ich uznanie dla pracy malarza istotnie wpłynęło na jego karierę jako portrecisty. W latach 1783–1784 będąc gościem infanta w Arenas de San Pedro, Goya wykonał dla nich wiele dzieł; m.in. zbiorowy portret "Rodzina infanta don Luisa", na którym hrabina to dziewczynka przyglądająca się pracy malarza. Goya sportretował też kilkuletnią Marię Teresę w szykownym stroju małej damy i prawdopodobnie także z okazji jej ślubu.
Goya ponownie miał okazję sportretować hrabinę, tym razem jako dorosłą, zamężną kobietę spodziewającą się dziecka. Według zachowanej korespondencji królowej Marii Ludwiki i Godoya obraz został namalowany między 22 a 24 kwietnia 1800 roku w Madrycie. Portret powstał na zamówienie Godoya, dla którego Goya namalował liczne obrazy. W tym roku Maria Teresa nie nosiła jeszcze tytułu hrabiny Chinchón, który przejęła po starszym bracie Ludwiku Marii w 1803 roku, gdy ten został kardynałem.
Opis obrazu.
Przedstawiona na obrazie hrabina ma 21 lat, od trzech lat jest żoną Godoya i spodziewa się ich jedynego dziecka, córki Carloty. Siedzi na pozłacanym krześle wykonanym w stylu Karola IV. Włosy ma zebrane w biały czepek zawiązany pod brodą i ozdobiony niebieską wstążką zawiązaną na kokardę. Czoło przykrywają gęste, jasne loki, a we włosach ma upiętą ozdobę z zielonymi piórkami, niebieską wstążką i kłosami zboża (w owym czasie modne były ozdoby z kwiatów i owoców), nawiązującą do rzymskiej bogini Ceres i symbolizującą płodność. Ubrana jest w elegancką suknię typu "chemise" z jasnej gazy ze wzorem w drobne kwiaty i niebieskim ozdobnikiem powtarzającym się na rękawach, w talii i na rąbku sukni. Niebieskie hafty symbolizują niewinność i cnotliwość. Być może wybór koloru niebieskiego i białego był celowy, gdyż są to barwy szarfy Orderu Karola III (wuja hrabiny), którego członkiem byli jej ojciec i mąż. Odsłonięte ręce są efektem kuriozalnego dekretu Marii Ludwiki, która zakazała damom noszenia rękawiczek na dworze. Niezbyt piękna królowa uważała ręce za swój największy atut i chciała, aby każdy mógł się o tym przekonać. Hrabina nosi też dwie złote bransolety, które według Manueli Meny sprawiają wrażenie ucisku, niczym kajdany przykuwające ją do krzesła. Na jej palcach widać dwa pierścienie – mniejszy z połyskującym diamentem i większy prawdopodobnie z miniaturową podobizną Godoya, udekorowanego niebieską wstęgą Orderu Karola III. Umieszczony w ten sposób wizerunek Godoya symbolizuje wierność mężowi. Klejnot może też przedstawiać jej ojca, podkreślając w ten sposób królewski rodowód.
Goya przedstawił Marię Teresę w całej postaci, na ciemnym, jednolitym tle w pustym pomieszczeniu, gdzie jedynym punktem odniesienia w przestrzeni jest krzesło. Podkreślił w ten sposób jej samotność i rezygnację. Stworzył atmosferę, w której wyczuwalna jest izolacja przedstawionej postaci, jej wrażliwość i kruchość, być może malarz chciał oddzielić ją od okrutnego świata dworskich intryg. Sposób przedstawienia postaci na jednolitym, ciemnym tle jest inspirowany portretami Velázqueza, jednak rozlewający się za postacią cień wzbudza niepokój. Jednocześnie malarz skierował na jej postać ciepłe światło, intensywnie rozjaśnione na dyskretnie zaznaczonym zaokrąglonym brzuchu. Kręcone, jasne włosy hrabiny okalają nieco dziecinną twarz, na której maluje się zamyślenie i smutek. Nieśmiało odwraca ona wzrok unikając kontaktu z widzem, a ręce trzyma złożone na brzuchu w niemal obronnym geście. Sposób, w jaki Goya przedstawił młodą hrabinę, pozwala sądzić, że był dla niej pełen uwielbienia i współczucia. Wyraża zrozumienie dla jej sytuacji i podziw dla godności, którą zachowała. Możliwe, że hrabina spogląda na swojego męża, według współczesnego Goi rytownika Pedra Gonzáleza de Sepúlvedy istniał pendant do tego obrazu przedstawiający Godoya. Według Natashy Seseñi pendantem jest namalowany w zbliżonym czasie portret "Kardynał Ludwik Maria Burbon y Vallabriga" przedstawiający jej brata.
Shelburne Museum ma w zbiorach kopię tego obrazu w półpostaci, wykonaną przez Agustína Esteve, autora licznych kopii obrazów Goi.
Technika.
Obraz ten stanowi wyraźne zerwanie ze stylem licznych kobiecych portretów namalowanych przez Goyę w latach 90. XVIII wieku, na których kobiety pojawiają się na świeżym powietrzu, ubrane na czarno, pewnie spoglądające na widza (np. "Portret Mariany Waldstein, markizy de Santa Cruz"). Według historyka sztuki José Rogelia Buendíi portret jest przejawem szczytu możliwości artysty jako portrecisty kobiet, efektem długiej i żmudnej pracy nad własnym warsztatem twórczym. Łączy w sobie doświadczenie w dokładnym rysunku zebrane przy pracy nad grafikami z serii "Kaprysy" oraz swobodne pociągnięcia pędzla, które stosował malując freski w madryckim Kościele San Antonio de la Florida.
Portret został namalowany bardzo szybko i bez większych poprawek, sądząc po technice wykonania widocznej na zdjęciu rentgenowskim. Technika jest zbliżona do powstałego w tym samym roku zbiorowego portretu "Rodzina Karola IV". Kompozycja jest harmonijna, oparta na zachodzących na siebie figurach geometrycznych, których linie wyznaczają między innymi załamania materiału sukni. Miękkie i dokładne pociągnięcia pędzlem zostały zastosowane do namalowania delikatnej twarzy. Zdecydowane pociągnięcie pędzla z duża ilością farby zaznacza m.in. połysk diamentowego pierścienia i wstążkę czepka, a lekka gaza sukni została oddana niemal w impresjonistyczny sposób. Gdzieniegdzie prześwituje różowany podkład. Gama ciepłych kolorów użytych przez Goyę nadaje sylwetce delikatność i elegancję.
Obraz wyróżnia się nie tylko pod względem technicznych osiągnięć malarza, jest także dowodem na zdolność przedstawiania portretu psychologicznego malowanych postaci. Malując portret młodej hrabiny, Goya wykazał się niezwykłą wrażliwością, tworząc wyjątkowo intymny i nieco melancholijny kobiecy wizerunek.
Radiografia.
Badanie radiograficzne obrazu wykonane w 2004 roku wykazało, że Goya dwukrotnie użył tego samego płótna, zanim powstała na nim podobizna hrabiny. Wcześniej namalował na nim dwa męskie portrety, oba całkowicie skończone. Wszystkie portrety powstały jeden na drugim, ale przed namalowaniem portretu hrabiny Goya obrócił płótno w pionie. Najstarsze dzieło przedstawiało wizerunek udekorowanego Orderem Maltańskim młodzieńca, którego zidentyfikowano jako José Alvareza de Toledo y Gonzaga, markiza de Villafranca. Ukryty pod warstwą farby portret markiza odpowiada dziełu wykonanemu przez Goyę w 1795 roku, które obecnie znajduje się w Art Institute of Chicago. Drugi odkryty portret przedstawia stojącego Godoya, męża hrabiny.
Oba portrety zostały zamalowane warstwą beżoworóżowej farby. Powtórne wykorzystywanie płócien było częstym zabiegiem wiążącym się z wysokim kosztem materiałów malarskich (płótno użyte do wykonania tego portretu było bardzo wysokiej jakości). Podobny los spotkał inny portret wykonany przez Goyę, który odkryto pod "Portretem Josefy Bayeu".
Proweniencja.
Portret, który należał do Manuela Godoya, został skonfiskowany w wyniku zamieszek w Aranjuez i przekazany Królewskiej Akademii Sztuk Pięknych św. Ferdynanda. Zarekwirowana kolekcja sztuki została później zwrócona hrabinie. Następnie portret należał do książąt de Sueca, potomków hrabiny. Przez wiele lat znajdował się w jej rodzinnym Pałacu w Boadilla del Monte. W 2000 roku został kupiony przez rząd hiszpański od braci Ruspoli Morenés za 24 miliony euro z przeznaczeniem do Muzeum Prado. Muzeum interesowało się portretem już od czasów hiszpańskiej wojny domowej. W czasie tego konfliktu obraz był przechowywany (i wystawiany) w Genewie, razem z wieloma dziełami muzeum, które specjalnym transportem wysłano do Szwajcarii, aby uchronić je przed wojennym zagrożeniem. Okazało się to dobrą decyzją, gdyż dom książąt de Sueca, w którym wisiał portret hrabiny, został w czasie wojny zniszczony ostrzałem z haubicy.
Obraz doczekał się wielu intratnych ofert kupna. Przyciągnął uwagę znanego ormiańskiego kolekcjonera sztuki Calouste Gulbenkiana, późniejszego fundatora Muzeum Calouste Gulbenkiana. Kupował on wiele dzieł sztuki w trudnym dla Hiszpanów okresie po zakończeniu wojny domowej. Kiedy po raz pierwszy zobaczył portret hrabiny w 1942 roku, uznał go za najlepsze dzieło Goi i bezskutecznie próbował nabyć przez następne 10 lat. Nie mógł uzyskać licencji na eksport dzieła, gdyż zgodnie z hiszpańskim prawem ten obraz nie mógł opuścić kraju ze względu na swój status dziedzictwa kulturowego (hiszp. "BIC" – Bien de Interés Cultural). Gulbenkian ostatecznie porzucił próby kupna, kiedy dowiedział się, że obraz chce nabyć hiszpański rząd (z przeznaczeniem do Muzeum Prado), a rodzina de Sueca potwierdziła, że nie zamierza sprzedać obrazu do zagranicznej kolekcji. Z korespondencji Gulbenkiana z jego przedstawicielem sir Kennethem Clarkiem wiadomo, że w 1946 roku rodzina de Sueca zleciła wykonanie wiernej kopii obrazu, którą mieli zatrzymać w przypadku jego sprzedaży. W tym samym roku obraz został oczyszczony i poddany konserwacji przez malarza Ignacia Zuloagę.
W 1949 roku portret hrabiny miał kilku współwłaścicieli, oprócz rodziny de Sueca należał także do markizy de Acapulco i markizy de Pontejos. W tym samym roku ojciec markizy de Pontejos zaproponował National Gallery of Art w Waszyngtonie sprzedaż obrazu za cenę 400 000 dolarów. Była to kwota wielokrotnie wyższa niż ta, którą negocjował Gulbenkian. Transakcja nie miała jednak szans powodzenia ze względu na ciągły brak licencji na eksport dzieła. Pomimo braku licencji na eksport amerykańskie J. Paul Getty Museum oferowało w latach 80. XX wieku 6 miliardów peset za portret hrabiny. W latach 90. pojawiły się również oferty od Królewskiej Akademii Sztuk Pięknych św. Ferdynanda w Madrycie oraz banku IberCaja, działającego w imieniu Muzeum Camón Aznar w Saragossie.
Ostatecznie w 1999 roku właściciele obrazu sfinalizowali umowę sprzedaży z prywatnym kolekcjonerem Juanem Abelló. Jednakże rząd hiszpański skorzystał ze swojego prawa pierwszeństwa zakupu (przysługującego dziełom o statusie dziedzictwa kulturowego) pod warunkiem zaproponowania takiej samej ceny. W ten sposób portret został sprzedany państwu i trafił do zbiorów Prado w 2000 roku. Zakup obrazu został po części sfinansowany z olbrzymiej spuścizny Manuela de Villaescusy Ferrera, która według jego testamentu stała się własnością Prado i miała służyć poszerzaniu zbiorów muzeum.

</doc>
<doc id="2803507" url="https://pl.wikipedia.org/wiki?curid=2803507" title="Jet Set Willy">
Jet Set Willy

Jet Set Willy – komputerowa gra platformowa wyprodukowana i wydana w 1984 roku przez amerykańskie studio Software Projects. Jej twórcą był brytyjski programista Matthew Smith. Jest to kontynuacja gry "Manic Miner" z 1983 roku. W "Jet Set Willy" gracz kieruje znanym z tamtej produkcji górnikiem Willym, który na żądanie gospodyni Marii musi posprzątać swoją rezydencję, zanim położy się spać. Dom Willy'ego jest pełen czyhających niebezpieczeństw; celem gracza jest zbieranie porozrzucanych po mieszkaniu przedmiotów i unikanie wrogich postaci bądź przedmiotów. W przeciwieństwie do "Manic Minera", gracz nie jest ograniczony czasem i może swobodnie eksplorować dom.
"Jet Set Willy" uzyskał sporą popularność dzięki innowacjom wprowadzonym do gatunku. Gra była ceniona za rozmiar, surrealistyczny charakter oraz za względną bezawaryjność (wyjąwszy błędy poprawione po premierze).

</doc>
<doc id="2803515" url="https://pl.wikipedia.org/wiki?curid=2803515" title="Everlasting Gift">
Everlasting Gift

Everlasting Gift – trzecia kompilacja japońskiej piosenkarki Yukari Tamury, wydana 17 października 2012. Album osiągnął 3 pozycję w rankingu Oricon, sprzedał się w nakładzie egzemplarzy.

</doc>
<doc id="2803519" url="https://pl.wikipedia.org/wiki?curid=2803519" title="Liceum Ogólnokształcące nr I im. Stanisława Staszica w Ostrowcu Świętokrzyskim">
Liceum Ogólnokształcące nr I im. Stanisława Staszica w Ostrowcu Świętokrzyskim

Liceum Ogólnokształcące nr I im. Stanisława Staszica w Ostrowcu Świętokrzyskim – jedno z ostrowieckich liceów, jest jednocześnie najstarszą szkołą średnią w mieście. Posiada obecnie 17 oddziałów, w których uczy 48 pedagogów.
Nazwa szkoły.
Szkoła kilkakrotnie zmieniała swoją nazwę. Przyczyną były zmiany w strukturze i organizacji szkoły. W świadomości Ostrowczan znana jest jako „STASZIC” lub „Pierwsze liceum”.
Dyrektorzy Szkoły.
W okresie od 1906 r. szkołą kierowało 17 dyrektorów.
Szkoła jako pierwsza w Ostrowcu Świętokrzyskim rozpoczęła nadawanie szkolnego Radia Staszek.FM.

</doc>
<doc id="2803524" url="https://pl.wikipedia.org/wiki?curid=2803524" title="Attar-kitah">
Attar-kitah

Attar-kitah (ok. 1310–1300 p.n.e.) - król elamicki, brat i następca Pahir-iszszana. Używał staroelamickiego tytułu „króla Anszan i Suzy”, który nie był już używany od pięciuset lat. Według inskrypcji na przedmiotach wotywnych zdobyć on miał wielkie łupy, które złożyć kazał w świątyni boga Inszuszinaka w Suzie. 

</doc>
<doc id="2803527" url="https://pl.wikipedia.org/wiki?curid=2803527" title="The Bluff">
The Bluff

The Bluff - najwyższy punkt Kajmanów, brytyjskiego terytoria zamorskiego na Karaibach o wysokości 43 m n.p.m. Mieści się na wschodnim wybrzeżu wyspy Cayman Brac.

</doc>
<doc id="2803528" url="https://pl.wikipedia.org/wiki?curid=2803528" title="Kutik Puzur-In-Szuszinak">
Kutik Puzur-In-Szuszinak



</doc>
<doc id="2803531" url="https://pl.wikipedia.org/wiki?curid=2803531" title="Front Narodowy (Libia)">
Front Narodowy (Libia)

Front Narodowy (ar. "حزب الجبهة الوطنية") – libijska partia polityczna o profilu centrowym. 
Historia.
Została utworzona 9 maja 2012 roku przez dawnych działaczy Narodowego Frontu Ocalenia Libii – organizacji działającej w latach 1981–2012 skupiających przeciwników libijskiego przywódcy Mu’ammara al-Kaddafiego. Założycielem i pierwszym przywódcą partii był Muhammad Jusuf al-Makarjaf, który w okresie od 9 sierpnia 2012 do 28 maja 2013 pełnił obowiązki głowy państwa jako Przewodniczący Powszechnego Kongresu Narodowego. 
Obecnie liderem partii jest Muhammad Ali Abd Allah. 

</doc>
<doc id="2803539" url="https://pl.wikipedia.org/wiki?curid=2803539" title="Awren">
Awren



</doc>
<doc id="2803540" url="https://pl.wikipedia.org/wiki?curid=2803540" title="Town Hill">
Town Hill

Town Hill - najwyższy punkt Bermudów, brytyjskiego terytoria zamorskiego w Ameryce Północnej. Wznosi się na wysokość 79 m n.p.m.

</doc>
<doc id="2803542" url="https://pl.wikipedia.org/wiki?curid=2803542" title="Zgromadzenie Żeńskie z Diuny">
Zgromadzenie Żeńskie z Diuny

Zgromadzenie Żeńskie z Diuny – książka z 2012 roku osadzona w Uniwersum Diuny, napisana przez Briana Herberta i Kevina J. Andersona. Akcja książki toczy się kilka tysięcy lat przed wydarzeniami opisanymi przez Franka Herberta w oryginalnych "Kronikach Diuny". Jest to kontynuacja akcji opisanej w serii "Legendy Diuny".
Fabuła.
Akcja książki rozpoczyna się 80 lat po bitwie pod Corrinem, w której ludzie ostatecznie zwyciężyli z myślącymi maszynami pod wodzą Omniusa.
W książce przedstawiono rozwój zgromadzenia żeńskiego Bene Gesserit, mentatów, Gildii Kosmicznej oraz Akademii Suk.
Bohater wojny z myślącymi maszynami, Vorian Atryda, od kilkudziesięciu lat mieszka na planecie Kepler. Wraz ze swoją drugą małżonką doczekał się wielu dzieci wnuków i prawnuków. Prowadzi spokojne życie z dala od polityki. Pewnego dnia jego wioska zostaje zaatakowana przez handlarzy niewolników, którzy uprowadzają większość członków rodziny. Vorian podąża na Harmontepa, aby uwolnić swoich bliskich, co rozpoczyna jego zmagania ze zniesieniem niewolnictwa w Imperium.
Na czele zgromadzenia żeńskiego stoi Raquella Berto-Anirula, wnuczka Voriana Atrydy, która pod wpływem trucizny przeszła niezwykłą przemianę wiele lat wcześniej – mogła kontrolować swoje ciało na poziomie komórkowym, a także uzyskała pamięć swoich przodków w linii żeńskiej. Pomimo podjęcia wielu prób nadal pozostaje jedyną kobietą, która posiada te niesamowite zdolności.
Dyrektorem strategicznego przewoźnika międzyplanetarnego "VenKee Enterprises" jest Joseph Venport, prawnuk Aureliusza Venporta i Normy Cenvy. Jest przekonany, że cała przyprawa na planecie Arrakis należy do jego firmy. Bezwzględnie walczy o interesy i sprzeciwia się niszczeniu pozostałości po myślących maszynach, które mogą służyć do budowy nowych transportowców pozaprzestrzennych.
Cesarstwem nadal rządzi ród Corrinów w osobie imperatora Salvadora. Jego brat Roderick jest cesarskim doradcą, a młodsza siostra Anna sprawia problemy obyczajowe więc zostaje wysłana do Zgromadzenia Żeńskiego na Rossaku.
Na skutej lodem planecie Lankiveil rodzeństwo Griffin i Valya Harkonnenowie podejmują walkę o odzyskanie władzy i wpływów swojego rodu w radzie. Valya dostaje się do Zgromadzenia Żeńskiego, gdzie szybko zyskuje zaufanie Matki Wielebnej i jest dopuszczona do największej tajemnicy – planu hodowlanego przechowywanego w pamięci maszyn. Niebawem Valia zostaje wyznaczona do zaprzyjaźnienia się ze swoją rówieśniczką – Anną Corrino.

</doc>
<doc id="2803543" url="https://pl.wikipedia.org/wiki?curid=2803543" title="Hita (król)">
Hita (król)

Hita (ok. 2250 p.n.e.) – władca elamicki z dynastii z Awan, współczesny Naram-Sinowi z Akadu, z którym zawarł traktat, najprawdopodobniej w formie sojuszu skierowanego przeciw Gutejom. Kopia tego traktatu, będąca najstarszym znanym tekstem historycznym spisanym w języku elamickim, złożona została w świątyni boga Inszuszinaka w Suzie, gdzie odkryta została przez francuskich archeologów. 

</doc>
<doc id="2803544" url="https://pl.wikipedia.org/wiki?curid=2803544" title="Crocus Hill">
Crocus Hill

Crocus Hill - najwyższy punkt Anguilli, brytyjskiego terytoria zamorskiego na Karaibach. Mieści się w zachodniej części wyspy. Wznosi się na wysokość 65 m n.p.m.. W 1745 roku na wzgórzu rozegrała się bitwa między żołnierzami francuskimi a osadnikami brytyjskimi. 600 lub 700 Francuzów wylądowało na plaży i zostało pokonanych przez Brytyjczyków w niecałe piętnaście minut. Była to pierwsza z trzech inwazji, która zakończyła się klęską najeźdźców.

</doc>
<doc id="2803550" url="https://pl.wikipedia.org/wiki?curid=2803550" title="John Christian">
John Christian

John Lorenzo Christian, (ur. 15 lipca 1895, zm. 28 czerwca 1984) - polityk Pitcairn, burmistrz wysp w latach 1952-1954 oraz w latach 1960-1966.
Życiorys.
Christian był synem lokalnego polityka Gerarda i jego żony Helen. John do końca życia był w związku małżeńskim z Bernice Christian (z domu Young), która była córką Arthura Younga i Adeli Young (z domu Schmidt). W 1980 roku, Christian i jego małżonka byli najstarszymi ludźmi żyjącymi na Pitcairn (on miał 85 lat a ona 81 lat). 28 czerwca 1984 r. John zmarł (miał 88 lat), a jego małżonka zmarła w 1993 r. (w wieku 94 lat). Małżeństwo to nie miało żadnych dzieci.
W 1952 roku, Christian został "Magistrate" na Pitcairn (ówczesna nazwa obecnego urzędu burmistrza) i urząd sprawował do 1954 roku, kiedy zastąpił go Charles Christian. Urząd ten ponownie objął w 1961 r., zastępując Warrena Christiana; w 1966 r. Christiana zastąpił Pervis Young.

</doc>
<doc id="2803557" url="https://pl.wikipedia.org/wiki?curid=2803557" title="Internat (film)">
Internat (film)

Internat (ang. "The Moth Diaries") – irlandzko-kanadyjski horror z 2011 roku w reżyserii Mary Harron, powstały na podstawie powieści Rachel Klein pod tym samym tytułem.
Światowa premiera filmu miała miejsce 6 września 2011 roku podczas 68. Międzynarodowego Festiwalu Filmowego w Wenecji. W Polsce premiera filmu odbyła się 26 października 2012 roku.
Opis fabuły.
Po samobójczej śmierci ojca Rebecca zaczyna naukę w elitarnej żeńskiej szkole z internatem na amerykańskiej prowincji. Zaprzyjaźnia się z Lucy, ale ich relacje zakłóca pojawienie się nowej uczennicy z Europy, tajemniczej Ernessy (Lily Cole). Lucy jest zafascynowana dziewczyną. Jednak im więcej czasu z nią spędza, tym gorzej się czuje, jakby powoli traciła siły do życia. Rebecca zaczyna podejrzewać, że nowa koleżanka jest wampirem. Niewyjaśnione zgony na terenie szkoły utwierdzają ją w tym przekonaniu. Ale inne uczennice nie dostrzegają niebezpieczeństwa.
Odbiór filmu.
Film został w większości negatywnie przyjęty przez krytyków, uzyskując średnią z ocen 38% w serwisie agregującym Metacritic.

</doc>
<doc id="2803558" url="https://pl.wikipedia.org/wiki?curid=2803558" title="Erich Möller">
Erich Möller

Erich Möller (ur. 3 maja 1905 w Hanowerze - zm. 24 maja 1964 w Bad Harzburg) – niemiecki kolarz torowy i szosowy, trzykrotny medalista torowych mistrzostw świata.
Kariera.
Pierwszy sukces w karierze Erich Möller osiągnął w 1922 roku, kiedy zdobył brązowy medal szosowych mistrzostw kraju w wyścigu ze startu wspólnego. Rok później wygrał wyścig Rund um Berlin, a w 1924 roku został mistrzem kraju. W 1930 roku wystartował na torowych mistrzostwach świata w Brukseli, gdzie zwyciężył w wyścigu ze startu zatrzymanego zawodowców. W 1931 roku zdobył srebrny medal w tej samej konkurencji na mistrzostwach świata w Kopenhadze, ulegając tylko swemu rodakowi Walterowi Sawallowi. Ostatni medal wywalczył podczas rozgrywanych w 1932 roku mistrzostw świata w Rzymie, gdzie rywalizację zakończył na trzeciej pozycji, za Georges'em Paillardem z Francji oraz Walterem Sawallem. Ponadto pięciokrotnie zdobywał medale krajowych mistrzostw w kolarstwie torowym, w tym dwa złote. Nigdy nie wystąpił na igrzyskach olimpijskich.

</doc>
<doc id="2803561" url="https://pl.wikipedia.org/wiki?curid=2803561" title="Epir-mupi">
Epir-mupi

Epir-mupi (XXIII w. p.n.e.) – "ensi" miasta Suza, wyznaczony na ten urząd przez akadyjskiego króla Naram-Sina. Później stał się zarządcą ("sukkal") Elamu. 

</doc>
<doc id="2803565" url="https://pl.wikipedia.org/wiki?curid=2803565" title="Walter Sawall">
Walter Sawall

Walter Sawall (ur. 18 lipca 1899 w Morgenroth – zm. 31 stycznia 1953 w Trewirze) – niemiecki kolarz torowy, czterokrotny medalista mistrzostw świata.
Kariera.
Pierwszy sukces w karierze Walter Sawall osiągnął w 1927 roku, kiedy zdobył brązowy medal w wyścigu ze startu zatrzymanego zawodowców podczas mistrzostw świata w Kolonii. W zawodach tych wyprzedzili go jedynie Victor Linart z Belgii oraz kolejny niemiecki kolarz - Paul Krewer. W tej samej konkurencji Sawall zdobył jeszcze trzy medale: złote na mistrzostwach świata w Budapeszcie (1917) i mistrzostwach świata w Kopenhadze (1931) oraz srebrny podczas mistrzostw świata w Rzymie (1932), gdzie uległ jedynie Georges'owi Paillardowi z Francji. Ponadto wielokrotnie zdobywał medale torowych mistrzostw kraju, w tym trzy złote. Nigdy nie wystąpił na igrzyskach olimpijskich.

</doc>
<doc id="2803566" url="https://pl.wikipedia.org/wiki?curid=2803566" title="Anturium Scherzera">
Anturium Scherzera

Anturium Scherzera ("Anthurium scherzerianum" Schott) – gatunek rośliny z rodziny obrazkowatych ("Araceae"). W stanie dzikim występuje licznie jako epifit lub roślina naziemna w górskich lasach równikowych w Kostaryce, na wysokości 1300 do 2100 m n.p.m..
Zastosowanie.
Gatunek powszechnie uprawiany jako doniczkowa roślina ozdobna.

</doc>
<doc id="2803567" url="https://pl.wikipedia.org/wiki?curid=2803567" title="Konrad Pollesch">
Konrad Pollesch

Konrad Karol Polesch (ur. 12 kwietnia 1940 w Tychach) – polski fotografik, wykładowca akademicki.
Życiorys.
W latach 1958–1963 studiował filologię polską na Uniwersytecie Jagiellońskim. Od roku 1962 zajmuje się fotografią, podróżując po wielu krajach m.in.: Austrii, Finlandii, Francji, Niemczech, Szwajcarii, Włoszech, Szwecji. W USA przebywał dwukrotnie jako stypendysta, w 1979 r. Fundacji Kościuszkowskiej, a w 1988 r. Departamentu Stanu. W latach 1971–1997 prowadził zajęcia dydaktyczne z fotografii dla studentów Instytutu Archeologii Uniwersytetu Jagiellońskiego.
Artysta preferuje portret i pejzaż. Specjalizuje się w fotografowaniu dzieł sztuki. Jest autorem zdjęć do albumów z serii „Muzea Świata”, oraz dwóch monograficznych, autorskich albumów o Muzeum Książąt Czartoryskich w Krakowie. W latach 1987–1990 dokumentował działania teatru Cricot 2 Tadeusza Kantora.
Od 1985 r. wykonuje zdjęcia w technice gumowej, co zaowocowało licznymi wystawami w kraju i zagranicą. Od 1991 roku jest członkiem Europejskiego Stowarzyszenia Piktoralistów z siedzibą w Brukseli.
Jest autorem ponad 40 wystaw indywidualnych, prezentowanych w licznych miastach w Polsce, oraz za granicą m.in. w USA, Kanadzie, Francji, Austrii, Belgii, Szwajcarii, Izraelu i Czechosłowacji.
Jego prace znajdują się w zbiorach International Center of Photography i Museum of Modern Art w Nowym Jorku, Bibliotece Kongresu Stanów Zjednoczonych w Waszyngtonie, Musee d'Art et d'Histoire we Fryburgu w Szwajcarii, Muzeum Sztuki Nowoczesnej w Łodzi, Muzeum Narodowym we Wrocławiu, Muzeum UJ i Muzeum Historii Fotografii w Krakowie, oraz licznych prywatnych kolekcjach w kraju i zagranicą.
Pollesch współpracuje z licznymi czasopismami w kraju i zagranicą, publikując zdjęcia o tematyce kulturalnej oraz portrety.
Przez pewien okres związany był z TV Kraków, biorąc udział w programach o tematyce fotograficznej.

</doc>
<doc id="2803569" url="https://pl.wikipedia.org/wiki?curid=2803569" title="Jan Grzegorzewski">
Jan Grzegorzewski



</doc>
<doc id="2803570" url="https://pl.wikipedia.org/wiki?curid=2803570" title="John Warwick Smith">
John Warwick Smith

John Warwick Smith (ur. 26 lipca 1749, zm. 22 marca 1831) – angielski malarz pejzażysta malujący przede wszystkim akwarele.
Urodził się w Irthington pod Carlisle w rodzinie ogrodnika. Uczył się u malarza zwierząt Sawreya Gilpina. Dzięki wsparciu finansowemu George`a Greville, 2. hrabiego Warwick wyjeżdżał kontynuować studia do Włoch. Od nazwiska sponsora pochodził także jego przydomek, Warwick. Od 1805 był członkiem Royal Watercolour Society, gdzie pełnił funkcję prezydenta (1814, 1817-1818), sekretarza (1816), oraz skarbnika (1819, 1821 i 1822). Wyjeżdżał malować do Walii i Lake District.
John Smith tworzył przede wszystkim pejzaże, posługując się specyficzną techniką, malując bezpośrednio na papierze, bez użycia rysunku i nie podkreślając konturów za pomocą piórka. Jego prace były dzięki temu bardziej malarskie, malownicze i świeże. Był bardzo płodnym artystą, co odbijało się negatywnie na jakości wielu jego prac, szczególnie u schyłku życia. W 1799 skrytykował go William Turner za "mechaniczny schematyzm". Obecnie Smith uchodzi za prekursora romantyzmu w angielskim malarstwie akwarelowym.

</doc>
<doc id="2803571" url="https://pl.wikipedia.org/wiki?curid=2803571" title="Amilcar Cabral">
Amilcar Cabral



</doc>
<doc id="2803574" url="https://pl.wikipedia.org/wiki?curid=2803574" title="Aleksander Klemens Gabszewicz">
Aleksander Klemens Gabszewicz



</doc>
<doc id="2803575" url="https://pl.wikipedia.org/wiki?curid=2803575" title="Paweł Piotr Gallus">
Paweł Piotr Gallus



</doc>
<doc id="2803579" url="https://pl.wikipedia.org/wiki?curid=2803579" title="Zdzisław Karol Henneberg">
Zdzisław Karol Henneberg



</doc>
<doc id="2803586" url="https://pl.wikipedia.org/wiki?curid=2803586" title="Lycogala epidendrum">
Lycogala epidendrum



</doc>
<doc id="2803587" url="https://pl.wikipedia.org/wiki?curid=2803587" title="Rulik groniasty">
Rulik groniasty



</doc>
<doc id="2803597" url="https://pl.wikipedia.org/wiki?curid=2803597" title="Michael Milken">
Michael Milken

Michael Robert Milken (ur. 4 lipca 1946) – amerykański finansista i filantrop, znany z roli w rozwoju rynku obligacji wysokiego ryzyka (zwanych „śmieciowymi”) w latach 1970-1980, oraz z finansowania badań medycznych. W 1990 został oskarżony za przestępstwo naruszenia amerykańskiego prawa papierów wartościowych.
Milken został oskarżony w sprawie 98 zarzutów (nielegalna działalność) i oszustwa finansowe w 1989 roku wyniku poufnego dochodzenia. Przyznał się do sześciu zarzutów i naruszeń sprawozdawczych, ale nigdy nie został skazany za wykorzystywanie poufnych informacji. Milken został skazany na dziesięć lat więzienia i na stałe został wykluczony z branży papierów wartościowych przez amerykańską komisję papierów wartościowych i giełd. Zmniejszono mu karę za współpracę, zeznania przeciwko jego byłym współpracownikom i dobre sprawowanie. Został zwolniony po niespełna dwóch latach.
Jego krytycy przedstawiali go jako uosobienie chciwości Wall Street w 1980, zyskał przydomek „Junk Bond King” („Król Śmieciowych Obligacji”). Zwolennicy, jak George Gilder w swojej książce" Telecosm" pisał: należy pamiętać, że „Milken był kluczowym źródłem zmian organizacyjnych, które pobudziły wzrost gospodarczy w ciągu ostatnich dwudziestu lat. Najbardziej uderzające było podniesienie produktywności kapitału, tak jak i inni ... Milken wziął ogromne sumy uwięzionych w tradycyjnych przedsiębiorstwach i umieścił je z powrotem na rynku”.
Milken został również zaangażowany w działania filantropijne od wczesnych lat 1980. Jest współzałożycielem Milken Family Foundation, przewodniczący Milken Institute, założyciel medycznych fundacji finansujących badania nad czerniakiem, nowotworami i innym zagrażającym życiu chorobami. W listopadzie 2004 r. artykule przewodnim magazynu, Fortune nazwał go „Człowiekiem, który zmienił medycynę” za jego pozytywny wpływ na badania medyczne.

</doc>
<doc id="2803600" url="https://pl.wikipedia.org/wiki?curid=2803600" title="WKS 4 dsp Brześć">
WKS 4 dsp Brześć

WKS 4 dsp Brześć – polski klub piłkarski z siedzibą w Brześciu. Rozwiązany w 1934 roku.
Historia.
Piłkarska drużyna WKS 4 dsp została założona w Brześciu w latach 20. XX wieku. Zespół złożony był z żołnierzy 4 dyonu samochodów pancernych, którzy pełnili służbę w Brześciu nad Bugiem. 
Od 1929, kiedy został utworzony Poleski OZPN, występował w rozgrywkach polskiej okręgowej ligi Polesie - Klasa A, która od sezonu 1936/27 stała nazywać się okręgową. Dwa razy sięgał po tytuł mistrzowski na Polesiu.
Klub dwukrotnie grał w grupach eliminacyjnych dla mistrzów okręgówek, walczących w barażach o awans do I ligi. Nigdy nie zakwalifikował się do najwyższej klasy.
Na początku 1934 połączył się z innymi wojskowymi klubami z garnizonu Brześcia w WKS Brześć.

</doc>
<doc id="2803605" url="https://pl.wikipedia.org/wiki?curid=2803605" title="Hospicjum Palium">
Hospicjum Palium

Hospicjum Palium – największy w Poznaniu ośrodek opieki paliatywnej, w skład którego wchodzą oddziały szpitalne, pracownie i poradnie.

</doc>
<doc id="2803606" url="https://pl.wikipedia.org/wiki?curid=2803606" title="Maślak modrzewiowy">
Maślak modrzewiowy



</doc>
<doc id="2803611" url="https://pl.wikipedia.org/wiki?curid=2803611" title="Traktat z Maastricht">
Traktat z Maastricht

Traktat z Maastricht, oficjalnie Traktat o Unii Europejskiej (, ), TUE – umowa międzynarodowa parafowana 11 grudnia 1991, podpisana 7 lutego 1992 w Maastricht w Holandii. 
TUE wszedł w życie 1 listopada 1993 roku po przeprowadzonych referendach w 12 krajach członkowskich. Został zmieniony postanowieniami umów z Amsterdamu, Nicei i Lizbony.
Główne cele i postanowienia.
Traktat ustanowił Unię Europejską (UE) opartą na 3 filarach:
Traktat był rezultatem kompromisu pomiędzy zwolennikami integracji ponadnarodowej i międzynarodowej. Dlatego też status podmiotu w prawie międzynarodowym nie został przyznany II i III filarowi (wspólnoty europejskie posiadały go na mocy postanowień wcześniejszych traktatów). I filar został oparty na działaniach ponadnarodowych (instytucje WE są w stanie ingerować w wewnętrzne porządki prawne państw członków), natomiast filary II i III opierają się na klasycznej współpracy międzyrządowej.
Ponadto traktat zawierał postanowienia dotyczące realizacji Unii Gospodarczej i Walutowej.
Ustalono też nowe ramy instytucjonalne UE: Radę Europejską, Radę Unii Europejskiej (dawniej: Rada Ministrów), Komisję Europejską (dawniej: Komisja Wspólnot Europejskich), Parlament Europejski oraz Trybunał Sprawiedliwości i Europejski Trybunał Obrachunkowy, które pozostały trybunałami wspólnot europejskich. Powołano też nowy organ opiniodawczo-doradczy o nazwie Komitet Regionów, obok istniejącego już Komitetu Ekonomiczno-Społecznego.
Struktura.
Wersja obowiązująca zawiera preambułę oraz 55 artykułów zgrupowanych w sześciu tytułach.

</doc>
<doc id="2803612" url="https://pl.wikipedia.org/wiki?curid=2803612" title="Victor Linart">
Victor Linart

Victor Linart (ur. 26 maja 1889 w Floreffe, zm. 23 października 1977 w Verneuil-sur-Avre) – belgijski kolarz torowy i szosowy, ośmiokrotny medalista torowych mistrzostw świata.
Kariera.
Pierwszy sukces w karierze Victor Linart osiągnął w 1908 roku, kiedy zajął trzecie miejsce w klasyfikacji generalnej Ronde van Limburg. W 1913 roku został mistrzem kraju i Europy w wyścigu ze startu zatrzymanego, a w 1920 roku zdobył srebrny medal w tej samej konkurencji na torowych mistrzostwach świata w Antwerpii, ulegając jedynie Francuzowi Georges'owi Sérèsowi. W wyścigu ze startu zatrzymanego Linart zdobył jeszcze siedem medali: złote na MŚ w Kopenhadze (1921), MŚ w Paryżu (1924), MŚ w Mediolanie (1926) i MŚ w Kolonii (1927), srebrny podczas MŚ w Zurychu (1929) oraz brązowe na MŚ w Budapeszcie (1928) i MŚ w Rzymie (1932). Linart jest pierwszym belgijskim kolarzem, który zdobył złoty medal w wyścigu ze startu zatrzymanego na mistrzostwach świata i jednym z najbardziej utytułowanych w tej konkurencji. Nigdy nie wystąpił na igrzyskach olimpijskich.

</doc>
<doc id="2803613" url="https://pl.wikipedia.org/wiki?curid=2803613" title="Virginija Baltraitienė">
Virginija Baltraitienė

Virginija Baltraitienė (ur. 4 marca 1958 w Želvaičiai w rejonie telszańskim) – litewska polityk, działaczka samorządowa, posłanka na Sejm Republiki Litewskiej, od 2014 do 2016 minister rolnictwa.
Życiorys.
W 1981 ukończyła studia ekonomiczne na Litewskiej Akademii Rolniczej. Do 1990 pracowała w administracji rolnej, kombinacie rolno-przemysłowym i rejonowej komisji planowania. Od 1990 związana z administracją rejonu kiejdańskiego (z przerwą w okresie 1994–1997, gdy pracowała w filii jednego z banków). Od 1999 do 2004 pełniła funkcję dyrektora administracji rejonowej. W 2000 i w 2003 uzyskiwała mandat radnej. Początkowo związana z Nowym Związkiem, w 2002 przystąpiła do Partii Pracy. Na przełomie 2004 i 2005 sprawowała urząd mera. W 2005 w wyborach uzupełniających została wybrana do Sejmu. W 2008 utrzymała mandat deputowanej, została powołana na wiceprzewodniczącą parlamentu. W wyborach parlamentarnych w 2012 uzyskała poselską reelekcję, wygrywając w okręgu jednomandatowym w pierwszej turze głosowania.
17 lipca 2014 dołączyła do rządu Algirdasa Butkevičiusa, obejmując stanowisko ministra rolnictwa. Zajmowała je do 13 grudnia 2016. W 2019 ponownie została radną rejonu kiejdańskiego. Mandat utrzymała także w 2023 (z ramienia Ruchu Liberalnego Republiki Litewskiej).
Jest siostrą Eugenijusa Gentvilasa.

</doc>
<doc id="2803620" url="https://pl.wikipedia.org/wiki?curid=2803620" title="Basic Instinct">
Basic Instinct

Basic Instinct - czwarty studyjny album amerykańskiej wokalistyki r&amp;b Ciary. 
Płyta została wydana 10 grudnia 2010 roku nakładem LaFace Records (Jive). Album promowały trzy single: Ride, Speechless oraz Gimmie Dat. Na albumie gościnnie wystąpili Usher oraz Ludacris.

</doc>
<doc id="2803623" url="https://pl.wikipedia.org/wiki?curid=2803623" title="Emre Çolak">
Emre Çolak

Emre Çolak (ur. 20 maja 1991 w Stambule) – piłkarz turecki grający na pozycji ofensywnego pomocnika. Jest wychowankiem klubu Galatasaray SK.
Kariera klubowa.
Karierę piłkarską Emre rozpoczął w juniorach Galatasaray SK. W 2008 roku stał się członkiem drugiego zespołu i grał w nim do 2010 roku. W trakcie sezonu 2009/2010 awansował do kadry pierwszego zespołu. W tureckiej lidze swój debiut zanotował 24 stycznia 2010 w wygranym 1:0 domowym meczu z Gaziantepsporem, gdy w 89. minucie meczu zmienił Ardę Turana. 16 maja 2010 w wyjazdowym spotkaniu z Gençlerbirliği SK (1:2) strzelił swoją pierwszą bramkę w tureckiej lidze. W sezonie 2011/2012 stał się podstawowym zawodnikiem Galatasaray. W nim wywalczył mistrzostwo Turcji oraz zdobył Puchar Turcji.
Kariera reprezentacyjna.
W swojej karierze Emre występował w młodzieżowych reprezentacjach Turcji na różnych szczeblach wiekowych. W dorosłej reprezentacji zadebiutował 12 października 2012 roku w przegranym 0:1 meczu eliminacji do MŚ 2014 z Rumunią, rozegranym w Stambule, gdy w 69. minucie tego meczu zmienił Sercana Sararera.

</doc>
<doc id="2803624" url="https://pl.wikipedia.org/wiki?curid=2803624" title="Emre Colak">
Emre Colak



</doc>
<doc id="2803625" url="https://pl.wikipedia.org/wiki?curid=2803625" title="Pożegnanie z bronią (powieść)">
Pożegnanie z bronią (powieść)



</doc>
<doc id="2803627" url="https://pl.wikipedia.org/wiki?curid=2803627" title="Almensch Belete">
Almensch Belete

Almensch Belete (ur. 26 lipca 1989 w Addis Abebie) – etiopska lekkoatletka specjalizująca się w biegach długodystansowych. Od stycznia 2012 roku reprezentuje Belgię.
W 2012 startowała na mistrzostwach Europy w Helsinkach, na których zajęła 8. miejsce w biegu na 5000 metrów. W tym samym roku i na tym samym dystansie, odpadła w eliminacjach podczas igrzysk olimpijskich w Londynie. Piąta zawodniczka w biegu na 3000 metrów podczas halowych mistrzostw Europy w Göteborgu (2013). Stawała na podium podczas mistrzostw kraju.

</doc>
<doc id="2803630" url="https://pl.wikipedia.org/wiki?curid=2803630" title="WTA Tour Championships 2012">
WTA Tour Championships 2012



</doc>
<doc id="2803633" url="https://pl.wikipedia.org/wiki?curid=2803633" title="Mistrzostwa WTA">
Mistrzostwa WTA



</doc>
<doc id="2803634" url="https://pl.wikipedia.org/wiki?curid=2803634" title="Mistrzostwa WTA 2012">
Mistrzostwa WTA 2012



</doc>
<doc id="2803636" url="https://pl.wikipedia.org/wiki?curid=2803636" title="Wacław Szczepan Król">
Wacław Szczepan Król



</doc>
<doc id="2803639" url="https://pl.wikipedia.org/wiki?curid=2803639" title="Stanisław Józef Chałupa">
Stanisław Józef Chałupa



</doc>
<doc id="2803641" url="https://pl.wikipedia.org/wiki?curid=2803641" title="Tadeusz Władysław Sawicz">
Tadeusz Władysław Sawicz



</doc>
<doc id="2803642" url="https://pl.wikipedia.org/wiki?curid=2803642" title="Bolesław Andrzej Własnowolski">
Bolesław Andrzej Własnowolski



</doc>
<doc id="2803652" url="https://pl.wikipedia.org/wiki?curid=2803652" title="Stephen Clarke (pływak)">
Stephen Clarke (pływak)

Stephen Clarke (ur. 21 lipca 1973 w Sutton Coldfield) – kanadyjski pływak i brązowy medalista z Letnich Igrzysk Olimpijskich w Barcelonie.

</doc>
<doc id="2803654" url="https://pl.wikipedia.org/wiki?curid=2803654" title="Gmina Struer">
Gmina Struer

Gmina Struer (duń. "Struer Kommune") – gmina w Danii w regionie Jutlandia Środkowa.
Gmina powstała 1 stycznia 2007 roku na mocy reformy administracyjnej z połączenia gmin Struer i Thyholm.
Siedzibą władz gminy jest miasto Struer.

</doc>
<doc id="2803655" url="https://pl.wikipedia.org/wiki?curid=2803655" title="Julia Prajs">
Julia Prajs



</doc>
<doc id="2803656" url="https://pl.wikipedia.org/wiki?curid=2803656" title="Pomnik Józefa Piłsudskiego w Soli">
Pomnik Józefa Piłsudskiego w Soli

Pomnik Marszałka Józefa Piłsudskiego – odsłonięty w 1936 roku pomnik Józefa Piłsudskiego znajduje się w Soli przed Kościołem św. Michała Archanioła. Fundatorem pomnika byli mieszkańcy Soli. Pomnik został zburzony w 1946 roku, odbudowany dopiero w 1990 roku.
Na pomniku widnieje tablica z napisem: „JÓZEFOWI PIŁSUDSKIEMU WSKRZESICIELOWI PAŃSTWA POLSKIEGO SPOŁECZEŃSTWO SOLI” oraz przedstawiająca profil Józefa Piłsudskiego.

</doc>
<doc id="2803661" url="https://pl.wikipedia.org/wiki?curid=2803661" title="Antonie van Leeuwenhoek">
Antonie van Leeuwenhoek



</doc>
<doc id="2803664" url="https://pl.wikipedia.org/wiki?curid=2803664" title="Monaster Przemienienia Pańskiego w Kobryniu">
Monaster Przemienienia Pańskiego w Kobryniu

Monaster Przemienienia Pańskiego – prawosławny, następnie unicki klasztor w Kobryniu, istniejący od XV w. do 1839. 
Historia.
Monaster powstał w XV w.. Pierwsza wzmianka o nim pochodzi z 1465. Od XVI stulecia klasztor był zarządzany przez archimandrytów. W XVI w. wspólnota przeszła do Kościoła unickiego razem z całą prawosławną eparchią turowsko-pińską, gdyż jej ordynariusz biskup Jonasz Gogol przyjął unię brzeską; decyzja ta została podjęta mimo sprzeciwu zdecydowanej większości duchowieństwa administratury, w tym mnichów. W 1626 w klasztorze odbył się sobór duchowieństwa unickiego. W XVII w. w czasie wojen Rzeczypospolitej z Kozakami i Szwedami monaster poniósł straty materialne, został następnie odbudowany i rozbudowany. 
W 1812 pod Kobryniem doszło do bitwy między wojskami rosyjskimi a francuskimi. Mur otaczający klasztor został wykorzystany jako element umocnień, zaś podczas walki spłonęła cerkiew monasterska. Obiekt ten nie został odbudowany. Jego funkcje przejęła cerkiew domowa we wnętrzu dwupiętrowego budynku mieszkalnego dla mnichów. Monaster był administrowany przez unicki Zakon Bazylianów Świętego Jozafata do 1839, gdy na mocy synodu połockiego Kościół unicki w Imperium Rosyjskim (poza ziemią chełmską) przestał istnieć. Obiekty przejął Rosyjski Kościół Prawosławny i zaadaptował je na niższą szkołę duchowną. Funkcjonowała ona do końca stulecia, gdy wskutek pożaru budynek monasterski został ostatecznie zniszczony. Przetrwał jedynie jeden z dawnych budynków mieszkalnych, który nie pełnił jednak funkcji sakralnych. W 2010 obiekt ten został przekazany eparchii brzeskiej i kobryńskiej Egzarchatu Białoruskiego z przeznaczeniem na nowy żeński monaster.

</doc>
<doc id="2803667" url="https://pl.wikipedia.org/wiki?curid=2803667" title="Archidiecezja popayáńska">
Archidiecezja popayáńska

Archidiecezja popayáńska (łac. "Archidioecesis Popayanensis", hisz. "Arquidiócesis de Popayán") – rzymskokatolicka archidiecezja ze stolicą w Popayán, w Kolumbii. Arcybiskupi papayáńscy są również metropolitami metropolii o tej samej nazwie.
W 2004 na terenie archidiecezji posługiwało 70 zakonników i 331 sióstr zakonnych.
Sufraganie.
Sufraganiami archidiecezji popayáńskiej są:
Historia.
22 sierpnia 1546 z mocy decyzji Pawła III, wyrażonej w bulli "Super especula Militantis ecclesiae" erygowano diecezję popayáńską. Do tej pory tereny nowej diecezji należały do biskupstwa panamskiego (obecnie archidiecezja panamska). Była to trzecia diecezja powstała na terenach dzisiejszej Kolumbii.
W XIX w. w miarę wzrostu liczby ludności, a co za tym szło wiernych, na terenach należących dotychczas do diecezji popayáńskiej powstały:
20 czerwca 1900 decyzją Leona XIII diecezja popayáńska została wyniesiona do godności archidiecezji metropolitalnej. Jest to, obok archidiecezji Cartagena de Indias, drugie najstarsze kolumbijskie arcybiskupstwo po archidiecezji bogotańskiej (która stała się arcybiskupstwem jeszcze w XVI w.).
Jednostki powstałe na terenie arcybiskupstwa popayáńskiego w XX w.:
Podział administracyjny.
Parafie archidiecezji popayáńskiej zorganizowane są w trzech wikariatach:

</doc>
<doc id="2803669" url="https://pl.wikipedia.org/wiki?curid=2803669" title="Archidiecezja Popayán">
Archidiecezja Popayán



</doc>
<doc id="2803670" url="https://pl.wikipedia.org/wiki?curid=2803670" title="Raimundo Sandoval">
Raimundo Sandoval

Raimundo E. Sandoval (ur. ?) – argentyński piłkarz grający podczas kariery na pozycji napastnika.
Kariera klubowa.
Raimundo Sandoval piłkarską karierę rozpoczął w Atlético Concepción Tucumán w latach 30. W 1939 został zawodnikiem CA Tigre. W latach 1943-1952 występował w CA Platense. W lidze argentyńskiej rozegrał 265 spotkań, w których zdobył 45 bramek.
Kariera reprezentacyjna.
W reprezentacji Argentyny Sandoval występował w 1942. W reprezentacji zadebiutował 10 stycznia 1942 w wygranym 4-3 meczu w Mistrzostwach Ameryki Południowej z Paragwajem, na których Argentyna zajęła drugie miejsce. Debiut uczcił bramką w 9 min. otwierającą wynik spotkania. Na turnieju w Urugwaju wystąpił jeszcze w meczu z Urugwajem, który był jego ostatnim meczem w reprezentacji. 

</doc>
<doc id="2803671" url="https://pl.wikipedia.org/wiki?curid=2803671" title="Brunon Kowalski">
Brunon Kowalski

Brunon Bolesław Kowalski (ur. 31 lipca 1886 w Mezowie, zm. 9 lutego 1935 w Gdańsku) – budowniczy, architekt miasta Gdyni, przedsiębiorca budowlany, członek Magistratu Gdyni (1926), członek "Komisji Budowlanej", członek "Komitetu Rozbudowy Miasta Gdyni".
Życiorys.
Brunon Kowalski urodził się jako drugi syn z pięciorga rodzeństwa w rodzinie kaszubskiej o tradycjach budowlanych. Ojciec Brunona Kowalskiego Jan Kowalski prowadził i był właścicielem dużej cegielni w Łapalicach koło Kartuz.
Zmarł na zapalenie płuc na Akademii Medycznej w Gdańsku 9 lutego 1935. Został pochowany na Cmentarzu Witomińskim w Gdyni (kwatera 3-6-15).
Działalność budowlano-architektoniczna.
Brunon Kowalski ukończył Państwową Szkołę Budownictwa w Poznaniu. Po zakończeniu nauki przybył do Kartuz, gdzie odbył praktykę u niemieckiego przedsiębiorcy budowlanego Wilhelma Tribes (przy ul. Jeziornej). W 1921 przeprowadził się do Gdyni, gdzie mieszkał początkowo na Kamiennej Górze. W 1927 nabył od rodziny Górskich plac pod budowę własnej willi przy ulicy Świętojańskiej 134. 26 stycznia 1928 zarejestrował przedsiębiorstwo budowlane „B. Kowalski, Budowniczy – Przedsiębiorstwo Budowlane”, mające swoją siedzibę w niezachowanej obecnie oficynie na tyłach willi jego autorstwa przy ulicy Świętojańskiej 127 (ob. 134). Firma zatrudniała wielu członków rodziny Kowalskiego jak i Kaszub.
Brunon Kowalski jest autorem projektów kilku willi na Kamiennej Górze w Gdyni: 
W 1927 budowlaniec - architekt przebudował i rozbudował obiekty po dawnym folwarku Steinberg na pensjonat "Belweder" przy ul. Korzeniowskiego 9 (nie istnieje). 
Większość tych realizacji utrzymana jest jeszcze w stylistyce historyzmu romantyczno-narodowego oraz w stylu zakopiańskim – willa Orla. W stylu klasycyzmu akademickiego została zaprojektowana i wybudowana według planów Kowalskiego jego własna willa przy ulicy Świętojańskiej 134 (1926), dom dla Ignacego Westphal przy ul. Antoniego Muchowskiego 16 (1926) w Oksywiu oraz kamienica z lizenami porządku jońskiego radnego Teodora Miotk przy ul. Pułkownika Stanisława Dąbka 52 (1928) w Oksywiu. 
W czerwcu 1927 Magistrat miasta Gdynia polecił Kowalskiemu wykonanie prac ziemnych, murarskich, kamieniarskich oraz ciesielskich przy budowie szkoły powszechnej przy ulicy 10 Lutego. 
W późniejszej fazie, budowniczy projektował już w duchu wczesnego modernizmu, czego przykładem są kamienice wielkomiejskie w centrum Gdyni: Franciszka Schrödera, przy ul. Starowiejskiej 16 (1928), Teodora Górskiego, przy ul. Starowiejskiej 17 (1931), następnie Dom Ludowy (1932) przy ul. Pułkownika Stanisława Dąbka 47 na zlecenie ówczesnego proboszcza ks. Klemensa Przewoskiego oraz kilka domów w Oksywiu. 
Po śmierci Brunona Kowalskiego jego przedsiębiorstwo zostało przejęte przez inż. Józefa Langiewicza, architekta budowlanego (do 1939). Przedsiębiorstwo istniało pod nazwą „Przedsiębiorstwo Robót Budowlanych Józef Langiewicz, dawniej B. Kowalski”. J. Langiewicz zaprojektował modernistyczny dom (1936) dla rodziny Kowalskich w Mezowie (k. Kartuz).
Brunon Kowalski żywo zaangażowany w budowę miasta i portu w Gdyni, był członkiem wielu komisji związanych z jego powstaniem:

</doc>
<doc id="2803674" url="https://pl.wikipedia.org/wiki?curid=2803674" title="Stefan Malawski">
Stefan Malawski

Stefan Kazimierz Malawski (ur. 26 grudnia 1920 w Rakowie na Wileńszczyźnie, zm. 23 października 2012 w Warszawie) – profesor dr hab. med. chirurg ortopeda, traumatolog, prekursor współczesnej spondyliatrii, konstruktor klamry czaszkowej. 
Stefan Kazimierz Malawski opracował metodę fizjoterapii stosowaną do leczenia niskostopniowych skolioz (Metoda Malawskiego). Twórca nowych rozwiązań w ortopedii (konstrukcja wielu narzędzi operacyjnych, opracowanie technik i dojść operacyjnych do stawu krzyżowo-biodrowego, kręgosłupa szyjnego i piersiowo-lędźwiowego). 
Konsultant krajowy i organizator lecznictwa gruźlicy kostno-stawowej - doprowadził do zwalczenia w Polsce gruźlicy kostno-stawowej.
Przez prawie 50 lat związany był ze Szpitalem Ortopedycznym w Otwocku im. prof. Adama Grucy. 
Twórca Kliniki Ortopedii Centrum Medycznego Kształcenia Podyplomowego w Warszawie.
Wykonał ponad 25 000 dużych zabiegów operacyjnych dotyczących głównie układu ruchu, w wielu z nich stosując własne, oryginalne metody. Autor i współautor 186 prac w czasopismach polskich i zagranicznych, 15 podręczników lub ich rozdziałów.
Życiorys.
Był mężem Natalii z domu Przyborowskiej (zm. 2010), z którą mieli trzy córki: Krystynę, Małgorzatę i Hannę.
Zmarł w Warszawie. Pochowany 30 października 2012 na cmentarzu Stare Powązki (kwatera 185-3-15).
Upamiętnienie.
W dniu 7 stycznia 2015 roku w Samodzielnym Publicznym Szpitalu Klinicznym im. Prof. A. Grucy w Otwocku odbyła się uroczystość odsłonięcia tablicy pamiątkowej z wizerunkiem profesora dr. hab. Stefana Malawskiego, jego twórcy i wieloletniego dyrektora. Tablica upamiętniająca prof. Stefana Malawskiego znajduje się w holu przy auli Jego imienia.
26 grudnia 2020 - z okazji 100 rocznicy urodzin prof. Stefana Malawskiego w SPSK im. prof. A. Grucy nastąpiło odsłonięcie tablicy upamiętniającej zasługi prof. Stefana Malawskiego w dziedzinie ortopedii, m.in. doprowadzenia do zwalczania w Polsce gruźlicy kostno-stawowej.

</doc>
<doc id="2803677" url="https://pl.wikipedia.org/wiki?curid=2803677" title="Dyskoteka Awaria">
Dyskoteka Awaria



</doc>
<doc id="2803679" url="https://pl.wikipedia.org/wiki?curid=2803679" title="Eugeniusz Jan Adam Nowakiewicz">
Eugeniusz Jan Adam Nowakiewicz



</doc>
<doc id="2803683" url="https://pl.wikipedia.org/wiki?curid=2803683" title="Zhu Ronghua">
Zhu Ronghua

Zhu Ronghua (; ur. 9 maja 1974 w Weishan w prow. Junnan) – chiński lekkoatleta, długodystansowiec. 
Podczas igrzysk olimpijskich w Atenach (2004) zajął 76. miejsce w maratonie z czasem 2:34:02.
Mistrz Chin w maratonie (2000).

</doc>
<doc id="2803684" url="https://pl.wikipedia.org/wiki?curid=2803684" title="Michał Jan Stęborowski">
Michał Jan Stęborowski



</doc>
<doc id="2803686" url="https://pl.wikipedia.org/wiki?curid=2803686" title="Pożegowo (Mosina)">
Pożegowo (Mosina)

Pożegowo – zachodnia część Mosiny, położona na południowych stokach Osowej Góry, po zachodniej stronie linii kolejowej Puszczykówko - Osowa Góra.
Wieś królewska należąca do starostwa mosińskiego, pod koniec XVI wieku leżała w powiecie poznańskim województwa poznańskiego.
Historia.
Pierwotnie była to wieś królewska (pierwsza wzmianka z 1302). Nigdy nie rozwinęła się ona w sposób znaczący, a po 1660 właściwie opustoszała. Ponownie zasiedlili ją koloniści olęderscy w XVIII wieku, ale nie pozostali tu długo, ponownie opuszczając wieś. W 1793 powstał tu folwark. Na przełomie XIX i XX wieku zbudowano cegielnię, wykorzystującą lokalne zasoby iłów, dostarczanych z wyrobiska koleją wąskotorową. Po II wojnie światowej, po włączeniu do Mosiny, Pożegowo przeżyło okres intensywnej zabudowy jednorodzinnej. Część zabudowań pocegielnianych przejął "Prefabud" - producent elementów betonowych. 
Zabytki.
Zabytkiem jest pałac z 1896, zbudowany dla właściciela cegielni i od jego nazwiska nazywany "Perkiewiczówką". Zachowały się też zabudowania cegielniane - suszarnia cegieł i maszynownia z początku XX wieku. Przy dawnych wyrobiskach stworzono w 2012 park z drewnianą wieżą widokową, pozwalającą ogarnąć widok na Mosinę i większą część Poznania.
Przyroda.
Pomiędzy Pożegowem, a Puszczykówkiem istniała do lat 50. XX wieku wędrująca wydma, grożąca zasypaniem torowiska kolejowego do Osowej Góry. Występował na niej największy polski skorek - obcążnica nadbrzeżna, a także szarańczak - przewężek błękitny ("Sphingonotus coerulans").
Turystyka.
Na zachodnim skraju, przy drodze do stacji Osowa Góra, znajduje się Studnia Napoleona i głaz ku czci Władysława Zamoyskiego. Przy nich duży parking dla gości Wielkopolskiego Parku Narodowego. Centralną ulicą Pożegowa przebiega szlak niebieski z Mosiny do Stęszewa. Od północy przylega do Pożegowa las Figiel.

</doc>
<doc id="2803702" url="https://pl.wikipedia.org/wiki?curid=2803702" title="Józef Mycielski (powstaniec listopadowy)">
Józef Mycielski (powstaniec listopadowy)

Józef Roman Stanisław Mycielski z Mycielina herbu Dołęga (ur. 9 sierpnia 1801, zm. 10 kwietnia 1885) – hrabia, kamerjunkier dworu królewskiego Mikołaja I Romanowa w 1830 roku, powstaniec listopadowy, ziemianin, przedsiębiorca, kawaler maltański.
Życiorys.
Józef Mycielski był synem Stanisława (generał i właściciel ziemski) i Anny z Mielżyńskich. Właściciel majątków Spławie i Kobylepole. Uczył się w Poznaniu i w Berlinie w gimnazjum francuskim i na tamtejszym uniwersytecie. Wyjechał do Włoch ze względów zdrowotnych, a później do Warszawy. Pracował w departamencie spraw zagranicznych Królestwa Polskiego, ale wobec nacisków Nowosielcowa zrezygnował po trzech latach. Na wieść o wybuchu powstania listopadowego powrócił do kraju z pobytu za granicą.
Brał udział w powstaniu listopadowym, walczył pod Dębem Wielkim i Grochowem. Został ranny i otrzymał złoty krzyż Virtuti Militari. Władze powstania postanowiły odesłać go do domu. Decyzja ta związana była z tym, że trzej jego bracia zginęli, a czwarty był ciężko chory. Dzięki temu mógł osiąść w majątku Kobylepole (od 1940 r. część miasta). Adiutant w stopniu porucznika w korpusie Tomasza Łubieńskiego. Adam Czartoryski w maju 1831 wysłał Mycielskiego z misją dyplomatyczną do Berlina, ale ze względu na kwarantannę przez granicę się nie przedostał.
Mycielski zajął się po upadku powstania gospodarowaniem w swoich dobrach w Wielkopolsce. W 1872 we wsi Kobylepole założył browar, znany jako Browar Mycielskich, którego był właścicielem aż do śmierci.
Został pochowany na cmentarzu parafii św. Andrzeja Apostoła w Spławiu.
Jego żoną od 1832 była Izabela hr. Brzostowska z Brzostowa (zm. 1882).

</doc>
<doc id="2803707" url="https://pl.wikipedia.org/wiki?curid=2803707" title="Karen Klintø">
Karen Klintø

Karen Klintø (ur. w 1983) – duńska lekkoatletka, tyczkarka. 
Kilkunastokrotna medalistka mistrzostw kraju, w tym złoto w 1999. Wielokrotnie zdobywała złote medale mistrzostw Danii w kategoriach młodzików, kadetów, juniorów oraz młodzieżowców. Kilkukrotnie ustanawiała juniorskie rekordy kraju (do poziomu 3,70).

</doc>
<doc id="2803711" url="https://pl.wikipedia.org/wiki?curid=2803711" title="Jakob Buchholz">
Jakob Buchholz



</doc>
<doc id="2803717" url="https://pl.wikipedia.org/wiki?curid=2803717" title="Dolina Kobyla">
Dolina Kobyla



</doc>
<doc id="2803724" url="https://pl.wikipedia.org/wiki?curid=2803724" title="Karnaim">
Karnaim

Asztarot

</doc>
<doc id="2803725" url="https://pl.wikipedia.org/wiki?curid=2803725" title="Karnion">
Karnion

Asztarot

</doc>
<doc id="2803730" url="https://pl.wikipedia.org/wiki?curid=2803730" title="WKS Grodno">
WKS Grodno

WKS Grodno – polski klub piłkarski z siedzibą w Grodnie. Rozwiązany podczas II wojny światowej.
Historia.
Chronologia nazw:
Piłkarska drużyna WKS 76 pp została założona w Grodnie w latach 20. XX wieku. Zespół reprezentował 76 Lidzki pułk piechoty im. Ludwika Narbutta, a później i cały garnizon. Większość graczy byli wojskowymi podoficerami, było też 3 studentów i kilku pracowników fizycznych. Prezesem klubu wówczas był płk dypl. Antoni Żurakowski. Kierownikiem selekcji piłkarskiej był por. Bronisław Dowgiało. W pracy selekcji duży nacisk kładziony był na wychowanie juniorów.
Od 1929, kiedy został utworzony Białostocki OZPN, występował w rozgrywkach polskiej okręgowej ligi Białystok - Klasa A. Osiem razy sięgał po tytuł mistrzowski okręgu Białostockiego. Tylko dwa razy: w 1930 i 1935 roku mistrzem województwa zostawała drużyna nie z Grodna.
W 1934 odbyła się fuzja z Cresovią oraz innymi wojskowymi klubami z Grodna, w wyniku czego powstał klub WKS Grodno.
Klub 8 razy grał w grupach eliminacyjnych dla mistrzów okręgówek, walczących w barażach o awans do I ligi. Nigdy nie zakwalifikował się do najwyższej klasy.
We wrześniu 1939, kiedy wybuchła II wojna światowa, klub przestał istnieć.

</doc>
<doc id="2803731" url="https://pl.wikipedia.org/wiki?curid=2803731" title="Saduria entomon">
Saduria entomon



</doc>
<doc id="2803733" url="https://pl.wikipedia.org/wiki?curid=2803733" title="Vytautas Gapšys">
Vytautas Gapšys

Vytautas Gapšys (ur. 25 stycznia 1982 w Kiejdanach) – litewski polityk, z wykształcenia prawnik, poseł na Sejm Republiki Litewskiej.
Życiorys.
W 2004 ukończył prawnicze studia licencjackie, w 2006 studia magisterskie na Uniwersytecie Michała Römera. Zaangażował się w działalność Partii Pracy, od 2004 był jej etatowym pracownikiem. Pełnił funkcję asystenta jej przewodniczącego Viktora Uspaskicha, referenta ds. Unii Europejskiej, przedstawiciela we władzach Europejskiej Partii Demokratycznej. W latach 2003–2005 przewodniczył organizacji młodzieżowej, następnie powoływany na wiceprzewodniczącego i pierwszego wiceprzewodniczącego Partii Pracy. W 2008 uzyskał po raz pierwszy mandat deputowanego, pracował w sejmowym komitecie prawnym. W wyborach parlamentarnych w 2012 z powodzeniem ubiegał się o poselską reelekcję. W 2016, na kilka miesięcy przed końcem kadencji, zrezygnował z mandatu, gdy prokurator wniósł o uchylenie mu immunitetu celem przedstawienia zarzutów korupcyjnych. W 2020 ponownie został wybrany do Sejmu.

</doc>
<doc id="2803735" url="https://pl.wikipedia.org/wiki?curid=2803735" title="Kościół Nawiedzenia Najświętszej Maryi Panny w Żaganiu">
Kościół Nawiedzenia Najświętszej Maryi Panny w Żaganiu

Kościół pw. Nawiedzenia NMP w Żaganiu – kościół parafialny należący do parafii Nawiedzenia Najświętszej Maryi Panny w Żaganiu, dekanatu Żagań, diecezji zielonogórsko-gorzowskiej, metropolii szczecińsko-kamieńskiej, zlokalizowany w Żaganiu. Stoi na terenie czynnego do dziś cmentarza, który powstał w XVI wieku. 
Najważniejszym wewnątrz świątyni jest ołtarz z 1600 roku. Zbudowana w stylu gotyckim, dziś, po licznych remontach reprezentuje w większości styl barokowy. Obok kościoła jest 18-metrowa dzwonnica, na której mieszczą się 4 dzwony. Przy kościele mieści się kaplica Bożego Grobu. 
Historia.
Został zbudowany w 1444 roku na miejscu istniejącej tu drewnianej kapliczki wybudowanej w 1404 roku. Kapliczka ta została zbudowana na miejscu, gdzie opat Ludolf znalazł słup z wizerunkiem Matki Bożej.
Proboszczem jest ksiądz dziekan Jarosław Stoś.
Przebudowy kościoła.
Po pożarze z 1486 r. założono w kościele sklepienie siatkowe i wprowadzono częściowo przy murze przypory. Podczas wojny trzydziestoletniej świątynia została zrujnowana, odbudował ją opat Andrzej Wojciech Thiel w 1691 r., a rozbudował opat Jan Karol Leist wydłużając nawę ku zachodowi i zwieńczył budowlę sygnaturką, przebudował kaplicę św. Rocha, świątyni nadano charakter barokowy.
Remonty po powstaniu parafii.
Po powstaniu ośrodka duszpasterskiego w 1969 r. w czasie pierwszego remontu zatynkowano pięć zewnętrznych tablic nagrobnych, znajdujących się na zewnętrznym murze świątyni, naprawiono dach, nałożono tynki i odmalowano kościół. 
W czasie drugiego remontu w 1988 r. rozebrano drewniany chór, zastępując go betonowym, zainstalowano nowe organy, zdemontowano ambonę znajdującą się przy kaplicy św. Rocha, stalle z prezbiterium, ołtarze przedsoborowe, pozostawiając nastawy ołtarzowe, które odnowiono, gdyż były zdekompletowane; zmieniono posadzkę na marmurową, (starymi wyłożono kaplicę św. Rocha), zamurowano wnęki w ścianach w prezbiterium, zmieniono układ ławy komunijnej, przygotowano ołtarz i ambonkę w stylu barokowym, odmalowano kościół, wstawiono nowe konfesjonały, żyrandole, renowacji poddano ławki.
Architektura i wyposażenie.
Kościół składa się z nawy, krótkiego zamkniętego trójbocznie prezbiterium, prostokątnej kaplicy od południa oraz zakrystii, która przylega od północy do prezbiterium. Starsze części zostały nakryte sklepieniami sieciowymi, nowsze zaś posiadają sklepienie kolebkowe z lunetami oraz krzyżowe. Kościół jest orientowany.
Kościół przeszedł remont wieży znajdującej się na dachu.
W kościele znajdują się 15-głosowe organy sprowadzone w 1988 roku z seminarium w Paradyżu.
Prezbiterium.
Znajduje się w nim renesansowa nastawa ołtarzowa z XVI w.; obraz główny z XVII w. przedstawia Nawiedzenie NMP, napis powyżej obrazu brzmi:
"Regali ex progenie Maria orta de tribu Juda, clara de stripe David"
Powyżej napisu znajduje się kopia obrazu MB Nieustającej Pomocy, pod głównym obrazem znajduje się płaskorzeźba przedstawiająca ucieczkę Świętej Rodziny do Egiptu. Współcześnie, w stylu barokowym przygotowano ołtarz posoborowy i ambonkę; nad wejściem do zakrystii wisi obraz przedstawiający św. Antoniego.
Ołtarze boczne.
Po lewej stronie ołtarz posiada obraz przedstawiający Ostatnią Wieczerzę oraz powyżej mniejszy z wizerunkiem Chrystusa niosącego krzyż; drugi ołtarz, po prawej stronie, zdobi obraz przedstawiający Zesłanie Ducha Świętego i powyżej, mniejszy, na którym są Matka Boża z Dzieciątkiem. Na obu ołtarzach znajdują się figury czterech ewangelistów; przy prawym ołtarzu, na zakończeniu łuku stropu znajduje się odsłonięty herb przedstawiający głowę byka.
Kaplica św. Rocha.
Nic się nie zachowało z dawnego wyposażenia kaplicy; figura świętego, dawniej przedmiot czci, znajduje się w muzeum w parafii WNMP w Żaganiu; posadzka w kaplicy jest wyłożona płytami, które znajdowały się niegdyś w nawie głównej.
Figury.
Umieszczone po bokach nawy, pierwotnie w prezbiterium, przedstawiają św. Michała Archanioła z wagą oraz Króla Dawida z harfą.
Krypta grobowa.
W północno-zachodniej części kościoła, po wojnie sprofanowana łącznie z próbą podpalenia znajdujących się tam kilkunastu trumien z XVIII w. Obecnie wejście zamurowane, znajdują się w niej fundamenty dwóch filarów podtrzymujących chór.
Kult męki Pańskiej i Zmartwychwstania.
Kaplica Bożego Grobu.
Kaplica Bożego Grobu – kopia Bożego Grobu z Görlitz, będącego wierną kopią Bożego Grobu znajdującego się w Jerozolimie do czasów przebudowy w 1555 r.; wybudowana w latach 1588 – 1603.
Kaplica Namaszczenia.
Kaplica Namaszczenia – kopia kaplicy z Görlitz, powstałą w 1691 r. Zawiera barokową figurę piety.
Kaplica Krzyża Świętego.
Kaplica Krzyża Świętego – w przedniej ścianie kaplicy znajdował się otwór o szerokości 5,44 m, przez który widać było trzy krzyże. W końcu XIX w. zamieniona na Dom Pogrzebowy, potem na budynek gospodarczy, obecnie jest tam przygotowywana zakrystia dla ministrantów.
Nieistniejące kaplice.
Nieistniejące kaplice – w roku 1696 przy drodze prowadzącej do mostu na Przedmieściu Żarskim do wzgórza, na którym wznosi się kościół, wzniesiono cztery kolejne kaplice, tworząc w ten sposób Kalwarię.
Kult św. Rocha.
W 1483 roku wystawiono w pobliżu kościoła kapliczkę ku czci św. Rocha – po zakończeniu dżumy. W 1696 r., podczas przebudowy świątyni od strony południowej dobudowano kaplicę i przeniesiono figurę świętego z kaplicy znajdującej się w pobliżu. Napis w kaplicy głosił:
"S. Roche, ora pro nobis. Placasti iratum umen, dum morte Saganum Punit, et haec struitur sacra tibi statua, 1483. A.A.A.S. in hoc altari reponit Ao 1696"
Obiekty przy kościele.
Dzwonnica.
Przy parafii znajduje się 18-metrowa dzwonnica na której wiszą cztery dzwony, które posiadają napęd liniowy, a dwa z nich wiszą na jarzmach prostych. Największy nosi imię Jan Paweł II, został wykonany w 1999 r. i waży około 1 tony .Miał być poświęcony w Gliwicach przez papieża, ale papież wówczas zachorował, a poświęcenia dokonał papieski wysłannik. Filie tego kościoła mieszczą się na Kolonii Laski oraz w Starym Żaganiu.
Bramy.
Brama wschodnia z barokową figurą przedstawiającą Nawiedzenie NMP. Z prawej strony bramy jest wmurowany krzyż. Współczesna legenda przypisuje mu pokutny charakter. W rzeczywistości nie jest znany ani jego wiek ani funkcja czy powód fundacji.
Brama zachodnia – od strony wejściowej w niszy bramy znajduje się barokowa figura św. Rocha, zaś od strony wyjściowej znajdują się: herb augustianów i napis wykuty w kamieniu.
Grobowiec.
Grobowiec Pauliny Castellane z 1895 r.; była ona drugą żoną księcia Ludwika, syna księżnej Doroty Talleyrand – ich grobowce oraz księżnej Wilhelminy, znajdują się w kościele św. Krzyża w Żaganiu.
Cmentarz.
Cmentarz przy kościele należy do najstarszych tego typu obiektów na terenie miasta. Jego powstanie było spowodowane konfliktami na tle wyznaniowym po wprowadzeniu do księstwa żagańskiego reformacji w XVI w. 
Pierwotnie pochówki były dokonywanie na nieistniejącym dziś cmentarzu przed Bramą Szpitalną okolice kościoła Świętego Ducha) założonym w 1515 r. Z powodu niechęci posiadania wspólnego katolicko-protestanckiego cmentarza, w 1539 r. katolików zaczęto chować przy kościele Nawiedzenia NMP, na którym patronat sprawował zakon augustianów. Po nabyciu wzgórza winnego w czasach opata Jakuba II Liebiga teren cmentarza powiększono i częściowo ogrodzono. W roku 1598 w północno-zachodniej części cmentarza rozpoczęto budowę Kaplicy Bożego Grobu. 
W roku 1690, tj za czasów opata Andrzeja Wojciecha Thiela, cmentarz otoczono murem z dwiema bramami. Z inicjatywy wspomnianego opata na terenie cmentarza wzniesiono dalsze, obok wspomnianej Kaplicy Bożego Grobu, obiekty związane z kultem Męki Pańskiej; w roku 1691 przy bramie wschodniej wystawiono Kaplicę Świętego Krzyża, a na północ od kościoła – Kaplicę Namaszczenia. 
W 1847 roku teren cmentarza powiększono w kierunku południowym. W końcu XIX wieku proboszcz Ludwig Bautz polecił w kaplicy przy bramie wschodniej (dawnej Kaplicy Św. Krzyża) urządzić kostnicę. Cmentarz przy kościele zachował do czasów obecnych pierwotny układ przestrzenny. W jego założeniu czytelna jest starsza część północna, an teren której prowadzą dwie barokowe bramy oraz założona w XIX w. część południowa, opadająca tarasowo w kierunku wschodnim.

</doc>
<doc id="2803736" url="https://pl.wikipedia.org/wiki?curid=2803736" title="Antoni Dobrowolski (pedagog)">
Antoni Dobrowolski (pedagog)

Antoni Dobrowolski (ur. 8 października 1904 w Wolborzu, zm. 21 października 2012 w Dębnie) – polski pedagog, najstarszy znany ocalały więzień Auschwitz. W chwili śmierci w wieku 108 lat był drugim najstarszym mężczyzną w Polsce za Józefem Kowalskim.
Antoni Dobrowolski urodził się w rodzinie wielodzietnej; dwa tygodnie po osiągnięciu pełnoletniości został sierotą. W 1931 uzyskał dyplom nauczyciela Publicznej Szkoły Powszechnej, a następnie został kierownikiem szkoły w Studziankach. Na własną prośbę 1 lipca 1935 został przeniesiony do siedmioklasowej Publicznej Szkoły Powszechnej w Rzeczycy, gdzie od października 1939 (po wybuchu wojny) prowadził tajne nauczanie. Był też członkiem Tajnej Organizacji Nauczycielskiej. Aresztowany w czerwcu 1942 przez Gestapo, trafił kolejno do obozów Auschwitz, gdzie otrzymał nr 38081, Groß-Rosen i Sachsenhausen, w którym wiosną 1945 doczekał wolności. Po wojnie zamieszkał w Dębnie, gdzie kontynuował pracę pedagoga. Został pochowany tamże na cmentarzu komunalnym przy ul. Tadeusza Kościuszki.

</doc>
<doc id="2803740" url="https://pl.wikipedia.org/wiki?curid=2803740" title="James Ward-Prowse">
James Ward-Prowse

James Michael Edward Ward-Prowse (ur. 1 listopada 1994 w Portsmouth) – angielski piłkarz grający na pozycji pomocnika. Obecnie jest zawodnikiem Southamptonu.
Życie prywatne.
Ward-Prowse urodził się w Portsmouth. Jego rodzina kibicuje Portsmouth, ale w wieku 8 lat dołączył do akademii Southamptonu.
Kariera klubowa.
Wczesna kariera.
James Ward-Prowse po dołączeniu do akademii Southampton w sezonie 2010/11 grał w kategorii wiekowej U-18, zanim został włączony do pierwszej drużyny.
Pierwsza drużyna.
W październiku 2011 roku po raz pierwszy został powołany do pierwszej drużyny na mecz Pucharu Ligi Angielskiej z Crystal Palace. W swoim drugim meczu zdobył bramkę w starciu z Coventry City, przyczyniając się do zwycięstwa swojej drużyny 2-1 i awansu do czwartej rundy FA Cup. 
Ward-Prowse wraz z Southampton awansował do Premier League w 2012 roku. Klub zaproponował mu grę w dorosłej kadrze wraz z: Jackiem Stephensem, Lukiem Shawem i Calumem Chambersem.
19 sierpnia 2012 zadebiutował w Premier League przeciwko Manchesterowi City, a w 66 minucie został zmieniony. Nigel Adkins po meczu podkreślił, że młody anglik zagrał bardzo dobre spotkanie. W listopadzie po ukończeniu 18 lat podpisał nowy kontrakt z drużyną "Świętych". W trakcie sezonu pełnił głównie rolę rezerwowego, co jak sam przyznał nie spodobało mu się. 
Pod wodzą nowego trenera Mauricio Pochettino zagrał w pierwszej kolejce nowego sezonu w meczu z West Bromwich Albion.
W następnym spotkaniu z Sunderlandem zagrał przez 90 minut i zaliczył asystę, dośrodkowując z rzutu wolnego na głowę José Fonte. 
Ward-Prowse grał we wszystkich meczach kolejnego sezonu, do momentu kiedy doznał kontuzji, przez co pauzował 10 tygodni. W styczniu 2015 roku podpisał nowy 5,5-letni kontrakt. W dniu 11 kwietnia zdobył debiutancką bramkę na boiskach Premier League, otwierając wynik spotkania w meczu z Hull City. 2 maja dostał pierwszą czerwoną kartkę w starciu z graczem Sunderlandu Jermainem Defoe. 16 stycznia 2016 roku zdobył bramkę z rzutu wolnego, oraz jedno trafienie z rzutu karnego przeciwko West Bromwich. Łącznie w całym sezonie rozegrał 39 spotkań. 13 maja 2016 roku podpisał nowy 6-letni kontrakt z klubem.
25 września zdobył pierwszego gola w sezonie 2016/17 przeciwko West Hamowi United. Rozegrał także wszystkie mecze grupowe w Lidze Europejskiej, oraz wraz z drużyną zagrał na Wembley w finale Pucharu Ligi Angielskiej przeciwko Manchesterowi United. 7 kwietnia 2018 roku rozegrał swoje 200 spotkanie w barwach "Świętych".
Kariera reprezentacyjna.
Reprezentacja młodzieżowa.
W wieku 17 lat Ward-Prowse rozpoczął reprezentacyjną karierę, notując 7 występów między 2010 a 2011 rokiem. W 2012 roku występował w kadrze U-19, dla której zagrał cztery mecze, a w 2013 roku zagrał na Mistrzostwach Świata do lat 20. Rozegrał wszystkie z trzech spotkań tego turnieju, lecz Anglicy nie wyszli z grupy. W sierpniu 2013 roku trener Gareth Southgate powołał Ward-Prowse'a do kadry U-21 na Mistrzostwa Europy przeciwko Mołdawii i Finlandii. 15 października 2013 roku zdobył swoją pierwszą bramkę w grupowym meczu przeciwko Litwie. Podczas Turnieju w Toulon w 2014 roku zdobył gola z rzutu rożnego. Bramka ta została uznana za gola turnieju, a Ward-Prowse został wybrany jednym z trzech najlepszych graczy turnieju. W kwietniu 2015 roku selekcjoner dorosłej reprezentacji Anglii Roy Hodgson powiedział, że Ward-Prowse jest "perspektywicznym graczem i przyszłością dorosłej kadry". W czerwcu 2017 roku był kapitanem reprezentacji U-21 na młodzieżowych Mistrzostwach Europy w Polsce. Ostatecznie Anglicy przegrali w półfinale po rzutach karnych z późniejszym triumfatorem rozgrywek - reprezentacją Niemiec.
Dorosła drużyna.
16 marca 2017 roku dostał powołanie na mecz kwalifikacyjny do Mistrzostw Świata 2018 z Litwą i towarzyski przeciwko Niemcom.
17 marca 2017 roku zadebiutował w dorosłej kadrze Anglii w towarzyskim spotkaniu z reprezentacją Niemiec.
Sukcesy.
Klubowe.
Southampton 
Reprezentacyjne.
Anglia U-21 

</doc>
<doc id="2803741" url="https://pl.wikipedia.org/wiki?curid=2803741" title="Cyanea versicolor">
Cyanea versicolor



</doc>
<doc id="2803742" url="https://pl.wikipedia.org/wiki?curid=2803742" title="Cyanea arctica">
Cyanea arctica



</doc>
<doc id="2803743" url="https://pl.wikipedia.org/wiki?curid=2803743" title="Medusa capillata">
Medusa capillata



</doc>
<doc id="2803745" url="https://pl.wikipedia.org/wiki?curid=2803745" title="Saulius Bucevičius">
Saulius Bucevičius

Saulius Bucevičius (ur. 10 października 1967 w Powondeniu w rejonie telszańskim) – litewski polityk, przedsiębiorca, poseł na Sejm Republiki Litewskiej.
Życiorys.
W 1986 zdał egzamin maturalny, po czym do 1988 odbywał obowiązkową służbę wojskową w Armii Radzieckiej. ukończył prawnicze studia licencjackie, w 2006 studia magisterskie na Uniwersytecie Michała Römera. Do 1995 pracował m.in. w firmie cateringowej, następnie założył własne przedsiębiorstwo, później przekształcone w spółkę prawa handlowego. W 2012 ukończył studia licencjackie z zakresu turystyki i zarządzania w sporcie w Litewskiej Akademii Kultury Fizycznej.
W 2003 zaangażował się w działalność Partii Pracy, ugrupowania założonego przez Viktora Uspaskicha. W wyborach parlamentarnych w 2004 i w 2008 uzyskiwał z jej ramienia mandat deputowanego. W 2007 został radnym rejonu okmiańskiego, jednak nie objął tej funkcji. W wyborach parlamentarnych w 2012 z powodzeniem ubiegał się o poselską reelekcję na trzecią z rzędu kadencję. W 2016 przeszedł do frakcji Ruchu Liberalnego Republiki Litewskiej. W 2019 wybrany na radnego rejonu okmiańskiego. Później ponownie związał się z Partią Pracy.

</doc>
<doc id="2803746" url="https://pl.wikipedia.org/wiki?curid=2803746" title="Orrdalsklint">
Orrdalsklint

Orrdalsklint – najwyższy punkt Wysp Alandzkich, prowincji autonomicznej Finlandii położony na wyspie Fasta Åland, w gminie Saltvik. Wznosi się na wysokość 129,1 m n.p.m.

</doc>
<doc id="2803748" url="https://pl.wikipedia.org/wiki?curid=2803748" title="Diecezja Arezzo-Cortona-Sansepolcro">
Diecezja Arezzo-Cortona-Sansepolcro

Diecezja Arezzo-Cortona-Sansepolcro – łac. "Dioecesis Arretina-Cortonensis-Biturgensis seu Burgi Sancti Sepulchri" – diecezja Kościoła rzymskokatolickiego we Włoszech, w metropolii Florencji, w regionie kościelnym Toskania.
Diecezja Arezzo została erygowana w III wieku. 30 września 1986 została połączona z dwoma niewielkimi diecezjami: Cortona (istniejącą od 1325) i Sansepolcro (istniejącą od 1515).

</doc>
<doc id="2803749" url="https://pl.wikipedia.org/wiki?curid=2803749" title="International V8 Supercars Championship 2012">
International V8 Supercars Championship 2012

Artykuł dotyczy sezonu 2012 wyścigów International V8 Supercars Championship. Rozpoczął się on rundą na torze w Adelajdzie, a zakończył po 15 rundach i 30 wyścigach w Sydney na ulicznym torze wokół kompleksu olimpijskiego.
Tytuł mistrzowski zdobył po raz czwarty w karierze Jamie Whincup.
Uwagi.
Punkty przyznawane są kierowcom którzy przejechali dystans minimum 75% wyścigu i przejechali ostatnie okrążenie. We wszystkie weekendy wyścigowe odbywają się po dwa wyścigi, a punkty przyznawane są według klucza standardowego z kilkoma wyjątkami:

</doc>
<doc id="2803750" url="https://pl.wikipedia.org/wiki?curid=2803750" title="Diecezja Pistoia">
Diecezja Pistoia

Diecezja Pistoia - łac. "Dioecesis Pistoriensis" - diecezja Kościoła rzymskokatolickiego we Włoszech, w metropolii Florencji, w regionie kościelnym Toskania.
Została erygowana w III wieku. W latach 1653-1954 diecezja nosiła nazwę Pistoia i Prato. 25 stycznia 1954 wydzielono z niej odrębną diecezję Prato.

</doc>
<doc id="2803756" url="https://pl.wikipedia.org/wiki?curid=2803756" title="Diecezja Prato">
Diecezja Prato

Diecezja Prato - łac. "Dioecesis Pratensis" - diecezja Kościoła rzymskokatolickiego we Włoszech, w metropolii Florencji, w regionie kościelnym Toskania.
W 1653 zmieniono nazwę diecezji Pistoia na Pistoia i Prato. 25 stycznia 1954 wydzielono z niej odrębną diecezję Prato.

</doc>
<doc id="2803759" url="https://pl.wikipedia.org/wiki?curid=2803759" title="Afrodyta tęczowa">
Afrodyta tęczowa



</doc>
<doc id="2803760" url="https://pl.wikipedia.org/wiki?curid=2803760" title="Franco Agostinelli">
Franco Agostinelli

Franco Agostinelli (ur. 1 stycznia 1944 w Arezzo) – włoski duchowny katolicki, biskup Prato w latach 2012-2019.
Życiorys.
Święcenia kapłańskie otrzymał 9 czerwca 1968 i został inkardynowany do diecezji Arezzo-Cortona-Sansepolcro. Po święceniach został wysłany do Rzymu na studia licencjackie z teologii dogmatycznej, które ukończył w 1970. Później przez dwa lata doktoryzował się z teologii moralnej na Akademii Alfonsjańskiej, po czym powrócił do diecezji i objął funkcję proboszcza parafii św. Krzyża w Arezzo. W latach 1984-1996 pracował w różnych wydziałach diecezjalnej kurii, zaś w latach 1992-1994 był także rektorem miejscowego seminarium. W 1997 mianowano go wikariuszem generalnym diecezji.
17 listopada 2001 papież Jan Paweł II mianował go ordynariuszem diecezji Grosseto, zaś 6 stycznia 2002 osobiście udzielił mu sakry biskupiej w Watykanie. Ingres odbył się 3 lutego 2002.
29 września 2012 został prekonizowany ordynariuszem diecezji Prato. 15 maja 2019 przeszedł na emeryturę.

</doc>
<doc id="2803761" url="https://pl.wikipedia.org/wiki?curid=2803761" title="Diecezja Livorno">
Diecezja Livorno

Diecezja Livorno - łac. "Dioecesis Liburnensis" - diecezja Kościoła rzymskokatolickiego we Włoszech, w metropolii Pizy, w regionie kościelnym Toskania.
Została erygowana 25 września 1806.

</doc>
<doc id="2803763" url="https://pl.wikipedia.org/wiki?curid=2803763" title="Metropolia Pizy">
Metropolia Pizy

Metropolia Pizy – metropolia Kościoła rzymskokatolickiego we Włoszech, jedna z trzech metropolii w regionie Toskanii. Powstała 21 kwietnia 1092. W jej skład wchodzi metropolitalna archidiecezja Pizy oraz cztery diecezje. Od 2008 godność metropolity sprawuje Giovanni Paolo Benotto. 
W skład metropolii wchodzą:

</doc>
<doc id="2803765" url="https://pl.wikipedia.org/wiki?curid=2803765" title="Zwałowanie">
Zwałowanie

Zwałowanie - ogół czynności prowadzonych w celu przemieszczania i składowania materiału zwałowego na zwałowisku.
Materiał zwałowy.
Materiałem zwałowym są masy ziemne i skalne przemieszczane w związku z wydobywaniem kopaliny, jak nadkład, skała płonna, przerosty złoża.
Zwałowanie nadkładu.
Zwałowanie nadkładu - zespół czynności prowadzonych w odkrywkowych zakładach górniczych, nierozerwalnie związanych technicznie i organizacyjnie z przemieszczeniem i składowaniem mas ziemnych i skalnych usuwanych znad złoża, w celu umożliwienia wydobycia kopaliny użytecznej (art. 6 ust. 1 pkt 20 Prawa geologicznego i górniczego. Zwałowanie nadkładu jest robotą górniczą w rozumieniu ustawy.
Rodzaje zwałowania.
Wyróżnia się następujące rodzaje zwałowania:
ze względu na przebieg frontu zwałowania:
ze względu na użycie sprzętu:
ze względu na użycie wody:
ze względu na sortowanie materiału zwałowego:
ze względu na położenie maszyn zwałujących względem zwałowiska:
ze względu na sposób formowania zwału:

</doc>
<doc id="2803772" url="https://pl.wikipedia.org/wiki?curid=2803772" title="Immanuił Wielikowskij">
Immanuił Wielikowskij



</doc>
<doc id="2803773" url="https://pl.wikipedia.org/wiki?curid=2803773" title="Cypr na Letnich Igrzyskach Paraolimpijskich 2012">
Cypr na Letnich Igrzyskach Paraolimpijskich 2012

Cypr na Letnich Igrzyskach Paraolimpijskich 2012 w Londynie reprezentowało 3 zawodników. 
Był to siódmy start reprezentacji Cypru na Letnich igrzyskach paraolimpijskich.
Kadra.
Lekkoatletyka.
Mężczyźni
Pływanie.
Kobiety
Strzelectwo.
Mężczyźni

</doc>
<doc id="2803774" url="https://pl.wikipedia.org/wiki?curid=2803774" title="Karolina Pelendritou">
Karolina Pelendritou



</doc>
<doc id="2803776" url="https://pl.wikipedia.org/wiki?curid=2803776" title="William Wadé Harris">
William Wadé Harris

William Wadé Harris (ur. 1860, zm. 1929) – liberyjski ewangelista i misjonarz. Głosił wśród ludu Grebo, w Liberii, Wybrzeżu Kości Słoniowej i Ghanie.
Życiorys.
Harris nawrócił się na chrześcijaństwo w 1881 lub 1882, następnie pracował dla misji amerykańskiej, jako nauczyciel i katecheta. W 1910 roku został aresztowany za udział w powstaniu, a podczas pobytu w więzieniu mówił, że otrzymał wizję od anioła Gabriela. Wyszedł w 1913 roku i głosił ubrany w białą szatę i turban. Niósł bambusowy krzyż, Pismo Święte i grzechotkę Gurda, symbolizującą afrykański charakter jego misji. Harris utożsamiał się z biblijnym prorokiem Eliaszem.
Harris głosił ortodoksyjne chrześcijaństwo, z naciskiem o kontaktach z plemiennymi fetyszami. Spalił przedmioty okultystyczne i zwracał się do słuchaczy aby porzucali praktyki okultystyczne. W osiemnaście miesięcy w latach 1913-1914, Harris ochrzcił ponad 100.000 nowych nawróconych. 
Harris zmarł w 1929 r. w skrajnym ubóstwie. Jego kazania wpłynęły na powstanie Harrizmu i utworzenie kościoła "Harrist", chociaż wielu z jego zwolenników dołączyło do wyznań, zarówno katolickich jak i protestanckich. Jones Darkwa Amanor sugeruje, że może być "uznawany za prekursora ruchu zielonoświątkowego w Ghanie". Podczas gdy Mark Noll zauważa, że jego forma chrześcijaństwa podobna jest do ruchów syjonistycznych w Południowej Afryce

</doc>
<doc id="2803777" url="https://pl.wikipedia.org/wiki?curid=2803777" title="Mołdawia na Letnich Igrzyskach Paraolimpijskich 2012">
Mołdawia na Letnich Igrzyskach Paraolimpijskich 2012

Mołdawię na Letnich Igrzyskach Paraolimpijskich 2012 w Londynie reprezentowało 2 zawodników. 
Był to piąty start reprezentacji Mołdawii na Letnich igrzyskach paraolimpijskich.
Kadra.
Podnoszenie ciężarów.
Mężczyźni
Kobiety

</doc>
<doc id="2803778" url="https://pl.wikipedia.org/wiki?curid=2803778" title="Macedonia na Letnich Igrzyskach Paraolimpijskich 2012">
Macedonia na Letnich Igrzyskach Paraolimpijskich 2012

Macedonię na Letnich Igrzyskach Paraolimpijskich 2012 w Londynie reprezentowało dwoje strzelców. Był to piąty występ reprezentacji Macedonii na letnich igrzyskach paraolimpijskich (poprzednie miały miejsce w latach: 1996, 2000, 2004 i 2008). Chorążym reprezentacji był Branimir Jowanowski, który reprezentował wcześniej Macedonię na igrzyskach paraolimpijskich (w Londynie nie startował w zawodach).
Pierwsze złoto dla Macedonii zdobyła Oliwera Nakowska-Bikowa. Dzięki jej osiągnięciu Macedonia zajęła 52. miejsce w tabeli medalowej.
Wyniki.
Strzelectwo.
Mężczyźni
Kobiety

</doc>
<doc id="2803779" url="https://pl.wikipedia.org/wiki?curid=2803779" title="HMAS Mavie">
HMAS Mavie

HMAS „Mavie” (FY22) – okręt pomocniczy należący do Royal Australian Navy (RAN) w okresie II wojny światowej. Przed wojną, zbudowany w 1903, lugier używany był do połowu pereł, należał do naturalizowanego w Australii Japończyka Jirō Muramatsu. Po wybuchu wojny statek został zarekwirowany przez RAN i przystosowany do roli okrętu pomocniczego. HMAS „Mavie” został zatopiony w czasie japońskiego nalotu na Darwin 19 lutego 1942. „Mavie” był pierwszym okrętem żaglowym RAN-u, który został stracony z powodu akcji nieprzyjaciela.
Historia.
Mavie.
Lugier „Mavie” został zbudowany w 1903 we Fremantle w Australii Zachodniej i zarejestrowany pod numerem 125036. Statek mierzył 11,73 m długości, 3,63 m szerokości, a jego zanurzenie wynosiło do 1,59 m. Jego pojemność brutto wynosiła 19 ton rejestrowych .
„Mavie” został zakupiony przez mieszkającego w Cossack sklepikarza i właściciele kilku statków do połowu pereł Jirō Muramatsu pomiędzy 1906 a 1912, używany był do połowu pereł w okolicach Broome. W 1929 Muramatsu przeniósł się do Darwin, gdzie kontynuował działalność jako poławiacz pereł.
HMAS Mavie.
Po wybuchu II wojny światowej Muramatsu, podobnie jak inni Japończycy mieszkający w Australii, został internowany 8 grudnia 1941 jako obywatel wrogiego państwa ("enemy alien"). Należące do niego lugry „Mavie”, , „Mars”, „Plover” i „Cleave” zostały zatrzymane przez RAN trzy dni później 11 grudnia, dwa z nich „Mavie” i „Medic” zostały przejęte przez RAN dzień później.
„Mavie” wszedł oficjalnie do służby jako HMAS „Mavie” (FY22) 31 grudnia w roli patrolowca pomocniczego ("patrol boat").
19 lutego 1942 „Mavie” stał przy burcie okrętu-bazy , kiedy około godziny 9:57 rano rozpoczął się pierwszy japoński nalot na Darwin. Jednym z zaatakowanych jednostek był „Platypus”, który został ostrzelany w broni pokładowej samolotów, a w jego pobliżu wybuchły trzy bomby, okręt uniknął bezpośrednich trafień, ale jedna z bomb wybuchła w pobliżu „Mavie” i spowodowała zatonięcie lugra. Na pokładzie okrętu znajdował się "petty officer" J. Bartlett i trzech marynarzy, którzy uniknęli obrażeń i dopłynęli do „Platypusa”.
HMAS „Mavie” był pierwszym okrętem żaglowym RAN-u, który został stracony w wyniku akcji nieprzyjaciela.
Po wojnie, na przełomie 1959/60 kadłub „Mavie” został podniesiony z dna zatoki przez japońską firmę Fujita Salvage Company przy okazji podnoszenia zatopionego w tym samym nalocie MV „Neptuna”.
1 marca 2012 Royal Australian Navy ogłosiła zmiany w systemie przyznawania wyróżnień nadawanym okrętom wojennym ("battle honours"), w ramach nowego systemu HMAS „Mavie” otrzymała "battle honour" Darwin 1942.

</doc>
<doc id="2803780" url="https://pl.wikipedia.org/wiki?curid=2803780" title="Tsukuba (góra)">
Tsukuba (góra)

Tsukuba (筑波山 Tsukuba-san) – wznosząca się na wysokość 877 m n.p.m. morza góra położona w pobliżu miasta Tsukuba. Jest to jedna z najsłynniejszych japońskich gór, znana jako „purpurowa góra”, stanowi popularną atrakcję turystyczną. Z jej podwójnych szczytów (Nyotai-san 877 m i Nantai-san 871 m) roztacza się malowniczy widok na okolicę, w bezchmurne dni widoczne są także Tokio, jezioro Kasumigaura i góra Fudżi. W odróżnieniu od większości japońskich gór Tsukuba nie jest pochodzenia wulkanicznego, zbudowana z granitu i gabro.

</doc>
<doc id="2803793" url="https://pl.wikipedia.org/wiki?curid=2803793" title="Bogdan Anders">
Bogdan Anders



</doc>
<doc id="2803794" url="https://pl.wikipedia.org/wiki?curid=2803794" title="TFUE">
TFUE



</doc>
<doc id="2803795" url="https://pl.wikipedia.org/wiki?curid=2803795" title="Tadeusz Aleksander Arentowicz">
Tadeusz Aleksander Arentowicz



</doc>
<doc id="2803796" url="https://pl.wikipedia.org/wiki?curid=2803796" title="Zbigniew Andrzej Błoński">
Zbigniew Andrzej Błoński



</doc>
<doc id="2803797" url="https://pl.wikipedia.org/wiki?curid=2803797" title="Mieczysław Feliks Daab">
Mieczysław Feliks Daab



</doc>
<doc id="2803798" url="https://pl.wikipedia.org/wiki?curid=2803798" title="Wiktor Zenon Antoni Dobrzański">
Wiktor Zenon Antoni Dobrzański



</doc>
<doc id="2803799" url="https://pl.wikipedia.org/wiki?curid=2803799" title="Czesław Marian Główczyński">
Czesław Marian Główczyński



</doc>
<doc id="2803800" url="https://pl.wikipedia.org/wiki?curid=2803800" title="Tadeusz Edward Góra">
Tadeusz Edward Góra



</doc>
<doc id="2803801" url="https://pl.wikipedia.org/wiki?curid=2803801" title="Jerzy Stanisław Jankiewicz">
Jerzy Stanisław Jankiewicz



</doc>
<doc id="2803802" url="https://pl.wikipedia.org/wiki?curid=2803802" title="Mieczysław Ludwik Kałuża">
Mieczysław Ludwik Kałuża



</doc>
<doc id="2803803" url="https://pl.wikipedia.org/wiki?curid=2803803" title="Michał Mirosław Maciejowski">
Michał Mirosław Maciejowski



</doc>
<doc id="2803804" url="https://pl.wikipedia.org/wiki?curid=2803804" title="Ludwik Alfred Martel">
Ludwik Alfred Martel



</doc>
<doc id="2803805" url="https://pl.wikipedia.org/wiki?curid=2803805" title="Garnela">
Garnela



</doc>
<doc id="2803806" url="https://pl.wikipedia.org/wiki?curid=2803806" title="Tadeusz Henryk Rolski">
Tadeusz Henryk Rolski



</doc>
<doc id="2803808" url="https://pl.wikipedia.org/wiki?curid=2803808" title="Lądowisko Pińczów">
Lądowisko Pińczów

Lądowisko Pińczów (kod ICAO: EPPC) – lądowisko sportowe w Pińczowie, w województwie świętokrzyskim.
Informacje o lądowisku.
Lądowisko od 1973 roku figuruje w ewidencji lądowisk Urzędu Lotnictwa Cywilnego pod poz. 1 (nr ewidencyjny 5).
Lądowisko należy do Aeroklubu Regionalnego w Pińczowie.
Lądowisko dopuszczone do operacji lotniczych przez motolotnie, samoloty, wiatrakowce, lotów holowanych lotni za motolotnią lub ULM, oraz lotów holowanych paralotni za wyciągarką stacjonarną.
Dane lądowiska samolotowego.
Źródło
Dane lądowiska LPR.
Lądowisko do wykorzystania przez śmigłowce Lotniczego Pogotowia Ratunkowego (LPR) z bezpośrednim dojazdem karetki pogotowia ratunkowego do śmigłowca.
Źródło

</doc>
<doc id="2803809" url="https://pl.wikipedia.org/wiki?curid=2803809" title="EPPC">
EPPC



</doc>
<doc id="2803812" url="https://pl.wikipedia.org/wiki?curid=2803812" title="Feimaņu ezers">
Feimaņu ezers

Feimaņu ezers (pol. hist. "Jezioro Fejmańskie") – jezioro na Łotwie, na pograniczu gminy Rzeżyca i gminy Rybiniszki w Łatgalii. Nad jeziorem położona jest wieś Feimaņi, a początek zeń bierze rzeka Feimanka należąca do zlewiska Dźwiny. Jezioro nie ma dopływów, jego wody uzupełniane są z miejscowych źródlisk.
Powierzchnia jeziora wynosi 625,7 ha, głębokość średnia 1,1 m (maksymalna 3,8 m); lustro wody znajduje się na wysokości 153,9 m n.p.m., a objętość zgromadzonej w jeziorze wody wynosi 0,0068 km³. Bogate jest w ryby (głównie płoć, okoń i szczupak, a także miętus pospolity, karaś, lin i inne), brzegi są na ogół płaskie i dostępne, dzięki czemu jezioro służy też celom rekreacyjnym: sportom wodnym i wędkarstwu.

</doc>
<doc id="2803813" url="https://pl.wikipedia.org/wiki?curid=2803813" title="Cresovia Grodno">
Cresovia Grodno

Cresovia Grodno – polski klub piłkarski z siedzibą w Grodnie. W 1934 połączył się z innymi klubami tworząc klub WKS Grodno, ostatecznie rozwiązany w 1939 roku.
Historia.
Chronologia nazw:
Piłkarska drużyna Cresovia została założona w Grodnie w 1921 roku z inicjatywy młodzieży gimnazjalnej. Od 1925 roku klub dostał się pod opiekę wojska, a od 1928 roku Związku Strzeleckiego.
Od 1929, kiedy został utworzony Białostocki OZPN, zespół występował w rozgrywkach polskiej ligi okręgowej (klasie A). W 1929 został pierwszym mistrzem Białostockiego OZPN. Wcześniej Cresovii Grodno udało się awansować z Białostockiej B-klasy do Klasy A Wileńskiego OZPN. W 1926 roku jako beniaminek piłkarze z Grodna zajęli piąte miejsce, rok później pożegnali się z rozgrywkami.
W 1929 klub grał w grupach eliminacyjnych dla mistrzów okręgówek, walczących w barażach o awans do I ligi, ale zajął ostatnie 3. miejsce w grupie.
W 1934 połączył się z klubem WKS 76 pp Grodno oraz innymi wojskowymi klubami z Grodna, tworząc klub WKS Grodno.
Zespół został reaktywowany w 1936 roku, wystartował w klasie B (grupie grodzieńskiej) zdobywając 1. miejsce, jednak w eliminacjach nie wywalczył awansu. Rok później Cresovia ponownie wygrała klasę B i po 5 latach powróciła do klasy A. Z powodu wybuchu wojny zespół tylko raz wystąpił w kasie A, zajmując w niej 4. miejsce.

</doc>
<doc id="2803814" url="https://pl.wikipedia.org/wiki?curid=2803814" title="WKS 76 pp Grodno">
WKS 76 pp Grodno



</doc>
<doc id="2803815" url="https://pl.wikipedia.org/wiki?curid=2803815" title="Wallerant Vaillant">
Wallerant Vaillant

Wallerant Vailland (ochrz. 30 maja 1623 w Lille, zm. 28 sierpnia 1677 w Amsterdamie) - holenderski malarz, rysownik i grafik pochodzenia francuskiego, portrecista.
Był synem kupca. Terminował w warsztacie Erasmusa Quellinusa II w Antwerpii. W 1647 został mistrzem cechu malarzy w Middelburgu. Działał w Amsterdamie, Frankfurcie nad Menem, Paryżu i Wiedniu.
Malował głównie portrety, ale także sceny rodzajowe i martwe natury typu trompe l'oeil. Jako jeden z pierwszych artystów uprawiał technikę mezzotinty (wykonał ok. 200 reprodukcji prac innych artystów). Był jednym z nielicznych w Holandii pastelistów.
Jego czterej bracia również byli malarzami portrecistami: Jacques (1625-1691), Jean (1627- po 1688), Bernard (1632-1698), Andries (1655-1693).

</doc>
<doc id="2803816" url="https://pl.wikipedia.org/wiki?curid=2803816" title="Garnela właściwa">
Garnela właściwa



</doc>
<doc id="2803818" url="https://pl.wikipedia.org/wiki?curid=2803818" title="Garnela nakrapiana">
Garnela nakrapiana



</doc>
<doc id="2803819" url="https://pl.wikipedia.org/wiki?curid=2803819" title="Henri Rochefort">
Henri Rochefort

Henri Rochefort, właśc. Victor-Henri, marquis de Rochefort-Luçay (ur. 31 stycznia 1830 w Paryżu, zm. 13 czerwca 1913 w Aix-les-Bains) – francuski pisarz, dziennikarz, dramaturg i polityk skrajnej prawicy.
Od 1851 był urzędnikiem w paryskim ratuszu (Hôtel de Ville). Od 1863 współpracował z dziennikiem „Le Figaro”. Był przeciwnikiem Alfreda Dreyfusa.
Od 1868 był wydawcą tygodnika „La Lanterne”. W 1869 został członkiem Izby Ustawodawczej. W 1870 za obrazę rodziny cesarskiej został skazany na karę więzienia. W 1871 walczył w Komunie Paryskiej, za co w 1873 został zesłany do Nowej Kaledonii. W 1874 uciekł z zesłania i przez San Francisco dostał się do Londynu. W roku 1880 powrócił do Paryża i na łamach dziennika „L’Intransigeant” występował przeciw rządowi. Popierał generała Georges’a Boulangera. W latach 1885–1886 zasiadał w Izbie Deputowanych. W 1889 został ponownie skazany, uciekł do Londynu, skąd powrócił w 1895.
Napisał kilka powieści oraz pięciotomowe pamiętniki "Les aventures de ma vie".

</doc>
<doc id="2803822" url="https://pl.wikipedia.org/wiki?curid=2803822" title="Komorowscy">
Komorowscy



</doc>
<doc id="2803831" url="https://pl.wikipedia.org/wiki?curid=2803831" title="Piave">
Piave



</doc>
