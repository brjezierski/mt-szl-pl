<doc id="2817554" url="https://pl.wikipedia.org/wiki?curid=2817554" title="Mieczysław Wróblewski (oficer marynarki)">
Mieczysław Wróblewski (oficer marynarki)

Mieczysław Wróblewski (ur. 8 lutego 1916 w Zamościu, zm. 26 czerwca 2009 we Wrocławiu) – polski wojskowy, oficer Marynarki Wojennej, uczestnik obrony Wybrzeża w 1939 roku, więzień oflagów, po zakończeniu II wojny światowej ponownie w Marynarce Wojennej, między innymi jako dowódca trałowców „Żuraw” i „Delfin”. Po zwolnieniu ze służby pracował w żegludze śródlądowej, a także jako ekspert Organizacji Narodów Zjednoczonych w Afryce. Autor podręcznika "Teoria prowadzenia statku".
Życiorys.
Po ukończeniu w 1935 roku Korpusu Kadetów nr 2 w Chełmnie Mieczysław Wróblewski został przyjęty do Szkoły Podchorążych Marynarki Wojennej w Toruniu. Promocję oficerską uzyskał 15 października 1938 roku. Po odbyciu aplikacji i okresie służby w Kadrze Floty w Gdyni, 1 marca 1939 roku otrzymał przydział jako oficer wachtowy na trałowcu „Rybitwa”. Na jego pokładzie wziął udział w rejsie do portów łotewskich i estońskich na przełomie lipca i sierpnia oraz w pierwszym okresie wojny obronnej we wrześniu 1939 roku.
1 września uczestniczył w bitwie powietrzno-morskiej na Zatoce Gdańskiej, doznając trwałego uszkodzenia słuchu. Pozostał jednak w składzie załogi „Rybitwy” do momentu jej rozbrojenia 17 września, a następnie wziął udział w obronie Helu jako żołnierz pozycji obronnej na odcinku „Jastarnia”. Po kapitulacji 2 października dostał się do niewoli niemieckiej. Przebywał w oflagach X B Nienburg, XVIII C Spittal i II C Woldenberg. Był członkiem konspiracji obozowej, między innymi uczestniczył w przemycie odbiornika radiowego, służącego do nielegalnego nasłuchu. Uwolniony 30 stycznia 1945 roku powrócił do Polski.
Latem tegoż roku, zweryfikowany w stopniu porucznika marynarki, został przywrócony do służby w Marynarce Wojennej. W 1946 roku został członkiem misji rewindykacyjnej polskich trałowców z Travemünde. W marcu ponownie został oficerem wachtowym „Rybitwy”, na której przypłynął do Polski. Do 1947 roku pełnił funkcję oficera flagowego Dowódcy MW, kontradmirała Adama Mohuczego. Następnie, awansowany do stopnia kapitana, objął dowodzenie trałowcem „Żuraw”. Pełnił również funkcję oficera artylerii Flotylli Trałowców, a następnie dowódcy trałowca „Delfin” i 3. Dywizjonu Flotylli Trałowców. Od końca 1949 roku pełnił funkcję dyrektora nauk i zastępcy komendanta Szkoły Specjalistów Morskich w Ustce. 18 lutego 1952 roku został zwolniony ze służby w okresie czystek stalinowskich, w stopniu komandora podporucznika.
Od 1953 roku zamieszkał we Wrocławiu, gdzie podjął pracę w Zarządzie Okręgowym Dróg Wodnych. Dziesięć lat później objął stanowisko kierownika Inspektoratu Żeglugi Śródlądowej we Wrocławiu. Był również głównym nawigatorem w Zjednoczeniu Żeglugi Śródlądowej i Stoczni Rzecznych oraz wykładowcą w Technikum Żeglugi Śródlądowej we Wrocławiu, autorem podręcznika "Teoria prowadzenia statku". W latach 1980–1981 oraz 1984–1985 był delegowany jako specjalista i ekspert w dziedzinie żeglugi śródlądowej Komisji Gospodarczej Narodów Zjednoczonych do spraw Afryki do Etiopii i innych krajów afrykańskich. Uczestniczył w charakterze eksperta w pracach Europejskiej Komisji Gospodarczej. Był aktywnym działaczem Ligi Morskiej i Stowarzyszenia Marynarki Wojennej, fotografikiem – dokumentował między innymi dzieje żeglugi śródlądowej, jego fotografie były wystawiane w Polsce i za granicą, autorem publikacji fachowych i wspomnieniowych.
Był odznaczony między innymi Krzyżem Kawalerskim Orderu Odrodzenia Polski, Krzyżem Walecznych Złotym i Srebrnym Krzyżem Zasługi, Medalem Zwycięstwa i Wolności oraz Medalem „Pro Memoria”. 23 września 2004 roku został awansowany do stopnia komandora porucznika w stanie spoczynku. Zmarł w 2009 roku i został pochowany na wrocławskim cmentarzu św. Wawrzyńca.

</doc>
<doc id="2817556" url="https://pl.wikipedia.org/wiki?curid=2817556" title="Zapytaj mnie o to, kochany">
Zapytaj mnie o to, kochany

Zapytaj mnie o to kochany – pierwszy singel pochodzący z drugiego solowego albumu Anny Wyszkoni pt. "Życie jest w porządku". Skomponował go Marek Jackowski do słów Kory. Do singla powstał teledysk, którego reżyserem jest Roman Przylipiak. Premiera teledysku odbyła się 8 listopada 2012 roku. Artystka zaśpiewała premierowo ten utwór w programie śniadaniowym – Dzień Dobry TVN, podczas jubileuszowego 50. KFPP w Opolu, w koncercie Lato Zet i Dwójki w Kołobrzegu, jak również w jednym z programów stacji TVP Kultura.
Piosenka uplasowała się na 5. miejscu Polish Airplay Chart.

</doc>
<doc id="2817557" url="https://pl.wikipedia.org/wiki?curid=2817557" title="Teemu Laine">
Teemu Laine

Teemu Laine (ur. 9 sierpnia 1982 w Helsinkach) – fiński hokeista, reprezentant Finlandii.
Kariera.
Wychowanek klubu Jokerit. Od maja 2011 do marca 2013 roku zawodnik białoruskiego klubu Dynama Mińsk. Formalnie był w klubie do 30 kwietnia 2013 i nie przedłużył kontraktu. Od 1 maja 2013 zawodnik Donbasu Donieck, związany rocznym kontraktem. Od września 2014 do 2017 ponownie zawodnik HV71. Po sezonie 2016/2017 ogłosił zakończenie kariery.

</doc>
<doc id="2817558" url="https://pl.wikipedia.org/wiki?curid=2817558" title="Drozdoń ciemny">
Drozdoń ciemny



</doc>
<doc id="2817560" url="https://pl.wikipedia.org/wiki?curid=2817560" title="Kryspian Hille">
Kryspian Hille

Kryspian Hille (ur. 30 listopada 1923 w Poznaniu, zm. 14 maja 1995 w Warszawie) – generał brygady WP, wieloletni szef Wojsk Rakietowych i Artylerii Wojsk Obrony Powietrznej Kraju (1970-1985).
Życiorys.
Do września 1939 skończył 3 klasy gimnazjum w Śremie, podczas okupacji był tokarzem i spawaczem. W lutym 1945 wstąpił do MO, skąd w czerwcu 1945 przeszedł do WP. W 1947 jako podporucznik skończył Oficerską Szkołę Artylerii w Toruniu. Dowódca plutonu w 86 Łużyckim pułku artylerii OPL w Warszawie. Od sierpnia 1948 dowódca plutonu szkolnego w Oficerskiej Szkole Artylerii Przeciwlotniczej w Koszalinie, następnie pracował w dowództwie Wojsk Obrony Przeciwlotniczej Obszaru Kraju. Od 1951 p.o. dowódcy, a od 1954 dowódca 85 pułku artylerii OPL w Wełnowcu. W październiku 1955 został szefem sztabu 13 Dywizji Artylerii OPL w Bytomiu, 1956–1957 na kursie przy Wojskowej Dowódczej Akademii Artylerii w Leningradzie, następnie szef wydziału szkolenia bojowego w szefostwie Artylerii OPL OK w stopniu podpułkownika. W lipcu 1962 został zastępcą szefa Artylerii OPK ds. liniowych, a w listopadzie 1966 szefem artylerii 1 Korpusu Obrony Powietrznej Kraju w Warszawie. Od września 1967 do lipca 1969 studiował w Wojskowej Akademii Sztabu Generalnego Sił Zbrojnych ZSRR im. K. Woroszyłowa w Moskwie, po powrocie został zastępcą szefa, a w maju 1970 – szefem Wojsk Rakietowych i Artylerii OPK; stanowisko to zajmował przez 15 lat. W październiku 1975 mianowany generałem brygady; nominację wręczył mu w Belwederze I sekretarz KC PZPR Edward Gierek w obecności przewodniczącego Rady Państwa PRL prof. Henryka Jabłońskiego. Od grudnia 1985 do maja 1987 szef Misji Polskiej – minister pełnomocny w Komisji Nadzorczej Państw Neutralnych w Korei. Jesienią 1987 pożegnany przez ministra obrony narodowej gen. armii Floriana Siwickiego i przeniesiony w stan spoczynku.
Autor publikacji o tematyce wojskowej, malarz amator. Zmarł w warszawskim szpitalu i został pochowany na Wojskowych Powązkach (kwatera G-2B-56); w pogrzebie wzięła udział delegacja WP z dowódcą Wojsk Lotniczych i Obrony Powietrznej gen. dyw. Jerzym Gotowałą.

</doc>
<doc id="2817561" url="https://pl.wikipedia.org/wiki?curid=2817561" title="Geokichla sibirica">
Geokichla sibirica



</doc>
<doc id="2817562" url="https://pl.wikipedia.org/wiki?curid=2817562" title="Dustin Pedroia">
Dustin Pedroia

Dustin Luis Pedroia (ur. 17 sierpnia 1983) – amerykański baseballista, który występował na pozycji drugobazowego.
Przebieg kariery.
Pedroia studiował na Arizona State University, gdzie w latach 2002–2004 grał w drużynie uniwersyteckiej Arizona State Sun Devils. W 2004 roku został wybrany w drugiej rundzie draftu przez Boston Red Sox i początkowo występował w klubach farmerskich tego zespołu, między innymi w Pawtucket Red Sox. W Major League Baseball zadebiutował 22 sierpnia 2006 w meczu przeciwko Los Angeles Angels of Anaheim, w którym zaliczył pierwsze w karierze uderzenie. W sezonie 2007 został wybrany najlepszym debiutantem. W tym samym roku wystąpił w World Series, w których Red Sox pokonali Colorado Rockies w czterech meczach.
W 2008 wystąpił po raz pierwszy w karierze w Meczu Gwiazd, poza tym zwyciężając w American League między innymi w klasyfikacji pod względem zdobytych runów (118), uderzeń (213) i double'ów (54), a także mając 2. w lidze wskaźnik średniej uderzeń 0,326, został wybrany najbardziej wartościowym zawodnikiem. W sezonie 2009 zdobył najwięcej w lidze runów (129). W lipcu 2013 podpisał nowy, ośmioletni kontrakt wart 110 milionów dolarów. W tym samym roku zagrał we wszystkich meczach World Series, w których Red Sox pokonali St. Louis Cardinals 4–2.
2 maja 2014 w meczu z Oakland Athletics zdobył 100. home runa w MLB. W sezonie 2018 z powodu kontuzji lewego kolana wystąpił jedynie w trzech meczach. 1 lutego 2021 ogłosił zakończenie swojej kariery zawodniczej.

</doc>
<doc id="2817563" url="https://pl.wikipedia.org/wiki?curid=2817563" title="Encrypting File System">
Encrypting File System

Encrypting File System (EFS) – system szyfrowania plików, wprowadzony dla systemu plików NTFS w wersji 3.0 przez firmę Microsoft dla systemów Windows. EFS umożliwia szyfrowanie plików z poziomu systemu, aby zapewnić ochronę poufnych danych przed atakami osób, które mają fizyczny dostęp do komputera.
EFS jest dostępny dla wszystkich systemów typu Windows zaprojektowanych dla biznesowych zastosowań począwszy od Windowsa 2000. Domyślnie żadne pliki nie są szyfrowane, szyfrowanie może zostać włączone przez użytkownika dla plików oraz folderów.
EFS nie jest kompatybilny z innymi systemami kryptograficznymi.

</doc>
<doc id="2817564" url="https://pl.wikipedia.org/wiki?curid=2817564" title="Marcin Łukaszewicz">
Marcin Łukaszewicz

Marcin Ziemowit Łukaszewicz (ur. 1966 we Wrocławiu) – polski biolog, specjalizujący się w biologii molekularnej, biotechnologii; nauczyciel akademicki, związany z Uniwersytetem Wrocławskim.
Życiorys.
Urodził się w 1966 roku we Wrocławiu, z którym związał całe swoje życie prywatne i zawodowe. Ukończył tu kolejno szkołę podstawową, a następnie IX Liceum Ogólnokształcące im. Juliusza Słowackiego, gdzie w 1985 roku zdał egzamin maturalny. Następnie podjął studia z zakresu rolnictwa, leśnictwa i rybactwa na Akademii Rolniczej we Wrocławiu, które ukończył magisterium w 1990 roku. Rok później ukończył biologię na Katolickim Uniwersytecie w Leuven w Belgii. W tym samym roku podjął tam studia doktoranckie, uzyskując w 1996 roku stopień naukowy doktora nauk biologicznych w zakresie biochemii o specjalności biologia molekularnej na podstawie pracy pt. "Regulacja translacji genów pma 1 i pma 3 kodujących AT Pazę-H+ błony plazmatycznej Nicotiana plumbaginifolia", której promotorem był dr Marc Boutry.
Po odbytych studiach doktoranckich powrócił do Polski, zostając adiunktem w Instytucie Genetyki i Mikrobiologii Wydziału Nauk Przyrodniczych na Uniwersytecie Wrocławskim. W 2005 roku otrzymał stopień naukowy doktora habilitowanego nauk biologicznych w zakresie biologii o specjalności biotechnologia, na podstawie rozprawy nt. "Modyfikacja biosyntezy flawonoidów w roślinach o znaczeniu użytkowym".
Po podziale Wydziału Nauk Przyrodniczych UWr w 2006 roku został kierownikiem Zakładu Biotransformacji na Wydziale Biotechnologii. W 2012 roku został wybrany na stanowisko dziekana tego wydziału.

</doc>
<doc id="2817569" url="https://pl.wikipedia.org/wiki?curid=2817569" title="Benjamin Compaoré">
Benjamin Compaoré

Benjamin Compaoré (ur. 5 sierpnia 1987 w Bar-le-Duc) – francuski lekkoatleta specjalizujący się w trójskoku, olimpijczyk.
W 2005 startował na mistrzostwach Europy juniorów w Kownie. Rok później zdobył złoto mistrzostw świata juniorów w Pekinie. Bez powodzenia startował na halowych mistrzostwach Europy w Birmingham. Piąty zawodnik mistrzostw Starego Kontynentu z 2010. W 2011 dotarł do finału mistrzostw świata w Daegu. Zajął 6. miejsce podczas halowego czempionatu światowego w Stambule (2012). W tym samym roku startował na igrzyskach olimpijskich w Londynie, na których uplasował się na szóstym miejscu. W 2014 zdobył złoty medal mistrzostw Europy w Zurychu. Brązowy medalista halowych mistrzostw świata w Portland (2016). Dziesiąty zawodnik igrzysk olimpijskich w Rio de Janeiro w tym samym roku.
Złoty medalista mistrzostw Francji.
Jest partnerem życiowym, byłej francuskiej sprinterki Christine Arron. 16 maja 2013 urodziła im się córka, Cassandra.
Rekordy życiowe: stadion – 17,48 (14 września 2014, Marrakesz); hala – 17,14 (14 lutego 2012, Liévin).

</doc>
<doc id="2817570" url="https://pl.wikipedia.org/wiki?curid=2817570" title="Henry Hancock">
Henry Hancock

Henry Hancock (ur. 6 sierpnia 1809 w Londynie, zm. 1 stycznia 1880 w Chute) – brytyjski lekarz chirurg i wykładowca chirurgii.
Życiorys.
Henry Hancock urodził się 6 sierpnia 1809 roku w Londynie. Jego ojciec był kupcem. Hancock uczęszczał do szkoły w Cheyne Walk, następnie uczył się w Westminster Hospital, gdzie szybko zwrócił na siebie uwagę. Od 1836 roku był wykładowcą anatomii i fizjologii w Charing Cross Medical School. Trzy lata później został chirurgiem-asystentem w niedawno założonym Charing Cross Hospital, a rok później został chirurgiem i pozostał na tym stanowisku do 1872 roku, kiedy przeszedł na stanowisko konsultanta chirurgicznego. W latach 1841–1867 wykładał w przyszpitalnej szkole chirurgię, a w latach 1856–1867 był dziekanem tej szkoły. Był także pracownikiem Royal Westminster Ophthalmic Hospital. Od 1863 roku zasiadał w Królewskim Towarzystwie Chirurgicznym.
Hancock wprowadził szereg nowych metod do chirurgii, m.in. zajmował się udoskonalaniem metody wycinania stawów oraz amputacji kończyn i stóp. W 1848 roku jako pierwszy przeprowadził u pacjentki z zagrożeniem życia operację wycięcia zropiałego wyrostka robaczkowego. Była to metoda sprzeczna z dotychczasową, zalecającą kurację środkami przeczyszczającymi i morfiną. Pacjentka Hancocka przeżyła, podczas gdy wcześniejsze metody nie dawały jej na to szans. Pomimo sukcesu wygłoszony przez Hancocka referat opisujący nowy sposób kuracji nie został pozytywnie przyjęty przez środowisko medyczne, które nadal uznawało dotychczasową terapię za najlepszą, pomimo jej niskiej skuteczności.
Zmarł 1 stycznia 1880 roku w Chute.

</doc>
<doc id="2817571" url="https://pl.wikipedia.org/wiki?curid=2817571" title="Trzęsak mózgowaty">
Trzęsak mózgowaty

Trzęsak mózgowaty ("Tremella encephala" Willd.) – gatunek grzyba należący do rodziny trzęsakowatych ("Tremellaceae").
Systematyka i nazewnictwo.
Pozycja w klasyfikacji według Index Fungorum: "Tremella, Tremellaceae, Tremellales, Incertae sedis, Tremellomycetes, Agaricomycotina, Basidiomycota, Fungi".
Niektóre synonimy naukowe:
Nazwę polską podał Władysław Wojewoda w 1977 r. W polskim piśmiennictwie mykologicznym gatunek ten opisywany był też jako kisielec cielisty i trzęsidło mózgowate.
Morfologia.
Średnica 0,5–3 cm, kształt kulisty lub nieregularnie kulisty, powierzchnia pomarszczona lub pofałdowana (jak w mózgu). Kolor od jasnoróżowego do brązoworóżowego. Do podłoża przyrasta bokiem. Wewnątrz owocnika znajduje się twardy rdzeń. Jest to guzowate zgrubienie miąższu skórnika krwawiącego ("Stereum sanguinolentum"), na którym trzęsak mózgowy pasożytuje, często całkowicie otaczając gospodarza.
Galaretowaty, dość twardy.
Jajowate, eliptyczne lub niemal kuliste, bezbarwne i gładkie. Rozmiary 7,5–13 × 6–9 μm.
Występowanie i siedlisko.
Jest szeroko rozprzestrzeniony na półkuli północnej, ale stwierdzono jego występowanie także w Australii. W niektórych regionach Polski (np. w Karpatach) jest dość pospolity.
Rośnie na martwym drewnie drzew iglastych. Najczęściej rośnie na sośnie i modrzewiu.
Znaczenie.
Grzyb niejadalny. Jest pasożytem skórnika krwawiącego. Pasożytnictwo to odkrył dopiero w 1961 r. amerykański mykolog Robert Bandoni. Według jego badań biała, wewnętrzna część trzęsaka zbudowana jest z przekształconej grzybni skórnika krwawiącego.

</doc>
<doc id="2817573" url="https://pl.wikipedia.org/wiki?curid=2817573" title="Tremella encephala">
Tremella encephala



</doc>
<doc id="2817574" url="https://pl.wikipedia.org/wiki?curid=2817574" title="Benjamin Compaore">
Benjamin Compaore



</doc>
<doc id="2817575" url="https://pl.wikipedia.org/wiki?curid=2817575" title="Nikola Vasojević">
Nikola Vasojević

Nikola Vasojević (ur. 5 lutego 1986) – serbski koszykarz, wuystępujący na pozycji rozgrywającego.

</doc>
<doc id="2817576" url="https://pl.wikipedia.org/wiki?curid=2817576" title="Jere Karalahti">
Jere Karalahti

Jere Juhani Karalahti (ur. 25 marca 1975 w Helsinkach) – fiński hokeista, reprezentant Finlandii.
Kariera.
Wychowanek klubu HIFK. Wieloletni zawodnik fińskich rozgrywek SM-liiga. Ponadto grał dwa latach w USA w NHL i IHL, także w niemieckiej lidze DEL. Od września 2011 zawodnik białoruskiego klubu Dynama Mińsk w lidze KHL. W styczniu 2012 przedłużył kontrakt o 2 lata. W sezonie KHL (2012/2013) był kapitanen drużyny. 30 kwietnia 2013 umowa z nim została rozwiązana. Od sierpnia 2013 zawodnik Jokeritu. Pod koniec kwietnia 2014 przedłużył kontrakt z klubem o rok. Od listopada 2014 do marca 2016 zawodnik HV71. W sierpniu 2016 ogłosił zakończenie kariery zawodniczej.
Uczestniczył w turniejach mistrzostw świata w 1998, 1999, 2000, 2002, 2004, 2005, 2014.
Jest znany z inkasowania dużej liczby minut kar. W grudniu 2012 roku władzie ligi KHL ukarały go dyskwalifikacją na sześć meczów za faul.

</doc>
<doc id="2817588" url="https://pl.wikipedia.org/wiki?curid=2817588" title="Innocenty (Sokal)">
Innocenty (Sokal)

Innocenty, imię świeckie Iwan Iwanowicz Sokal (ur. 7 stycznia 1883 w guberni chełmskiej – zm. 14 maja 1965) – rosyjski biskup prawosławny.
Edukację teologiczną uzyskał w seminarium duchownym w Chełmie, a następnie w Kijowskiej Akademii Duchownej. Po uzyskaniu dyplomu w 1910 został zatrudniony w seminarium duchownym w Kursku w charakterze asystenta inspektora. Dwa lata później został inspektorem zamiejscowych klas tegoż seminarium z siedzibą w Rylsku. 14 października 1912 przyjął święcenia kapłańskie. W 1919 wyjechał do Palestyny w sprawach rosyjskiej misji prawosławnej w Jerozolimie. Od 1921 do 1931 przebywał w Królestwie SHS. Służył w jurysdykcji Rosyjskiego Kościoła Prawosławnego poza granicami Rosji jako inspektor rosyjskich seminariów duchownych w tymże kraju. Od 1931 został proboszczem etnicznie rosyjskiej parafii Trójcy Świętej w Belgradzie i pełnił tę funkcję do 1950.
W 1945 przeszedł ponownie w jurysdykcję Rosyjskiego Kościoła Prawosławnego. Patriarcha moskiewski i całej Rusi Aleksy mianował go dziekanem etnicznie rosyjskich parafii w Jugosławii. W 1950 wyjechał na stałe do ZSRR i objął stanowisko rektora seminarium duchownego w Saratowie. Rok później uzyskał stopień naukowy magistra nauk teologicznych. Po trzech latach został przeniesiony na analogiczne stanowisko w seminarium duchownym w Mińsku, zaś w 1956 - w seminarium w Odessie. Od 1957 był proboszczem soboru Zaśnięcia Matki Bożej w Smoleńsku.
21 kwietnia 1959 złożył wieczyste śluby mnisze w Ławrze Troicko-Siergijewskiej, cztery dni później otrzymał godność archimandryty, zaś 10 maja został wyświęcony na biskupa smoleńskiego i dorogobuskiego. W charakterze konsekratorów w ceremonii wzięli udział patriarcha moskiewski i całej Rusi Aleksy, arcybiskup możajski Makary oraz biskup dmitrowski Pimen. Urząd sprawował przez pięć lat, po czym odszedł w stan spoczynku; w 1965 zmarł.

</doc>
<doc id="2817590" url="https://pl.wikipedia.org/wiki?curid=2817590" title="Giunio Tinarelli">
Giunio Tinarelli

Giunio Tinarelli (ur. 27 maja 1912 zm. 14 stycznia 1956) − Sługa Boży Kościoła katolickiego.
Życiorys.
Giunio Tinarelli urodził się 27 maja 1912 roku, był synem Alfreda i Marii Giorgini. Mając 12 lat rozpoczął pracę w drukarni. W wieku 14 lat zrezygnował pracy w drukarni i został zatrudniony w fabryce. Mając 21 lat zaczął odczuwać bóle reumatyczne w nogach i łopatkach. W przeciągu trzech lat choroba zwaliła go z nóg, wówczas musiał zrezygnować z pracy mechanika w hucie. Niedługo później na skutek choroby został przykuty do łóżka w końcu stracił władzę w rękach. W 1951 roku wstąpił do stowarzyszenia Cichych Pracowników Krzyża. Ks. Novarese wyznaczył go na odpowiedzialnego za męską gałąź Cichych Pracowników Krzyża. Zmarł mając 44 lata w opinii świętości. Obecnie trwa jego proces beatyfikacyjny.

</doc>
<doc id="2817596" url="https://pl.wikipedia.org/wiki?curid=2817596" title="Wojciech Gacyk">
Wojciech Gacyk

Wojciech Gacyk (ur. 3 listopada 1940 w Guminie, zm. 19 grudnia 1997) – polski lekarz, chirurg, transplantolog, kierownik I Katedry i Kliniki Chirurgii Akademii Medycznej w Gdańsku.
Życiorys.
Wojciech Gacyk studiował na Akademii Medycznej w Gdańsku w latach 1958–1964. Po uzyskaniu dyplomu lekarza pracował jako stażysta w szpitalach w Gdańsku oraz jako asystent w szpitalu w Zielonej Górze. W 1968 roku objął stanowisko asystenta w I Klinice Chirurgii Akademii Medycznej w Gdańsku. Stopień doktora nauk medycznych uzyskał w 1972 roku, na podstawie pracy "Wpływ preparatu C-283 na zdrową tkankę płucną w izolowanej perfuzji", napisaną pod kierunkiem docenta Jerzego Dybickiego, habilitację w 1985 roku na podstawie rozprawy "Ocena wyników leczenia krwawiących żylaków przełykowo-żołądkowych skleroterapią oraz wybranymi metodami dewaskularyzacyjnymi". Specjalizacje I oraz II stopnia w zakresie chirurgii ogólnej uzyskał odpowiednio w 1969 i 1973 roku. W 1986 roku otrzymał stanowisko docenta, w 1991 roku został profesorem nadzwyczajnym. Kierownictwo I Katedry i Kliniki Chirurgii objął w 1994 roku, w 22 grudnia 1994 uzyskał tytuł profesora zwyczajnego.
Dwukrotnie odbywał roczne staże naukowe w Stanach Zjednoczonych: w latach 1977–1978 w zakresie transplantacji nerek w Johns Hopkins University oraz University of California, San Francisco i w latach 1982–1983 w zakresie nadciśnienia wrotnego w Emory University. Wraz z profesorem Jerzym Dybickim współorganizował Ośrodek Transplantacji Nerek w Gdańsku, w którym w 1980 roku przeprowadzono pierwszą operację przeszczepu. Poza transplantologią i leczeniem nadciśnienia wrotnego zajmował się chirurgicznym leczeniem nowotworów trzustki. Był promotorem czterech doktoratów. Jego dorobek naukowy obejmuje około 120 pozycji piśmienniczych, referatów i komunikatów. Był członkiem Komisji Terapii Chirurgicznej Polskiej Akademii Nauk. Należał do Towarzystwa Chirurgów Polskich, był członkiem Zarządu Głównego i przewodniczącym oddziału w Gdańsku, oraz do Polskiego Towarzystwa Gastroenterologicznego. Udzielał się społecznie: w 1996 roku został ojcem chrzestnym sztandaru 49. Pułku Śmigłowców Bojowych.
Zmarł w wyniku choroby nowotworowej 19 grudnia 1997 roku.

</doc>
<doc id="2817599" url="https://pl.wikipedia.org/wiki?curid=2817599" title="Skordatura">
Skordatura

Skordatura – to metoda stosowana w grze na instrumentach strunowych (np. skrzypcach) polegająca na przestrojeniu strun instrumentu, dzięki czemu można osiągnąć szczególnie wirtuozowskie efekty, zwłaszcza w grze akordowej i polifonicznej. Zamiast zwyczajowego stroju (g d1 a1 e2) kompozytor danego utworu może zalecić inny (np. g c1 g1 e2).
Technikę tę wykorzystywał m.in. Heinrich Ignaz Biber. Z efektownego posługiwania się skordaturą słynął Niccolò Paganini.

</doc>
<doc id="2817602" url="https://pl.wikipedia.org/wiki?curid=2817602" title="Teofil (Paszkowski)">
Teofil (Paszkowski)

Teofil, imię świeckie Fiodor Nikołajewicz Paszkowski (ur. 6 lutego 1874 w guberni kijowskiej, zm. 27 czerwca 1950 w San Francisco) – duchowny Rosyjskiego Kościoła Prawosławnego, w latach 1934–1950 zwierzchnik Metropolii Amerykańskiej.
Życiorys.
Był synem kapłana prawosławnego z guberni kijowskiej. W Kijowie ukończył seminarium duchowne. W 1894 wstąpił jako posłusznik do ławry Pieczerskiej, spełniając tym samym obietnicę daną Janowi Kronsztadzkiemu, którego modlitwa jego zdaniem przyniosła mu cudowne uzdrowienie z choroby kości. W 1894 na własne życzenie wyjechał do San Francisco, by pracować dla rosyjskiej archieparchii amerykańskiej, kierowanej przez arcybiskupa Mikołaja. Po ślubie z prawosławną Serbką z miejscowej społeczności został wyświęcony na kapłana, służył w soborze katedralnym w San Francisco. W Stanach Zjednoczonych przebywał do 1906, gdy wrócił do Rosji po tym, gdy ordynariuszem archieparchii amerykańskiej Tichon został przeniesiony na katedrę wileńską i litewską.
W eparchii wileńskiej i litewskiej służył do I wojny światowej, gdy został kapelanem wojskowym w armii rosyjskiej. Przed 1922 zmarła jego żona. W związku z tym złożył wieczyste śluby mnisze, zaś w listopadzie 1922 przyjął chirotonię biskupią z tytułem biskupa Chicago i wyjechał do USA, by służyć w jurysdykcji autonomicznej, lecz uznającej zwierzchnictwo Patriarchatu Moskiewskiego Metropolii Amerykańskiej. W charakterze konsekratorów w ceremonii wzięli udział metropolita amerykański Platon, biskup brooklyński Eutymiusz oraz biskup Pantelejmon z Patriarchatu Jerozolimskiego. W 1931 został ordynariuszem eparchii San Francisco.
W 1933 zastępca "locum tenens" Patriarchatu Moskiewskiego metropolita Sergiusz definitywnie ogłosił Metropolię Amerykańską strukturą niekanoniczną; powodem tej decyzji był konflikt z metropolitą amerykańskim Platonem, który odmówił złożenia przysięgi lojalności wobec ZSRR. Rok później Platon zmarł. Sobór Metropolii wybrał na jego następcę arcybiskupa Teofila, który przyjął tytuł metropolity całej Ameryki i Kanady oraz zachował zarząd eparchii San Francisco. Rok później metropolita Sergiusz potwierdził, iż Patriarchat Moskiewski traktował Metropolię jako strukturę niekanoniczną, a jej kapłanów – jako duchownych suspendowanych.
W obliczu utraty parafii, które przechodziły z Metropolii do kanonicznego Egzarchatu Amerykańskiego utworzonego w USA przez Patriarchat Moskiewski, metropolita Teofil podjął rozmowy z metropolitą Sergiuszem w sprawie uregulowania statusu kanonicznego kierowanej przez siebie struktury. Delegaci Metropolii zostali zaproszeni na Sobór Lokalny Rosyjskiego Kościoła Prawosławnego w 1945, jednak z powodu trudności czynionych przez władze radzieckie nie dotarli na obrady na czas. Jedynie po zamknięciu soboru przedstawiciele spotkali się z nowym patriarchą moskiewskim i całej Rusi Aleksym I. Na jego ręce złożyli prośbę o unormowanie statusu kanonicznego Metropolii poprzez jej ponowne przyjęcie w jurysdykcję Patriarchatu Moskiewskiego. W swojej odpowiedzi Aleksy I żądał złożenia przez duchowieństwo struktury przysięgi lojalności wobec władz ZSRR i zapowiadał nowe wybory zwierzchnika Metropolii. Sobór Metropolii w roku następnym odrzucił tę propozycję, domagając się "de facto" nadania strukturze autokefalii. Sam metropolita Teofil nie utożsamiał się z tą decyzją. W prywatnej korespondencji z patriarchą wyrażał chęć powrotu w jurysdykcję Patriarchatu Moskiewskiego. W 1947 nie zdołał jednak porozumieć się z tej kwestii z reprezentującym Rosyjski Kościół Prawosławny metropolitą leningradzkim Grzegorzem, a nawet kilkakrotnie publicznie zaatakował Patriarchat Moskiewski. W rezultacie w grudniu 1947 Święty Synod Rosyjskiego Kościoła Prawosławnego potwierdził suspendowanie wszystkich biskupów Metropolii i zapowiedział oddanie Teofila pod sąd biskupów. Teofil zmarł trzy lata później, jako zwierzchnik niekanonicznego Kościoła amerykańskiego. Kontakty między Metropolią a Rosyjskim Kościołem Prawosławnym wznowił dopiero metropolita Ireneusz (Bekisz) w 1969.

</doc>
<doc id="2817603" url="https://pl.wikipedia.org/wiki?curid=2817603" title="Antoni Ciszewski">
Antoni Ciszewski

Antoni Ciszewski (ur. 1949 r. we Wrocławiu) – polski fizyk, specjalizujący się w fizyce doświadczalnej, fizyce powierzchni, fizyce powierzchni ciała stałego, fizyce powierzchni metali; nauczyciel akademicki związany z Uniwersytetem Wrocławskim.
Życiorys.
Urodził się w 1949 roku we Wrocławiu, z którym związał całe swoje życie zawodowe i osobiste. Po ukończeniu szkoły średniej i pomyślnie zdanym egzaminie maturalnym podjął studia fizyczne na Uniwersytecie Wrocławskim, które ukończył magisterium w 1973 roku. Cztery lata po ukończeniu studiów podjął pracę na swojej macierzystej uczelni w charakterze asystenta. W 1977 roku uzyskał tam stopień naukowy doktora nauk fizycznych, a w 1978 roku awansował na stanowisko adiunkta.
W latach 80. XX wieku odbył kilkakrotne staże i stypendia naukowe do Stanów Zjednoczonych - National Bureau of Standards w Waszyngtonie (1982-1983) i do Niemiec - Fritz-Haber-Institut der Max-Planck-Gesellschaft w Berlinie (1985-1987, 1991-1992). W 1993 roku Rada Wydziału Matematyki i Informatyki Uniwersytetu Wrocławskiego nadała mu stopień naukowy doktora habilitowanego nauk fizycznych w zakresie fizyki na podstawie pracy pt. "Nukleacja i epitaksjalny wzrost kryształów na powierzchni metali". Wraz z nowym tytułem otrzymał niedługo potem w 1997 roku posadę profesora nadzwyczajnego. W 2002 roku prezydent Polski Aleksander Kwaśniewski nadał mu tytuł profesora nauk fizycznych. Nowy tytuł wiązał się z awansem na stanowisko profesora zwyczajnego.
Na Uniwersytecie Wrocławskim poza działalnością naukowo-dydaktyczną pełnił kilka istotnych funkcji organizacyjnych. W latach 2002-2012 był dyrektorem Instytutu Fizyki Doświadczalnej. W 2012 roku został wybrany na stanowisko dziekana Wydziału Fizyki i Astronomii. Poza tym jest on kierownikiem Zakładu Mikrostruktury Powierzchni UWr.
Jest członkiem Polskiej Akademii Nauk (od 1977 roku) oraz Polskiego Towarzystwa Próżniowego, którego był przewodniczącym w latach 1998-2004. Za swoją działalność naukowo-dydaktyczną był wielokrotnie odznaczany, m.in. Nagrodą Ministra Nauki i Szkolnictwa Wyższego w 1979 roku.
Życie prywatne.
Od urodzenia mieszka we Wrocławiu, obecnie na Stabłowicach. Jest żonaty z Barbarą Ciszewską z którą ma dwie córki: Katarzynę (ur. 1979 r.) i Julię (ur. 1981 r.).

</doc>
<doc id="2817611" url="https://pl.wikipedia.org/wiki?curid=2817611" title="Marco van Ginkel">
Marco van Ginkel

Marco van Ginkel (ur. 1 grudnia 1992 w Amersfoort) – holenderski piłkarz występujący na pozycji pomocnika w holenderskim klubie PSV Eindhoven.
Kariera piłkarska.
Swoją karierę piłkarską van Ginkel rozpoczął w klubie SBV Vitesse. W 2010 roku został włączony do kadry pierwszego zespołu. 9 kwietnia 2010 roku zadebiutował w Eredivisie w przegranym 1:4 wyjazdowym meczu z RKC Waalwijk. W sezonie 2010/2011 stał się podstawowym zawodnikiem Vitesse. 14 sierpnia 2010 w przegranym 2:4 wyjazdowym spotkaniu z Ajaksem Amsterdam strzelił swojego pierwszego gola w Eredivisie.
4 lipca Chelsea poinformowała, że doszła do porozumienia z SBV Vitesse do podpisania umowy pozostaje piłkarzowi przylot do Londynu i przejście medycznych testów. 5 lipca po przejściu testów medycznych podpisał 5-letni kontrakt.
Latem 2014 został wypożyczony do A.C. Milan.
10 lipca 2015 roku został wypożyczony do Stoke City.
Kariera reprezentacyjna.
W 2011 roku van Ginkel zadebiutował w reprezentacji Holandii U-21. Z kolei 14 listopada 2012 zanotował swój debiut w dorosłej reprezentacji w zremisowanym 0:0 towarzyskim meczu z Niemcami, rozegranym w Amsterdamie. W 59. minucie tego meczu zmienił Ibrahima Afellaya.

</doc>
<doc id="2817615" url="https://pl.wikipedia.org/wiki?curid=2817615" title="Nakajima Ki-62">
Nakajima Ki-62

Nakajima Ki-62 i Nakajima Ki-63 – niezrealizowane projekty japońskich myśliwców z okresu II wojny światowej. Samoloty były projektowane jako potencjalni następcy lub rywale dla Kawasaki Ki-61.
Historia.
Projekt lekkiego myśliwca został zapoczątkowany przez T. Koyamę w 1941, samolot w zamierzeniu miał zastąpić w razie jego niepowodzenia powstający wówczas myśliwiec Kawasaki Ki-61 lub zostać jego następcą. Początkowo projekt wyglądał bardzo obiecująco, ale został on porzucony, aby zakłady Nakajima mogły skoncentrować się na produkcji samolotów Ki-43 i Ki-44. Równolegle z Ki-62 projektowano także Ki-63 różniący się tylko silnikiem (Ki-62 miał używać silnika rzędowego, a Ki-63 silnika gwiazdowego typu Mitsubishi Ha-102). W późniejszym czasie doświadczenia zdobyte przy projektowaniu tego samolotu zostały wykorzystane w projekcie Ki-84.

</doc>
<doc id="2817616" url="https://pl.wikipedia.org/wiki?curid=2817616" title="Sangara">
Sangara

Sangara (1 połowa IX w. p.n.e.) – król Karkemisz. Po raz pierwszy pojawia się w źródłach asyryjskich, które podają, iż złożył on w 882 roku p.n.e. trybut królowi Aszurnasirpalowi II (883-859 p.n.e.). W 857 roku p.n.e. musiał on zapłacić trybut ponownie, tym razem królowi Salmanasarowi III (858-824 p.n.e.), który zakończył właśnie podbój syro-hetyckich państw.

</doc>
<doc id="2817617" url="https://pl.wikipedia.org/wiki?curid=2817617" title="Wilhelm Ludwik Mikołaj Leclerc">
Wilhelm Ludwik Mikołaj Leclerc



</doc>
<doc id="2817618" url="https://pl.wikipedia.org/wiki?curid=2817618" title="Zapalniczka stołowa">
Zapalniczka stołowa

Zapalniczka stołowa (inaczej zapalniczka gabinetowa) – urządzenie generujące niewielki kontrolowany płomień. W przeciwieństwie do zapalniczek kieszonkowych budowa zapalniczki stołowej, w tym jej rozmiar i obciążenie, gwarantuje odpowiednią stabilność na stole, biurku lub innej płaskiej powierzchni kosztem mniejszej mobilności.
Historia.
Pierwsze zapalniczki z uwagi na swoją konstrukcję i rodzaj paliwa były wytwarzane wyłącznie w wersji stołowej. Dopiero wynalazek tzw. kamienia zapalniczkowego austriackiego naukowca Carla Auere Freiherra von Welsbacha umożliwiło na początku lat XX wieku na wyraźną segmentację rynku zapalniczek na kieszonkowe i stołowe (gabinetowe).
Pierwszą w pełni zautomatyzowaną zapalniczką stołową był Ronson (Banjo) Tablelighter, której twórcą był Louis V. Aronson. Była to benzynowa zapalniczka stołowa, której produkcja rozpoczęła się w 1928. Natomiast pierwsza stołowa zapalniczka gazowa została wypuszczona na rynek w 1948 roku we Francji przez firmę Flaminaire.
Apogeum popularności zapalniczki stołowe osiągnęły w latach 1945–1960. Najlepiej sprzedającymi modelami zapalniczek stołowych były wówczas „Crown” oraz „Queen Anne” – obie produkował Ronson głównie na rynek amerykański, brytyjski oraz kanadyjski. Lata 70. były już jednak dla tego segmentu bardzo trudne, a to za sprawą zalania rynku tanimi jednorazowymi kieszonkowymi zapalniczkami gazowymi. Mniejsza liczba palaczy dodatkowo pogarszały wyniki producentów zapalniczek stołowych, które obecnie spotyka się w ofercie producentów zapalniczek niezwykle rzadko. Swoją drugą młodość przeżywają jednak na rynku kolekcjonerskim, których ceny znanych marek takich jak Dunhill, St. DuPont czy Ronson osiągają wysokie ceny.

</doc>
<doc id="2817620" url="https://pl.wikipedia.org/wiki?curid=2817620" title="Kompleks pływacki w Foro Italico">
Kompleks pływacki w Foro Italico

Kompleks pływacki w Foro Italico (wł. "Complesso natatorio del Foro Italico", także: "Stadio Olimpico del Nuoto") – zespół basenów na terenie Foro Italico w Rzymie, zaprojektowany przez Enrico Del Debbio i Aniballe Vitellozziego. Został zbudowany z myślą o Igrzyskach Olimpijskich w 1960 (uroczyste otwarcie obiektu odbyło się w 1959). Rozgrywane były tu zawody olimpijskie w pływaniu, skokach do wody, piłce wodnej oraz konkurencja pływania w ramach rywalizacji olimpijskiej w pięcioboju nowoczesnym.
Obiekt został odnowiony przed Mistrzostwami Europy w Pływaniu w 1983, a dekadę później rozbudowany z myślą o rozegraniu w tym miejscu zawodów pływackich o randze światowej – 7. Mistrzostw Świata w Pływaniu. 15 lat później, w 2009 na obiekcie ponownie rywalizowali najlepsi pływacy świata – rozgrywane były tutaj 13. Mistrzostwa Świata w Pływaniu.
Zawody może oglądać około 12 tys. widzów.
Zespół basenów olimpijskich w Foro Italico.
Na kompleks pływacki w Foro Italico składają się:

</doc>
<doc id="2817621" url="https://pl.wikipedia.org/wiki?curid=2817621" title="Kościół Narodzenia św. Jana Chrzciciela w Kuniowie">
Kościół Narodzenia św. Jana Chrzciciela w Kuniowie

Kościół parafialny pw. Narodzenia św.Jana Chrzciciela w Kuniowie − polski rzymskokatolicki kościół parafialny znajdujący się we wsi Kuniów, należący do dekanatu kluczborskiego.
Historia.
Pierwsza wzmianka o kościele parafialnym datowana jest na rok 1301. Kościół ten należał do Krzyżowców z czerwoną gwiazdą i był duszpastersko przez nich obsługiwany aż do czasów sekularyzacji, czyli do 1810 roku. Kościół ten miał wymiary 15 metrów x 7,5 metra, posiadał przybudowaną drewnianą wieżę na dzwony, a na dachu kościoła znajdowała się wieżyczka na sygnaturkę. Sufit kościoła był częściowo falisty, a częściowo prosty. Na ścianach znajdowały się stare malowidła. Ten kościół został zburzony, a na jego miejscu postawiono w latach 1799-1801 nowy, masywny i murowany. W 1818 roku wybudowano plebanię, która do dzisiaj służy mieszkającym tam proboszczom i społeczeństwu wsi.
W 1932 roku kościół został rozbudowany, gdzie większość prac budowlanych przeprowadzali ówcześni specjaliści z Kluczborka. Poświęcenie wyremontowanego kościoła nastąpiło 23 maja 1932 roku. W grudniu 1934 roku zostały zamontowane nowe organy, natomiast w 1935 roku prospekt organowy został ozdobiony.
Następny gruntowny remont kościoła, wraz z jego malowaniem, odnowieniem ołtarzy, gruntownym remontem organów został przeprowadzony w latach 1993-1995. Całkowicie wymieniono wtedy dachówkę na dachu kościoła, założono miedziane rynny, opierzenia a wieżę i wieżyczkę pokryto blachą miedzianą.
Obecnie proboszczem jest ksiądz Aleksander Kawa.

</doc>
<doc id="2817624" url="https://pl.wikipedia.org/wiki?curid=2817624" title="Torrie Wilson">
Torrie Wilson

Torrie Wilson (ur. 24 lipca 1975 w Boise) – amerykańska wrestlerka i modelka fitness.
W latach 1999–2000 była związana z World Championship Wrestling, a w latach 2001–2008 z Word Wrestling Federation/Entertainment. W 2019 dołączyła do galerii sławy wrestlingu WWE Hall of Fame.
W 1998 wygrała konkurs Miss Galaxy. Dwukrotnie była na okładce magazynu "Playboy". Po zakończeniu kariery wrestlerskiej założyła firmę Torrie Wilson Fit.
Wczesne życie.
Torrie Wilson urodziła się 24 lipca 1975 w Boise w stanie Idaho. Między 14, a 20 rokiem życia, chcąc mieć szczupłą sylwetkę, podejmowała decyzje, które doprowadziły u niej do zaburzenia odżywiania. W wieku 16 lat zdiagnozowano u niej niedoczynność tarczycy. Po tym jak wyzdrowiała, w latach 90. była modelką fitness. W 1998 wygrała konkurs Miss Galaxy.
Kariera wrestlerska.
World Championship Wrestling (1999–2000).
Debiutowała w organizacji wrestlerskiej World Championship Wrestling. Początkowo była głównie menedżerką i tylko okazjonalnie brała udział w walkach typu Mixed tag team match. W jednym z wywiadów przyznała, że przed debiutem nie trenowała, ani nawet nie interesowała się wrestlingiem.
Debiutowała pod pseudonimem Samantha w 1999. Stajnia NWo zatrudniła ją, aby uwiodła wrestlera Davida Flaira i zwróciła go przeciwko swojemu ojcu, Ricowi Flairowi. Po swoim krótkim wątku nie występowała przez kilka kolejnych miesięcy, po czym powróciła, używając już swojego prawdziwego imienia Torrie Wilson. Została valetem Davida Flaira i stała w jego narożniku, gdy pokonywał Deana Malenko w walce o mistrzostwo United States Championship na gali Bash at the Beach. Wkrótce przyłączyła się do stajni The Filthy Animals. Jej obecność doprowadziła do tego, że dwóch członków stajni, Billy Kidman i Eddie Guerrero rywalizowali ze sobą w ringu o jej względy.
Wilson znowu zniknęła z programu na kilka miesięcy, a po powrocie na początku 2000, została osobistym valetem Billy’ego Kidmana. Jej sojusz z Kidmanem trwał sześć miesięcy, po czym zdradziła go w czasie walki przeciwko G.I. Bro. Wkrótce pomogła pokonać Kidmana Hulkowi Hoganowi. Kolejnym jej sojusznikiem był Shane Douglas, razem z którym stoczyła kilka walk typu Mixed tag team match. 11 września po raz pierwszy stoczyła walkę typu 1 na 1. Została pokonana wtedy przez Medusę. Pod koniec 2000 zakończyła pracę dla World Championship Wrestling.
Word Wrestling Federation/Entertainment (2001–2008).
Została zatrudniona przez Word Wrestling Federation (WWF) w czerwcu 2001. Początkowo flirtowała z właścicielem WWF, Vince McMahon. Później jednak dołączyła do rywalizującej z nim stajni The Alliance, złożonej z jego dzieci Shane'a McMahona i Stephanie McMahon, a także z byłych członków przejętej przez WWF organizacji WCW. Wilson rywalizowała też z innymi diwami, takimi jak Trish Stratus i Stacy Keibler, w walkach wrestlerskich i konkursach bikini. Pod koniec 2001 była waletem Tajiriego, jednak szybko zrezygnowała z powodu zbyt wysokich oczekiwań i tradycjonalistycznego podejścia wrestlera.
W 2002 rywalizowała z Dawn Marie, która w trakcie konfliktu postanowiła na złość Torrie flirtować z ojcem przeciwniczki, Alem Wilsonem. Ojciec Wilson oświadczył się Dawn Marie, wziął z nią ślub i zmarł w trakcie miesiąca miodowego (w kayfabe). Rywalizację zwieńczyła w 2003 walka na Royal Rumble, w której Wilson pokonała Dawn Marie.
Gdy w 2003 zapowiedziano, że Wilson znajdzie się na okładce czasopisma "Playboy", z Wilson zaczęła rywalizować powracająca po przerwie Sable, która była na okładce w latach 90. 11 lipca Wilson połączyła siły z Billym Gunnem w rywalizacji przeciwko Jamiemu Noble i Nidii.
W 2004 ponownie zapowiedziano, że Torrie Wilson będzie na okładce czasopisma "Playboy", tym razem z byłą rywalką Sable. Obie zawodniczki utworzyły tag team i rywalizowały przeciwko Jackie Gaydzie i Stacy Keibler. Na koniec Wilson i Sable pokonały rywalki na gali WrestleMania XX w walce typu Evening Gown match. Wkrótce sojuszniczki zaczęły znowu rywalizować ze sobą nawzajem i stoczyły walkę na gali Great American Bash, którą wygrała Sable.
W 2005 w brandzie SmackDown Wilson utworzyła tag team z Candice Michelle. Po przejściu do Raw 22 sierpnia obie zostały heelami i dołączyły do swojej drużyny Victorię. Ich głównymi rywalkami była początkująca wrestlerka Ashley oraz jej trenerki Trish Stratus i Mickie James.
Gdy w 2006 ogłoszono, że Candice Michelle też będzie na okładce czasopisma "Playboy", Wilson zerwała z nią sojusz i rozpoczęła rywalizację, której zwieńczeniem była wygrana przez Wilson bitwa na poduszki na gali WrestleMania 22. 30 października związała się z wrestlerem Carlito, któremu towarzyszyła w narożniku w trakcie walk.
W 2007 jej partner w kayfabe Carlito stał się heelem i odwrócił się od niej. 4 czerwca 2007 Carlito pokonał ją w szybkim pojedynku.
W 2008 Wilson zakończyła karierę w wrestlingu. 8 maja World Wrestling Entertainment ogłosiło zakończenie z nią współpracy. Wilson oświadczyła, że dwóch chirurgów powiedziało jej, że nie powinna już brać udziału w walkach wrestlerskich, jeśli chce kilka lat później chodzić o własnych siłach.
Po 2008.
5 kwietnia 2009 na gali WrestleMania 25 wzięła udział w Battle Royal 25 diw, wygranym przez Santinę Marellę.
28 stycznia 2018 wzięła udział w pierwszej walce Royal Rumble kobiet na gali Royal Rumble.
28 października 2018 wzięła udział w Battle Royal 20 kobiet na gali Evolution.
6 kwietnia 2019 została przyłączona do WWE Hall of Fame przez Stacy Keibler.
Po karierze wrestlerskiej.
Po zakończeniu kariery wrestlerskiej przeprowadziła się do Los Angeles. Założyła firmę Torrie Wilson Fit. Na swojej stronie internetowej torriewilsonfit.com zamieszczała filmy instruktażowe i porady związane z fitnessem.

</doc>
<doc id="2817626" url="https://pl.wikipedia.org/wiki?curid=2817626" title="Bełzec">
Bełzec

Bełzec (także Bełżec; ukr. Гончарівка, "Honczariwka") – wieś w obwodzie lwowskim, w rejonie złoczowskim na Ukrainie. Miejscowość w 2001 r. liczyła 1006 mieszkańców.
Nazwa.
Przed przyłączeniem do ZSRR wioska nazywała się Bełzec. .
Położenie.
Według "Słownika geograficznego Królestwa Polskiego i innych krajów słowiańskich": Bełzec to "wieś w powiecie złoczowskim, oddalona o półtorej mili na zachód od Złoczowa i o pół mili od Białego Kamienia".
Ludność.
W latach 1880–1902 ludność rzymskokat. liczyła 105 osób, greckokat. 985, izraelitów 71, razem 1161. Wieś należała do rzymskokat. parafii miasteczka Biały Kamień. Miejscowa parafia greckokat. posiadała dwie cerkwie we wsi i należała do dekanatu złoczowskiego.

</doc>
<doc id="2817627" url="https://pl.wikipedia.org/wiki?curid=2817627" title="XXIV Liceum Ogólnokształcące im. Marii Skłodowskiej-Curie w Łodzi">
XXIV Liceum Ogólnokształcące im. Marii Skłodowskiej-Curie w Łodzi

XXIV Liceum Ogólnokształcące im. Marii Skłodowskiej-Curie w Łodzi – łódzkie liceum założone w 1953 r. Budynek szkoły mieści się przy ul. Marysińskiej 61/67.
Historia szkoły.
Początki XXIV Liceum Ogólnokształcącego w Łodzi sięgają roku 1953, w którym zostało utworzone 8 Towarzystwo Przyjaciół Dzieci. Szkoła ta od 1 września 1953 nosiła nazwę – XIV Szkoła Towarzystwa Przyjaciół Dzieci i mieściła się przy ulicy Bojowników Getta 3/5. Była to jednostka oświatowa stopnia podstawowego i licealnego. Jej pierwszym dyrektorem była Leokadia Amanowicz. W roku 1957 szkoła uległa podziałowi i wykształciły się z niej Szkoła Podstawowa nr 45 oraz XXIV Liceum Ogólnokształcące, którego siedzibą miały być pomieszczenia budynku przy ulicy Nowotki (obecnie Pomorskiej) 16. 15 marca 1959 patronem szkoły została Maria Skłodowska-Curie, liceum otrzymało również sztandar. Od roku 1961 stało się jednostką w pełni samodzielną i przeniosło się do budynku przy ulicy Marysińskiej 61/67, w którym mieści się do dziś. 14 listopada 1967 w hallu szkoły miało miejsce odsłonięcie popiersia jej patronki.
Współpraca z zagranicą.
Szkoła od początku istnienia jest otwarta na kontakty z innymi krajami. Była odwiedzana przez reprezentanta ambasady radzieckiej oraz grupy nauczycieli z NRD, Japonii i Stanów Zjednoczonych. W latach 1990–1992 miała miejsce wymiana młodzieży i kadry nauczycielskiej z jedną z rzymskich szkół średnich, zaś od 1995 do dziś trwa podobna współpraca ze szkołą z Hamburga.
Dyrektorzy szkoły.
Dyrektorzy XXIV Liceum Ogólnokształcącego w Łodzi
Zastępcy dyrektorów
Źródło.
Absolwenci szkoły.
XXIV LO w Łodzi ukończyli między innymi:
Hymn i logo szkoły.
Hymn szkoły powstał w roku 1975. Autorem tekstu jest Paweł Gryglewski, zaś aranżacji muzycznej – Andrzej Wierzbowski.
Głównym elementem logo szkoły jest uproszczony model atomu, składający się z jednolitego jądra koloru zielonego i trzech okrążających go elektronów w kolorach czerwonym, żółtym i zielonym. Na tle atomu znajdują się napisy: umieszczone centralnie nazwisko patronki, w kolorze czerwonym, oraz mniejszymi literami, niewykraczające poza obręb jądra atomu – „LO XXIV” (ponad nazwiskiem patronki) oraz „ŁÓDŹ” (poniżej niego), w kolorze żółtym.

</doc>
<doc id="2817628" url="https://pl.wikipedia.org/wiki?curid=2817628" title="Retalhuleu (departament)">
Retalhuleu (departament)

Retalhuleu – jeden z 22 departamentów Gwatemali, położony w południowo-zachodniej części kraju. Stolicą departamentu jest miasto Retalhuleu. Departament graniczy na zachodzie z departamentem San Marcos, na północy z departamentem Quetzaltenango na wschodzie graniczy z departamentem Suchitepéquez, natomiast południową granicę stanowi wybrzeże Pacyfiku.
Jest średnim pod względem wielkości i pod względem liczebności mieszkańców departamentem Gwatemali. Najważniejszymi miastami w departamencie oprócz stołecznego są El Asintal, San Felipe, Champerico i San Sebastián. Departament na północy wznosi się, lecz jednak w porównaniu do większości departamentów Gwatemali jest stosunkowo płaski i nisko położony a średnie wyniesienie nad poziom morza wynosi 239 m. Klimat jest gorący, tropikalny, z małymi amplitudami dobowymi i minimalną temperaturą 20 °C.
Podział departamentu.
W skład departamentu wchodzi 9 gmin (municipios).

</doc>
<doc id="2817629" url="https://pl.wikipedia.org/wiki?curid=2817629" title="GoTa">
GoTa

GoTa (ang. Global open Trunking architecture) – cyfrowy system trankingowy oparty na standardzie CDMA2000. System GoTa został opracowany przez firmę ZTE Corporation, jedną z największych (obok Huawei) chińskich firm telekomunikacyjnych będącą globalnym dostawcą sprzętu telekomunikacyjnego i rozwiązań sieciowych. W Polsce operatorem sieci GoTa CDMA2000 jest firma Nordisk Polska Sp. z o.o. oraz Polkomtel Sp z.o.o. (operator wirtualny na sieci Nordisk Polska).
Zasada działania.
GoTa wykorzystuje standard CDMA2000, który jest rozwiązaniem z rodziny systemów opartych na technologii rozpraszania widma CDMA (ang. "Code Division Multiple Access"). Standard CDMA2000 jest następcą standardu cyfrowej telefonii komórkowej 2. generacji CDMAOne (inaczej: IS-95).
Sieć oparta na standardzie CDMA2000 umożliwia świadczenie zarówno usług głosowych, jak i transmisji danych. GoTa jest nakładką technologiczną na platformę systemu CDMA2000 umożliwiającą świadczenie usług typu dyspozytorskiego. Obecnie jedynym dostawcą sieci i terminali pracujących w systemie GoTa jest firma ZTE.
Charakterystyka systemu GoTa.
GoTa jest platformą sprzętową, która obejmuje podsystem stacji bazowej, podsystem dyspozytorski, podsystem komutacyjny, podsystem komutacji pakietów, specjalne terminale i podsystem dla warstwy usługowej.
Najważniejsze wdrożenia systemu GoTa.
Firma ZTE posługuje się jako referencjami GoTa to kilkanaście wdrożeń, ale słabo opisana.
Prawie wszystkie, włącznie z Chinami, są to sieci dla rynku komercyjnego i jest to lista niezweryfikowana.
Przykładowe wdrożenia to:
Testy systemu GoTa realizowano także w wielu innych krajach (ponad 20). Pod koniec roku 2012 system trankingowy GoTa został zaakceptowany przez ITU (International Telecommunications Union) co stanowi ważny krok na drodze do rozwoju standardów telekomunikacyjnych przez chińskie firmy.
Historia GoTa w Polsce.
10 maja 2006 r. Polskie Sieci Dyspozytorskie Sp. z o.o. (obecnie Nordisk Polska Sp. z o.o.) zostają zwycięzcą przetargu na rezerwację częstotliwości dla cyfrowej sieci ruchomej typu dyspozytorskiego na obszarze całego kraju w zakresie częstotliwości 410–430 MHz.
Kolejnym etapem było rozpoczęcie budowy sieci typu dyspozytorskiego GoTa w technologii CDMA2000. Kolejnym etapem w działalności spółki było uroczyste otwarcie i uruchomienie usług sieci, które odbyło się 30 stycznia 2008 r.
Przez cały 2008 rok przychody firmy sięgnęły kwoty 0,5 mln zł a liczba klientów była niewielka. Wszystko to spowodowane było kłopotami finansowymi holdingu Nordisk do którego należał Nordisk Polska.
Kłopoty finansowe spowodowały postawienie firmy w stan upadłości i w efekcie sprzedaż jej majątku. 16 kwietnia 2009 r. spółkę od syndyka masy upadłościowej szwedzkiej firmy Nordisk Holding kupił polski biznesmen Roman Karkosik (9 miejsce na liście najbogatszych Polaków według rankingu Wprost z 2009 roku.) Nie ujawniono wtedy kwoty transakcji.
W roku 2009 operator Polkomtel zakupił za kwotę 11,8 mln zł. firmę Nordisk Polska Sp. z o.o. i rozpoczął budowę i unowocześnianie radiowej sieci łączności dyspozytorskiej.

</doc>
<doc id="2817631" url="https://pl.wikipedia.org/wiki?curid=2817631" title="Samsi">
Samsi

Samsi, Szamszi (2 połowa VIII w. p.n.e.) – arabska królowa, która w 732 roku p.n.e. walczyła przeciw asyryjskiemu królowi Tiglat-Pileserowi III (744-727 p.n.e.) jako sojuszniczka Rahianu (biblijny Resin) z królestwa Damaszku. Według jednej z inskrypcji Tiglat-Pilesera III jej wojska pokonane zostały w wielkiej bitwie w pobliżu góry Saqurri, a ona sama "niczym dzika oślica" ratować się musiała ucieczką na pustynię. Ta klęska najprawdopodobniej sprawiła, iż wkrótce potem zdecydowała się ona przybyć do Asyrii i złożyła Tiglat-Pilesarowi III trybut w postaci stad wielbłądów. Ten pozwolił jej dalej rządzić, ale z asyryjskim urzędnikiem u boku. Później Samsi miała również wysłać trybut innemu asyryjskiemu królowi Sargonowi II (722-705 p.n.e.).

</doc>
<doc id="2817638" url="https://pl.wikipedia.org/wiki?curid=2817638" title="Spighe">
Spighe

Spighe (od włoskiego "spiga" - "kłos") - rodzaj włoskiego makaronu o wyglądzie imitującym gałązkę z listkami lub kłos. Używany najczęściej do zapiekanek lub sałatek makaronowych.

</doc>
<doc id="2817644" url="https://pl.wikipedia.org/wiki?curid=2817644" title="CFBDSIR 2149-0403">
CFBDSIR 2149-0403



</doc>
<doc id="2817645" url="https://pl.wikipedia.org/wiki?curid=2817645" title="CFBDSIR J214947.2-040308.9">
CFBDSIR J214947.2-040308.9

CFBDSIR J214947.2-040308.9 (CFBDSIR 2149-0403) – samotna planeta odkryta w 2012. Planeta prawdopodobnie (z prawdopodobieństwem równym 87%) należy do ruchomej grupy gwiazd AB Doradus. Planeta jest prawdopodobnie odległa o 40±4 parseków od Ziemi, według innych szacunków jej odległość od Ziemi może wynosić pomiędzy 25 a 50 parseków. Została odkryta w ramach programu Canada-France Brown Dwarfs Survey, a jej istnienie zostało potwierdzone przez analizę danych zebranych przez program WISE.
Wiek planety oceniany jest na pomiędzy 50 a 120 milionów lat, a masa wynosi 4-7 mas Jowisza. Obserwacje spektroskopowe sugerują, że w atmosferze planety znajduje się metan i woda.

</doc>
<doc id="2817646" url="https://pl.wikipedia.org/wiki?curid=2817646" title="Aleksandr Czuprunow">
Aleksandr Czuprunow

Aleksandr Aleksandrowicz Czuprunow, ros. Александр Александрович Чупрунов (ur. w 1903 r., zm. ?) – emigracyjny działacz rosyjski, współpracownik polskiego wywiadu wojskowego, współpracownik niemieckiej Geheime Feldpolizei podczas II wojny światowej
Życiorys.
Na emigracji zamieszkał w Królestwie SHS. Po 1930 r. wstąpił do Narodowo-Ludowego Związku Nowego Pokolenia (NTSNP). Pod koniec lat 30. przybył do Polski, gdzie – pod fałszywym nazwiskiem Czeprunow – przeszedł szkolenie wywiadowcze zorganizowane przez Oddział II Sztabu Generalnego Wojska Polskiego. W sierpniu 1938 r. uczestniczył w nieudanej próbie nielegalnego przekroczenia granicy polsko-sowieckiej; po natknięciu się na patrol wojsk pogranicznych jego 2 towarzysze zginęli, a on był zmuszony powrócić na terytorium II Rzeczypospolitej. Pod koniec sierpnia 1939 r. ponownie przekraczał granicę z ZSRR, tym razem udanie. Z powodu upadku Polski po ataku wojsk niemieckich i sowieckich we wrześniu tego roku pozostał w Związku Sowieckim. Po ataku wojsk niemieckich na ZSRR 22 czerwca 1941 r., podjął współpracę z okupantami. Został współpracownikiem Tajnej Policji Polowej. W 1943 r. zachorował na gruźlicę, w związku z czym skierowano go na leczenie do szpitala w okupowanej Warszawie. Po pewnym czasie przeniesiono go do szpitala polowego przy Rosyjskiej Narodowej Armii Ludowej (RONA), z którą ewakuował się latem 1944 r. do Niemiec. Dalsze jego losy są nieznane.

</doc>
<doc id="2817652" url="https://pl.wikipedia.org/wiki?curid=2817652" title="Akcja Strzała">
Akcja Strzała

Akcja Strzała (ros. Aкция Стрела) – akcja wysyłania do ZSRR materiałów propagandowych przez Ludowo-Pracowniczy Związek (Rosyjskich Solidarystów) w okresie zimnej wojny.
Na pocz. lat 60. kierownictwo Ludowo-Pracowniczego Związku (Rosyjskich Solidarystów) (NTS) podjęło decyzję o rozpoczęciu tajnej operacji pod kryptonimem „Strzała”. Odbywała się ona pod egidą Zakrytego Sektora NTS, odpowiadającego za organizowanie nielegalnych akcji o charakterze antysowieckim. Początkowo kierował nią jeden z przywódców organizacji Gleb A. Rar. Polegała ona na wysyłaniu do ZSRR z różnych krajów świata listów i przesyłek pocztowych zawierających literaturę i materiały propagandowe, nazywane „strzałami”. Metody ich kamuflowania były najprzeróżniejsze, np. wymieniano prawdziwe okładki książek czy broszur na okładki książek sowieckich. Do przesyłki była ponadto wkładana tzw. wizytówka, wyjaśniająca w kilku krótkich zdaniach cele NTS. Adresaci byli wybierani z książek telefonicznych lub periodyków sowieckich (np. albumów filatelistycznych), które trafiały na Zachód. Dzięki tej akcji NTS uzyskała kontakty z przeciwnikami reżimu sowieckiego żyjącymi w ZSRR. Od połowy lat 60., po uzyskaniu zgody arcybiskupa Antonija z Rosyjskiej Cerkwi Prawosławnej poza granicami Rosji, przesyłano też materiały religijne. Po pewnym czasie do Związku Sowieckiego zaczęto wysyłać też kurierów, zwanych orłami. Rekrutowali się oni spośród mieszkańców państw zachodnioeuropejskich, często studentów uczelni wyższych. Jednym z głównych miejsc ich podróży był Leningrad. Ich celem było przywożenie sympatykom NTS w ZSRR literatury i materiałów propagandowych, a wywożenie na Zachód samizdatów. Od września 1985 przez Michaiła W. Nazarowa zaczął być wydawany "Informacyonnyj biulletień akcyi Strieła" (Информационный бюллетень акции Стрела). Na początku 1989 akcja Strzała została zakończona. Ogółem wysłano w jej ramach do ZSRR ponad milion różnego rodzaju materiałów.

</doc>
<doc id="2817653" url="https://pl.wikipedia.org/wiki?curid=2817653" title="Herb Kaarst">
Herb Kaarst

Herb miasta Kaarst stanowi pod czarnym krzyżem na białym tle tarcza dwudzielna w słup. Pole heraldycznie prawe przedstawia na niebieskim tle złoty pierścień otoczony srebrnymi kamieniami. W części heraldycznie lewej na złotym tle znajduje się czerwony płaszcz przepołowiony srebrnym mieczem.
Połączenie Büttgen i Kaarst w obecne Kaarst znalazło odzwierciedlenie we wspólnym herbie obydwu poprzedników.
Czarny krzyż, który był zawarty w dwóch poprzednich, został również zastosowany w nowym jako wyraz ich pierwotnego stanu przynależności politycznej i lokalnej od władców Kolonii.
Pierścień z kamieniami był symbolem Johanna Grafa von Werth (Jana von Werth) urodzonego w Büttgen, którego postać na koniu umieszczona była w dawnym herbie Büttgen.
Poprzedni herb Kaarstu przedstawiał świętego Marcina siedzącego na białym koniu, na czerwonym tle, odcinającego połowę swojego żołnierskiego płaszcza, aby oddać go leżącemu u jego stóp żebrakowi.
W nowym herbie motyw ten został zastąpiony mieczem i przecinanym na pół płaszczem.

</doc>
<doc id="2817654" url="https://pl.wikipedia.org/wiki?curid=2817654" title="Henryk Jankowski (lekkoatleta)">
Henryk Jankowski (lekkoatleta)

Henryk Jankowski (ur. 15 października 1961 w Chojnicach, zm. 19 listopada 1995 w Poznaniu) – polski lekkoatleta, specjalista biegów długodystansowych, czterokrotny mistrz Polski.
Jego główną specjalnością był bieg na 3000 metrów z przeszkodami. Wystąpił w nim na mistrzostwach Europy w 1986 w Stuttgarcie, gdzie w finale zajął 12. miejsce. Wziął również udział w letniej uniwersjadzie w 1985 w Kobe.
Zdobył mistrzostwo Polski w biegu na 3000 metrów z przeszkodami w 1984, 1986 i 1989 oraz w biegu na 5000 metrów w 1990, a także wicemistrzostwo w biegu na 3000 metrów z przeszkodami w 1987, 1988, 1992 i 1993 oraz w biegu przełajowym na 6 kilometrów w 1989 i 1992.
W latach 90. występował w wielu prestiżowych mitingach lekkoatletycznych jako ceniony "pacemaker".
Był zawodnikiem AZS Poznań i Olimpii Poznań.
Rekordy życiowe::
28 sierpnia 1995 w okolicach Motylewa (Piła) uległ wypadkowi samochodowemu, po którym nie odzyskał przytomności i zmarł 19 listopada tego roku w szpitalu w Poznaniu. Jest pochowany na Cmentarzu św. Jerzego w Toruniu.

</doc>
<doc id="2817656" url="https://pl.wikipedia.org/wiki?curid=2817656" title="Jan Józef de Lavèze-Bellay">
Jan Józef de Lavèze-Bellay



</doc>
<doc id="2817670" url="https://pl.wikipedia.org/wiki?curid=2817670" title="Estonia na Letnich Igrzyskach Olimpijskich 2012">
Estonia na Letnich Igrzyskach Olimpijskich 2012

Estonię na Letnich Igrzyskach Olimpijskich 2012 reprezentowało 32 zawodników: 23 mężczyzn i 9 kobiet. Był to jedenasty start reprezentacji Estonii na letnich igrzyskach olimpijskich.
Skład kadry.
Badminton.
Mężczyźni
Judo.
Mężczyźni
Lekkoatletyka.
Mężczyźni
Konkurencje biegowe
Konkurencje techniczne
Kobiety
Konkurencje biegowe
Konkurencje techniczne
Pływanie.
Mężczyźni
Kobiety
Strzelectwo.
Kobiety
Żeglarstwo.
M = Wyścig medalowy

</doc>
<doc id="2817673" url="https://pl.wikipedia.org/wiki?curid=2817673" title="Zhang Gaoli">
Zhang Gaoli

Zhang Gaoli (ur. 1946) − chiński polityk komunistyczny.
Pochodzi z Jinjiang w prowincji Fujian. W roku 1970 ukończył studia ekonomiczne na uniwersytecie w Xiamen, trzy lata później wstąpił do KPCh. Pracownik przemysłu naftowego w Maoming w prowincji Guangdong, pod koniec lat 80. rozpoczął karierę polityczną w lokalnych strukturach partyjnych. W latach 1988-1997 był wicegubernatorem Guangdongu. Następnie 1997-2001 przewodniczący Komitetu Miejskiego KPCh w Specjalnej Strefie Ekonomicznej Shenzhen.
W latach 2001-2002 tymczasowy gubernator prowincji Shandong, następnie 2002-2003 gubernator i 2003-2007 sekretarz Komitetu Prowincjonalnego KPCh. Od 2007 roku sekretarz Komitetu Miejskiego w Tianjinie.
Od 2002 roku członek Komitetu Centralnego KPCh, od 2007 także jego Politbiura. W listopadzie 2012 roku wybrany jednym z siedmiu członków Stałego Komitetu Biura Politycznego KPCh. W marcu 2013 roku został jednym z 4 wicepremierów w gabinecie Li Keqianga. Piastował to stanowisko do marca 2018 roku.

</doc>
<doc id="2817674" url="https://pl.wikipedia.org/wiki?curid=2817674" title="255P/Levy">
255P/Levy

255P/Levy – kometa krótkookresowa, należąca do rodziny Jowisza oraz obiektów bliskich Ziemi. 
Odkrycie.
Kometa została odkryta 2 października 2006 przez Davida Levy’ego.
Orbita komety i właściwości fizyczne.
Orbita komety 255P/Levy ma kształt elipsy o mimośrodzie 0,66. Jej peryhelium znajduje się w odległości 1,007 j.a., aphelium zaś 5,06 j.a. od Słońca. Jej okres obiegu wokół Słońca wynosi 5,29 roku, nachylenie do ekliptyki to wartość 18,26˚.
Jądro tej komety ma rozmiary maks. kilku km.

</doc>
<doc id="2817675" url="https://pl.wikipedia.org/wiki?curid=2817675" title="Finlandia na Letnich Igrzyskach Olimpijskich 2012">
Finlandia na Letnich Igrzyskach Olimpijskich 2012

Finlandię na Letnich Igrzyskach Olimpijskich 2012 reprezentowało 56 zawodników: 29 mężczyzn i 27 kobiet. Był to 24 start reprezentacji Finlandii na letnich igrzyskach olimpijskich.
Skład kadry.
Badminton.
Mężczyźni
Kobiety
Gimnastyka.
Kobiety
Judo.
Mężczyźni
Kobiety
Kajakarstwo.
Kobiety
Lekkoatletyka.
Mężczyźni
Konkurencje biegowe
Konkurencje techniczne
Kobiety
Konkurencje biegowe
Konkurencje techniczne
Pływanie.
Mężczyźni
Kobiety
Podnoszenie ciężarów.
Mężczyźni
Strzelectwo.
Mężczyźni
Kobiety
Taekwondo.
Kobiety
Żeglarstwo.
Elliott 6m
M = Wyścig medalowy

</doc>
<doc id="2817677" url="https://pl.wikipedia.org/wiki?curid=2817677" title="PANSTARRS">
PANSTARRS



</doc>
<doc id="2817678" url="https://pl.wikipedia.org/wiki?curid=2817678" title="Kaiser-Wilhelm-Gesellschaft">
Kaiser-Wilhelm-Gesellschaft

Kaiser-Wilhelm-Gesellschaft (Towarzystwo Cesarza Wilhelma), pełna nazwa Kaiser-Wilhelm-Gesellschaft zur Förderung der Wissenschaften (Towarzystwo Postępu Naukowego im. Cesarza Wilhelma) – była instytucja naukowa w Niemczech. Została ustanowiona w roku 1911, a po II wojnie światowej przekształcona w Towarzystwo Maxa Plancka.

</doc>
<doc id="2817680" url="https://pl.wikipedia.org/wiki?curid=2817680" title="Konstanty Pakosz">
Konstanty Pakosz

Konstanty Pakosz herbu Prawdzic (ur. ok. 1732 roku – zm. 10 września 1789 roku) – major 4. Regimentu Pieszego Buławy Polnej Litewskiej w 1778 roku, członek konfederacji słuckiej w 1767 roku, wyznawca kalwinizmu.
Zginął w pojedynku. 

</doc>
<doc id="2817682" url="https://pl.wikipedia.org/wiki?curid=2817682" title="Liu Yunshan">
Liu Yunshan

Liu Yunshan (ur. 1946) − chiński polityk komunistyczny, zaliczany do „piątej generacji” przywódców ChRL.
Pochodzi z Xinzhou w prowincji Shanxi. W latach 1964-1968 pracował jako nauczyciel w wiejskich regionach Mongolii Wewnętrznej. W czasie rewolucji kulturalnej zesłany na roczną reedukację przez pracę na wieś. W 1971 roku wstąpił do KPCh. W latach 1975-1982 korespondent agencji Xinhua w Mongolii Wewnętrznej. W latach 1989-1992 student Centralnej Szkoły Partyjnej na kierunku administracja publiczna.
Na początku lat 80. rozpoczął działalność w strukturach partyjnych Regionu Autonomicznego Mongolii Wewnętrznej. W latach 1987-1991 sekretarz Komitetu Regionalnego KPCh w Mongolii Wewnętrznej, następnie 1991-1993 sekretarz Komitetu Miejskiego KPCh w Chifeng.
Od 1997 roku członek Komitetu Centralnego KPCh. Wieloletni pracownik wydziałów bezpieczeństwa i propagandy różnych szczebli, od 2002 roku dyrektor Wydziału Propagandy KC KPCh. W listopadzie 2012 roku wybrany jednym z siedmiu członków Stałego Komitetu Biura Politycznego KPCh.

</doc>
<doc id="2817683" url="https://pl.wikipedia.org/wiki?curid=2817683" title="256P/LINEAR">
256P/LINEAR

256P/LINEAR – kometa krótkookresowa, należąca do rodziny Jowisza. 
Odkrycie.
Kometa została odkryta 26 kwietnia 2003 w ramach programu obserwacyjnego LINEAR.
Orbita komety i właściwości fizyczne.
Orbita komety 256P/LINEAR ma kształt elipsy o mimośrodzie 0,42. Jej peryhelium znajduje się w odległości 2,69 j.a., aphelium zaś 6,55 j.a. od Słońca. Jej okres obiegu wokół Słońca wynosi 9,93 roku, nachylenie do ekliptyki to wartość 27,64˚.
Jądro tej komety ma rozmiary maks. kilku km.

</doc>
<doc id="2817684" url="https://pl.wikipedia.org/wiki?curid=2817684" title="Määttä">
Määttä

Osoby o nazwisku Määttä:

</doc>
<doc id="2817687" url="https://pl.wikipedia.org/wiki?curid=2817687" title="Leopold Reibnitz">
Leopold Reibnitz

Leopold Reibnitz herbu Reybnitz – generał adiutant Buławy Wielkiej Litewskiej najdalej do 1777 roku, członek konfederacji słuckiej w 1767 roku.

</doc>
<doc id="2817688" url="https://pl.wikipedia.org/wiki?curid=2817688" title="Karppinen">
Karppinen



</doc>
<doc id="2817691" url="https://pl.wikipedia.org/wiki?curid=2817691" title="Triscurrichthys">
Triscurrichthys



</doc>
<doc id="2817692" url="https://pl.wikipedia.org/wiki?curid=2817692" title="Ornichthys">
Ornichthys



</doc>
<doc id="2817693" url="https://pl.wikipedia.org/wiki?curid=2817693" title="Merulinus">
Merulinus



</doc>
<doc id="2817694" url="https://pl.wikipedia.org/wiki?curid=2817694" title="Marubecula">
Marubecula



</doc>
<doc id="2817695" url="https://pl.wikipedia.org/wiki?curid=2817695" title="Gurnardus">
Gurnardus



</doc>
<doc id="2817696" url="https://pl.wikipedia.org/wiki?curid=2817696" title="Fissala">
Fissala



</doc>
<doc id="2817697" url="https://pl.wikipedia.org/wiki?curid=2817697" title="Colotrigla">
Colotrigla



</doc>
<doc id="2817698" url="https://pl.wikipedia.org/wiki?curid=2817698" title="Chriolax">
Chriolax



</doc>
<doc id="2817700" url="https://pl.wikipedia.org/wiki?curid=2817700" title="Kluyveromyces marxianus">
Kluyveromyces marxianus



</doc>
<doc id="2817701" url="https://pl.wikipedia.org/wiki?curid=2817701" title="Yu Zhengsheng">
Yu Zhengsheng

Yu Zhengsheng (ur. 1945) − chiński polityk komunistyczny, zaliczany do „piątej generacji” przywódców ChRL.
Pochodzi z Shaoxing w prowincji Zhejiang. W 1964 roku został członkiem KPCh. Ukończył studia z zakresu inżynierii wojskowej na uniwersytecie w Harbinie. Był wieloletnim pracownikiem przemysłu maszynowego i elektrycznego.
W latach 1987−1989 pełnił funkcję burmistrza Yantai, następnie 1989−1994 burmistrza Qingdao. Od 1992 do 1997 roku był także członkiem Stałego Komitetu Prowincjonalnego KPCh w prowincji Shandong. W latach 1997−1998 zajmował stanowisko wiceministra, następnie do 2001 ministra budownictwa.
W 2002 wszedł w skład Komitetu Centralnego KPCh. W latach 2002−2007 sekretarz Komitetu Prowincjonalnego KPCh w prowincji Hubei, następnie od 2007 sekretarz Komitetu Miejskiego w Szanghaju. W listopadzie 2012 roku wybrany jednym z siedmiu członków Stałego Komitetu Biura Politycznego KPCh.
11 marca 2013 roku wybrany przewodniczącym Ludowej Politycznej Konferencji Konsultatywnej Chin. Piastował to stanowisko do 14 marca 2018 roku, kiedy to został zastąpiony przez Wang Yanga.
Bliski przyjaciel i współpracownik Deng Xiaopinga oraz jego rodziny. Pochodzi z rodziny powiązanej od dziesięcioleci z chińskimi elitami władzy: brat jego dziadka Yu Dawei był ministrem obrony za rządów Czang Kaj-szeka, zaś ojciec Yu Qiwei był przez pewien czas mężem Jiang Qing, późniejszej żony Mao Zedonga. Jego starszy brat, Yu Qiangsheng, był pracownikiem chińskiego wywiadu; w 1985 roku zbiegł do USA.

</doc>
<doc id="2817703" url="https://pl.wikipedia.org/wiki?curid=2817703" title="Xesurus">
Xesurus



</doc>
<doc id="2817704" url="https://pl.wikipedia.org/wiki?curid=2817704" title="Triacanthurodes">
Triacanthurodes



</doc>
<doc id="2817705" url="https://pl.wikipedia.org/wiki?curid=2817705" title="Dasyacanthurus">
Dasyacanthurus



</doc>
<doc id="2817706" url="https://pl.wikipedia.org/wiki?curid=2817706" title="Burobulla">
Burobulla



</doc>
<doc id="2817707" url="https://pl.wikipedia.org/wiki?curid=2817707" title="Acanthocaulus">
Acanthocaulus



</doc>
<doc id="2817710" url="https://pl.wikipedia.org/wiki?curid=2817710" title="Francisco Gimeno Arasa">
Francisco Gimeno Arasa

Francisco Gimeno Arasa (kat. Francesc Gimeno i Arasa; ur. 4 lutego 1858 w Tortosie, zm. 22 listopada 1927 w Barcelonie) – hiszpański malarz pochodzący z Katalonii.
Specjalizował się w pejzażach i malarstwie marynistycznym, malował również portrety i sceny rodzajowe. Jego pierwszym nauczycielem był malarz Manuel Marqués. Dzięki wstawiennictwu litografa Francisca Tió Arasa wyjechał do Madrytu, gdzie studiował w Królewskiej Akademii Sztuk Pięknych św. Ferdynanda. Jego nauczycielem był tam pejzażysta Carlos de Haes. Arasa z powodzeniem brał udział w różnych edycjach Krajowej Wystawy Sztuk Pięknych. W 1889 roku wrócił do Barcelony.

</doc>
<doc id="2817712" url="https://pl.wikipedia.org/wiki?curid=2817712" title="Pseudopriacanthus">
Pseudopriacanthus



</doc>
<doc id="2817715" url="https://pl.wikipedia.org/wiki?curid=2817715" title="Antonio Gisbert Pérez">
Antonio Gisbert Pérez

Antonio Gisbert Pérez – hiszpański malarz pochodzący z Alicante. Specjalizował się w malarstwie historycznym, które przedstawiał poprzez realizm retrospektywny. Studiował w Królewskiej Akademii Sztuk Pięknych św. Ferdynanda w Madrycie, a następnie w Rzymie i w Paryżu. Był dyrektorem Muzeum Prado w latach 1868–1873.

</doc>
<doc id="2817728" url="https://pl.wikipedia.org/wiki?curid=2817728" title="Dacia Logan Steppe">
Dacia Logan Steppe

Dacia Logan Steppe – samochód kombivan zaprezentowany podczas salonu samochodowego w Genewie w 2006 roku. Źródłem inspiracji były sporty zimowe dlatego auto posiada rekreacyjny wygląd i wyposażenie, np. bagażnik dachowy, wbudowany w tylnych drzwiach odtwarzacz DVD oraz zestaw medyczny. Auto oparto na platformie produkowanej od 2004 roku wersji sedan Logana.
Steppe wyróżnia się powiększonym prześwitem, 17-calowymi felgami oraz posiada poszerzone zderzaki i nadkola wykonane z plastiku. Koncept charakteryzuje także funkcjonalny bagażnik, w którym można pomieścić m.in. narty i inny sprzęt sportowy.
Stylistyka i wyposażenie kabiny są typowe dla aut studyjnych. Nowoczesna technika miesza się z wysokiej jakości materiałami. Deska rozdzielcza o prostym stylu z okrągłymi tarczami zegarów i wlotów wentylacyjnych z chromowanymi dodatkami oraz sprzętem czytającymi pliki MP3 oraz odtwarzaczem CD. Pasażerowie tylnej kanapy podczas jazdy oglądać mogą filmy DVD na dwóch kolorowych ekranach zainstalowanych w zagłówkach przednich foteli oraz dodatkowo w drzwiach bagażnika. Natomiast w bagażniku zamontowano specjalne podgrzewane uchwyty, które umożliwią wysuszenie butów czy rękawic.

</doc>
<doc id="2817732" url="https://pl.wikipedia.org/wiki?curid=2817732" title="NACRA Sevens 2011">
NACRA Sevens 2011

NACRA Sevens 2011 – ósme mistrzostwa strefy NACRA w rugby 7 mężczyzn, oficjalne międzynarodowe zawody rugby 7 o randze mistrzostw kontynentu organizowane przez North America Caribbean Rugby Association mające na celu wyłonienie najlepszej męskiej reprezentacji narodowej w tej dyscyplinie sportu w strefie NACRA, które odbyły się wraz z turniejem żeńskim w Bridgetown w dniach 12–13 listopada 2011 roku. Areną zmagań był Garrison Savannah.
Informacje ogólne.
Początkowo w rozegranym na torze wyścigów konnych Garrison Savannah w Bridgetown na Barbadosie turnieju miało wziąć udział szesnaście drużyn podzielonych na cztery czterozespołowe grupy. Po wycofaniu się drużyny z Bahamów, pozostałe zespoły przystąpiły do rywalizacji systemem kołowym o awans do ćwierćfinałów. W drugim dniu zawodów natomiast odbyła się faza play-off.
W niesprzyjających warunkach atmosferycznych, na grząskim boisku tytuł po raz szósty z rzędu zdobyła reprezentacja Gujany, która w całym turnieju straciła jedynie dwa przyłożenia.
Sponsorem tytularnym turnieju był DHL. Zawody były transmitowane w Internecie.

</doc>
<doc id="2817733" url="https://pl.wikipedia.org/wiki?curid=2817733" title="NACRA Women’s Sevens 2011">
NACRA Women’s Sevens 2011

NACRA Women’s Sevens 2011 – siódme mistrzostwa strefy NACRA w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez North America Caribbean Rugby Association mające na celu wyłonienie najlepszej żeńskiej reprezentacji narodowej w tej dyscyplinie sportu w strefie NACRA, które odbyły się wraz z turniejem męskim w Bridgetown w dniach 12–13 listopada 2011 roku. Areną zmagań był Garrison Savannah.
Informacje ogólne.
W rozegranym na torze wyścigów konnych Garrison Savannah w Bridgetown na Barbadosie turnieju wzięło udział jedenaście zespołów. W pierwszym dniu walczyły one systemem kołowym w dwóch grupach – pięcio- i sześciozespołowej, każda z drużyn rozegrała wówczas po cztery spotkania. Cztery najlepsze z każdej grupy awansowały do rozegranych w drugim dniu zawodów ćwierćfinałów, pozostałe trzy zaś ponownie rywalizowały systemem kołowym o miejsca 9–11.
W niesprzyjających warunkach atmosferycznych, na grząskim boisku najlepszy okazał się zespół Canada Development, który w siedmiu meczach stracił tylko jedno przyłożenie, zawodniczki z Jamajki poprzez udział w finale zostały natomiast mistrzyniami Karaibów.
Sponsorem tytularnym turnieju był DHL. Zawody były transmitowane w Internecie.

</doc>
<doc id="2817736" url="https://pl.wikipedia.org/wiki?curid=2817736" title="Bełchatowska piętnastka">
Bełchatowska piętnastka

Bełchatowska Piętnastka – uliczna impreza biegowa rozgrywana na dystansie 15 km w Bełchatowie. Organizatorem jest Prezydent Miasta Bełchatowa. Trasa biegu posiada atest PZLA.
Historia.
Historia biegu sięga 1983 roku, kiedy to odbyła się pierwsza edycja biegu. Do roku włącznie 1995 odbyło się w sumie jego 12 edycji, po czym bieg zniknął z kalendarza imprez. Impreza po 14-letniej przerwie została reaktywowana 21 listopada 2009 roku, kiedy to odbyła się XIII edycja biegu. Od tego czasu bieg organizowany jest co rok. 
Linki zewnętrzne.
Bełchatowska Piętnastka 

</doc>
<doc id="2817737" url="https://pl.wikipedia.org/wiki?curid=2817737" title="Karol du Maine">
Karol du Maine



</doc>
<doc id="2817740" url="https://pl.wikipedia.org/wiki?curid=2817740" title="Stefan Ottenhauz">
Stefan Ottenhauz

Stefan Ottenhauz herbu własnego (ur. ok. 1713 roku – zm. 26 października 1802 roku) – podkomorzy dorpacki w 1767 roku, członek konfederacji słuckiej w 1767 roku.

</doc>
<doc id="2817741" url="https://pl.wikipedia.org/wiki?curid=2817741" title="Kisielnica biaława">
Kisielnica biaława

Kisielnica biaława ("Exidia thuretiana " (Lev.) Fr.) – gatunek grzybów należący do rodziny uszakowatych ("Auriculariaceae").
Systematyka i nazewnictwo.
Pozycja w klasyfikacji według Index Fungorum: "Auriculariaceae, Auriculariales, Auriculariomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1848 r. Joseph Henri Léveillé nadając mu nazwę "Tremella thuretiana". Obecną, uznaną przez Index Fungorum nazwę nadał mu w 1874 r. Elias Fries, przenosząc go do rodzaju "Exidia". 
Nazwę polską zaproponował Władysław Wojewoda w 2003 r., wcześniej w polskim piśmiennictwie mykologicznym gatunek ten opisywany był jako kisielec białawy.
Morfologia.
Nieregularny, przylegający do podłoża. Wysokość do kilku cm, szerokość do ok. 15 cm. Powierzchnia lśniąca, biaława lub niebieskawobiała, guzowata i falista.
Galaretowato-elastyczny. Smak i zapach niewyraźny.
Biały. Zarodniki elipsoidalne, wygięte na kształt kiełbaski. Rozmiar 14–20 × 8,5–12 μm.
Występowanie i siedlisko.
Jest szeroko rozprzestrzeniony, występuje w Ameryce Północnej, Afryce, Europie i Azji. W Polsce gatunek rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Niemczech i Norwegii.
Rośnie na martwym drewnie drzew liściastych, głównie na buku. Owocniki wyrastają przez cały rok na pniakach i martwych gałęziach i pniach. Najczęściej owocniki pojawiają się późną jesienią i podczas łagodnej zimy. 
Znaczenie.
Saprotrof o grzybni rozwijającej się w drewnie. Owocniki tworzy na zewnątrz drewna. Grzyb niejadalny.

</doc>
<doc id="2817742" url="https://pl.wikipedia.org/wiki?curid=2817742" title="Exidia thuretiana">
Exidia thuretiana



</doc>
<doc id="2817743" url="https://pl.wikipedia.org/wiki?curid=2817743" title="Andy Powell">
Andy Powell



</doc>
<doc id="2817746" url="https://pl.wikipedia.org/wiki?curid=2817746" title="Kisielec białawy">
Kisielec białawy



</doc>
<doc id="2817749" url="https://pl.wikipedia.org/wiki?curid=2817749" title="SAIPA Logan">
SAIPA Logan



</doc>
<doc id="2817750" url="https://pl.wikipedia.org/wiki?curid=2817750" title="Ulaula">
Ulaula



</doc>
<doc id="2817751" url="https://pl.wikipedia.org/wiki?curid=2817751" title="Tropidinius">
Tropidinius



</doc>
<doc id="2817753" url="https://pl.wikipedia.org/wiki?curid=2817753" title="Platyinius">
Platyinius



</doc>
<doc id="2817754" url="https://pl.wikipedia.org/wiki?curid=2817754" title="Etelides">
Etelides



</doc>
<doc id="2817755" url="https://pl.wikipedia.org/wiki?curid=2817755" title="Chaetopterus">
Chaetopterus



</doc>
<doc id="2817756" url="https://pl.wikipedia.org/wiki?curid=2817756" title="Bowersia">
Bowersia



</doc>
<doc id="2817757" url="https://pl.wikipedia.org/wiki?curid=2817757" title="Arnillo">
Arnillo



</doc>
<doc id="2817758" url="https://pl.wikipedia.org/wiki?curid=2817758" title="Krzysztof Gliński">
Krzysztof Gliński

Krzysztof Gliński z Glinnika herbu Jastrzębiec (zm. 22 maja 1807 w Kosiczach Większych) – pułkownik w 1792 roku, konsyliarz i sekretarz konfederacji protestantów Wielkiego Księstwa Litewskiego w konfederacji słuckiej w 1767 roku.

</doc>
<doc id="2817761" url="https://pl.wikipedia.org/wiki?curid=2817761" title="Daya">
Daya



</doc>
<doc id="2817764" url="https://pl.wikipedia.org/wiki?curid=2817764" title="CONTOUR">
CONTOUR

CONTOUR (Comet Nucleus Tour) – sonda amerykańskiej agencji kosmicznej NASA wystrzelona w ramach programu Discovery, której misja zakończyła się niepowodzeniem. Podstawowym celem sondy było zbadanie jąder dwóch komet: komety Enckego i 73P/Schwassmann-Wachmann. W dalszej kolejności istniała możliwość zbadania 6P/d'Arrest i być może jeszcze jednej, dotąd nieodkrytej komety.
Całkowita masa startowa sondy wynosiła 775 kg, z czego 377 kg ważył silnik rakietowy Star 30 SRM, a 70 kg paliwo – hydrazyna. Masa samego statku wynosiła 328 kg.
Cele i plan misji.
Cele naukowe misji obejmowały wykonanie zdjęć jąder komet z rozdzielczością 4 m, wykonanie mapowania spektroskopowego z rozdzielczością 100–200 m, uzyskanie informacji na temat składu gazów i pyłów wydobywających się z komet.
12 listopada 2003 sonda miała przelecieć z prędkością 28,2 km/s w odległości 100–160 km od komety Enckego. Po wykonaniu trzech zbliżeń do Ziemi – w sierpniu 2004, lutym 2005 i lutym 2006, CONTOUR minęłaby kometę 73P/Schwassmann-Wachmann z prędkością 14 km/s w dniu 18 czerwca 2006. Po kolejnych dwóch przelotach w pobliżu Ziemi (luty 2007 i 2008) sonda mogłaby minąć kometę d'Arrest z prędkością 11,8 km/s 16 sierpnia 2008.
Przebieg misji.
Sonda CONTOUR została wystrzelona rakietą Delta II 7425 3 lipca 2002 o godz. 6:47:41 UTC z kosmodromu Cape Canaveral Air Force Station i weszła na mocno wydłużoną orbitę wokółziemską o okresie ok. 1,7 doby.
Sześć tygodni po starcie, 15 sierpnia, w trakcie wykonywania planowego manewru, który miał skierować sondę na trajektorię w kierunku komety, utracono kontakt ze statkiem. Poczynione wówczas obserwacje wskazują, że sonda prawdopodobnie rozpadła się na trzy części. Mimo to nadal próbowano nawiązać kontakt z pojazdem, jednak 20 grudnia 2002 uznano sondę za utraconą.
Przeprowadzone przez NASA dochodzenie wskazało 4 możliwe przyczyny awarii, z których najbardziej prawdopodobne jest uszkodzenie konstrukcji sondy wskutek nadmiernego rozgrzania przy odpaleniu silnika sondy.

</doc>
<doc id="2817765" url="https://pl.wikipedia.org/wiki?curid=2817765" title="Tomasz Zabiełło">
Tomasz Zabiełło

Tomasz Zabiełło – kapitan Jego Królewskiej Mości w latach 1759-1761, konsyliarz konfederacji słuckiej w 1767 roku.

</doc>
<doc id="2817773" url="https://pl.wikipedia.org/wiki?curid=2817773" title="Bł. Adam">
Bł. Adam



</doc>
<doc id="2817774" url="https://pl.wikipedia.org/wiki?curid=2817774" title="Błogosławiony Achilles">
Błogosławiony Achilles



</doc>
<doc id="2817775" url="https://pl.wikipedia.org/wiki?curid=2817775" title="Bł. Achilles">
Bł. Achilles



</doc>
<doc id="2817776" url="https://pl.wikipedia.org/wiki?curid=2817776" title="Adolfo Mariano">
Adolfo Mariano



</doc>
<doc id="2817777" url="https://pl.wikipedia.org/wiki?curid=2817777" title="Hoodoo (ujednoznacznienie)">
Hoodoo (ujednoznacznienie)



</doc>
<doc id="2817779" url="https://pl.wikipedia.org/wiki?curid=2817779" title="Błogosławiony Adolf">
Błogosławiony Adolf



</doc>
<doc id="2817780" url="https://pl.wikipedia.org/wiki?curid=2817780" title="Bł. Adolf">
Bł. Adolf



</doc>
<doc id="2817783" url="https://pl.wikipedia.org/wiki?curid=2817783" title="Błogosławiony Adrian">
Błogosławiony Adrian



</doc>
<doc id="2817785" url="https://pl.wikipedia.org/wiki?curid=2817785" title="Bł. Adrian">
Bł. Adrian



</doc>
<doc id="2817786" url="https://pl.wikipedia.org/wiki?curid=2817786" title="Kopalnia porfiru w Zalasiu">
Kopalnia porfiru w Zalasiu



</doc>
<doc id="2817788" url="https://pl.wikipedia.org/wiki?curid=2817788" title="Statek komediantów (film 1929)">
Statek komediantów (film 1929)

Statek komediantów ("Show Boat") – amerykański musical filmowy z 1929 roku.
Film jest pierwszą filmową adaptacją brodwayowskiego musicalu scenicznego "Show Boat", będącego z kolei adaptacją powieści Edny Ferber.

</doc>
<doc id="2817790" url="https://pl.wikipedia.org/wiki?curid=2817790" title="Błogosławiony Alan">
Błogosławiony Alan



</doc>
<doc id="2817791" url="https://pl.wikipedia.org/wiki?curid=2817791" title="Bł. Alan">
Bł. Alan



</doc>
<doc id="2817792" url="https://pl.wikipedia.org/wiki?curid=2817792" title="Błogosławiony Albert">
Błogosławiony Albert



</doc>
<doc id="2817793" url="https://pl.wikipedia.org/wiki?curid=2817793" title="Bł. Albert">
Bł. Albert



</doc>
<doc id="2817795" url="https://pl.wikipedia.org/wiki?curid=2817795" title="Błogosławiona Albertyna">
Błogosławiona Albertyna



</doc>
<doc id="2817796" url="https://pl.wikipedia.org/wiki?curid=2817796" title="Bł. Albertyna">
Bł. Albertyna



</doc>
<doc id="2817797" url="https://pl.wikipedia.org/wiki?curid=2817797" title="Błogosławiony Aleksander">
Błogosławiony Aleksander

Zobacz też:

</doc>
<doc id="2817798" url="https://pl.wikipedia.org/wiki?curid=2817798" title="Bł. Aleksander">
Bł. Aleksander



</doc>
<doc id="2817799" url="https://pl.wikipedia.org/wiki?curid=2817799" title="Statek komediantów (film 1936)">
Statek komediantów (film 1936)

Statek komediantów ("Show Boat") – amerykański musical filmowy z 1936 roku.
Film jest drugą z kolei filmową adaptacją brodwayowskiego musicalu scenicznego "Show Boat", będącego z kolei adaptacją powieści Edny Ferber.
Obsada.
i inni. 

</doc>
<doc id="2817800" url="https://pl.wikipedia.org/wiki?curid=2817800" title="Błogosławiona Aleksandra">
Błogosławiona Aleksandra



</doc>
<doc id="2817801" url="https://pl.wikipedia.org/wiki?curid=2817801" title="Bł. Aleksandra">
Bł. Aleksandra



</doc>
<doc id="2817803" url="https://pl.wikipedia.org/wiki?curid=2817803" title="Błogosławiony Aleksy">
Błogosławiony Aleksy

Zobacz też:

</doc>
<doc id="2817805" url="https://pl.wikipedia.org/wiki?curid=2817805" title="Bł. Aleksy">
Bł. Aleksy



</doc>
<doc id="2817807" url="https://pl.wikipedia.org/wiki?curid=2817807" title="Błogosławiony Alfons">
Błogosławiony Alfons

Zobacz też: Święty Alfons

</doc>
<doc id="2817808" url="https://pl.wikipedia.org/wiki?curid=2817808" title="Bł. Alfons">
Bł. Alfons



</doc>
<doc id="2817809" url="https://pl.wikipedia.org/wiki?curid=2817809" title="Zdaniem Freda">
Zdaniem Freda



</doc>
<doc id="2817810" url="https://pl.wikipedia.org/wiki?curid=2817810" title="Lista odcinków serialu Zdaniem Freda">
Lista odcinków serialu Zdaniem Freda



</doc>
<doc id="2817813" url="https://pl.wikipedia.org/wiki?curid=2817813" title="Święty Alfons">
Święty Alfons

Zobacz też:

</doc>
<doc id="2817814" url="https://pl.wikipedia.org/wiki?curid=2817814" title="Św. Alfons">
Św. Alfons



</doc>
<doc id="2817818" url="https://pl.wikipedia.org/wiki?curid=2817818" title="Błogosławiony Alfred">
Błogosławiony Alfred

Zobacz też:

</doc>
<doc id="2817820" url="https://pl.wikipedia.org/wiki?curid=2817820" title="Bł. Alfred">
Bł. Alfred



</doc>
<doc id="2817824" url="https://pl.wikipedia.org/wiki?curid=2817824" title="Jeśli czujesz">
Jeśli czujesz

Jeśli czujesz - debiutancki album studyjny polskiego duetu muzycznego Blow, czyli wokalistki i tekściarki Flow oraz Świętego. Wydawnictwo ukazało się 16 listopada 2010 roku nakładem wytwórni muzycznej Alkopoligamia.com. Gościnnie w nagraniach wzięli udział m.in. tacy wykonawcy jak: Ten Typ Mes, 2cztery7, Numer Raz oraz Wdowa. Materiał był promowany teledyskami do utworów "Lekkość bytu" i "Jeśli czujesz... Flow !", odpowiednio w reżyserii Jacka Taszakowskiego i Filipa Kabulskiego.
Lista utworów.
Opracowano na podstawie materiału źródłowego.

</doc>
<doc id="2817825" url="https://pl.wikipedia.org/wiki?curid=2817825" title="Juliusz Wieczerski Durski">
Juliusz Wieczerski Durski

Juliusz Wieczerski Durski (ur. 1851 w Winnogórze, zm. 22 listopada 1893 w Sorocabie) – brazylijski fotograf, uznawany za jednego z najważniejszych brazylijskich fotografów drugiej połowy XIX wieku. Polak.
Urodził się w rodzinie Hieronima Durskiego i jego żony Pelagii z Wieczerskich, rodzina w 1863 wyemigrowała do Brazylii i osiedliła się w stanie Parana. Po naturalizacji przyjął portugalską formę swojego imienia „Julio”. Dwanaście lat później zamieszkali w mieście Sorocaba, rok później poślubił Virgilinę Soares Chakasa. Również w 1876 założył w São Paulo studio "„Photographia Allena”". Od 1878 pracował w Sorocabie dla kompanii Leuthold, w 1879 sfotografował fabrykę "Fábrica de ferro em Sorocaba de São João de Ipanema". Zdjęcia te zostały przedstawione na zorganizowanej w 1881 wystawie o historii Brazylii, która miała miejsce Bibliotece Narodowej. W tym samym roku założył własne atelier w Sorocabie, wykonywane przez siebie fotografie zaczął sygnować podpisem "„Photografhia Julio W.Durski”". W 1885 uczestniczył w wystawie okręgowej zorganizowanej w São Paulo, przedstawił na niej wykonane w latach 1880 i 1885 zdjęcia zabytków Sorocaby oraz w 1884 zdjęcia z budowy linii kolejowej Sorocabana. Za przedstawione fotografie otrzymał dyplom zasługi. W 1889 dzięki wsparciu finansowemu Francisco Pereira de Souza zbudował maszynę do wywoływania zdjęć, którą nazwał Casa Durski. Mimo że zmarł w wieku 42 lat to pozostawił potomnym ogromną spuściznę historyczną w postaci licznej dokumentacji fotograficznej.

</doc>
<doc id="2817828" url="https://pl.wikipedia.org/wiki?curid=2817828" title="Ruan Pienaar">
Ruan Pienaar

Ruan Pienaar (wym. ; ur. 10 marca 1984 r. w Bloemfontein) – południowoafrykański rugbysta występujący na pozycji lub . Zdobywca pucharu świata z 2007 roku. Syn reprezentanta RPA Gysie Pienaara.
Pochodzący z Bloemfontein Pienaar uczęszczał początkowo do Fichardtpark Primary School, a następnie do Grey College. W 2003 roku znalazł się w reprezentacji po lat 19 na mistrzostwa świata, gdzie zespół RPA zdobył złoto. W 2004 roku rozpoczął występy w seniorskiej drużynie Free State Cheetahs z ligi regionalnej. W zespole z Wolnego Państwa Pienaar zagrał jednak tylko w 6 meczach. Rok później grał już w Natal Sharks, został także wybrany do ekipy Sharks z ligi Super 12. W tym samym roku z kadrą do lat 21 zdobył mistrzostwo świata w tej kategorii wiekowej podczas turnieju rozgrywanego w Argentynie.
26 sierpnia 2006 roku w Pretorii zadebiutował w reprezentacji seniorskiej w rozgrywanym w ramach Pucharu Trzech Narodów meczu z Nową Zelandią. Rok później znalazł się w składzie drużyny narodowej, która podczas turnieju we Francji zdobyła drugi w historii RPA puchar świata.
W październiku 2008 zdobył przyłożenie w wygranym przez Sharks meczu finałowym Currie Cup z Blue Bulls. W zespole z prowincji KwaZulu-Natal Pienaar występował do września 2010 roku, kiedy to związał się dwuletnim kontraktem z północnoirlandzkim Ulster Rugby, przedłużonym następnie do 2017 roku. W swoim debiucie przeciw Glasgow Warriors zdobył wszystkie punkty dla swojej drużyny, która odniosła zwycięstwo 19:17. Dobra gra zaowocowała tytułem najlepszego zawodnika ligi Celtyckiej. Z zespołem z Ulsteru w sezonie 2011/2012 dotarł do finału Pucharu Heinekena.
W 2009 roku występował w barwach RPA w zakończonym sukcesem Pucharze Trzech Narodów. Dwa lata później roku ponownie znalazł się w składzie reprezentacji na Puchar Świata, która to impreza odbywała się w 2011 roku. W Nowej Zelandii drużyna "Springboks" nie zdołała jednak powtórzyć sukcesu sprzed czterech lat i odpadła w ćwierćfinale ulegając 11–9 Australii. Pienaar wystąpił w zaledwie dwóch spotkaniach kadry na tej imprezie zdobywając wówczas 12 punktów (6 podwyższeń w meczu z Namibią).

</doc>
<doc id="2817830" url="https://pl.wikipedia.org/wiki?curid=2817830" title="Błogosławiona Alicja">
Błogosławiona Alicja



</doc>
<doc id="2817831" url="https://pl.wikipedia.org/wiki?curid=2817831" title="Bł. Alicja">
Bł. Alicja



</doc>
<doc id="2817832" url="https://pl.wikipedia.org/wiki?curid=2817832" title="Ekstraliga czeska w rugby (2012/2013)">
Ekstraliga czeska w rugby (2012/2013)

Ekstraliga czeska w rugby (2012/2013) – dwudziesta edycja najwyższej klasy rozgrywkowej w rugby union w Czechach. Zawody odbywały się w dniach 22 września 2012 – 8 czerwca 2013. Tytułu mistrzowskiego zdobytego przed rokiem broniła drużyna RC Mountfield Říčany.
Dwa najwyżej po fazie grupowej sklasyfikowane zespoły RC Tatra Smíchov i RC Praga łatwo wygrały swoje półfinałowe pojedynki, zaś w finale rozegranym na swoim domowym obiekcie lepsi po dogrywce okazali się zawodnicy Tatry, którzy otrzymali również "Puchar Antonína Frydrycha" dla najlepszego zespołu po fazie zasadniczej. Dla finalistów był to natomiast największy sukces od mistrzostwa z sezonu 2001/2002.
Bezpośrednio do I ligi relegowana została drużyna RC Havířov, przedostatni zespół Ekstraligi, JIMI RC Vyškov, rozegrał zaś zwycięski dwumecz z wicemistrzem I ligi, ostrawskim TJ Sokol Mariánské Hory.
Z powodu przedłużającej się zimy część spotkań została przełożona. Za niestawienie się na mecz przedostatniej kolejki RC Havířov został ukarany walkowerem 0:100 oraz dwunastoma karnymi punktami.
System rozgrywek.
W lipcu 2011 roku Česká rugbyová unie ogłosiła system rozgrywek na dwa kolejne sezony. Jego wprowadzenie argumentowane było chęcią podniesienia jakości czeskiego rugby. Dwa najsłabsze zespoły po rundzie zasadniczej poprzedniego sezonu miały spaść do I ligi, bowiem w sezonie 2012/2013 Extraliga miała liczyć sześć zespołów, tak więc nie przewidywano awansów z drugiej klasy rozgrywkowej ani baraży.
Walne zgromadzenie związku w maju 2012 roku wycofało się jednak z tej decyzji, po debacie pozostawiając wszystkie osiem zespołów w Extralidze, ustalając jednocześnie nowy system rozgrywek. Rozgrywki ligowe prowadzone były dla ośmiu uczestniczących drużyn w pierwszej fazie systemem kołowym według modelu dwurundowego w okresie jesień-wiosna. Druga faza rozgrywek obejmowała mecze systemem pucharowym: czołowe cztery drużyny rozegrały spotkania o mistrzostwo kraju (play-off). Zarówno półfinały, jak i finał, były rozgrywane w formie jednego meczu na boisku drużyny, która po rundzie zasadniczej była wyżej sklasyfikowana. Ostatnie miejsce w tabeli oznaczało automatyczny spadek do I ligi, natomiast drużyna z przedostatniego miejsca rozegrała baraż z finalistą rozgrywek drugiej klasy rozgrywkowej.
Ogłoszenie terminarza rozgrywek nastąpiło pod koniec sierpnia 2012 roku.

</doc>
<doc id="2817833" url="https://pl.wikipedia.org/wiki?curid=2817833" title="Jesús Padilla">
Jesús Padilla

Jesús Andrés "Gringo" Padilla Cisneros (ur. 3 marca 1987 w San Jose) – meksykański piłkarz z obywatelstwem amerykańskim występujący na pozycji napastnika, obecnie zawodnik Guadalajary.
Kariera klubowa.
Padilla przyszedł na świat w amerykańskim mieście San Jose, jednak już po dziesięciu dniach od narodzin jego rodzice, rodowici Meksykanie, przenieśli się do meksykańskiej miejscowości San Miguel el Alto, gdzie ich dziecko zostało zarejestrowane w urzędzie. W wieku czternastu lat rozpoczął treningi w drużynie Chivas de Guadalajara, a do treningów seniorskiego zespołu został włączony jako dziewiętnastolatek przez holenderskiego szkoleniowca Hansa Westerhofa. W meksykańskiej Primera División zadebiutował dopiero za kadencji trenera José Manuela de la Torre, 6 sierpnia 2006 w przegranym 0:1 spotkaniu z Tolucą. Jego premierowemu występowi towarzyszyły ponadto duże kontrowersje z powodu jego miejsca urodzenia, gdyż klub Chivas w swojej historii zatrudnia wyłącznie piłkarzy narodowości meksykańskiej. Właściciel ekipy, biznesmen Jorge Vergara, powołał się wówczas na słowa meksykańskiej konstytucji, która mówi o tym, że każdy człowiek urodzony poza granicami Meksyku, ale którego rodzice są zarazem Meksykanami, automatycznie jest uznawany za Meksykanina. W sezonie Apertura 2006 Padilla zdobył ze swoim zespołem mistrzostwo Meksyku, a w 2007 roku dotarł do finału najbardziej prestiżowych rozgrywek kontynentu, Pucharu Mistrzów CONCACAF, natomiast pierwszego gola w najwyższej klasie rozgrywkowej strzelił 30 sierpnia 2008 w zremisowanej 1:1 konfrontacji z Morelią.
Latem 2009, nie potrafiąc wywalczyć sobie miejsca w wyjściowym składzie, Padilla odszedł na wypożyczenie do satelickiego zespołu Chivas, amerykańskiego CD Chivas USA. W Major League Soccer zadebiutował 22 sierpnia w wygranym 2:0 spotkaniu z Toronto FC, natomiast premierowego gola w nowym klubie zdobył 3 października tego samego roku w pojedynku z DC United, także wygranym 2:0. Ogółem barwy Chivas USA reprezentował przez półtora roku, przeważnie wybiegając na ligowe boiska w wyjściowej jedenastce, lecz nie odniósł z tą ekipą większych sukcesów. W lipcu 2011 udał się na kolejne wypożyczenie, tym razem do meksykańskiego drugoligowca CF La Piedad. W zespole prowadzonym przez szkoleniowca Cristóbala Ortegę spędził z kolei dwanaście miesięcy, będąc podstawowym zawodnikiem klubu i w jesiennych rozgrywkach Apertura 2011 dotarł z nim do dwumeczu finałowego drugiej ligi meksykańskiej, Liga de Ascenso, przegrywając w nim ostatecznie z Correcaminos UAT.
Kariera reprezentacyjna.
W 2006 roku Padilla został powołany przez selekcjonera Jesúsa Ramíreza do reprezentacji Meksyku U-23 na Igrzyska Ameryki Środkowej i Karaibów. Tam był podstawowym zawodnikiem swojej drużyny, występując we wszystkich trzech spotkaniach, z czego w dwóch w wyjściowej jedenastce, nie zdobywając gola, a jego kadra narodowa odpadła ostatecznie z męskiego turnieju piłkarskiego w ćwierćfinale. Z racji posiadania podwójnego obywatelstwa, w 2008 roku otrzymał powołanie od trenera Piotra Nowaka do reprezentacji Stanów Zjednoczonych U-23 na eliminacje do Igrzysk Olimpijskich w Pekinie, jednak odmówił przyjazdu na zgrupowanie, ogłaszając, że czuje się stuprocentowym Meksykaninem i zamierza reprezentować barwy właśnie tego kraju.

</doc>
<doc id="2817835" url="https://pl.wikipedia.org/wiki?curid=2817835" title="Małka Musała">
Małka Musała

Małka Musała (bułg. "Малка Мусала", dawniej do 1950 roku Dimitrow) – szczyt w paśmie górskim Riła, w Bułgarii, o wysokości 2902 m n.p.m. Znajduje się na północny wschód od Musali tworząc wspólnie grzbiet górski nazywany Trionite. Na północnym zachodzie od szczytu znajduje się kar Musalenski kocioł.

</doc>
<doc id="2817836" url="https://pl.wikipedia.org/wiki?curid=2817836" title="Yamato (film)">
Yamato (film)

Yamato (jap. 男たちの大和 Otoko-tachi no Yamato, dosłownie „Mężczyźni Yamato”) – japoński film wojenny, który powstał na podstawie opowiadania Jun Henmi pt. „Ketteiban Otoko-tachi no Yamato”. Na ekranach kin zadebiutował w roku 2005, zaś polska premiera odbyła się 19 listopada 2006.
Fabuła.
Film przedstawia historię Yamato, japońskiego pancernika, który został zatopiony 7 kwietnia 1945 roku przez amerykańskie lotnictwo. Miko Uchida, córka jednego z oficerów służących podczas II wojny światowej, przybywa do portu w południowej Japonii. Pragnie ona dotrzeć do ostatniego miejsca spoczynku okrętu. Pomaga jej w tym przypadkiem napotkany członek ocalałej załogi Katsumi Kamio. Podczas podroży do miejsca zatopienia wspominają oni losy ostatniej wyprawy pancernika.

</doc>
<doc id="2817837" url="https://pl.wikipedia.org/wiki?curid=2817837" title="Samospalenia w Tybecie (2011-2012)">
Samospalenia w Tybecie (2011-2012)



</doc>
<doc id="2817840" url="https://pl.wikipedia.org/wiki?curid=2817840" title="Kenton ’51 Concert at Cornell University">
Kenton ’51 Concert at Cornell University

Kenton ’51 Concert at Cornell University – koncertowy album amerykańskiego pianisty i lidera zespołów jazzowych Stana Kentona.
W 1950 Kenton sformował swój nowy zespół: The Innovations in Modern Music Orchestra. Zamiast dotychczasowego 18. osobowego składu liczył on 39 osób (16 instrumentów smyczkowych, sekcja instrumentów dętych oraz rogi francuskie). Pierwsza trasa odbyła się w 1951. Druga rozpoczęła 27 września 1952 w Dallas w Teksasie, a zakończyła już 8 grudnia w Russ Auditorium w San Diego (koszty w przypadku tak licznego zespołu okazały się zbyt wysokie).
14 października 1951 zespół koncertował w Bailey Hall uniwersytetu Cornell w Ithaca. Kierującemu w Cornell Rhythm Clubem Tedowi Richardsowi oraz spikerowi uniwersyteckiej rozgłośni Lee Dunbarowi udało się zarejestrować występ na radiowych magnetofonach. W 1993 po raz pierwszy nagrania te zostały opublikowane. Album wydała szwedzka wytwórnia Jazz Unlimited (JUCD - 2008). Tytuł płyty często podawany jest jako "Live at Cornell University".

</doc>
<doc id="2817841" url="https://pl.wikipedia.org/wiki?curid=2817841" title="Jinmen">
Jinmen



</doc>
<doc id="2817845" url="https://pl.wikipedia.org/wiki?curid=2817845" title="Ronodji Niakaken">
Ronodji Niakaken

Ronodji Niakaken (ur. 11 sierpnia 1965) – czadyjski lekkoatleta, długodystansowiec.
Podczas igrzysk olimpijskich w Seulu (1988) odpadł w eliminacjach na 5000 metrów z czasem 15:42,73. 

</doc>
<doc id="2817847" url="https://pl.wikipedia.org/wiki?curid=2817847" title="Marek Wojciechowski">
Marek Wojciechowski

Marek Wojciechowski, ps. Ramas (ur. w 1975), wokalista, gitarzysta, kompozytor, tekściarz, dodatkowe instrumenty (gitara basowa, fortepian instrumenty perkusyjne).
W latach 90. był gitarzystą i kompozytorem nieistniejącego już zespołu "Capito..l", po którego rozpadzie założył do dziś działającą na rynku rockowym formację "Head Hunters". Śpiewał przez pewien okres w zespole "Pivo". Był wokalistą, gitarzystą zespołu "Candida", jak i kompozytorem większości utworów (płyta zoom). Jest założycielem i kompozytorem utworów takich formacji jak "Head Hunters", "Port", "Bag-net", "The Thing". Nagrywa też solo muzykę akustyczną, psychodeliczną, ilustracyjną. Jest też twórcą okładek, plakatów zespołów, wymyślił również loga "Head Hunters", "Port", "Bag-net", "The Thing", "Head Hunters band and Myron Known As Him".

</doc>
<doc id="2817848" url="https://pl.wikipedia.org/wiki?curid=2817848" title="Peterscottia">
Peterscottia



</doc>
<doc id="2817849" url="https://pl.wikipedia.org/wiki?curid=2817849" title="Bauchotia">
Bauchotia



</doc>
<doc id="2817850" url="https://pl.wikipedia.org/wiki?curid=2817850" title="Mazu">
Mazu



</doc>
<doc id="2817851" url="https://pl.wikipedia.org/wiki?curid=2817851" title="Błogosławiony Amadeusz">
Błogosławiony Amadeusz



</doc>
<doc id="2817852" url="https://pl.wikipedia.org/wiki?curid=2817852" title="Bł. Amadeusz">
Bł. Amadeusz



</doc>
<doc id="2817853" url="https://pl.wikipedia.org/wiki?curid=2817853" title="Błogosławiona Amalia">
Błogosławiona Amalia



</doc>
<doc id="2817854" url="https://pl.wikipedia.org/wiki?curid=2817854" title="Bł. Amalia">
Bł. Amalia



</doc>
<doc id="2817855" url="https://pl.wikipedia.org/wiki?curid=2817855" title="Błogosławiona Amata">
Błogosławiona Amata



</doc>
<doc id="2817856" url="https://pl.wikipedia.org/wiki?curid=2817856" title="Bł. Amata">
Bł. Amata



</doc>
<doc id="2817857" url="https://pl.wikipedia.org/wiki?curid=2817857" title="Hüseyin Özer">
Hüseyin Özer

Hüseyin Özer, (ur. 1949 w Reşadiye) – turecki szef kuchni.
Życiorys.
Urodził się w małej wsi w północnej Turcji. Po rozwodzie rodziców, był wychowywany przez dziadka. Nie mogąc uczęszczać do szkoły, czytać i pisać uczył się w domu. Początkowo pracował jako pasterz. W wieku 11 lat wyjechał do Ankary, gdzie utrzymywał się z doraźnych prac. Kiedy miał 18 lat przeniósł się do Stambułu, gdzie zmywał naczynia w jednej z lokalnych restauracji.
W 1975 wyjechał do Londynu, gdzie zatrudnił się jako sprzedawca kebabów, a w wolnych chwilach uczył się angielskiego. W 1981 udało mu się wykupić lokal, w którym pracował i przekształcić w restaurację. Sukces restauracji oferującej tureckie przekąski i słodycze umożliwił mu uruchomienie sieci restauracji o nazwie Sofra. W samym Londynie działało 20 restauracji i kawiarni działających w tej sieci. Restauracja Sofra, działająca przy Regent Street znalazła się w przewodniku Michelina.
We współpracy z Middlesex University Özer uruchomił w Ankarze kursy dla studentów w zakresie uruchamiania i prowadzenia restauracji. W 2011 został doktorem honoris causa Uniwersytetu Westminsterskiego.

</doc>
<doc id="2817858" url="https://pl.wikipedia.org/wiki?curid=2817858" title="Błogosławiony Ambroży">
Błogosławiony Ambroży

Święty Ambroży

</doc>
<doc id="2817859" url="https://pl.wikipedia.org/wiki?curid=2817859" title="Bł. Ambroży">
Bł. Ambroży



</doc>
<doc id="2817862" url="https://pl.wikipedia.org/wiki?curid=2817862" title="Błogosławiony Anastazy">
Błogosławiony Anastazy



</doc>
<doc id="2817863" url="https://pl.wikipedia.org/wiki?curid=2817863" title="Bł. Anastazy">
Bł. Anastazy



</doc>
<doc id="2817864" url="https://pl.wikipedia.org/wiki?curid=2817864" title="Pacificogramma">
Pacificogramma



</doc>
<doc id="2817865" url="https://pl.wikipedia.org/wiki?curid=2817865" title="Błogosławiona Angelina">
Błogosławiona Angelina



</doc>
<doc id="2817866" url="https://pl.wikipedia.org/wiki?curid=2817866" title="Bł. Angelina">
Bł. Angelina



</doc>
<doc id="2817868" url="https://pl.wikipedia.org/wiki?curid=2817868" title="Samuel Szpigel">
Samuel Szpigel

Samuel Szpigel (ur. 1936 w Rio de Janeiro) – brazylijski malarz, grafik, architekt i pedagog.
W latach 1956–1960 studiował na Uniwersytecie Prezbiteriańskim Mackenzie w São Paulo, od 1968 uczęszczał do IADE (Akademii Sztuki). W 1972 powrócił na Uniwersytet Prezbiteriański Mackenzie aby studiować architekturę. Trzy lata później po ukończeniu studiów rozpoczął pracę na Wydziale Architektury w Universidade Católica de Santos i wykładał tam do 2003. Równolegle w latach 1987–1989 był wykładowcą na Wydziale Architektury w Szkole Sztuk Pięknych w São Paulo, w 1993 otrzymał tytuł profesora.
Samuel Szpigel jest współczesnym malarzem brazylijskim, duża część jego twórczości składa się z połączonych modułów i zawiera elementy pop-artu. W latach 60. XX wieku był uczestnikiem brazylijskiej awangardy sztuki.

</doc>
<doc id="2817869" url="https://pl.wikipedia.org/wiki?curid=2817869" title="Jaan Talts (lekkoatleta)">
Jaan Talts (lekkoatleta)

Jaan Talts (ur. 18 czerwca 1975) – estoński lekkoatleta, kulomiot.
Wielokrotny medalista mistrzostw kraju (w tym złoto w hali w 2001). Wielokrotny reprezentant Estonii w meczach międzypaństwowych.

</doc>
<doc id="2817870" url="https://pl.wikipedia.org/wiki?curid=2817870" title="Irillion">
Irillion



</doc>
<doc id="2817872" url="https://pl.wikipedia.org/wiki?curid=2817872" title="(11288) Okunohosomichi">
(11288) Okunohosomichi

(11288) Okunohosomichi – planetoida z pasa głównego asteroid okrążająca Słońce w ciągu 5 lat i 68 dni w średniej odległości 3,00 j.a. Została odkryta 10 grudnia 1990 roku w obserwatorium astronomicznym w "Geisei" przez Tsutomu Seki. Nazwa pochodzi od tytułu dziennika "Oku no hosomichi" (奥の細道, pol. "Ścieżki północy") napisanego przez Bashō Matsuo. Przed jej nadaniem planetoida nosiła oznaczenie tymczasowe (11288) 1990 XU.

</doc>
<doc id="2817874" url="https://pl.wikipedia.org/wiki?curid=2817874" title="Różana (Nowy Kościół)">
Różana (Nowy Kościół)

Różana (niem. "Rosenow") – przysiółek wsi Nowy Kościół w Polsce, położony w województwie dolnośląskim, w powiecie złotoryjskim, w gminie Świerzawa, w Górach Kaczawskich w Sudetach Zachodnich. Przysiółek położony jest nad Kaczawą.
W latach 1975–1998 przysiółek położony był w województwie jeleniogórskim.
Zabytki.
Do wojewódzkiego rejestru zabytków wpisane są:

</doc>
<doc id="2817879" url="https://pl.wikipedia.org/wiki?curid=2817879" title="Królestwo rzymskie">
Królestwo rzymskie



</doc>
<doc id="2817882" url="https://pl.wikipedia.org/wiki?curid=2817882" title="Błogosławiona Anuncjata">
Błogosławiona Anuncjata



</doc>
<doc id="2817883" url="https://pl.wikipedia.org/wiki?curid=2817883" title="Bł. Anuncjata">
Bł. Anuncjata



</doc>
<doc id="2817884" url="https://pl.wikipedia.org/wiki?curid=2817884" title="Liceum Pedagogiczne nr 1 w Szczecinie">
Liceum Pedagogiczne nr 1 w Szczecinie

Liceum Pedagogiczne nr 1 w Szczecinie – liceum pedagogiczne utworzone w Szczecinie 1 września 1946 r., od września 1960 r. wchodzące w skład nowego Liceum Pedagogicznego w Szczecinie, utworzonego przez scalenie dwóch szkół (LP nr 1 i LP nr 2).
Tło historyczne.
Utworzenie Liceum Pedagogicznego w powojennym Szczecinie było odpowiedzią na braki kadrowe w powstających w mieście nowych szkołach podstawowych, przyjmujących dzieci polskich osiedleńców przybywających coraz liczniej na Pomorze Zachodnie.
Dane dotyczące liczby polskiej ludności miasta w pierwszych latach po zakończeniu wojny są bardzo niepewne – był to m.in. okres wysiedleń niemieckich mieszkańców miasta, przepływu wysiedleńców z sąsiednich województw i osiedlania się Polaków. Liczba ludności polskiej i niemieckiej ulegała wahaniom ze względu na przedłużający się okres władzy sowieckich komendantur wojennych; budziło to nadzieję Niemców na włączenie Szczecina do sowieckiej strefy okupacyjnej (przez pewien okres część wysiedlonych wracała do miasta, podczas gdy opuszczali je Polacy). Szacuje się, że w maju 1945 liczba polskiej ludności Szczecina wzrosła z około 200 do około 4300 osób, a w lipcu tego roku w Szczecinie przebywało tylko 1100 Polaków i około 83 tys. Niemców. Zahamowanie powrotów Niemców i przyspieszenie osiedlania się Polaków nastąpiło dopiero po konferencji poczdamskiej (2 sierpnia 1945 r.). Do Szczecina powróciła polska administracja, z pierwszym prezydentem miasta – Piotrem Zarembą. Liczba polskich mieszkańców pod koniec 1947 r. osiągnęła ok. 130 tys. Około 55% stanowili osiedleńcy z „Polski centralnej”, a ok. 31% – wypędzeni z Kresów Wschodnich (w większości – mieszkańcy wsi i małych miasteczek tego regionu).
Pierwsze polskie szkoły – podstawową i liceum – otwarto już 2 września 1945 r. przy al. Piastów 12; podstawowa (Publiczna Szkoła Powszechna nr 1, klasy I–VII, kier. Władysław Sykuła) miała zaledwie 36 uczniów, a gimnazjum i liceum – 148 uczniów. Historycy Szczecina zanotowali, że pod koniec miesiąca było ich już około 300. W październiku otwarto w pobliżu Publiczną Szkołę Powszechną nr 2 (ul. Bolesława Śmiałego 41, kier. Tadeusz Chudy). Do końca roku szkolnego 1945/1946 uruchomiono 5 kolejnych szkół powszechnych w innych dzielnicach miasta. Pierwsze koedukacyjne gimnazjum i liceum przekształcono w szkołę żeńską Janiny Szczerskiej (I LO, „Szczerytki”, al. Piastów 12) i szkołę męską (II LO, kier. Franciszek Białous), przeniesioną 4 października 1946 na ul. Henryka Pobożnego (nazywaną „Pobożniakiem”). W następnych latach liczba szkół rosła (zob. np. tabela dotycząca szkół podstawowych) – brakowało nauczycieli.
Historia szkoły.
W roku 1946 do Szczecina przyjechał Bolesław Sadaj, któremu powierzono zadanie zorganizowania kształcenia kadry pedagogicznej. We wrześniu tego roku otworzył Liceum Pedagogiczne nr 1 przy ul. Jagiellońskiej 41, z internatem i ze szkołą ćwiczeń przy ul. Bolesława Śmiałego 44 (dyr. Władysław Prynkiewicz).
W dalszej historii szkoły wyróżniane są wydarzenia:
Profil liceum.
Szkoła prowadziła:
W latach 1952–1955 w programie dziennego LP wyodrębniono dwie specjalizacje – organizatorów harcerstwa i opieki nad dzieckiem.

</doc>
<doc id="2817885" url="https://pl.wikipedia.org/wiki?curid=2817885" title="Czeremcha pospolita">
Czeremcha pospolita



</doc>
<doc id="2817891" url="https://pl.wikipedia.org/wiki?curid=2817891" title="US Open 2012 (gra podwójna chłopców)">
US Open 2012 (gra podwójna chłopców)

US Open 2012 - gra podwójna chłopców – zawody deblowe chłopców, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania miały miejsce pomiędzy 3 a 8 września na nowojorskich kortach USTA Billie Jean King National Tennis Center.

</doc>
<doc id="2817892" url="https://pl.wikipedia.org/wiki?curid=2817892" title="Błogosławiona Antonia">
Błogosławiona Antonia



</doc>
<doc id="2817893" url="https://pl.wikipedia.org/wiki?curid=2817893" title="Bł. Antonia">
Bł. Antonia



</doc>
<doc id="2817901" url="https://pl.wikipedia.org/wiki?curid=2817901" title="Arturo Avilés">
Arturo Avilés

Arturo Avilés Sosa (ur. 26 kwietnia 1961 w mieście Meksyk, zm. 4 marca 2019 w Veracruz) – meksykański piłkarz występujący na pozycji lewego obrońcy, trener piłkarski.
Kariera klubowa.
Avilés rozpoczynał swoją karierę piłkarską w drużynie Tecos UAG z siedzibą w mieście Guadalajara. Do pierwszego zespołu został włączony jako siedemnastolaek przez austriackiego szkoleniowca Helmuta Senekowitscha i w meksykańskiej Primera División zadebiutował 6 stycznia 1979 w przegranym 1:2 spotkaniu z Tolucą, w którym strzelił także premierowego gola w najwyższej klasie rozgrywkowej. Był to jednak jego jedyny występ w zespole Tecos, gdyż nie potrafił sobie wywalczyć pewnego miejsca w wyjściowej jedenastce i w późniejszym czasie przeszedł do klubu Atlante FC ze stołecznego miasta Meksyk. Również tam pozostawał tylko rezerwowym ekipy, lecz przyczynił się do zdobycia wicemistrzostwa Meksyku w sezonie 1981/1982 i triumfu w rozgrywkach Pucharu Mistrzów CONCACAF w 1983 roku. W połowie 1984 roku podpisał umowę z Ángeles de Puebla, w którym spędził kolejne dwanaście miesięcy, po czym powrócił do Atlante i reprezentował jego barwy jeszcze przez rok. Profesjonalną karierę piłkarską zakończył w wieku zaledwie 26 lat w drugoligowym Chetumal FC.
Kariera trenerska.
Po zakończeniu kariery piłkarskiej Avilés został trenerem, początkowo pełniąc rolę asystenta trenera Raúla Ariasa w stołecznej ekipie Club Necaxa. Pierwszą samodzielną pracę jako szkoleniowiec podjął w 2002 roku, kiedy to podpisał umowę z drugoligowym Jaguares de Acapulco. Prowadził go bez większych sukcesów przez kilka kolejnych miesięcy, po czym został członkiem sztabu szkoleniowego trenera Luisa Alfonso Sosy, najpierw współpracując z nim jako asystent w Pachuca Juniors, a później w Indios de Ciudad Juárez. W późniejszym czasie został zatrudniony w drużynie Tiburones Rojos de Veracruz, gdzie spędził kolejne dwa lata na trenowaniu rezerw drużyny; czwartoligowego Tiburones Rojos de Boca del Río i trzecioligowego Tiburones Rojos de Córdoba. We wrześniu 2009 tymczasowo poprowadził także w jednym spotkaniu pierwszy zespół Veracruz, występujący w drugiej lidze meksykańskiej. W 2011 roku podpisał umowę z nowo reaktywowaną ekipą Veracruz Sporting Club, która przystąpiła do rozgrywek czwartej ligi, natomiast w lutym 2012 wyjechał do Kolumbii, gdzie został jednym z trenerów akademii piłkarskiej klubu Independiente Medellín.

</doc>
<doc id="2817902" url="https://pl.wikipedia.org/wiki?curid=2817902" title="Borys Akunin">
Borys Akunin



</doc>
<doc id="2817904" url="https://pl.wikipedia.org/wiki?curid=2817904" title="Błogosławiony Anzelm">
Błogosławiony Anzelm



</doc>
<doc id="2817905" url="https://pl.wikipedia.org/wiki?curid=2817905" title="Bł. Anzelm">
Bł. Anzelm



</doc>
<doc id="2817906" url="https://pl.wikipedia.org/wiki?curid=2817906" title="Błogosławiony Apolinary">
Błogosławiony Apolinary



</doc>
<doc id="2817907" url="https://pl.wikipedia.org/wiki?curid=2817907" title="Bł. Apolinary">
Bł. Apolinary



</doc>
<doc id="2817911" url="https://pl.wikipedia.org/wiki?curid=2817911" title="Apolonia Lizarraga del Santísimo Sacramento">
Apolonia Lizarraga del Santísimo Sacramento



</doc>
<doc id="2817913" url="https://pl.wikipedia.org/wiki?curid=2817913" title="Błogosławiona Apolonia">
Błogosławiona Apolonia

Zobacz też:

</doc>
<doc id="2817914" url="https://pl.wikipedia.org/wiki?curid=2817914" title="Bł. Apolonia">
Bł. Apolonia



</doc>
<doc id="2817916" url="https://pl.wikipedia.org/wiki?curid=2817916" title="Błogosławiony Arnold">
Błogosławiony Arnold



</doc>
<doc id="2817917" url="https://pl.wikipedia.org/wiki?curid=2817917" title="Bł. Arnold">
Bł. Arnold



</doc>
<doc id="2817918" url="https://pl.wikipedia.org/wiki?curid=2817918" title="Błogosławiony Artur">
Błogosławiony Artur

Zobacz też:

</doc>
<doc id="2817919" url="https://pl.wikipedia.org/wiki?curid=2817919" title="Bł. Artur">
Bł. Artur



</doc>
<doc id="2817922" url="https://pl.wikipedia.org/wiki?curid=2817922" title="Błogosławiony August">
Błogosławiony August



</doc>
<doc id="2817923" url="https://pl.wikipedia.org/wiki?curid=2817923" title="Bł. August">
Bł. August



</doc>
<doc id="2817926" url="https://pl.wikipedia.org/wiki?curid=2817926" title="Wielisław Złotoryjski">
Wielisław Złotoryjski

Wielisław Złotoryjski (niem. "Wilenberg") – część wsi Sędziszowa w Polsce, położona w województwie dolnośląskim, w powiecie złotoryjskim, w gminie Świerzawa.
Wielisław Złotoryjski leży na Pogórzu Kaczawskim w Sudetach, u podnóża Wielisławki.
W latach 1975–1998 Wielisław Złotoryjski położony był w województwie jeleniogórskim.
Zabytki.
Do wojewódzkiego rejestru zabytków wpisany jest:

</doc>
<doc id="2817927" url="https://pl.wikipedia.org/wiki?curid=2817927" title="Święty August">
Święty August

Zobacz też:

</doc>
<doc id="2817928" url="https://pl.wikipedia.org/wiki?curid=2817928" title="Św. August">
Św. August



</doc>
<doc id="2817929" url="https://pl.wikipedia.org/wiki?curid=2817929" title="Dyspergowanie">
Dyspergowanie



</doc>
<doc id="2817931" url="https://pl.wikipedia.org/wiki?curid=2817931" title="Błogosławiony Aureliusz">
Błogosławiony Aureliusz



</doc>
<doc id="2817932" url="https://pl.wikipedia.org/wiki?curid=2817932" title="Bł. Aureliusz">
Bł. Aureliusz



</doc>
<doc id="2817933" url="https://pl.wikipedia.org/wiki?curid=2817933" title="Aureliusz Józef Ample Alcaide">
Aureliusz Józef Ample Alcaide



</doc>
<doc id="2817935" url="https://pl.wikipedia.org/wiki?curid=2817935" title="Rada Miasta Poznania">
Rada Miasta Poznania

Rada Miasta Poznania – organ stanowiący i kontrolny Miasta Poznań. Jest reprezentantem zbiorowych interesów wspólnoty mieszkańców Poznania. W szczególności określa politykę rozwoju Miasta.
Działalność.
Działalność Rady jest jawna z wyjątkiem spraw których ograniczenie jawności wynika z ustaw. Obywatel ma do uzyskania informacji, wstępu na sesje Rady i posiedzenia komisji, a także dostępu do dokumentów wynikających z wykonywania zadań publicznych, w tym protokołów posiedzeń rady i komisji rady. Rada obraduje na sesjach zwoływanych przez przewodniczącego nie rzadziej niż raz na kwartał. W sesji uczestniczą z prawem zabierania głosu Prezydent Poznania, jego zastępcy oraz Sekretarz Miasta i Skarbnik Miasta.
Rozstrzygnięcia rady spisywane są w formie uchwał. Inicjatywę uchwałodawczą posiada:
W obrębie Rady pracują komisje powoływane w określonych celach, np. Komisja Bezpieczeństwa i Porządku Publicznego, Komisja Budżetu, Nadzoru Właścicielskiego, Rozwoju Gospodarczego i Promocji Miasta, Komisja Gospodarki Komunalnej i Polityki Mieszkaniowej, Komisja Kultury Fizycznej i Turystyki, Komisja Kultury i Nauki, Komisja Ochrony Środowiska, Komisja Oświaty i Wychowania, Komisja Polityki Przestrzennej, Komisja Rewitalizacji, Komisja Rewizyjna, Komisja Rodziny, Polityki Społecznej i Zdrowia, Komisja Samorządowa.
Na wniosek Rady Miasta Poznania corocznie przyznawany jest tytuł Honorowego Obywatela Miasta Poznania.
Kadencje.
Rada wybierana jest na okres 5-letniej kadencji (do 2018 4-letniej). Działalność i skład rad w poszczególnych okresach opisana jest w osobnych artykułach:

</doc>
<doc id="2817940" url="https://pl.wikipedia.org/wiki?curid=2817940" title="Pijassili">
Pijassili

Pijassili (w źródłach asyryjskich Szarri-Kuszuh) − hetycki książę, syn Suppiluliumy I, który uczynił go wicekrólem zależnego od państwa hetyckiego Karkemisz (2 połowa XIV w. p.n.e.). 
Pijassili władał Karkemisz w czasie ostatnich lat panowania swego ojca, za krótkiego panowania Arnuwandy II i podczas pierwszych dziewięciu lat panowania Mursili II. Jako wicekrólowi podporządkowana mu była hetycka armia stacjonująca w Syrii. Pijassili stał się założycielem hetyckiej linii dynastycznej w Karkemisz, która miała rządzić tym miastem przez pięć pokoleń. Współczesny był on Szattiwazie z Mitanni i Niqmadu z Ugarit, z którymi zawarł traktaty pokojowe. W czasie swego panowania stłumił liczne rewolty przeciw hetyckiej dominacji w Syrii. Zmarł w huryckim mieście Kummani podczas świąt ku czci bogini Hebat.

</doc>
<doc id="2817941" url="https://pl.wikipedia.org/wiki?curid=2817941" title="Wydział Wychowania Fizycznego i Sportu Akademii Wychowania Fizycznego we Wrocławiu">
Wydział Wychowania Fizycznego i Sportu Akademii Wychowania Fizycznego we Wrocławiu

Wydział Wychowania Fizycznego i Sportu Akademii Wychowania Fizycznego we Wrocławiu – jeden z dwóch i największy z wydziałów Akademii Wychowania Fizycznego we Wrocławiu, powstały w 1950 roku wraz z powstaniem Wyższej Szkoły Wychowania Fizycznego. Kształci studentów na trzech podstawowych kierunkach zaliczanych do nauk o kulturze fizycznej, na studiach stacjonarnych oraz niestacjonarnych. Wydział Wychowania Fizycznego jest jednostką interdyscyplinarną.
Zatrudnionych jest 158 pracowników naukowo-dydaktycznych (z czego 11 na stanowisku profesora zwyczajnego, 14 na stanowisku profesora nadzwyczajnego ze stopniem doktora habilitowanego, 2 na stanowisku adiunkta ze stopniem doktora habilitowanego, 91 na stanowisku adiunkta, wykładowcy i starszego wykładowcy z tytułem naukowym doktora i 40 magistra). Wydział współpracuje również z emerytowanymi profesorami, których autorytet wspiera zarówno proces dydaktyczny, jak i przede wszystkim wymianę międzynarodową. Na wydziale studenci pobierają naukę na studiach dziennych, studiach zaocznych oraz kilkunastu doktorantów, odbywających studia doktoranckie w ramach Wydziałowego Studium Doktoranckiego.
Historia.
Wydział Wychowania Fizycznego powstał 1 października 1950 roku wraz z powstaniem Wyższej Szkoły Wychowania Fizycznego (od 1972 roku Akademia Wychowania Fizycznego). Wydział ten był jedną tego typu jednostką na wrocławskiej akademii. W 1956 roku wydział uzyskał prawa do nadawania stopni magisterskich i przeszła na czteroletni cykl nauczania. W 1960 roku na wydziale powołano Zakład Usprawniania Leczniczego, który stał się zalążkiem przyszłego Wydziału Fizjoterapii. W 1967 roku na wydziale zorganizowano studia zaoczne. Od 1966 roku posiadał on prawa do doktoryzowania, a od 1990 roku prawa przeprowadzania przewodów habilitacyjnych. W latach 1977–1981 i od 1995 roku ze struktur wydziału wyodrębniono samodzielny Wydział Fizjoterapii. W 2020 roku nastąpiło połączenie wydziału z Wydziałem Nauk o Sporcie, co spowodowało zmianę nazwy na Wydział Wychowania Fizycznego i Sportu.
Kierunki kształcenia.
Wydział Wychowania Fizycznego i Sportu Akademii Wychowania Fizycznego we Wrocławiu prowadzi studia pierwszego stopnia (licencjackie, 3-letnie) oraz studia drugiego stopnia (magisterskie uzupełniające, 2-letnie) na trzech kierunkach:
Poza tym wydział prowadzi studia podyplomowe oraz studia doktoranckie.
Adres.
Wydział Wychowania Fizycznego i SportuAkademii Wychowania Fizycznego we Wrocławiual. Ignacego Jana Paderewskiego 3551-612 Wrocław

</doc>
<doc id="2817952" url="https://pl.wikipedia.org/wiki?curid=2817952" title="Qatar Airways Tournament Of Champions Sofia 2012">
Qatar Airways Tournament Of Champions Sofia 2012

Qatar Airways Tournament Of Champions Sofia 2012 – tenisowy turniej WTA z cyklu WTA Tournament of Champions rozgrywany w dniach 30 października–4 listopada 2012 roku w Sofii na kortach twardych w hali o puli nagród 750 000 dolarów amerykańskich.
W zawodach singlowych udział brało sześć zwyciężczyń zawodów rangi "International Series" z kończącego się sezonu oraz dwie zawodniczki z dzikimi kartami. Zawodniczki rywalizowały w dwóch grupach po cztery osoby. Dwie najlepsze zawodniczki z każdej grupy awansowały do półfinałów, a ich zwyciężczynie grały o trofeum.

</doc>
<doc id="2817965" url="https://pl.wikipedia.org/wiki?curid=2817965" title="Mohamed Ben Lazhar">
Mohamed Ben Lazhar

Mohamed Ben Lazhar Salah, محمد بن لزهر (ur. 19 maja 1929 w Douadirii) – tunezyjski lekkoatleta, chodziarz.
Podczas igrzysk olimpijskich w Rzymie (1960) został zdyskwalifikowany w chodzie na 20 kilometrów, a w chodzie na 50 kilometrów był 26. z czasem 5:07:57,4. 

</doc>
<doc id="2817967" url="https://pl.wikipedia.org/wiki?curid=2817967" title="Alpen Cup w skokach narciarskich 1999/2000">
Alpen Cup w skokach narciarskich 1999/2000

Alpen Cup w skokach narciarskich 1999/2000 – 10. edycja Alpen Cupu, która rozpoczęła się 10 października 1999 w Rastbüchl, a zakończyła 17 marca 2000 w Autrans. Cykl składał się z 11 konkursów, spośród których najwięcej zostało rozegranych w Austrii. 
Zwycięzcą klasyfikacji generalnej został Austriak Manuel Fettner. Na podium poszczególnych konkursów stawali reprezentanci czterech krajów: Austriacy (25 razy), Niemcy (6 razy), Francuzi (1 raz) oraz Słoweńcy (1 raz).
W sezonie tym wyodrębniono dwie osobne klasyfikacje, letnią (Alpen-Grand Prix) i zimową. Do klasyfikacji ogólnej zostały zaliczone punkty zdobyte w konkursach zimowych oraz połowa punktów zdobytych w konkursach letnich.

</doc>
<doc id="2817969" url="https://pl.wikipedia.org/wiki?curid=2817969" title="Puchar Świata w saneczkarstwie (tory naturalne) 2012/2013">
Puchar Świata w saneczkarstwie (tory naturalne) 2012/2013

Puchar Świata w saneczkarstwie 2012/2013 na torach naturalnych – 21. edycja zawodów w saneczkarstwie. Zawodnicy podczas tego sezonu wystąpili w sześciu zawodach tego cyklu rozgrywek w pięciu miejscowościach. Rywalizacja rozpoczęła się w Laas 28 grudnia 2012, a zakończyła się w Vatra Dornei 27 lutego 2013 roku.
Oprócz rywalizacji pucharowej w sezonie 2012/13 odbyły się trzy ważne imprezy: mistrzostwa świata we włoskiej Nova Ponente (24-27 stycznia 2013), mistrzostwa Europy w zjazdach na sankach w austriackim Oberperfuss (15-17 lutego 2013) oraz mistrzostwa europy juniorów w rosyjskim Nowouralsku (8-10 lutego 2013).

</doc>
<doc id="2817970" url="https://pl.wikipedia.org/wiki?curid=2817970" title="Hanna Demydowa">
Hanna Demydowa

Hanna Demydowa (ukr.: Ганна Демидова; ros.: Анна Демидова; ur. 8 kwietnia 1987 w Sumach) – ukraińska lekkoatletka specjalizująca się w trójskoku i skoku w dal, olimpijka.
Brązowa medalistka mistrzostw świata juniorów młodszych w skoku w dal z 2003. Finalistka mistrzostw świata juniorów (2004) i mistrzostw Europy juniorów (2005). W 2012 odpadła w eliminacjach trójskoku na mistrzostwach Europy w Helsinkach. W tym samym roku startowała na igrzyskach olimpijskich w Londynie, na których zajęła 15. miejsce w eliminacjach i nie awansowała do finału. Medalistka mistrzostw Ukrainy oraz mistrzostw NCAA.

</doc>
<doc id="2817972" url="https://pl.wikipedia.org/wiki?curid=2817972" title="Hanna Demydova">
Hanna Demydova



</doc>
<doc id="2817975" url="https://pl.wikipedia.org/wiki?curid=2817975" title="Kultura Heluan">
Kultura Heluan

Kultura Heluan – (kultura Helwan), kultura mezolityczna z terenu Egiptu.
Nazwa od stanowiska archeologicznego w Heluan w okolicach Kairu.
Przemysł krzemienny obejmuje liczne mikrolity w kształcie półksiężyca z retuszem dwustronnym, naprzemiennym, półstromym. Również charakterystyczne groty strzał z wydłużonych wiórów trójkątnych z symetrycznymi wnękami do osadzenia i przywiązywania do drzewca strzały. Gospodarka zbieracka, warunki sprzyjające początkom hodowli.
Jest prawdopodobnie powiązana z kulturą natufijską, czasami nawet osady tej kultury z terenu Egiptu są zaliczane do kultury natufijskiej. Datowana na około IX tysiąclecie p.n.e. 

</doc>
<doc id="2817976" url="https://pl.wikipedia.org/wiki?curid=2817976" title="Karl Arnold (kolarz)">
Karl Arnold (kolarz)

Karl Arnold (ur. w XIX wieku - zm. w XX wieku) – niemiecki kolarz torowy, brązowy medalista olimpiady.
Kariera.
Największy sukces w karierze Karl Arnold osiągnął w 1906 roku, kiedy wspólnie ze swym bratem Otto Küpferlingiem zdobył brązowy medal w wyścigu tandemów podczas letniej olimpiady w Atenach. Na tej samej imprezie wystartował w jeszcze trzech kolarskich konkurencjach, ale w spricie i wyścigu na 20 km zajmował odległe pozycje, a w wyścigu na 5 km został zdyskwalifikowany. Ponadto czterokrotnie zdobywał medale torowych mistrzostw świata, ale nigdy nie zwyciężył. Nigdy nie zdobył medalu na torowych mistrzostwach świata.

</doc>
<doc id="2817977" url="https://pl.wikipedia.org/wiki?curid=2817977" title="Muchołówki">
Muchołówki

Muchołówki (Muscicapinae) – podrodzina ptaków z rodziny muchołówkowatych (Muscicapidae). 
Zasięg występowania.
Podrodzina obejmuje gatunki występujące w Afryce i Eurazji.
Systematyka.
Do podrodziny należą następujące plemiona:

</doc>
<doc id="2817979" url="https://pl.wikipedia.org/wiki?curid=2817979" title="Otto Küpferling">
Otto Küpferling

Otto Küpferling (ur. w XIX wieku - zm. w XX wieku) – niemiecki kolarz torowy, brązowy medalista olimpiady.
Kariera.
Największy sukces w karierze Otto Küpferling osiągnął w 1906 roku, kiedy wspólnie ze swym bratem Karlem Arnoldem zdobył brązowy medal w wyścigu tandemów podczas letniej olimpiady w Atenach. Na tej samej imprezie wystartował w jeszcze trzech kolarskich konkurencjach, najlepszy wynik osiągając w jeździe na 1000 m na czas, którą ukończył na ósmej pozycji. Ponadto dwukrotnie zdobywał medale torowych mistrzostw świata, w tym złoty w sprincie amatorów w 1905 roku. Nigdy nie zdobył medalu na torowych mistrzostwach świata.

</doc>
<doc id="2817987" url="https://pl.wikipedia.org/wiki?curid=2817987" title="Kolumbia na Letnich Igrzyskach Olimpijskich 2012">
Kolumbia na Letnich Igrzyskach Olimpijskich 2012

Kolumbię na Letnich Igrzyskach Olimpijskich 2012, które odbyły się w Londynie reprezentowało 103 zawodników. Zdobyli oni 8 medali: 1 złoty, 3 srebrne i 4 brązowe, zajmując 38. miejsce w klasyfikacji medalowej. Był to najlepszy start sportowców z tego kraju w historii ich występów na igrzyskach olimpijskich.
Był to osiemnasty start reprezentacji Kolumbii na letnich igrzyskach olimpijskich.
Reprezentanci.
Boks.
Mężczyźni
Gimnastyka.
Gimnastyka sportowa.
Mężczyźni
Kobiety
Judo.
Kobiety
Kolarstwo.
Kolarstwo szosowe.
Mężczyźni
Kolarstwo torowe.
Mężczyźni
Kobiety
Lekkoatletyka.
Mężczyźni
Kobiety
Łucznictwo.
Mężczyźni
Kobiety
Piłka nożna.
Reprezentacja Kolumbii w piłce nożnej kobiet brała udział w rozgrywkach grupy G turnieju olimpijskiego, przegrywając wszystkie trzy mecze i nie awansując do dalszej fazy turnieju.
Tabela grupy
Wyniki spotkań
Skład
Trener: Ricardo Rozo
Pływanie.
Mężczyźni
Kobiety
Podnoszenie ciężarów.
Mężczyźni
Kobiety
Skoki do wody.
Mężczyźni
Strzelectwo.
Mężczyźni
Szermierka.
Kobiety
Tenis stołowy.
Kobiety
Zapasy.
Kobiety
Żeglarstwo.
Mężczyźni

</doc>
<doc id="2817997" url="https://pl.wikipedia.org/wiki?curid=2817997" title="Piotr ze Lwowa">
Piotr ze Lwowa

Piotr ze Lwowa (zm. po 1 września 1435) – duchowny rzymskokatolicki. 20 września 1434 mianowany ordynariuszem żmudzkim, rządy biskupie objął 23 sierpnia 1435. Wygnany z Litwy jako zwolennik Świdrygiełły.

</doc>
<doc id="2818002" url="https://pl.wikipedia.org/wiki?curid=2818002" title="Barbara Frale">
Barbara Frale

Barbara Frale (ur. 24 lutego 1970) – włoska paleograf.
Życiorys.
 Jest autorką książek o templariuszach i Całunie Turyńskim. Obroniła na Uniwersytecie w Wenecji doktorat na temat procesu templariuszy.

</doc>
<doc id="2818006" url="https://pl.wikipedia.org/wiki?curid=2818006" title="Ignacy Mielżyński">
Ignacy Mielżyński

Ignacy Mielżyński, (ur. 19 lutego 1871 w Chobienicach, zm. 11 stycznia 1938 w Iwnie) – hrabia, podpułkownik kawalerii Wojska Polskiego, kawaler Orderu Virtuti Militari, polski działacz narodowy w Wielkopolsce i na Śląsku, w 1922 posiadał majątki ziemskie o powierzchni 10 970 ha.
Życiorys.
Urodził się 19 lutego 1871 w Chobienicach, w rodzinie Karola i Emilii z Bnińskich. Kształcił się w gimnazjum francuskim w Berlinie (2 lata), a następnie w Szkole Kadetów w Dreźnie (1884–1890). W 1890 odbył jednoroczną służbę w 1 Pułku Królewskich Huzarów Saskich w Grossenheim. 24 sierpnia 1891 mianowany został podporucznikiem. Ukończył szkoły jeździeckie w Nysie, Dreźnie i Wiedniu. Z zamiłowaniem i talentem uprawiał sport jeździecki, startując z powodzeniem na renomowanych niemieckich torach wyścigowych. W 1895 zapisał się na studia rolnicze na Uniwersytecie w Halle. Praktykował w Działyniu pod Gnieznem.
Jego ojciec hrabia Karol Mielżyński z Chobienic upatrywał w nim dziedzica swej fortuny. Ignacy zawiódł go przegrywając w karty w ciągu kilku wieczorów w poznańskim „Bazarze” powierzoną mu przez rodzica ogromną sumę 250 000 marek, która miała stanowić posag jego siostry. Za to go wywłaszczono i wypędzono z domu. Zaopiekował się nim jego stryj, hrabia Józef Mielżyński z Iwna, oddając mu w zarządzanie majątek iwieński, którego Ignacy okazał się zdolnym administratorem. W 1901 poślubił swą stryjeczną siostrę Sewerynę Mielżyńską i wszedł w posiadanie Iwna.
W 1909 odkupił od brata Macieja Chobienice. Jako dziedzic wielkiej fortuny wykupywał ziemie z rąk niemieckich i udzielał się w życiu społecznym. Działał m.in. w radzie nadzorczej „Bazaru” narażając się na krytykę za włączenie tej instytucji do powitania cesarza Wilhelma II w Poznaniu w 1913. Jako wielki miłośnik koni był znakomitym jeźdźcem i hodowcą. Założył w Iwnie hodowlę koni półkrwi, a potem pełnej krwi angielskiej. Cieszył się opinią świetnego organizatora polowań, a także konkursów psów myśliwskich (1909–1910). Był bezdzietny, ale plotkowano, że uwodził dziewczęta wiejskie, którym zwykle dawał w wianie krowę. W latach 1905–1914 był członkiem Rady Nadzorczej „Bazaru”, a od 1914 aż do śmierci członkiem dyrekcji.
2 sierpnia 1914 powołany został do wojska jako dowódca oddziału kawalerii XII Korpusu. Następnie służył kolejno w baonie zapasowym w Poznaniu, w 50 Dywizji Piechoty, Pułku Królewskich Strzelców Konnych w Poznaniu, w 63 pułku artylerii lekkiej, 15 pułku artylerii konnej. 12 października 1917 został przeniesiony do rezerwy. Awansowany do stopnia porucznika.
W szeregi powstańcze wstąpił 30 grudnia 1918, uczestnicząc w potyczce pod Zdziechową jako „rolnik z Iwna”. 8 stycznia 1919 zgłosił się w Poznaniu w Forcie Grollmana. Do 31 stycznia dowodził kompanią, był szefem sztabu i dowództwa odcinka łabiszyńskiego frontu północnego Powstania Wielkopolskiego. 1 lutego mianowany został dowódcą odcinka. Kierował akcją ataku na Rynarzewo i kilkakrotnie osobistym męstwem przyczynił się do utrzymania pozycji. Relację z tych walk spisał w latach 30. W opinii Jana Tomaszewskiego jako dowódca odcinka dowiódł, że „silna wola jednostki może dokonać rzeczy na pozór niemożliwych. Pod Rynarzewem osobiście prowadził pierwsze linie do ataku, niosąc karabin maszynowy”. 1 kwietnia 1919 został przydzielony do 5 pułku Strzelców Wielkopolskich, a 12 lipca do sztabu frontu północnego. 5 lipca 1919 na własną prośbę został zwolniony z formacji wielkopolskich i udał się jako ochotnik na Śląsk.
W sierpniu 1919 na czele 300-osobowego oddziału przybył do Sosnowca, aby wziąć udział w I powstaniu śląskim.
Po powrocie ze Śląska przydzielony został do dowództwa I Brygady Jazdy Wielkopolskiej. 25 marca 1920 wszedł w skład Międzynarodowej Komisji Granicznej dla ustanowienia granicy polsko-niemieckiej. 13 lipca 1920 zatwierdzony został na dowódcę 1 pułku ochotniczego Jazdy Wielkopolskiej Nr 215, który sformował z własnej inicjatywy i częściowo na własny koszt. Na czele pułku walczył w bitwie pod Brodnicą, podczas której pełnił także funkcje szefa sztabu, a potem na froncie litewsko-białoruskim. Odznaczony Krzyżem Srebrnym Orderu Virtuti Militari za przebicie się szarżą z zasadzki w rejonie Nowogródka oraz późniejszy wypad na Łunin (2 października 1920).
Dekretem Naczelnego wodza (z 30 marca 1920) awansowany do stopnia rotmistrza, później – majora, a 20 września – podpułkownika. Pułk Ochotniczy przemianowany został na 26 pułk Ułanów Wielkopolskich. 19 grudnia 1921 przeszedł do rezerwy, poświęcając się rolnictwu.
W czasach II Rzeczypospolitej Iwno było drugą co do wielkości stadniną w Wielkopolsce, dostarczało rocznie ok. 50 koni dla wojska, jak również otrzymywało nagrody na wystawach hodowlanych oraz za świetne konie wyścigowe. Popularny hrabia Ignacy, nazywany żartobliwie „Inusiem” był ponoć na co dzień wielkim skąpcem, ale jak trzeba było, potrafił okazać hojność. Z Iwna do Poznania przyjeżdżał rolls-roycem, a w ulubionej restauracji Dybizbańskiego zamawiał dla siebie na śniadanie „kartofelki w mundurkach, gziczek, śledzik i masełko”. Swemu szoferowi kazał podawać wszystko, co najlepsze. Najliczniejsi goście przyjeżdżali do Iwna na polowania – latem na kaczki, jesienią na kuropatwy, a zimą na zające. W 1932 u Mielżyńskich gościł sam Jan Kiepura, polując m.in. na daniele. W 1937 zatrzymała się tu w podróży poślubnej młoda królewska para z Holandii – królewna Julianna i książę Bernard Lippe Biesterfeld. Rodzice księcia byli zaprzyjaźnieni z rodziną Mielżyńskich. Z tej okazji odbył się wielki raut towarzyski, a potem polowanie, podczas którego ubito m.in. 800 zajęcy.
W ostatnich latach życia mimo różnych problemów hrabia zachowywał pogodę ducha, chętnie grywał w brydża. Zmarł 11 stycznia 1938.
Jego pogrzeb odbył się zgodnie z dawną tradycją. Orszak żałobny z pałacu do kościoła prowadził biskup Karol Radoński. Na trumnie spoczywała ułańska rogatywka 26 pułku ułanów, a obok niej kawaleryjska szabla. Za trumną swego pana szedł jego koń bojowy, osiodłany kulbaką, wiekowy rumak Cytrus. Asystę honorową stanowiła kompania 15 pułku ułanów z Poznania oraz delegacja 26 pułku ułanów z Baranowicz. Żyjący na krawędzi dwóch epok Ignacy Mielżyński – postać, w której więcej było blasku niż cieni, spoczął na cmentarzu przy kościele w Iwnie. Wkrótce zbudowano tam kaplicę, w której obok męża w 1961 spoczęła jego żona. Miejscem tym opiekują się byli ułani 26 pułku i społeczeństwo Ziemi Kostrzyńskiej.
Chobienice były gospodarstwem wzorowym, prowadzonym według najnowszych metod. Oprócz produkcji nasiennej opartej na nowoczesnych sprowadzanych z zagranicy odmianach zbóż hodowano bydło rasy czarno-białej nizinnej, konie pełnej krwi i półkrwi i konie wojskowe, w dwóch owczarniach hodowano owce jedynie dla produkcji wełny, w celu zaopatrywania w wełnę armię. Inną formą działalności gospodarczej było rybołówstwo. Drzewo sprzedawano na eksport. Torfiarnia zaopatrywała w opał. Chobienice posiadały na folwarku Godziszewo wapniarnię z bogatymi pokładami wapna nawozowego i budowlanego, dwie gorzelnie. Do majątku należała też wielka parowa cegielnia w Zbąszyniu, finansowana przez kasę gospodarczą, zatrudniającą bezrobotnych ze Zbąszynia.
Spadkobiercą Ignacego Mielżyńskiego był jego adoptowany syn – Józef Mielżyński-Wichliński. Zmarł w niewoli niemieckiej w 1943.

</doc>
<doc id="2818010" url="https://pl.wikipedia.org/wiki?curid=2818010" title="Piotr Rypson">
Piotr Rypson

Piotr Rypson (ur. 18 grudnia 1956 w Warszawie) – polski historyk sztuki, kurator, krytyk, literaturoznawca, publicysta. W 2018 pełnił obowiązki dyrektora Muzeum Narodowego w Warszawie. Laureat Nagrody Krytyki Artystycznej im. Jerzego Stajudy (2018).
Życiorys.
Studiował archeologię śródziemnomorską na Uniwersytecie Warszawskim. Od 1993 do 1999 roku udzielał gościnnych wykładów w Rhode Island School of Design w Providence, a także w Studium Muzealnym przy Instytucie Historii Sztuki Uniwersytetu Warszawskiego (w latach 1995–1998). W 2000 obronił pracę "Poezja wizualna w Polsce od XVI do XVIII wieku" na wydziale Polonistyki Uniwersytetu Warszawskiego uzyskując stopień doktora. Wykładał w Miami Ad School.
W latach 1993–1996 roku obejmował stanowisko Głównego Kuratora Zbiorów i Galerii w Centrum Sztuki Współczesnej Zamek Ujazdowski. W latach 1994–2005 był członkiem Rady Promocji Fundacja Kultury. W 1999 roku zasiadał w Radzie Sztuki przy Ministerstwie Kultury i Sztuki. Od 1999 do 2003 roku był wiceprzewodniczącym polskiej sekcji Międzynarodowego Stowarzyszenia Krytyków Sztuki AICA. Był członkiem jury nagrody „Paszport „Polityki””. Od 2001 roku jest przewodniczącym Rady Programowej Fundacji Galerii Foksal.
W latach 1990–1994 był redaktorem naczelnym czasopisma „Obieg” poświęconego sztuce współczesnej. Swoje artykuły publikował także na łamach „Baroku”, „Polityki”, „Odry” czy „Magazynu Sztuki”. Autor książek o sztuce wizualnej XX i XXI wieku i jej twórcach.
Był kuratorem wystaw takich artystów, jak Zbigniew Libera, Magdalena Abakanowicz, Jarosław Modzelewski, Dick Higgins, Andrzej Dłużniewski, Maria Jarema, Stefan i Franciszka Themersonowie. Współorganizator wystawy „Dizajn dla wolności – wolność w dizajnie. Polskie projektowanie graficzne 1981–2011”, która odbyła się w Berlinie i Tokio w 2011 roku z okazji polskiej prezydencji w Unii Europejskiej.
Był zastępcą dyrektora Muzeum Narodowego w Warszawie, następnie od 28 czerwca do 30 listopada 2018 pełnił obowiązki dyrektora Muzeum Narodowego. 20 grudnia 2018 został zwolniony z pracy w muzeum przez Jerzego Miziołka w okresie ochronnym przed emeryturą bez podania przyczyny.

</doc>
<doc id="2818012" url="https://pl.wikipedia.org/wiki?curid=2818012" title="Eduardo Rergis Pacheco">
Eduardo Rergis Pacheco



</doc>
<doc id="2818026" url="https://pl.wikipedia.org/wiki?curid=2818026" title="Torpedowce typu Kaiman">
Torpedowce typu Kaiman

Torpedowce typu Kaiman – seria austro-węgierskich pełnomorskich torpedowców z początku XX wieku i okresu I wojny światowej, licząca 24 jednostki. Oprócz służby w Cesarsko-Królewskiej Marynarce, cztery z nich służyły w okresie międzywojennym do końca lat 20. w marynarce Królestwa SHS (Jugosławii).
Historia.
Pod koniec XIX wieku marynarka wojenna Austro-Węgier (Kaiserliche und Königliche Kriegsmarine) podążała drogą zamawiania torpedowców w wiodących stoczniach zagranicznych, jak Yarrow i Schichau i budowania na ich wzór jednostek w kraju. Były to jednak niewielkie torpedowce przybrzeżne o wyporności poniżej 100 ton, a tylko sześć najnowszych jednostek zamówionych w ostatnim pięcioleciu XIX wieku przekraczało tę wyporność. Po kilkuletniej przerwie od zamówienia tych okrętów, w 1904 roku Austro-Węgry zleciły brytyjskiej stoczni Yarrow budowę prototypu większego torpedowca pełnomorskiego, o wyporności projektowej 210 ton. Stępkę pod budowę jednostki, nazwanej "Kaiman", położono w październiku 1904 roku, okręt wodowano 3 czerwca 1905 i ukończono 14 września tego roku.
Projekt oceniono jako udany i w kolejnych latach zamówiono aż 23 jednostki tego typu w dwóch stoczniach Austro-Węgier według brytyjskich planów. Austriacka stocznia Stabilimento Tecnico Triestino (STT) w Trieście zbudowała 13 okrętów, których stępki położono w latach 1905-1907 i ukończono w latach 1906-1909, a następnie węgierska stocznia Danubius we Fiume zbudowała dalsze 10, których stępki położono w latach 1907-1909 i ukończono w latach 1908-1910.
Okręty początkowo nosiły nazwy (głównie zwierząt wodnych, ptaków i stworzeń mitycznych), lecz rozkazem z 19 listopada 1913, od 1 stycznia 1914 odebrano im nazwy, w zamian wprowadzając oznaczenia alfanumeryczne. Okręty otrzymały numery od 50 do 73, z dodatkową literą oznaczającą miejsce budowy: E od England (Anglia), T od Triest i F od Fiume. Okręty nosiły przed numerem skrót SM Tb ("Seiner Majestät Torpedoboot" − torpedowiec Jego Cesarskiej Mości). Rozkazem z 21 maja 1917 roku z oznaczeń usunięto ostatnią literę, pozostawiając numery.
Okręty typu "Kaiman" były uważane za bardzo udane. Służyły aktywnie podczas I wojny światowej; wszystkie przetrwały wojnę. Po wojnie, w ramach podziału floty Austro-Węgier, cztery jednostki przyznano Jugosławii (Tb 54, 60, 61, 69), w której marynarce służyły do lat 1927-1928 pod numerami T9 – T12. Jeden okręt Tb 52 przyznano Włochom, gdzie go złomowano, a pozostałe przyznano Wielkiej Brytanii, która wszystkie przekazała w 1920 roku włoskim stoczniom złomowym.
Opis.
Charakterystyczną cechą architektury okrętów był typowy dla torpedowców budowy brytyjskiej krótki wypukły pokład dziobowy w formie skorupy żółwia (ang. "turtleback"), wznoszący się od dziobu do niewielkiej sterówki. Dziobnica była prosta, pionowa. Na śródokręciu okręty miały dwa kominy blisko siebie. Okręty miały jedynie szczątkowy maszt dziobowy przy sterówce oraz maszt rufowy, połączony z bomem do łodzi.
Uzbrojenie artyleryjskie stanowiły cztery armaty kalibru 47 mm L/33, umieszczone po dwie na każdej z burt: po bokach sterówki oraz za kominami. W 1915 roku uzbrojenie wzmocniono pojedynczym karabinem maszynowym Schwarzlose 8 mm. Główną broń stanowiły trzy obrotowe pojedyncze wyrzutnie torped kalibru 450 mm, z czego dwie były umieszczone na obu burtach, na pokładzie, za działkami dziobowymi, a trzecia była zamocowana na pokładzie na rufie w osi podłużnej okrętu. Jesienią 1918 roku zamierzano zastąpić rufową wyrzutnię przez działo przeciwlotnicze 66 mm L/30.
Okręty posiadały dwa kotły parowe typu Yarrow i jedną pionową czterocylindrową maszyną parową potrójnego rozprężania. Napęd zapewniała jedna śruba, ster był za nią, zawieszony na stewie rufowej i wystający do tyłu za kadłub.

</doc>
<doc id="2818027" url="https://pl.wikipedia.org/wiki?curid=2818027" title="Puchar Jugosławii w piłce nożnej">
Puchar Jugosławii w piłce nożnej

Puchar Jugosławii w piłce nożnej lub Puchar Marszałka Tita (serb. Куп Србије и Црне Горе у фудбалу / Kup Srbije i Crne Gore u fudbalu lub Куп Маршала Тита / Kup Maršala Tita) – rozgrywki piłkarskie o charakterze pucharu krajowego w Jugosławii, po raz pierwszy zorganizowany w 1947 roku, a rozwiązany w 1991.
Format.
Format turnieju polegał na wieloetapowych rozgrywkach play-off. Każdy klub otrzymywał szansę gry o Puchar, kluby z najniższych lig startowały od najniższych szczebli. W turnieju występowały kluby z Serbii, Chorwacji, Słowenii, Bośni i Hercegowiny, Macedonii i Czarnogóry. Prowadzono jeden lub dwa mecze na boisku jednej z walczących drużyn. Finały składały się z jednego meczu, ale niekiedy w wypadku remisu prowadzono dodatkowy mecz o puchar. Także były sezony w których finał składał się z meczu u siebie i rewanżu na wyjeździe. Turniej przeważnie był rozgrywany systemem jesień - wiosna, przy czym zespoły z pierwszej ligi jugosłowiańskich mistrzostw startowały dopiero w 1/16 finału. Od 1961 roku zwycięzca otrzymywał prawo do gry w Pucharze Zdobywców Pucharów. Jeżeli zdobywca Pucharu również wygrywał mistrzostwo kraju (tak zwany "dublet"), to jego miejsce w Pucharze Zdobywców Pucharów zajmował finalista Pucharu.
Historia.
W 1947 roku startowały pierwsze oficjalne rozgrywki o Puchar Jugosławii. Idea Pucharu Jugosławii w piłce nożnej pojawiła się pod koniec 1945 roku, ale ostateczna decyzja zapadła dopiero 4 lipca 1947 roku. Pierwszy finał rozegrano 30 listopada 1947 roku. W tym meczu Partizan Belgrad pokonał 2:0 Naša Krila Zemun. Po zakończeniu meczu marszałek Jugosławii Josip Broz Tito przekazał zwycięzcy przejściowy duży srebrny puchar. Dlatego puchar ten został nazwany Puchar Marszałka Tita. Od 1986 roku finały składały się z jednego meczu i odbywały się zawsze na Stadionie JNA w Belgradzie.
Najbardziej utytułowany klub to Crvena zvezda, który wygrywał trofeum 12 razy.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Jugosławii na podium oficjalnie stawało w sumie 9 drużyn. Liderem klasyfikacji jest FK Crvena zvezda, która zdobyła 12 Pucharów.
Stan na 31.05.1992.
Klasyfikacja według republik/prowincji.
Siedziby klubów: Stan na maj 1992.
Klasyfikacja według miast.
Siedziby klubów: Stan na maj 1992.

</doc>
<doc id="2818028" url="https://pl.wikipedia.org/wiki?curid=2818028" title="TSR Radków „Góra Guzowata”">
TSR Radków „Góra Guzowata”

TSR Radków „Góra Guzowata” – telewizyjna stacja retransmisyjna z wieżą o wysokości 26 m, znajdująca się w Radkowie, zlokalizowana jest na Górze Guzowatej w pobliżu granicy z Czechami. Obiekt wykorzystywany jest także przez operatora telefonii komórkowej Plus. Użytkownikiem stacji jest Emitel.
22 kwietnia 2013 została zakończona emisja programów telewizji analogowej. Tego samego dnia rozpoczęto nadawanie sygnału trzeciego multipleksu w ramach naziemnej telewizji cyfrowej.

</doc>
<doc id="2818033" url="https://pl.wikipedia.org/wiki?curid=2818033" title="Wardan Pahlewanian">
Wardan Pahlewanian

Wardan Pahlewanian (arm. Վարդան Փահլևանյան; ur. 27 lutego 1988 w Erywaniu) – ormiański lekkoatleta specjalizujący się w skoku w dal, olimpijczyk.
W 2011 startował na halowych mistrzostwach Europy w Paryżu, na których zajął 21. miejsce w eliminacjach i nie awansował do finału. Bez powodzenia wystąpił na mistrzostwach Starego Kontynentu w Helsinkach (2012). W tym samym roku startował na igrzyskach olimpijskich w Londynie, na których oddał tylko jeden ważny skok i nie udało mu się awansować do finału. Reprezentant kraju na drużynowych mistrzostwach Europy. Medalista mistrzostw Armenii oraz Gruzji.
Rekordy życiowe: stadion – 8,12 (20 maja 2012, Tbilisi); hala – 7,58 (24 stycznia 2010, Erywań).

</doc>
<doc id="2818035" url="https://pl.wikipedia.org/wiki?curid=2818035" title="Pelagia Wapińska">
Pelagia Wapińska

Pelagia Wapińska z Onyszkiewiczów (ur. 15 stycznia 1715 w Jarosławiu, zm. 30 października 1768 tamże) – mieszczka, żona burmistrza Jarosławia, Eliasza Wapińskiego. Fundatorka (wraz z mężem) cerkwi Przemienienia Pańskiego
Życiorys.
Urodziła się 15 stycznia 1715 roku w Jarosławiu jako córka jednej z zamożniejszych ruskich rodzin mieszczańskich. Była siostrą Anastazji Barłowej i Aleksandra Onyszkiewicza oraz Hilariona Onyszkiewicza (brat lub bratanek). Figurowała na pierwszym miejscu wśród sióstr bractwa Przemienienia Pańskiego. W 1750 roku wpisała się wraz z mężem do bractwa św. Onufrego. Zmarła 30 października 1768 roku w Jarosławiu. Pochowana została w podziemiach cerkwi Przemienienia Pańskiego.

</doc>
<doc id="2818036" url="https://pl.wikipedia.org/wiki?curid=2818036" title="Guillermo Rergis">
Guillermo Rergis

Guillermo Rergis Borja (ur. 21 lipca 1979 w mieście Meksyk) – meksykański piłkarz występujący na pozycji pomocnika.
Kariera klubowa.
Rergis urodził się w stołecznym mieście Meksyk, gdzie jego ojciec, Eduardo Rergis, reprezentant kraju, występował w drużynie Club América. Jego młodszy brat, także Eduardo Rergis, również był piłkarzem. Swoją karierę piłkarską rozpoczynał w drugoligowym zespole Real Sociedad de Zacatecas, gdzie spędził rok bez większych sukcesów, po czym odszedł do innego klubu występującego za zapleczu najwyższej klasy rozgrywkowej, Chapulineros de Oaxaca. Po sześciu miesiącach podpisał kontrakt z drużyną Puebla FC, w której barwach za kadencji trenera Tomása Boya zadebiutował w meksykańskiej Primera División, 6 stycznia 2002 w przegranym 0:3 spotkaniu z Necaxa. Nie potrafił sobie jednak wywalczyć miejsca w pierwszym składzie, przez co już po upływie pół roku przeszedł do Club Celaya, gdzie z kolei strzelił premierowego gola w pierwszej lidze, 20 października 2002 także w konfrontacji z Necaxą, tym razem wygranej 2:0. Po sprzedaniu licencji klubu podpisał umowę z Colibríes de Morelos, gdzie spędził sześć miesięcy, po czym drużyna została rozwiązana. Profesjonalną karierę zakończył w wieku zaledwie 35 lat w drugoligowym CD Zacatepec.
Po zakończeniu kariery piłkarskiej Rergis ukończył studia, a także razem ze swoim ojcem pracował w młodzieżowych zespołach drużyny Club Santos Laguna z miasta Torreón. Przebywał na stażu w Atlético Madryt, którego trenerem był wówczas Meksykanin Javier Aguirre. W 2012 roku został głównym dyrektorem akademii juniorskiej drugoligowej ekipy Tiburones Rojos de Veracruz.

</doc>
<doc id="2818038" url="https://pl.wikipedia.org/wiki?curid=2818038" title="Barbara Allende">
Barbara Allende

Barbara Allende Gil de Biedma znana jako Ouka Lele lub Ouka Leele (ur. 29 czerwca 1957 w Madrycie, zm. 24 maja 2022) – hiszpańska fotografka, projektantka okładek, współpracowniczka pisma „La Luna de Madrid”. Jedna z najważniejszych postaci hiszpańskiego ruchu kulturowego "la movida madrileña", nazywana jego królową.
Życiorys.
Od dzieciństwa interesowała się malarstwem. Działalność artystyczną prowadziła od ok. 1976 roku. W latach 70. związała się z "movidą". W 1978 roku wyszła za malarza El Hortelano, również związanego z ruchem; para przeniosła się do Barcelony i zamieszkała w pałacyku na górze Montjuïc. Ouka Lele i El Hortelano odbywali wspólnie liczne podróże (m.in. do Nowego Jorku, Jugosławii i Niemiec). W 1982 roku para wróciła do Madrytu, rozstali się dwa lata później. Na początku lat 80. Ouka Lele zmagała się z chorobą nowotworową. W tamtym okresie, oprócz fotografii autorskiej, zajmowała się także projektowaniem okładek i fotografowaniem dla „La Luna de Madrid”. W 1987 roku retrospektywną wystawę artystki zorganizowało Museo de Arte Contemporáneo w Madrycie.
Twórczość.
W okresie "movidy" tworzyła portrety przedstawicieli ruchu. Jest autorką m.in. serii "Peluquería" – absurdalnych portretów w technice fotografii i kolażu, utrzymanych w estetyce pop-artu, na których przedstawiane osoby (m.in. El Hortelano) mają na głowie wymyślne, surrealistyczne fryzury (np. złożone z przedmiotów codziennego użytku lub zwierząt). Jest także autorką zdjęć nawiązujących do hiszpańskich martwych natur ("bodegon") – m.in. "Mi primer bodegón" (1984) i "Un bodegón para Cristóbal" (1986).
W 1982 roku zaprojektowała serię pocztówek związanych z Madrytem. Zajmowała się także eksperymentalną twórczością filmową.
Do wykorzystywanych przez nią technik należą kolaż oraz technika malowania zdjęć farbami akwarelowymi.

</doc>
<doc id="2818039" url="https://pl.wikipedia.org/wiki?curid=2818039" title="Ouka Lele">
Ouka Lele



</doc>
<doc id="2818040" url="https://pl.wikipedia.org/wiki?curid=2818040" title="Cœur de pirate">
Cœur de pirate

Béatrice Martin (ur. 22 września 1989), lepiej znana jako Coeur de Pirate (fr. "serce pirata") – kanadyjska piosenkarka.
Kariera.
Zaczęła grać na pianinie, gdy miała zaledwie trzy lata, później, w wieku lat 15, grała jako klawiszowiec w post-hardcore'owym zespole December Strikes First w którym grała ze swoim najlepszym przyjacielem, Francis (Franciszkiem). Po krótkim epizodzie jako klawiszowiec do Bonjour brumaire'a, w 2008 ukazał się jej debiutancki album "Coeur de pirate", który w 2009 został nominowany do nagrody Juno w kategorii Frankofoński Album Roku (ang. "Francophone Album of the Year"). W tej samej kategorii otrzymała nominację w 2012 roku za album "Blonde". W 2015 został wydany album Roses singlami zostały piosenki Carry On | Oublie Moi, Crier Tout Bas. Ceour de Pirate zapowiedziała trasę koncertową po Ameryce i Francji.

</doc>
<doc id="2818041" url="https://pl.wikipedia.org/wiki?curid=2818041" title="Ouka Leele">
Ouka Leele



</doc>
<doc id="2818042" url="https://pl.wikipedia.org/wiki?curid=2818042" title="Aleksandr Niekricz">
Aleksandr Niekricz

Aleksandr Niekricz, ros. Александр Моисеевич Некрич (ur. 3 marca 1920 w Baku, zm. 2 września 1993 w Cambridge (Massachusetts)) – rosyjski historyk, specjalizujący się w dziejach najnowszej historii ZSRR i Rosji. Współautor "Utopii u władzy" (1982) wspólnie z Michaiłem Hellerem.
Życiorys.
W 1941 ukończył studia historyczne na Uniwersytecie Moskiewskim. Od 1942 do 1945 służył w Armii Czerwonej. W 1949 obronił pracę doktorską w Instytucie Historii Akademii Nauk ZSRR. Pracował tam następnie jako młodszy (1950-1956) i starszy wykładowca (1956-1976). W październiku 1976 wyemigrował do USA. W latach 1976-1987 pracował w Russian Resarch Center na Uniwersytecie Harvarda. W latach 1982-1986 był także redaktorem naczelnym paryskiego czasopisma "Obozrienije". Jego najsłynniejszą książką była napisana razem z Michaiłem Hellerem "Utopia u władzy" (wyd. 1982) poświęcona historii ZSRR. W latach 80. ukazała się w II obiegu w Polsce w 21 różnych wydaniach. Po polsku ukazała się także napisana jeszcze w ZSRR "1941, 22 czerwca" (wyd. polskie Książka i Wiedza, 1967).

</doc>
<doc id="2818044" url="https://pl.wikipedia.org/wiki?curid=2818044" title="Skórnik aksamitny">
Skórnik aksamitny

Skórnik aksamitny ("Stereum subtomentosum" Pouzar) – gatunek grzybów, należący do rodziny skórnikowatych ("Stereaceae")
Systematyka i nazewnictwo.
Pozycja w klasyfikacji według Index Fungorum: "Stereum, Stereaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Synonimy: 
Nazwę polską podali Barbara Gumińska i Władysław Wojewoda w 1983 r., dawniej w polskim piśmiennictwie mykologicznym gatunek ten opisywany był też jako skórnik pilśniowaty. 
Morfologia.
Początkowo cienki, okrągły lub lejkowaty i przywierający do podłoża, potem z podłożem związany jest tylko bokiem lub trzonowatą nasadą, zaś część owocnika o wachlarzowatym lub łopatkowatym kształcie jest wolna i tworzy cienki, niewielki kapelusz. Zazwyczaj występuje gromadnie i wówczas kapelusze sąsiednich owocników zachodzą dachówkowato na siebie lub rosną w rzędach. Pojedynczy kapelusz osiąga szerokość 1–5 (wyjątkowo do 10 cm) i grubość 0,5–1,2 mm. Powierzchnia jest aksamitna lub filcowata i koncentrycznie strefowana, przy czym strefy często są różnobarwne. Strefy są bezwłose, w kolorze drewnobrunatnym. Górna powierzchnia ma kolor żółtawoszary, orzechowy lub ochrowy, rzadko kasztanowobrunatny. Starsze okazy zmieniają kolor na szary. U młodych owocników brzeg kapelusza jest jedwabiście włóknisty, ale nie filcowaty. Na przekroju poprzecznym pod skórką kapelusza widoczna jest żółtobrunatna linia o grubości ok. 0,1 mm.
Gładka, czasami tylko nieznacznie guzkowata, na brzegach często promieniście żyłkowana (szczególnie na młodych owocnikach). Kolor od bladobeżowego przez ochrowy do bladokawowego. Brzeg początkowo biały, później brudnożółty, bladoochrowy, pomarańczowy, brudnobrunatny, a nawet szary. Uszkodzone miejsca natychmiast żółkną, a później brunatnieją.
Strzępki w filcowatej warstwie zewnętrznej luźno splątane, o szerokości 4–5 μm, grubościenne, z przegrodami, bez sprzążek, nierozgałęzione. W korteksie strzępki są zglutynizowane. W warstwie kontekstu strzępki ułożone poziomo, gęsto splątane, dwóch rodzajów; cienkościenne o szerokości 2–2,5 μm, rozgałęzione z przegrodami i bez sprzążek, oraz grubościenne (czasami o ścianach zajmujących niemal całą ich objętość), nierozgałęzione, o szerokości 4–6 μm i bez sprzążek. Te drugie czasami posiadają ziarnistą zawartość i wrastają aż do hymenium, gdzie zakończone są pseudocystydami. Pseudocystydy mają szeerokość 5–10 μm, są lancetowate lub cylindryczne z zaokrąglonym wierzchołkiem lub robakowatym wyrostkiem, bezbarwne, lub żółtawe.
Akutocystydy podobnie jak podstawki powstają z cienkościennych strzępek. Są lancetowate z wyrostkiem na szczycie, mają długość 35–40 μm, szerokość 4–510 μm. Podstawki 4-sterygmowe, maczugowate, o rozmiarach 25–40 × 4–6 μm. Zarodniki o kształcie od wąsko elipsoidalnego do cylindrycznego, często nieco wygięte, cienkościenne, amyloidalne, gładkie, o rozmiarach 5,5–7,5 × 2,2–3 μm . 
Występowanie i siedlisko.
Na półkuli północnej jest szeroko rozprzestrzeniony. Na półkuli południowej znane jest jego występowanie tylko w Republice Południowej Afryki. Dawniej w Polsce był rzadki. Gumińska i Wojewoda podają, że występował tylko w pozostałościach naturalnych lasów, np. w Karpatach, w Puszczy Białowieskiej, Puszczy Augustowskiej i na Kujawach. Jednak w ostatnich kilkudziesięciu latach jego liczebność w Europie wyraźnie wzrosła. W piśmiennictwie naukowym na terenie Polski podano kilkadziesiąt jego stanowisk.
Rośnie na martwym, leżącym na ziemi drewnie drzew liściastych. W Polsce podano jego występowanie na drewnie olszy szarej, olszy czarnej, brzozy brodawkowatej, buka pospolitego, topoli osiki, grabów, dębów.
Znaczenie.
Saprotrof, grzyb niejadalny.
Gatunki podobne.
Podobny jest skórnik szorstki ("Stereum hirsutum"). Dobrym sposobem na odróżnienie tych gatunków jest obserwacja ich owocników po uszkodzeniu – skórnik aksamitny żółknie, s. szorstki nie zmienia barwy.

</doc>
<doc id="2818046" url="https://pl.wikipedia.org/wiki?curid=2818046" title="Stereum subtomentosum">
Stereum subtomentosum



</doc>
<doc id="2818049" url="https://pl.wikipedia.org/wiki?curid=2818049" title="Graniczna prędkość wody">
Graniczna prędkość wody



</doc>
<doc id="2818051" url="https://pl.wikipedia.org/wiki?curid=2818051" title="Bitwa pod Tumu">
Bitwa pod Tumu

Bitwa pod Tumu – starcie zbrojne, które miało miejsce 1 września 1449 w trakcie konfliktu granicznego pomiędzy Mongołami a chińską dynastią Ming. W jego wyniku do niewoli mongolskiej dostał się cesarz Zhu Qizhen.
W lipcu 1449 r. trzy armie mongolskie uderzyły na Chiny: na Liaodong, Xuanfu, a oddziałami nacierającymi na Datong dowodził osobiście Esen, wódz Ojratów. 3 sierpnia 1449 r. armia mongolska pobiła Chińczyków pod Yanghe. Na wieść o inwazji cesarz Zhu Qizhen za namową najpotężniejszego człowieka na dworze, eunucha Wang Zhena postanowił, mimo protestów urzędników, wyruszyć osobiście przeciw Mongołom. Powody tej irracjonalnej decyzji są niejasne, ale mogły się do tego przyczynić sukcesy wojsk mingowskich na południowym wschodzie kraju, które utwierdziły Wang Zhena i cesarza w wierze w ich armię. Innym możliwym powodem był przerost ambicji Wanga.
4 sierpnia cesarz, na czele półmilionowej armii, opuścił Pekin. Armia była źle zaopatrzona i wyposażona, a dowództwo, z Wang Zhenem w roli marszałka – niekompetentne. Plan przewidywał marsz na Xuanfu przez przełęcz Juyong, ustanowienie bazy w Datongu i uderzenie stamtąd w step, a następnie powrót na południe, przez Yuzhou i przełęcz Zijing do stolicy. Miano w ten sposób uniknąć marszu przez już pozbawione żywności tereny, a ponadto w Yuzhou znajdowały się dobra Wang Zhena, który chciał przyjąć cesarza w swoim domu.
Złe zaopatrzenie i ciągłe deszcze podkopywały morale. Nastrojów nie podniósł marsz przez pobojowisko pokryte zwłokami kilku tysięcy chińskich żołnierzy, którzy zginęli w walce z Mongołami 3 sierpnia. Urzędnicy i generałowie starali się nakłonić cesarza do powrotu do Pekinu, ale Wang Zhen zapobiegł temu, bojąc się podważenia swego autorytetu. 18 sierpnia armia chińska dotarła do Datongu i lokalny dowódca, który przeżył klęskę pod Yanghe, wyperswadował cesarzowi wyprawę w step. Odtrąbiono więc zwycięstwo ekspedycji i zawrócono do Pekinu. Wang Zhen obawiał się jednak, że powracająca południowym szlakiem wygłodzona i niezdyscyplinowana armia dokonałaby spustoszenia jego własnych posiadłości, dlatego zdecydował, by wracać tą samą drogą do Pekinu, mimo że ta droga była bardziej narażona na atak mongolski. 
27 sierpnia kompletnie już zdezorganizowana armia chińska dotarła do Xuanfu. Trzy dni później Mongołowie zniszczyli wojska straży tylnej na wschód od miasta. Generał Zhu Yong, wysłany z silnym oddziałem jazdy w roli nowej ariergardy wpadł prosto w mongolską zasadzkę pod Yaoerling i jego siły też zostały zniszczone. 
Dnia 31 sierpnia główne siły chińskie rozbiły swój obóz koło twierdzy Tumubao (Tumu). 12 km dalej było obwarowane miasto Huailai, ale cesarz odrzucił sugestie ministrów, którzy sugerowali schronienie się tam: Wang Zhen przekonał go, bojąc się utraty swego majątku w ogromnych taborach. Tymczasem Esen wysłał swoją straż przednią na południe, celem odcięcia przeciwnika od rzeki. Rankiem 1 września Mongołowie całkowicie okrążyli armię chińską. Mimo propozycji mongolskich Wang Zhen nie zamierzał podejmować rozmów pokojowych, mimo cesarskiego nakazu, wydając swoim oddziałom rozkaz wymarszu w kierunku rzeki. Zaatakowane przez Mongołów oddziały spanikowały, a gdy nastąpiło zdecydowane uderzenie – poszły w całkowitą rozsypkę; co najmniej połowa zginęła. Zginęła większość dworu, w tym Wang Zhen. W ręce zwycięzców dostała się ogromna ilość broni i uzbrojenia. Cesarz, nietknięty, dostał się (ku zaskoczeniu Esena) do niewoli. 
Ekspedycja chińska okazała się prawdziwą katastrofą. Kampania była źle zorganizowana i fatalnie dowodzona. Bitwę rozstrzygnął atak straży przedniej Mongołów liczący zaledwie 5000 wojowników. Esen niespodziewający się pozyskania tak prominentnego jeńca zażądał za cesarza okup. Jego celem było teraz zajęcie stolicy dynastii Ming, Pekinu. Próby te nie powiodły się jednak na skutek gwałtownego oporu wojsk chińskich dowodzonych przez Yu Qian. Żądania Esena wydania mu miasta spotkały się z odpowiedzią, że „Cesarstwo ważniejsze jest aniżeli cesarz”. W tym samym czasie na tronie zasiadł nowy cesarz, którym mianowano Zhu Qiyu przyrodniego brata Zhu Qizhena. Chińczycy nigdy nie zapłacili okupu za Zhu Qizhena. Po czterech latach Esen nakazał zatem jego uwolnienie. Zhengtong powrócił do Pekinu i po śmierci Zhu Qiyu w roku 1457 ponownie objął władzę. Krytyka w państwie Mongołów spadła na Esena, któremu zarzucano niewykorzystanie zwycięstwa. W roku 1455 zwycięzca spod Tumu został zamordowany. Pomimo zajęcia w późniejszym okresie rejonu Ordos, Mongołowie nigdy nie zagrozili już państwu Mingów.

</doc>
<doc id="2818052" url="https://pl.wikipedia.org/wiki?curid=2818052" title="Easy Go">
Easy Go

Easy Go – album amerykańskiego pianisty i lidera zespołów jazzowych Stana Kentona.
Pierwsza trasa koncertowa The Innovations in Modern Music Orchestra Stana Kentona w 1951 nie przyniosła zysków. Kenton miał też
problemy z urzędem skarbowym. W celu ratowania finansów otworzył lokal, w którym jego orkiestra grała do tańca i dokonał bardziej komercyjnych nagrań płytowych. Album "Easy Go" jest kompilacją sesji dla Capitolu realizowanych w Capitol Studios w Los Angeles pomiędzy pierwszą a drugą (w 1952) trasą orkiestry Kentona. CD został wydany przez Capitol Jazz/Blue Note Records w 2001.

</doc>
<doc id="2818053" url="https://pl.wikipedia.org/wiki?curid=2818053" title="Parafia św. Michała Archanioła w Chabielicach">
Parafia św. Michała Archanioła w Chabielicach

Parafia Świętego Michała Archanioła w Chabielicach w dekanacie szczercowskim, w archidiecezji łódzkiej – położona na jej południowym krańcu, w powiecie bełchatowskim. Graniczy z parafiami w: Rząśni, Stróży, Szczercowie, Ruścu, Kaszewicach, Kleszczowie i w Sulmierzycach.
Parafia zrzesza ok. 1800 wiernych z miejscowości: Chabielice, Janówka, Kamień, Kieruzele, Leśniaki, Malenie, Osiny, Osiny-Kolonia, Puszcza, Stanisławów Pierwszy, Stanisławów Drugi, oraz Tatar. Do parafii należały też nieistniejące już miejscowości Młynki i Parchliny – obecnie jest to teren odkrywki Szczerców KWB Bełchatów.
Historia.
Parafia erygowana w 1649 roku przez arcybiskupa gnieźnieńskiego Macieja Łubieńskiego herbu Pomian.
Przed powołaniem parafii istniał w Chabielicach kościół filialny parafii św. Leonarda w Puszczy Osińskiej, wybudowany w 1597 przez rodzinę Chabielskich herbu Wieniawa – ówczesnych dziedziców wsi.
W 1643 stanął nowy kościół pw. Świętej Trójcy ufundowany przez Macieja Chabielskiego. Przy kościele funkcjonowała szkółka parafialna z 1 nauczycielem.
W skład erygowanej w 1649, dzięki zabiegom i wpływom Chabielskich, parafii wchodziły wsie: Chabielice, Ług, Młynki, Parchliny oraz Zalas. Parafia należała do dekanatu szadkowskiego w arcybiskupstwie gnieźnieńskim.
W 1776 kasztelanowa Konstancja z Jordanów Walewska ufundowała nową świątynię. Był to drewniany modrzewiowy kościół pw. Świętego Michała Archanioła, który konsekrował 25 września 1776 Michał Kociesza Kosmowski biskup martyropolitański opat trzemeszyński.
Parafia znacznie zwiększyła swój zasięg w 1790, w roku tym dekretem "consistorium " gnieźnieńskiego zlikwidowano parafię w Puszczy Osińskiej. Do parafii Chabielice dołączyły wsie Osiny i Puszcza. Jak podaje "Słownik geograficzny Królestwa Polskiego", w XIX wieku parafia Chabielice należała do dekanatu piotrkowskiego i liczyła 2857 dusz. W tym czasie skład parafii wchodziły wsie i osady: "Chabielice, Huta, Janówka, Kamień, Kieruzele, Leśniaki, Młynki, Nowy Świat, Osiny, Podwinek, Parchliny, Puszcza, Stanisławów Górny i Dolny oraz Tatar".
Po powstaniu styczniowym władze carskie w ramach represji za udział mieszkańców w powstaniu, ukazem z dnia 8 kwietnia 1866 zlikwidowały parafię Stróża. Włączono ją do parafii Chabielice, gdzie pozostawała do czasu reaktywacji w 1927.
5 września 1939 spłonął kościół, podpalony przez wojska niemieckich najeźdźców. Hitlerowcy zlikwidowali parafię, na plebanii urządzili posterunek żandarmerii i areszt z trzema celami.
Po wojnie nabożeństwa odprawiane były w prowizorycznej drewnianej świątyni, wybudowanej przez parafian i ks. Struzika.
15 września 1957 roku poświęcono kamień węgielny pod budowę nowego kościoła. Autorem projektu był architekt Wacław Kowalewski. Kościół powstawał przy dużym zaangażowaniu i ofiarności społeczności lokalnej oraz proboszcza ks. Adama Bąkowicza. Budowę ukończono w 1959. Świątynia została poświęcona 29 września 1961 przez bpa Jana Kulika, a konsekrowana 31 maja 1963 przez bp Jana Fondalińskiego. Prace wykończeniowe w świątyni były prowadzone w czasie administrowania parafii przez ks. Piotra Siczka, a dzięki zaangażowaniu następnego proboszcza, ks. Juliana Ryznara i ofiarom społeczności lokalnej dobudowano wieżę kościelną.
Plebania.
Plebania wybudowana w 2004 roku na miejscu starej z 1902.

</doc>
<doc id="2818054" url="https://pl.wikipedia.org/wiki?curid=2818054" title="Rozmywająca prędkość wody">
Rozmywająca prędkość wody



</doc>
<doc id="2818055" url="https://pl.wikipedia.org/wiki?curid=2818055" title="Zamulająca prędkość wody">
Zamulająca prędkość wody



</doc>
<doc id="2818058" url="https://pl.wikipedia.org/wiki?curid=2818058" title="Kościół Wniebowzięcia Najświętszej Marii Panny w Borkach Małych">
Kościół Wniebowzięcia Najświętszej Marii Panny w Borkach Małych

Kościół Wniebowzięcia Najświętszej Maryi Panny – rzymskokatolicki kościół filialny znajdujący się we wsi Borki Małe w gminie Olesno. Kościół należy do parafii św. Franciszka z Asyżu w Borkach Wielkich w dekanacie Olesno, diecezji opolskiej. Świątynia administrowana jest przez braci z zakonu św. Franciszka.
Historia kościoła.
Pierwotnie w miejscu obecnego kościoła był zbudowany w 1750 roku kościół drewniany o konstrukcji zrębowej. Po II wojnie światowej został rozbudowany, jednak w 1952 roku spłonął. Na jego miejscu stoi dziś kapliczka, a nowa świątynia powstała w 1954 roku, niedaleko pierwotnego kościoła.
W nowo pobudowanym w większości z kamienia polnego kościele znajdują się m.in. ocalałe z pożaru 2 obrazy:

</doc>
<doc id="2818069" url="https://pl.wikipedia.org/wiki?curid=2818069" title="Dong Bin">
Dong Bin

Dong Bin (; ur. 22 listopada 1988 w Hunan) – chiński lekkoatleta, trójskoczek, brązowy medalista igrzysk olimpijskich, halowy rekordzista Azji (17,41 w 2016).
Startował na mistrzostwach świata juniorów w 2006. W 2009 zajął 11. miejsce na uniwersjadzie w Belgradzie. Złoty medalista halowego czempionatu Azji z Teheranu. W 2011 wystąpił w finale mistrzostw Azji i uniwersjady. W 2012 ponownie zdobył złoto halowych mistrzostw Azji. Ósmy zawodnik halowych mistrzostw świata w Stambule. Startował na igrzyskach olimpijskich w Londynie, na których zajął 10. miejsce. Wicemistrz igrzysk azjatyckich w Incheon (2014). W 2016 wywalczył złoto halowych mistrzostw świata w Portland. Medalista mistrzostw kraju i chińskiej olimpiady narodowej.
Rekordy życiowe: stadion – 17,38 (14 kwietnia 2012, Zhaoqing); hala – 17,41 (29 lutego 2016, Nankin) halowy rekord Azji.

</doc>
<doc id="2818071" url="https://pl.wikipedia.org/wiki?curid=2818071" title="Wardan Pahlewanjan">
Wardan Pahlewanjan



</doc>
<doc id="2818073" url="https://pl.wikipedia.org/wiki?curid=2818073" title="Nueva Lente">
Nueva Lente

Nueva Lente (pol. „Nowa Soczewka”) – hiszpańskie awangardowe czasopismo fotograficzne założone w 1971 roku. Jednym z jego założycieli był fotograf Pablo Pérez-Mínguez. Od 1975 roku redaktorem pisma był Jorge Rueda.
Z „Nueva Lente” współpracowali m.in. Juan Ramón Yuste, Paco Roux, Cristina García Rodero, Marigrá García Rodero oraz Elías Docet.
Fotografie artystów z tego kręgu odrzucały dokonania fotografii dokumentalistycznej. Były apolityczne, oparte na niejednoznaczności i poetyce absurdu.

</doc>
<doc id="2818074" url="https://pl.wikipedia.org/wiki?curid=2818074" title="Puchar Jugosławii w piłce nożnej mężczyzn">
Puchar Jugosławii w piłce nożnej mężczyzn



</doc>
<doc id="2818075" url="https://pl.wikipedia.org/wiki?curid=2818075" title="Nikołaj Nagajew">
Nikołaj Nagajew



</doc>
<doc id="2818077" url="https://pl.wikipedia.org/wiki?curid=2818077" title="Vardan Pahlevanyan">
Vardan Pahlevanyan



</doc>
<doc id="2818078" url="https://pl.wikipedia.org/wiki?curid=2818078" title="Izet Hajrović">
Izet Hajrović

Izet Hajrović (ur. 4 sierpnia 1991 w Brugg) – bośniacko-szwajcarski piłkarz grający na pozycji ofensywnego pomocnika w Werderze Brema. Jego bratem jest Sead Hajrović, także piłkarz.
Kariera piłkarska.
Swoją karierę piłkarską Hajrović rozpoczął w klubie Grasshoppers Zurych. W latach 2007–2010 grał w rezerwach tego klubu w 1. Lidze. Jeszcze w 2009 roku został włączony do kadry pierwszego zespołu. 3 października 2009 roku zadebiutował w Swiss Super League w zremisowanym 0:0 domowym meczu z FC Luzern. 14 listopada 2010 w wyjazdowym meczu z Luzern (2:3) strzelił swojego pierwszego gola w szwajcarskiej Super League. W sezonie 2012/2013 stał się podstawowym zawodnikiem Grasshoppers.
9 stycznia 2014 dołączył do Galatasaray SK za 3,5 miliona euro. Zadebiutował 2 lutego w wygranym 6:0 spotkaniu z Bursasporem. Na boisku pojawił się w 56. minucie, zmieniając Wesleya Sneijdera.
Latem 2014 Hajrović przeszedł do Werderu Brema.
Kariera reprezentacyjna.
W 2011 roku Hajrović zadebiutował w reprezentacji Szwajcarii U-21. Z kolei 14 listopada 2012 zanotował swój debiut w dorosłej reprezentacji w wygranym 2:1 towarzyskim meczu z Tunezją, rozegranym w Susie. W 83. minucie tego meczu zmienił Tranquillo Barnettę.

</doc>
<doc id="2818091" url="https://pl.wikipedia.org/wiki?curid=2818091" title="Reykjavík Games 2013">
Reykjavík Games 2013

Reykjavík Games 2013 – halowy mityng lekkoatletyczny, który odbył się 19 stycznia 2013 w Reykjavíku.
Zawody były pierwszą odsłoną cyklu European Athletics Indoor Permit Meetings w sezonie 2013.

</doc>
<doc id="2818093" url="https://pl.wikipedia.org/wiki?curid=2818093" title="RC Grivița Bukareszt">
RC Grivița Bukareszt

RC Grivița București – rumuński zespół rugby z siedzibą w Bukareszcie, dwunastokrotny mistrz kraju.
Historia.
7 maja 1932 roku stowarzyszenie kulturalno-sportowe z inicjatywy inżyniera Grigore Lăzărescu założyło sekcję sportową przy Căile Ferate Române. Zespół już miesiąc miesiąc później, 3 lipca, rozegrał swój pierwszy mecz przeciwko PTT. Dziesięć dni później został uznany przez Rumuńską Federacja Rugby pod nazwą "CFR București", a oficjalnie zadebiutował spotkaniem z Tenis Club Român 15 października tego roku.
Pierwszy tytuł mistrza kraju klub zdobył w 1948 roku, drugi w roku 1950 jako "Locomotiva CFR București", kolejne dziewięć zaś pod nazwą "CFR Grivița Roșie București" w latach 1955–1970 walcząc o dominację z Dinamo i Steauą. Ostatni, dwunasty raz w ligowych rozgrywkach drużyna zwyciężyła w 1993 roku. Zespół osiągał sukcesy również na arenie międzynarodowej – w 1962 roku uległ w finale Klubowego Pucharu Europy francuskiemu AS Béziers Hérault, a dwa lata później zdobył to trofeum w meczu z Stade Montois.
Wychowankami klubu było wielu reprezentantów kraju.
Przemiany ustrojowe i gospodarcze z początku lat dziewięćdziesiątych XX wieku spowodowały regres klubu, który spadł do najniższego, trzeciego poziomu ligowego. Stadion, na którym występuje, niszczeje natomiast z powodu braku funduszy.

</doc>
<doc id="2818094" url="https://pl.wikipedia.org/wiki?curid=2818094" title="Mistrzostwa Świata w Łyżwiarstwie Szybkim w Wieloboju 2013">
Mistrzostwa Świata w Łyżwiarstwie Szybkim w Wieloboju 2013

107. Mistrzostwa Świata w Łyżwiarstwie Szybkim w Wieloboju odbyły się w Hamar w dniach 16–17 lutego 2013 roku. Kobiety startowały na mistrzostwach po raz 71. Tytułów mistrzów świata z 2012 roku bronili: Holenderka Ireen Wüst oraz jej rodak – Sven Kramer. Oboje obronili tytuły wywalczone przed rokiem. Kobiety startowały na dystansach: 500 m, 1500 m, 3000 m, 5000 m, a mężczyźnie na dystansach: 500 m, 1500 m, 5000 m, 10 000 m. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 5000 m/10 000 m awansowała tylko najlepsza dwunastka po trzech dystansach.

</doc>
<doc id="2818096" url="https://pl.wikipedia.org/wiki?curid=2818096" title="Jan Olbrycht (lekarz)">
Jan Olbrycht (lekarz)

Jan Stanisław Olbrycht (ur. 6 maja 1886 w Zahutyniu, zm. 18 stycznia 1968 w Krakowie) – polski lekarz, wykładowca uniwersytecki, specjalista medycyny sądowej.
Życiorys.
Jan Stanisław Olbrycht urodził się 6 maja 1886 w Zahutyniu. Był synem Piotra Olbrychta (w 1882 zastępca prowizoryczny nauczyciela w szkole ludowej w Zahutyniu pod Sanokiem, lekarz weterynarii, w 1887 mianowanego weterynarzem powiatowym w Sanoku i służący tam w kolejnych latach przy c. k. starostwie powiatu sanockiego, w 1911 starszy weterynarz przy c. k. starostwie powiatu wadowickiego) i Marii z domu Jaworskiej (córka Jana, proboszcza greckokatolickiego w Zahutyniu). Jego braćmi byli Tadeusz (1891–1963, zootechnik, profesor), Bruno (1895–1951, generał Wojska Polskiego).
W 1904 zdał egzamin dojrzałości w C. K. Gimnazjum w Bochni. Ukończył studia wyższe na Wydziale Lekarskim Uniwersytetu Jagiellońskiego. Od 1909 był demonstratorem w Zakładzie Medycyny Sądowej prof. Leona Wachholza. W 1910 dokonał odkrycia metody wykrywania niewidocznych śladów krwi na ubraniu. W 1911 uzyskał tytuł doktora wszech nauk medycznych i został biegłym sądowym. Dokształcał się w zakładach sądowo-lekarskich na Uniwersytecie Berlińskim i Uniwersytecie Wiedeńskim.
W C. K. Armii został mianowany asystentem lekarza w rezerwie i był przydzielony 1 dywizjonu artylerii konnej. Po wybuchu I wojny światowej został awansowany na stopień nadlekarza w rezerwie z dniem 1 listopada 1914, a potem awansowany na stopień lekarza pułkowego z dniem 1 lutego 1918. Do około 1917 pozostawał oficerem 1 dywizjonu artylerii konnej, a do 1918 był przydzielony do 1 pułku artylerii polowej. Nie brał udziału w walkach. W 1916 przywrócony do pracy na UJ. Pełnił stanowisko prosektorium wojskowego.
Po odzyskaniu przez Polskę niepodległości został przyjęty do Wojska Polskiego i służył w jego szeregach od 1919 do 1921. Został awansowany na stopień majora lekarza rezerwy ze starszeństwem z dniem 1 czerwca 1919. W 1923, 1924 był oficerem rezerwowym lekarzem 5 batalionu sanitarnego w Krakowie. W 1934 był oficerem rezerwowym 5 Szpitala Okręgowego pozostając w ewidencji Powiatowej Komendy Uzupełnień Kraków Miasto.
W 1923 został profesorem Uniwersytetu Jagiellońskiego otrzymując na uczelni osobny zakład, niezależny od prof. Wachholza. W roku akademickim 1934/1935 był dziekanem Wydziału Lekarskiego UJ. Zastosował pioniersko badania grupy krwi do metody ustalania ojcostwa (1926), przyczynił się do ustalenia sprawy zabójstwa tzw. „pięknej Zośki” tj. modelki z krakowskiej ASP (1927) oraz był biegłym sądowym w głośnym procesie Rity Gorgonowej. Był prezesem Izby Lekarskiej od 1932 do 1935, członkiem rady Izby Lekarskiej, członkiem Towarzystwa Lekarskiego. Był współredaktorem czasopism sądowo-lekarskich. Został członkiem-współpracownikiem komisji prehistorycznej i antropologicznej Polskiej Akademii Umiejętności (od 1931).
Podczas II wojny światowej, w 1942 roku został aresztowany przez Niemców, po czym 13 lipca tego roku został osadzony w obozie Auschwitz. W styczniu 1945 uczestniczył w marszu śmierci z obozu Auschwitz do Wodzisławia Śląskiego. Następnie z wodzisławskiej stacji kolejowej został przetransportowany do Mauthausen-Gusen i był więźniem również tego obozu. Po wojnie pozostawał profesorem UJ do 1962. Był biegłym w sprawach zbrodni hitlerowskich przy Najwyższym Trybunale Narodowym. W 1968 został członkiem rzeczywistym Polskiej Akademii Nauk. Opublikował 120 prac naukowych, m.in. dzieło "Medycyna sądowa w procesie karnym".
W 1960 został laureatem Nagrody Miasta Krakowa. W 1962 otrzymał tytuł doktora honoris causa Uniwersytetu Jagiellońskiego. Zmarł w 1968. 
Zmarł 18 stycznia 1968 w Krakowie Został pochowany na Cmentarzu Rakowickim w Krakowie (kwatera D, rząd wsch.). Jego żoną była Izabela z domu Łada.
Odznaczenia.
austro-węgierskie

</doc>
<doc id="2818097" url="https://pl.wikipedia.org/wiki?curid=2818097" title="Martin Pospíšil">
Martin Pospíšil

Martin Pospíšil (ur. 26 czerwca 1991 w Bělkovicach-Lašťanach) – piłkarz czeski grający na pozycji środkowego pomocnika. Od 2023 jest zawodnikiem Sigmy Ołomuniec.
Kariera piłkarska.
Swoją karierę piłkarską Pospíšil rozpoczął w klubie Sigma Ołomuniec. W 2010 został włączony do kadry pierwszego zespołu. 15 maja 2011 zadebiutował w pierwszej lidze czeskiej w wygranym 2:0 domowym meczu z FC Hradec Králové. W sezonie 2010/2011 rozegrał w Sigmie dwa mecze.
Latem 2011 Pospíšil został wypożyczony do drugoligowego klubu Fotbal Trzyniec. W nim swój debiut zaliczył 6 sierpnia 2011 w przegranym 0:2 wyjazdowym spotkaniu z Tescomą Zlín. W klubie z Trzyńca występował przez pół sezonu.
Na początku 2012 Pospíšil wrócił do Sigmy. 6 kwietnia strzelił swojego pierwszego gola w czeskiej pierwszej lidze w wygranym 3:2 wyjazdowym meczu z FK Mladá Boleslav. W sezonie 2011/2012 zdobył z Sigmą Puchar Czech. Z kolei latem 2012 sięgnął po Superpuchar Czech.
W 2013 Pospíšil przeszedł do Viktorii Pilzno. Niedługo potem został wypożyczony do Sigmy, a następnie odszedł do FK Baumit Jablonec.
Kariera reprezentacyjna.
7 września 2012 Pospíšil zadebiutował w reprezentacji Czech U-21 w zremisowanym 0:0 meczu eliminacji ME 2013 z Czarnogórą. Z kolei 14 listopada 2012 zanotował swój debiut w dorosłej reprezentacji w wygranym 3:0 towarzyskim meczu ze Słowacją, rozegranym w Ołomuńcu. W 82. minucie tego meczu zmienił Michala Ordoša.

</doc>
<doc id="2818098" url="https://pl.wikipedia.org/wiki?curid=2818098" title="Martin Pospisil">
Martin Pospisil



</doc>
<doc id="2818099" url="https://pl.wikipedia.org/wiki?curid=2818099" title="Tomas Horava">
Tomas Horava



</doc>
<doc id="2818100" url="https://pl.wikipedia.org/wiki?curid=2818100" title="Truflowiec jednorożek">
Truflowiec jednorożek

Truflowiec jednorożek ("Bolbelasmus unicornis") – gatunek chrząszcza z rodziny grzybolcowatych. Rzadko występujący chrząszcz o słabo poznanej biologii. Prowadzi podziemny tryb życia, możliwe, że stadia przedimaginalne związane są z podziemnymi grzybami.
Morfologia.
Imagines mają 12–14 mm długości. Ciało jest kuliste w zarysie, pokrywy błyszczące, zabarwione czerwonobrunatno. Zaznaczony jest dymorfizm płciowy: samce mają krótki rożek na czole, dwa głębokie wklęśnięcia i cztery ostre guzki na przedpleczu, podczas gdy samice na czole mają poprzeczne żeberko i krótkie, poprzeczne żeberko na przedpleczu.
Występowanie.
Zasięg występowania pannoński. Notowany z Węgier, Słowacji, Rumunii, północnych Włoch, Austrii, Szwajcarii, zachodniej Francji i południowych Niemiec, wschodnich Czech i południowej i wschodniej Polski, zachodniej Ukrainy, Bośni, Bułgarii i Grecji. Chrząszcz wszędzie jest bardzo rzadko spotykany. Z terenów Polski historycznie wykazany z Mazowsza, Lubelszczyzny, Śląska Opolskiego i Kielecczyzny. W latach 70. zebrany z okolic Skarbki na Wyżynie Małopolskiej. W 2004 roku został objęty ochroną gatunkową w Polsce.

</doc>
<doc id="2818101" url="https://pl.wikipedia.org/wiki?curid=2818101" title="Mistrzostwa Świata w Łyżwiarstwie Szybkim w Wieloboju Sprinterskim 2013">
Mistrzostwa Świata w Łyżwiarstwie Szybkim w Wieloboju Sprinterskim 2013

44. Mistrzostwa świata w łyżwiarstwie szybkim w wieloboju sprinterskim odbyły się w Salt Lake City, w USA w dniach 26–27 stycznia 2013 roku. Zawodnicy dwukrotnie startowali na dystansie 500 i 1000 metrów. Do czwartego biegu awansowało najlepszych 24 zawodników po trzech startach.
Tytułu mistrzyni świata bronili: reprezentantka Chin Yu Jing wśród kobiet, oraz Holender Stefan Groothuis wśród mężczyzn. Tym razem najlepsi okazali się Heather Richardson z USA oraz Michel Mulder z Holandii.

</doc>
<doc id="2818104" url="https://pl.wikipedia.org/wiki?curid=2818104" title="Dżem 1979–1994">
Dżem 1979–1994

Dżem 1979–1994 – dwupłytowe wydawnictwo DVD dokumentujące dziewięć koncertów zespołu Dżem zarejestrowanych przez Telewizję Polską w latach 1982-1993. Dodatkowo zamieszczono cztery teledyski oraz wywiady z aktualnymi członkami zespołu.
Lista utworów.
DVD 1.
Rockowisko - Łódź, 29 listopada 1981.
Skład zespołu: Ryszard Riedel, Jerzy Styczyński, Adam Otręba, Beno Otręba, Paweł Berger, Michał Giercuszkiewicz
Niewinni - Studio Telewizji Kraków, 24 sierpnia 1982.
Skład zespołu: Ryszard Riedel, Jerzy Styczyński, Adam Otręba, Beno Otręba, Paweł Berger, Grzegorz Schneider
Olsztyńskie Noce Bluesowe - Olsztyn, 12 sierpnia 1984.
Skład zespołu: Ryszard Riedel, Jerzy Styczyński, Adam Otręba, Beno Otręba, Paweł Berger, Michał Giercuszkiewicz
Łódzki Wieczór Muzyki Bluesowej Top Blues Feeling - Teatr Wielki w Łodzi, 25 stycznia 1986.
Skład zespołu: Ryszard Riedel, Jerzy Styczyński, Adam Otręba, Beno Otręba, Paweł Berger, Michał Giercuszkiewicz
Dżem Live - Riviera Remont cz.1 - Klub Riviera Remont w Warszawie, 11 stycznia 1991.
Skład zespołu: Ryszard Riedel, Jerzy Styczyński, Adam Otręba, Beno Otręba, Paweł Berger, Marek Kapłon
Dżem Live - Riviera Remont cz.2 - Klub Riviera Remont w Warszawie, 11 stycznia 1991.
Skład zespołu: Ryszard Riedel, Jerzy Styczyński, Adam Otręba, Beno Otręba, Paweł Berger, Marek Kapłon
DVD 2.
Rawa Blues Festiwal - Katowice, 19 września 1992.
Skład zespołu: Ryszard Riedel, Jerzy Styczyński, Adam Otręba, Beno Otręba, Paweł Berger, Zbigniew Szczerbiński, Krzysztof „Partyzant” Toczko
Bez Prądu - koncert akustyczny - Studio Radia Łódź, 23 maja 1993.
Skład zespołu: Ryszard Riedel, Jerzy Styczyński, Adam Otręba, Beno Otręba, Paweł Berger, Zbigniew Szczerbiński, Krzysztof „Partyzant” Toczko
Wojna z Trzema Schodami - Bydgoszcz, 25 czerwca 1993.
Skład zespołu: Ryszard Riedel, Jerzy Styczyński, Adam Otręba, Beno Otręba, Paweł Berger, Zbigniew Szczerbiński, Krzysztof „Partyzant” Toczko

</doc>
<doc id="2818105" url="https://pl.wikipedia.org/wiki?curid=2818105" title="Fernando Correia">
Fernando Correia

Fernando Correia (ur. w 1880) – szermierz, szpadzista reprezentujący Portugalię, uczestnik igrzysk w Sztokholmie w 1912 roku oraz igrzysk w Antwerpii w 1920 roku, na których startował w turniejach indywidualnych. 

</doc>
<doc id="2818107" url="https://pl.wikipedia.org/wiki?curid=2818107" title="Solea">
Solea

Zobacz też

</doc>
<doc id="2818108" url="https://pl.wikipedia.org/wiki?curid=2818108" title="Mistrzostwa Świata w Łyżwiarstwie Szybkim na Dystansach 2013">
Mistrzostwa Świata w Łyżwiarstwie Szybkim na Dystansach 2013

15. Mistrzostwa świata w łyżwiarstwie szybkim na dystansach odbyły się w dniach 21-24 marca 2013 roku w Soczi w Rosji, na Adler-Arienie. Rozdanych zostało 12 kompletów medali po 6 w konkurencjach męskich, jak i żeńskich.

</doc>
<doc id="2818110" url="https://pl.wikipedia.org/wiki?curid=2818110" title="Spessard Holland">
Spessard Holland

Spessard Lindsey Holland (ur. 10 lipca 1892 w Bartow w stanie Floryda, zm. 6 listopada 1971 tamże) – amerykański polityk, działacz Partii Demokratycznej, prawnik.
Walczył w I wojnie światowej. W latach 1932-1940 zasiadał w Senacie stanu Floryda. Od 1941 do 1945 pełnił funkcję gubernatora tego stanu. W latach 1946-1971 był senatorem 1. klasy z Florydy.
8 lutego 1919 poślubił Mary Agnes Groover. Para miała czworo dzieci. 

</doc>
<doc id="2818111" url="https://pl.wikipedia.org/wiki?curid=2818111" title="Token Passing">
Token Passing



</doc>
<doc id="2818113" url="https://pl.wikipedia.org/wiki?curid=2818113" title="Konstandinos Kodzias">
Konstandinos Kodzias

Konstandinos Kodzias (gr. Κωνσταντίνος Κοτζιάς, ur. 17 maja 1892 w Atenach, zm. 8 grudnia 1951) – grecki szermierz, uczestnik igrzysk w Sztokholmie i igrzysk w Paryżu.
W 1934 roku został wybrany burmistrzem Aten. Za czasów reżimu 4 sierpnia pełnił funkcję ministra do spraw dystryktu stołecznego. Po śmierci dyktatora Joanisa Metaksasa w styczniu 1941 roku został wyznaczony przez króla na premiera nowego rządu, lecz odrzucił ową propozycję. Podczas okupacji przebywał w USA. Po powrocie ponownie został wybrany burmistrzem Aten i pełnił urząd aż do śmierci w 1951 roku.

</doc>
<doc id="2818117" url="https://pl.wikipedia.org/wiki?curid=2818117" title="Bjuv">
Bjuv

Bjuv – miejscowość ("tätort") w południowej Szwecji, w regionie administracyjnym ("län") Skania. Siedziba władz ("centralort") gminy Bjuv.
Miejscowość położona jest na zachód od pasma Söderåsen w północno-zachodniej części prowincji historycznej ("landskap") Skania, ok. 15 km na wschód od Helsingborga.
Od XIX wieku historia Bjuv związana jest z kopalnictwem węgla kamiennego oraz gliny wykorzystywanej do produkcji ceramiki. Szczególnie szybki rozwój miejscowości jako ośrodka przemysłowego nastąpił w 2 poł. XIX wieku. Przyczyniło się do tego otwarcie w 1875 roku linii kolejowej Helsingborg – Hässleholm. Ostatnia kopalnia węgla kamiennego została zamknięta w 1979 roku. W jednym z jej szybów mieści się od 1985 roku muzeum górnictwa związanego z okolicami Bjuv.
W Bjuvie ma swoją siedzibę przedsiębiorstwo branży spożywczej Findus Sverige AB.
W 2010 roku Bjuv liczył 6832 mieszkańców.

</doc>
<doc id="2818120" url="https://pl.wikipedia.org/wiki?curid=2818120" title="Léon Tom">
Léon Tom

Léon Tom (ur. 25 października 1888 w Antwerpii) – szermierz reprezentujący Belgię, uczestnik igrzysk w Sztokholmie w 1912 roku, igrzysk w Antwerpii w 1920, igrzysk w Paryżu w 1924 oraz igrzysk w Amsterdamie w 1928 roku, na których dwukrotnie został wicemistrzem olimpijskim w turniejach drużynowych. Wystartował także w składzie bobslejowej czwórki podczas zimowych igrzysk w St. Moritz w 1928 roku.

</doc>
<doc id="2818124" url="https://pl.wikipedia.org/wiki?curid=2818124" title="Barka turystyczna">
Barka turystyczna

Barka turystyczna (, ) – rodzaj jachtu motorowego przeznaczonego do dłuższych rejsów turystycznych po wodach śródlądowych (znacznie rzadziej po morskich wodach wewnętrznych i przybrzeżnych).
Za barkę uznaje się jacht przeznaczony do pływania wypornościowego z niedużą prędkością (nie są one przygotowane do pływania w ślizgu), za to dające możliwość zamieszkiwania w komfortowych warunkach. 
Budowa i wyposażenie.
W zależności od typu, w swoim wyglądzie nawiązują do dawnych barek transportowych (np. rodzina barek "Pénichettes" produkowanych dla przedsiębiorstwa czarterowego Locaboat) lub do nowoczesnych jachtów motorowych (np. rodzina barek "Europa" przedsiębiorstwa Cardinal Boating Holidays). Mają długość od 9 do max. 15 metrów. Swoim wyposażeniem przypominają przyczepy kempingowe. Mają do 12 miejsc sypialnych – częściowo w kajutach, w pełni wyposażoną kuchnię oraz łazienkę lub łazienki z prysznicem i toaletą. Ze względów ekologicznych ścieki przechowywane są w przeznaczonym do tego zbiorniku, opróżnianym w marinie. W czasie dłuższego rejsu uzupełnia się też wodę pitną, paliwo oraz wymienia butle z gazem. Informacje o marinach świadczących takie usługi zamieszczone są na mapach żeglownych dróg śródlądowych.
Niektóre z barek mają możliwość sterowania nią z drugiego stanowiska na górnym pokładzie (tzw. "flying bridge"). Większe z jednostek wyposażone są w ster strumieniowy ułatwiający manewry w śluzach i marinach.
Barki przeznaczone do wynajmu mają ograniczoną wyraźnie prędkość (często do 8 km/h lub nieznacznie więcej), co z jednej strony wynika z faktu, że pływają głównie kanałami, na których obowiązują ograniczenia prędkości, z drugiej zaś ze względów bezpieczeństwa, gdyż są one wynajmowane osobom nieposiadającym patentów żeglarskich ani motorowodnych.
Żegluga.
Ten rodzaj jachtingu jest formą turystyki dla grup od trzech-czterech do maksymalnie dwunastu osób. Dodatkowymi atutami są: możliwość wysiadania na brzeg w niemal dowolnym miejscu, wiele miejsc do postoju, możliwość przewożenia rowerów (a więc i dokonywania wypraw w głąb lądu), możliwość opalania się na jednostce.
Jachting motorowy na barkach jest mało męczącym sposobem podróżowania i wymagającym minimum nakładu pracy w trakcie jego uprawiania. Poza śluzami, gdzie wymagane jest współdziałaniem większej liczby osób, podczas rejsu jedna osoba nią steruje, a reszta oddaje się swoim zajęciom. Poza prowadzeniem jednostki wykonuje się bardzo mało innych czynności związanych z jej obsługą. Uprawiać ten rodzaj turystyki mogą praktycznie wszystkie osoby, także starsze lub niepełnosprawne
Unia Europejska.
W większości państw Unii Europejskiej do prowadzenia barki turystycznej nie jest potrzebne posiadanie stopnia żeglarskiego. Przed rozpoczęciem rejsu załoga przechodzi trwające około 3 godzin przeszkolenie.
Turystyka na barkach jest popularna na zachodzie Europy, gdzie istnieje dobrze rozwinięta sieć kanałów śródlądowych. Kanały w Europie Zachodniej są dobrze utrzymane, posiadają mariny przystosowane do obsługi tego typu ruchu turystycznego. Na południu Europy z kanałów można korzystać przez cały rok. Kanały Europy Zachodniej stanowią jednorodny system. Można też tak układać trasy, aby tworzyły pętlę.
Belgia, Francja, Holandia, Włochy, Niemcy.
We Francji, Holandii, Włoszech do uprawiania żeglugi barkami nie są wymagane uprawnienia. Personel bazy czarterującej przeprowadza krótki instruktaż (ok. 2–3 godziny), który odbywa się podczas wynajmowania jednostki. W Irlandii, Wielkiej Brytanii i w Polsce od obywateli polskich wymagany jest odpowiedni patent żeglarski. Dostępne w czarterach nowsze typy barek turystycznych są dobrze wyposażone. Mogą być wyposażone w ciepłą wodę i pełne węzły sanitarne.
W Niemczech do kierowania barkami turystycznymi na niektórych wodach wymagane są patenty, na niektórych nie, np. z obowiązku posiadania patentu wyłączone są akweny wielkich jezior Meklemburgii, ale w przypadku wpłynięcia na wody Berlina patent jest już wymagany. Zasięgi obszarów, na których wymaga się patentów, określają miejscowe przepisy.
Trasy wiodą przez całe Niemcy, Holandię, Belgię i Francję aż po Pireneje. Kanałami jest usiana również cała Anglia i Szkocja oraz Irlandia. W Paryżu marina dla turystów znajduje się w samym centrum miasta przy placu Bastylii, a wodą można się wybrać nawet szlakiem zamków nad Loarą. Przeważająca większość kanałów we wszystkich państwach zachodniej Europy powstała w XIX wieku, a często wcześniej, na przykład Kanał Południowy na południu Francji, łączący Morze Śródziemne i Atlantyk, powstał w XVII wieku (jego trasa wiedzie m.in. akweduktami oraz około 160-metrowym tunelem).
Najpopularniejszymi akwenami żeglugi barek turystycznych są:
We Francji: rejon kanału du Midi wzdłuż wybrzeża Morza śródziemnego aż do zamku Carcassonne i Tuluzy; region środkowej Loary i Burgundii z akweduktami, kanałami lateralnymi i tunelami oraz licznymi śluzami; rejon Bretanii między Nantes a Brestem.
We Francji i Niemczech: Alzacja i Lotaryngia, tj. Mozela i kanał Marna-Ren od Nancy do Strasburga, łączące się też z Saarą, co zwiększa akwen żeglugi o Niemcy i Luksemburg.
We Francji i Belgii: rejon Mozy od zachodniej Lotaryngii po Belgię.
W Belgii: kanały między Brukselą, Gandawą, Ostendą i Antwerpią oraz kanał łączący Brukselę ze Skaldą z najwyższą w Europie podnośnią statków Strepy-Thieu i wielką komorową pochylnią Ronquieres.
W Holandii: kanały wokół Amsterdamu obejmujące Utrecht, Haarlem, Alkmaar, Lejdę i Goudę; delta Renu; rejon Fryzji, w szczególności połączone kanałami jeziora w okolicach Sneek i Heerenveen.
W Niemczech: Pojezierze Meklemburskie.
We Włoszech: akweny wokół Wenecji i rzeka Adyga.
W Wielkiej Brytanii: Kanał Kaledoński w Szkocji; Tamiza i łączące się z nią kanały w Anglii.
W Irlandii: system rzeki Shannon i Wielkiego Kanału.
Polska.
Sieć kanałów w Polsce nie jest rozbudowana. Gotowy jest np. szlak z Bydgoszczy do Berlina. Drugą drogą wodną jest Odrzańska Droga Wodna, gdzie rekreacyjne wykorzystanie szlaku rozpoczyna się w Kędzierzynie-Koźlu (Marina Lasoki), a kończy w Szczecinie. Szlak ten ma też powiązanie z europejską siecią śródlądowych dróg wodnych. Brak tylko infrastruktury, głównie przystani, choć dla barek nie jest to niezbędne. Barki są na tyle płytkie i płaskodenne, że bez trudu można wysiadać z nich suchą nogą na brzeg.
W Polsce na podstawie art. 37a ust. 4 ustawy z 21 grudnia 2000 r. o żegludze śródlądowej () od 16 października 2010 nie wymaga się jakichkolwiek uprawnień do prowadzenia jachtów motorowych o mocy silnika do 75 kW i o długości kadłuba do 13 m, których prędkość maksymalna ograniczona jest konstrukcyjnie do 15 km/h. W przypadku jachtów przeznaczonych do najmu konieczne jest odbycie przez prowadzącego jacht szkolenia z zakresu bezpieczeństwa na wodzie. Barki przekraczające te parametry prowadzić może osoba posiadająca patent sternika motorowodnego, który uprawnia do prowadzenia wszelkich jachtów motorowych na wodach śródlądowych.

</doc>
<doc id="2818125" url="https://pl.wikipedia.org/wiki?curid=2818125" title="Arthur Griez von Ronse">
Arthur Griez von Ronse

Arthur Dillon Griez von Ronse (ur. ?, zm. 17 marca 1921) – szermierz reprezentujący Austrię, uczestnik igrzysk w Sztokholmie w 1912 roku, gdzie w turnieju indywidualnym szpadzistów dotarł do fazy półfinałowej.

</doc>
<doc id="2818129" url="https://pl.wikipedia.org/wiki?curid=2818129" title="Boeing 787 Dreamliner">
Boeing 787 Dreamliner



</doc>
<doc id="2818131" url="https://pl.wikipedia.org/wiki?curid=2818131" title="Mistrzostwa Europy w Łyżwiarstwie Szybkim w Wieloboju 2013">
Mistrzostwa Europy w Łyżwiarstwie Szybkim w Wieloboju 2013

110. Mistrzostwa Europy w łyżwiarstwie szybkim w wieloboju odbyły się w Holandii w Heerenveen w dniach 11 – 13 stycznia 2013 roku. Kobiety startowały po raz 38.
Tytuły mistrzów Europy wywalczyli: Holender Sven Kramer i Holenderka Ireen Wüst.

</doc>
<doc id="2818132" url="https://pl.wikipedia.org/wiki?curid=2818132" title="Pinguin">
Pinguin



</doc>
<doc id="2818133" url="https://pl.wikipedia.org/wiki?curid=2818133" title="Hans Bergsland">
Hans Bergsland

Hans Bergsland (ur. 15 października 1878 w Christianii, zm. 9 czerwca 1956 w Oslo) – norweski szermierz, szpadzista, uczestnik igrzysk w Londynie w 1908 oraz igrzysk w Sztokholmie w 1912 roku, gdzie startował w turniejach indywidualnych i drużynowych. Jego brat, Jacob Bergsland, także był szermierzem.

</doc>
<doc id="2818135" url="https://pl.wikipedia.org/wiki?curid=2818135" title="Frederick Grubb">
Frederick Grubb

Frederick Henry „Freddie” Grubb (ur. 27 maja 1887 w Wimbledonie, zm. 6 marca 1949 tamże) – brytyjski kolarz szosowy, dwukrotny medalista olimpijski.
Kariera.
Największe sukcesy w karierze Frederick Grubb osiągnął w 1912 roku, kiedy zdobył dwa medale podczas igrzysk olimpijskich w Sztokholmie. W indywidualnej jeździe na czas zajął drugie miejsce za Rudolphem Lewisem ze Związku Południowej Afryki, a przed Amerykaninem Carlem Schutte. Na tych samych igrzyskach wspólnie z Leonem Meredithem, Charlesem Mossem i Williamem Hammondem zdobył także srebrny medal w drużynowej jeździe na czas. W 1914 roku przeszedł na zawodowstwo, ale medale olimpijskie były jedynymi trofeami wywalczonymi przez Brytyjczyka na międzynarodowej imprezie tej rangi. Nigdy nie zdobył medalu na szosowych mistrzostwach świata.

</doc>
<doc id="2818136" url="https://pl.wikipedia.org/wiki?curid=2818136" title="MACS0647-JD">
MACS0647-JD

MACS0647-JD – bardzo odległa galaktyka, jedna z najbardziej odległych znanych galaktyk, położona jest w gwiazdozbiorze Żyrafy. Jej odległość od Ziemi szacowana jest na z=10,7 (około 13,3 miliardów lat świetlnych). Światło, które dotarło teraz na Ziemię zostało wyemitowane przez tę galaktykę, kiedy wiek Wszechświata wynosił zaledwie 3% jego obecnego wieku, obecnie obserwowana galaktyka powstała 420 milionów lat po Wielkim Wybuchu.
Galaktyka została odkryta w ramach programu Cluster Lensing And Supernova Survey with Hubble (CLASH), w ramach którego astronomowie dokonują przeglądu nieba poszukując odległych obiektów, których światło zostało wzmocnione przez soczewkowanie grawitacyjne innych masywnych obiektów.
W odkryciu MACS0647-JD pomogła masywna gromada galaktyk MACSJ0647.7+7015 (z=0,591). Dzięki soczewkowaniu grawitacyjnemu tej gromady z Ziemi widziany jest potrójny obraz galaktyki MACS0647-JD, poszczególne obrazy wzmocnione są osiem, siedem i dwa razy.
MACS0647-JD jest bardzo małym obiektem, szacuje się, że jego średnica wynosi zaledwie 600 lat świetlnych i może być nawet jeszcze nie do końca sformowaną galaktyką. Dla porównania Droga Mleczna, w której znajduje się Ziemia ma średnicę 100-120 tysięcy lat świetlnych.
Galaktyka położona jest zbyt daleko, aby jej odległość mogła być potwierdzona spektroskopowo. Jej odległość została oszacowana na podstawie innych przesłanek, między innymi dlatego, że widzialna jest ona wyłącznie przy użyciu czerwonych filtrów. Po wyeliminowaniu innych możliwości może to tylko oznaczać, że jej światło uległo bardzo znacznemu przesunięciu ku czerwieni, co oznacza, że jest ona położona w znacznej odległości od Ziemi.

</doc>
<doc id="2818137" url="https://pl.wikipedia.org/wiki?curid=2818137" title="Władimir Kajzer">
Władimir Kajzer

Władimir Giermanowicz Kajzer (ros. Владимир Германович Кайзер) – szermierz, szpadzista i florecista reprezentujący Rosję, uczestnik igrzysk w Sztokholmie w 1912 roku, gdzie wystartował w indywidualnym turnieju florecistów oraz w indywidualnym i drużynowym turnieju szpadzistów.

</doc>
<doc id="2818139" url="https://pl.wikipedia.org/wiki?curid=2818139" title="Josef Hušbauer">
Josef Hušbauer

Josef Hušbauer (ur. 16 marca 1990 w Pradze) – piłkarz czeski grający na pozycji środkowego pomocnika. Od 2016 roku jest zawodnikiem klubu Slavia Praga.
Kariera piłkarska.
Swoją karierę piłkarską Hušbauer rozpoczął w klubie Sparta Praga, gdzie grał w juniorach. W 2007 roku podjął treningi w FC Vysočina Jihlava. W 2008 roku został włączony do kadry pierwszego zespołu i wtedy też zadebiutował w nim w drugiej lidze czeskiej. Latem 2008 przeszedł do pierwszoligowej Viktorii Žižkov. Swój debiut w Viktorii zaliczył 2 sierpnia 2008 w przegranym 2:3 wyjazdowym meczu z Viktorią Pilzno. W sezonie 2008/2009 spadł z Viktorią do drugiej ligi.
We wrześniu 2009 roku Hušbauer został na rok wypożyczony do 1. FK Příbram. W klubie tym zadebiutował 20 września 2009 w przegranym 0:1 wyjazdowym meczu z Bohemiansem Praga.
Latem 2010 Hušbauer odszedł do Baníka Ostrawa. W nim swój debiut zanotował 18 lipca 2010 w zremisowanym 0:0 wyjazdowym meczu z 1. FK Příbram. W Baníku występował do lata 2011 roku.
Latem 2011 roku Hušbauer przeszedł do Sparty Praga. W Sparcie zadebiutował 12 września 2011 w zwycięskim 4:1 domowym meczu z Viktorią Žižkov, w którym zdobył gola. W 2012 i 2013 roku został wicemistrzem kraju. W sezonie 2013/2014 został najlepszym strzelcem ligi, a Sparta wywalczyła dublet - mistrzostwo oraz Puchar Czech. W sezonie 2014/2015, także został wicemistrzem Czech.
W 2015 roku Hušbauer został wypożyczony ze Sparty do Cagliari Calcio. W Serie A zadebiutował 7 marca 2015 w przegranym 0:2 wyjazdowym meczu z Sampdorią. Na koniec sezonu 2014/2015 spadł z Cagliari do Serie B.
Latem 2015 Hušbauer wrócił do Sparty, a na początku 2016 odszedł do Slavii Praga. Zadebiutował w niej 13 lutego 2016 w wygranym 2:1 domowym meczu ze Zbrojovką Brno.
Kariera reprezentacyjna.
W reprezentacji Czech Hušbauer zadebiutował 15 sierpnia 2012 w zremisowanym 0:0 towarzyskim meczu z Ukrainą, rozegranym we Lwowie. W 81. minucie tego meczu zmienił Petra Jiráčka.

</doc>
<doc id="2818140" url="https://pl.wikipedia.org/wiki?curid=2818140" title="Josef Husbauer">
Josef Husbauer



</doc>
<doc id="2818141" url="https://pl.wikipedia.org/wiki?curid=2818141" title="Kevin Conboy">
Kevin Conboy

Kevin Conboy (ur. 15 października 1987 w Esbjergu) - duński piłkarz grający na pozycji lewego obrońcy. Od 2020 jest zawodnikiem Esbjerg fB.

</doc>
<doc id="2818142" url="https://pl.wikipedia.org/wiki?curid=2818142" title="Tal Ben Chajjim (ur. 1989)">
Tal Ben Chajjim (ur. 1989)

Tal Ben Chajjim, Tal Ben Haim (hebr. טל בן חיים; ur. 5 sierpnia 1989 w Kefar Sawie) – izraelski piłkarz posiadający polskie obywatelstwo, występujący na pozycji napastnika. Zawodnik Sparty Praga, do której trafił w 2017 roku. W reprezentacji Izraela zadebiutował w 2011 roku. Do tej pory rozegrał w niej trzy spotkania, w których zdobył jedną bramkę (stan na 15 listopada 2012).

</doc>
<doc id="2818143" url="https://pl.wikipedia.org/wiki?curid=2818143" title="Lapis Trubiackoj">
Lapis Trubiackoj



</doc>
<doc id="2818147" url="https://pl.wikipedia.org/wiki?curid=2818147" title="Badawi Gusiejnow">
Badawi Gusiejnow

Badawi Rusłanowicz Gusiejnow (ur. 11 lipca 1991 w Kaspijsku) − rosyjski i azerbejdżański piłkarz występujący na pozycji obrońcy w klubie Qarabağ FK, do którego trafił latem 2012 roku. W reprezentacji Azerbejdżanu zadebiutował w 2012 roku.

</doc>
<doc id="2818149" url="https://pl.wikipedia.org/wiki?curid=2818149" title="Coeur de pirate">
Coeur de pirate



</doc>
<doc id="2818152" url="https://pl.wikipedia.org/wiki?curid=2818152" title="Konstantinos Kotzias">
Konstantinos Kotzias



</doc>
<doc id="2818154" url="https://pl.wikipedia.org/wiki?curid=2818154" title="Kostas Stafilidis">
Kostas Stafilidis

Kostas Stafilidis (gr. Κώστας Σταφυλίδης; ur. 2 grudnia 1993) – grecki piłkarz występujący na pozycji obrońcy w niemieckim klubie VfL Bochum oraz w reprezentacji Grecji. Wychowanek PAOK-u, a w trakcie swojej kariery grał także w takich zespołach, jak Bayer Leverkusen, Fulham, Augsburg, Stoke City oraz 1899 Hoffenheim.

</doc>
<doc id="2818157" url="https://pl.wikipedia.org/wiki?curid=2818157" title="Kostas Stafylidis">
Kostas Stafylidis



</doc>
<doc id="2818158" url="https://pl.wikipedia.org/wiki?curid=2818158" title="Badawi Husejnow">
Badawi Husejnow



</doc>
<doc id="2818159" url="https://pl.wikipedia.org/wiki?curid=2818159" title="Badavi Guseynov">
Badavi Guseynov



</doc>
<doc id="2818160" url="https://pl.wikipedia.org/wiki?curid=2818160" title="Gottvaldov">
Gottvaldov



</doc>
<doc id="2818162" url="https://pl.wikipedia.org/wiki?curid=2818162" title="Andrzej Bukowiński">
Andrzej Bukowiński

Andrés Bukowinski, pierwotnie Andrzej Bukowiński (ur. 1940 w Warszawie) – brazylijski reżyser filmowy polskiego pochodzenia, specjalizuje się w filmach reklamowych.
Życiorys.
Rodzice Andrzeja Bukowińskiego opuścili Polskę w 1946, trzy lata później osiedli w Argentynie. Tam rozpoczął studia architektoniczne, ale zafascynowany filmem reklamowym przerwał studia i poświęcił się swojej pasji. Od początku kariery odnosił sukcesy, w 1973 przeniósł się do Brazylii. Od połowy lat 90. XX wieku współpracuje z polskimi agencjami reklamowymi w zakresie realizacji filmowych kampanii reklamowych.
, zrealizował ponad 380 filmów dokumentalnych i fabularnych oraz ponad 3000 filmów reklamowych. Na festiwalach filmowych w Cannes i w Wenecji otrzymał dwadzieścia pięć statuetek "Lwów" w kategorii filmu reklamowego (dziewięć nagród to Złote Lwy). Jego najsławniejszym dziełem jest film pt. "„Hitler”" reklamujący gazetę Folha de São Paolo. Najdłużej współpracował z aktorem Carlosem Moreno, który wystąpił w jego 337 filmach reklamowych.
W 2018 został konsulem honorowym Rzeczypospolitej Polskiej w São Paulo.
W 1999 posiadał obywatelstwo polskie oraz argentyńskie.
Nagrody i odznaczenia.
W 1999 prezydent Polski odznaczył Andrzeja Bukowińskiego Krzyżem Kawalerskim Orderu Odrodzenia Polski, a w 2006 otrzymał Srebrny Medal „Zasłużony Kulturze Gloria Artis”.

</doc>
<doc id="2818163" url="https://pl.wikipedia.org/wiki?curid=2818163" title="Antarktyczny Prąd Okołobiegunowy">
Antarktyczny Prąd Okołobiegunowy



</doc>
<doc id="2818164" url="https://pl.wikipedia.org/wiki?curid=2818164" title="Hala Reprezentacyjna MTP">
Hala Reprezentacyjna MTP

Hala Reprezentacyjna (Pawilon nr 3A) - hala wystawiennicza Międzynarodowych Targów Poznańskich zlokalizowana przy ul. Bukowskiej róg Roosevelta, przy wewnętrznym Placu św. Marka.
Historia.
Żelbetową, prostokątną halę wzniesiono w latach 1928-1929 według projektu Rogera Sławskiego na Powszechną Wystawę Krajową w 1929, jako wejście reprezentacyjne na tereny wystawowe. Mieściła także salę koncertową i kongresową. Charakterystyczna dla budynku jest przeszklona, wieloboczna wieża (35 metrów wysokości), która podczas PeWuKi uwieńczona została orłem w stylu art déco, zawieszonym nad rzymską cyfrą "X". Fasada wyróżniała się też masywnym doryckim portykiem, za którym umieszczono alegorie malarskie Jana Piaseckiego przedstawiające Przemysł, Rolnictwo i Handel, a także scenę jednoczenia ziem polskich po zaborach. Według Szymona Piotra Kubiaka, znawcy poznańskiej architektury, forma obiektu nawiązywała do osiągnięć Augusta Perreta.
Wnętrza urządzono z dużym przepychem, licznymi zdobieniami, witrażami, a umeblowanie wykonano ze szlachetnych gatunków drewna. Zainstalowano gazony i wazy z roślinnością. Wydzielono strefy wypoczynku i specjalne aneksy wyłożone dywanami. Pawilon miał symbolizować rozmach odbudowy kraju. Właśnie w Hali Reprezentacyjnej, prezydent Ignacy Mościcki dokonał 16 maja 1929, symbolicznego otwarcia PeWuKi, przecinając wstęgę i wypuszczając białego gołębia. Uroczystość inauguracji zgromadziła około 1000 osób ze szczytów ówczesnej władzy.
Hala została odbudowana po zniszczeniach II wojny światowej, jednak pełna restauracja i przywrócenie stylu art déco nastąpiło dopiero w latach 90. XX wieku (tym razem z przestrzennym znakiem firmowym Międzynarodowych Targów Poznańskich – kulą ziemską z zaznaczonymi południkami oraz równoleżnikami i wpisaną w środek literą "P").

</doc>
<doc id="2818165" url="https://pl.wikipedia.org/wiki?curid=2818165" title="Prąd Wiatrów Zachodnich">
Prąd Wiatrów Zachodnich

Prąd Wiatrów Zachodnich, Antarktyczny Prąd Okołobiegunowy (dawniej: "Dryf Wiatrów Zachodnich") – zimny prąd morski, największy system prądów obiegający kulę ziemską. Płynie między 40 a 56 stopniem szerokości geograficznej południowej. Jest to strefa bardzo silnych wiatrów, sztormów i gwałtownych zmian pogodowych.
W strefie południowej Atlantyku odnogami Prądu Wiatrów Zachodnich są zimne prądy morskie: Benguelski (opływający południowo-zachodnie wybrzeża Afryki) oraz Falklandzki, który wpływa na warunki pogodowe na Falklandach i na wybrzeżu Argentyny.
Na Pacyfiku swój początek bierze inny zimny prąd, który również stanowi odnogę Prądu Wiatrów Zachodnich. Jest to Prąd Peruwiański (Humboldta), który płynie wzdłuż zachodnich wybrzeży Ameryki Południowej, aż po strefę równikową. Na Oceanie Indyjskim analogicznie swój początek ma zimny Prąd Zachodnioaustralijski. Szerokość Prądu Wiatrów Zachodnich jest zróżnicowana i wynosi od 900 do 2000 km. Głębokość w wielu miejscach przekracza 3000 metrów. Niejednokrotnie w jego obszarze można spotkać krę lodową, a nawet duże fragmenty gór lodowych, które odrywają się w porze letniej na wybrzeżach Antarktydy.
Transportuje on ok. 125 000 000 m³ wody na sekundę (125 Sv). Prąd ten stabilizuje i kształtuje klimat ziemski, jednocześnie izoluje Antarktydę od dopływu ciepłych mas wody z północy. Temperatura wody wynosi w ciągu roku od 0 do 15 stopni Celsjusza.

</doc>
<doc id="2818166" url="https://pl.wikipedia.org/wiki?curid=2818166" title="Kąt nachylenia (astronomia)">
Kąt nachylenia (astronomia)



</doc>
<doc id="2818167" url="https://pl.wikipedia.org/wiki?curid=2818167" title="Teodolit">
Teodolit

Teodolit (ang. "Theodolite") – instrument geodezyjny służący do pomiarów kątów poziomych oraz kątów pionowych. Można wyróżnić teodolity optyczne oraz elektroniczne. W teodolitach optycznych zastosowane jest szklane koło poziome (limbus) i koło pionowe z naniesionym podziałem kątowym stopniowym (kąt pełny 360° stopni) lub gradowym (kąt pełny 400° gradowych), z którego obserwator wykonuje odczyt kierunku. W teodolitach elektronicznych odczyt kierunku jest wykonywany automatycznie. W teodolicie dzięki wykorzystaniu warunków geometrycznych układu optycznego, możliwy jest również pomiar odległości, przy zastosowaniu specjalnej łaty pomiarowej.Teodolit wyposażony jest w lunetę, która wraz z korpusem instrumentu może obracać się wokół jego osi pionowej. Umożliwia to swobodne i dokładne wykonanie odczytu kierunków poziomych oraz pionowych.
Warunki teodolitu.
Aby instrument mógł poprawnie wyznaczać kąty, musi spełniać następujące warunki:
Kąt pomiędzy płaszczyzną poziomą przechodzącą przez oś obrotu lunety a osią celową lunety teodolitu nosi nazwę kąta nachylenia.
Budowa teodolitu.
W większości przypadków używane są teodolity stojące, mocowane podczas pracy na trójnożnych statywach. W warunkach podziemnych zakładów górniczych stosowane są także teodolity górnicze wiszące, zawieszane (mocowane przegubowo) na specjalnym trzpieniu, wkręcanym w element drewnianej obudowy wyrobiska.
Historia.
Nie wiadomo, kto wynalazł urządzenie, ale posługiwał się nim szesnastowieczny angielski matematyk Leonard Digges. Teodolit został udoskonalony przez brytyjskiego wynalazcę Williama Stanleya. Teodolit udoskonalił także i przystosował po raz pierwszy do pomiarów podziemnych generał Jan Chrzciciel Komarzewski, były szef kancelarii wojskowej króla Polski Stanisława Augusta Poniatowskiego.

</doc>
<doc id="2818170" url="https://pl.wikipedia.org/wiki?curid=2818170" title="Wrzęcha">
Wrzęcha



</doc>
<doc id="2818173" url="https://pl.wikipedia.org/wiki?curid=2818173" title="Eddie Gaedel">
Eddie Gaedel

Edward Carl Gaedel (ur. 8 czerwca 1925 w Chicago, zm. 18 czerwca 1961 tamże) – amerykański karzeł, który stał się sławny dzięki występowi w meczu Major League Baseball.
Życiorys.
W 1951 roku właściciel St. Louis Browns Bill Veeck, znany z oryginalności i zaskakiwania fanów, w tajemnicy podpisał kontrakt z Gaedelem, mierzącym 109 cm, zawodowym performerem, występującym w reklamach i okolicznościowych imprezach.
W przerwie podwójnego meczu St. Louis Browns – Detroit Tigers, rozegranego 19 sierpnia 1951, Gaedel, jako jedna z atrakcji, wyskoczył z tortu, który stanowił część obchodów 50-lecia American League. Chwilę później pojawił się na boisku w stroju z numerem „⅛”, zastępując podczas pierwszej zmiany drugiego meczu pałkarza Franka Sauciera. Jego niewielki wzrost spowodował, że łapacz „Tygrysów”, Bob Swift, musiał grać na kolanach, a strefa strike’ów stała się dostatecznie mała, by miotacz, Bob Cain, po narzuceniu czterech balli (tylko dwie pierwsze piłki były zagrane poważnie), oddał mu za darmo pierwszą bazę. Po jej osiągnięciu, Gaedel został natychmiast zastąpiony przez zawodowca Jimiego Delsinga.
Wcześniej Veeck, który doskonale zdawał sobie sprawę z niewielkich umiejętności Gaedela, zabronił mu, pod groźbą anulowania polisy ubezpieczeniowej, jakichkolwiek prób odbicia piłki. Zawodnik dostosował się do polecenia, ale przyjął postawę „przypominającą klasycznego Joe DiMaggio”.
Legalność występu próbował początkowo kwestionować sędzia zawodów, ale, pokazując mu kontrakt Gaedela, Veeck rozwiał wszelkie wątpliwości. Prezydent American League, Will Harridge oskarżył Veecka o drwienie ze sportu i zagroził, że anuluje kontrakt baseballisty. W odpowiedzi Veeck zasugerował, że w takim razie należałoby się oficjalnie odnieść do wzrostu jednej z gwiazd ligi, Phila Rizzuto (mierzącego 167 cm), i zdecydować, czy jest on niskim graczem, czy wysokim karłem. Przypadek Gaedela sprawił, że od tamtej pory każdy kontrakt musi zostać zatwierdzony przez Komisarza baseballu.
Gaedel otrzymał za swój występ 100 dolarów oraz stał się najniższym graczem w historii ligi. Jego on-base percentage wyniósł maksymalne 1,000 (w jedynej próbie zdołał osiągnąć bazę), co czyni go, obok czterech innych graczy, „rekordzistą” ligi.
Zmarł w wieku 36 lat na zawał serca prawdopodobnie będący następstwem pobicia, którego padł ofiarą tego samego wieczora. Syn jego bratanka, Kyle Gaedele (urodzony w 1989 roku), jest baseballistą o wzroście 191 cm, wybranym dwukrotnie w drafcie MLB przez Tampa Bay Rays (2008) i San Diego Padres (2011), występującym obecnie w San Antonio Missions w Texas League (klasa AA).

</doc>
<doc id="2818177" url="https://pl.wikipedia.org/wiki?curid=2818177" title="Leon Ulatowski">
Leon Ulatowski

Leon Franciszek Ulatowski (ur. 20 marca 1889 w Ciężkowicach, zm. 10 listopada 1973 w Jabłonnie) – major administracji (piechoty) Wojska Polskiego, jeden z bohaterów bitwy pod Kostiuchnówką, kawaler Orderu Virtuti Militari.
Życiorys.
Leon Franciszek Ulatowski urodził się 20 marca 1889 w Ciężkowicach, w ówczesnym powiecie grybowskim Królestwa Galicji i Lodomerii, w rodzinie Jana (1843–1920) i Marii z Sokołowskich. Miał ośmioro rodzeństwa, którymi byli: Maria, Stanisław, Anna, Jan, Józef Kazimierz, Emilia, Józefa, Jan. Po ukończeniu seminarium nauczycielskiego, a następnie Akademii Handlowej w Krakowie, studiował na wydziale rolniczym Uniwersytetu Jagiellońskiego w Krakowie oraz SGGW w Warszawie. W latach młodzieńczych aktywnie uczestniczył w działalności Polskiego Towarzystwa Gimnastycznego „Sokół”.
W lipcu 1914 wstąpił do Związku Strzeleckiego w Nowym Sączu, gdzie ukończył szkołę podoficerską. 6 sierpnia 1914 został przyjęty do jednej z pierwszych jednostek Legionów Polskich. Do 30 stycznia 1915 pełnił funkcję szefa oddziału szkolnego karabinów maszynowych w Brucku (Austria), po czym został szefem 6 kompanii karabinów maszynowych 1 pułku piechoty. Szczególnym męstwem odznaczył się w bitwie pod Kostiuchnówką – podczas pierwszego i drugiego dnia odwrotu z reduty Piłsudskiego jako dowódca oddziału karabinów maszynowych VI batalionu 5 pułku piechoty (pod bezpośrednim dowództwem mjr Albina Fleszara) skutecznie udaremniał ataki oskrzydlające przeważających sił nieprzyjaciela, za co otrzymał Srebrny Krzyż Orderu Virtuti Militari. 1 stycznia 1917 awansował na chorążego.
Po rozwiązaniu Legionów został komendantem Polskiej Organizacji Wojskowej na okręg borysławski. 1 listopada 1918 wstąpił do Wojska Polskiego, by w roku 1919 w randze kapitana objąć referat karabinów maszynowych przy 1 pułkiem piechoty Legionów oraz dowództwo 4 kompanii karabinów maszynowych. Z 1 pp uczestniczył w wojnie polsko-bolszewickiej czterokrotnie otrzymując Krzyż Walecznych.
3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 226. lokatą w korpusie oficerów piechoty. W lipcu 1922 został zatwierdzony na stanowisku pełniącego obowiązki komendanta kadry batalionu zapasowego 1 pułku piechoty Legionów w Jabłonnie. 31 marca 1924 awansował na majora ze starszeństwem z dniem 1 lipca 1923 i 87. lokatą w korpusie oficerów piechoty. W listopadzie 1924 został przydzielony Dowództwa Okręgu Korpusu Nr III w Grodnie do macierzystego 1 pp Leg. w Wilnie. Następnie został dowódcą I batalionu 1 pp Leg. w Wilnie. W styczniu 1926 został przesunięty na stanowisko kwatermistrza. W grudniu 1927 został przeniesiony na stanowisko komendanta Kwatery Głównej Ministerstwa Spraw Wojskowych w Warszawie. W marcu 1929 został przeniesiony do 36 pułku piechoty Legii Akademickiej w Warszawie, na stanowisko zastępcy dowódcy pułku, którym był wówczas płk dypl. piech. Juliusz Ulrych. W grudniu 1929 został przeniesiony do 4 Okręgowego Urzędu Wychowania Fizycznego i Przysposobienia Wojskowego w Łodzi na stanowisko kierownika. Z dniem 1 lutego 1932 został przeniesiony do dyspozycji dowódcy Okręgu Korpusu Nr IV w Łodzi na okres pięciu i pół miesiąca. W czerwcu 1932 został przydzielony do składu osobowego I wiceministra spraw wojskowych na stanowisko oficera sztabowego do zleceń. W marcu 1939 był delegatem Ministra Spraw Wojskowych do Ministerstwa Wyznań Religijnych i Oświecenia Publicznego.
We wrześniu 1939 pełnił funkcję zastępcy szefa eksploatacji, ppłk dypl. Władysława Winiarskiego w Sztabie Obrony Warszawy. Po kapitulacji trafił do oflagu w Eichstätt, a następnie – Oflagu VII A Murnau.
1 września 1945 powrócił do kraju i od razu zgłosił się do służby wojskowej. 23 stycznia 1946 szef Departamentu Personalnego WP odmówił przyjęcia majora Ulatowskiego do wojska ze względu na brak etatów. Od 12 września 1945 do 30 listopada 1947 był zarejestrowany w RKU Warszawa-Praga i urlopowany do czasu powołania do czynnej służby wojskowej. Dnia 1 grudnia 1947 przeniesiony został przez RKU Warszawa-Praga i ostatecznie zwolniony z czynnej służby wojskowej. Rozpoczął pracę w spółdzielczości mleczarskiej, dużo czasu poświęcając pracy społecznej w Kółkach Rolniczych. Pracował w Spółdzielni Mleczarsko-Jajczarskiej w Jabłonnie k. Warszawy (1948–1950), a następnie w Miejskim Zakładzie Mleczarskim w Warszawie. Do 1959 udzielał się społecznie także w Gimnazjum im. A. Mickiewicza w Warszawie jako członek komitetu rodzicielskiego. Zmarł 10 listopada 1973 w Jabłonnie k. Warszawy. Spoczywa obok żony na miejscowym cmentarzu parafialnym.
Od 1922 był żonaty z Apolonią Wójcicką (zm. 1977), lekarką dentystką. Miał czterech synów: Stanisława (ur. 1923), Jacka (ur. 1926), Andrzeja (ur. 1929) i Krzysztofa (ur. 1938).

</doc>
<doc id="2818179" url="https://pl.wikipedia.org/wiki?curid=2818179" title="Tomasz Jamroziński">
Tomasz Jamroziński

Tomasz Jamroziński (ur. w 1978) – poeta i prozaik, absolwent filologii polskiej Uniwersytetu Jagiellońskiego.
Wiersze publikował m.in. w „Twórczości”, „Czasie Kultury”, "Ha!arcie", "Kresach", „Odrze", „Pograniczach”, „Gazecie Wyborczej”, „Red.”, „Undergruncie”, "Studium" i "Zeszytach Poetyckich". Laureat kilkunastu ogólnopolskich konkursów poetyckich, m.in. OKP im. H. Poświatowskiej i im. K.K. Baczyńskiego.
Mieszka w Częstochowie.

</doc>
<doc id="2818183" url="https://pl.wikipedia.org/wiki?curid=2818183" title="Florin Vlaicu">
Florin Vlaicu

Florin Vlaicu (wym. ; ur. 26 lipca 1986 r. w Bukareszcie) – rumuński rugbysta, uniwersalny zawodnik formacji ataku. Reprezentant kraju, uczestnik trzech edycji pucharu świata (w 2007, 2011 i 2015 roku).
Kariera klubowa.
Vlaicu rozpoczął grę w rugby w 1994 roku w klubie Flamingo Bukareszt. W wieku 19 lat (w 2005 roku) trafił do Steauy, w której barwach występuje nadal. W 2006 roku wraz z drużyną klubową zdobył mistrzostwo i puchar Rumunii. Rok później Steaua zdołała obronić tylko to drugie trofeum. W późniejszych latach Vlaicu pięciokrotnie zajmował drugie miejsce w lidze (2007, 2008, 2009, 2010, 2011), a dodatkowe dwa razy był drugi w rozgrywkach rugby 7 (2008 i 2010).
Od 2005 Vlaicu występuje również w barwach București Rugby (znane też jako "Bucharest Wolves", a dawniej "Bucharest Oaks") – mieszanej drużyny rumuńskiej ligi, stworzonej na potrzeby European Challenge Cup.
Kariera reprezentacyjna.
Rumun w reprezentacji swojego kraju występował na poziomie juniorów (uczestniczył w mistrzostwach świata juniorów w 2004 i 2005 roku), a także w reprezentacji do lat 20, z którą wywalczył tytuł mistrza Europy drugiej dywizji.
W seniorskiej reprezentacji Rumunii Vlaicu zadebiutował 3 czerwca 2006 roku w Kijowie, kiedy to w ramach rozgrywek o Puchar Narodów Europy goście rozbili reprezentację Ukrainy 58–0. Vlaicu swoim pierwszym występie zdobył 2 punkty podwyższając jedno z rumuńskich przyłożeń.
W czerwcu kolejnego roku wraz z drużyną narodową wystąpił na rozgrywanym w Rumunii Pucharze Narodów, a we wrześniu na Pucharze Świata we Francji. Podczas tej najważniejszej w czteroleciu imprezy Vlaicu zagrał w sumie przez zaledwie 26 minut w wysoko przegranych potyczkach ze Szkocją i Nową Zelandią. W tym drugim meczu wykorzystał rzut karny, czym zdobył trzy z ośmiu punktów swojej drużyny.
W 2008, 2009 i 2010 roku ponownie uczestniczył w Pucharze Narodów.
W 2011 roku raz jeszcze znalazł się w składzie reprezentacji na Puchar Świata, która to impreza odbywała się w Nowej Zelandii. Na antypodach drużyna spod znaku dębowego liścia ponownie przegrała wszystkie cztery swoje spotkania, w tym prestiżowy pojedynek z Gruzją. Vlaicu wystąpił we wszystkich meczach swojej reprezentacji (raz wyszedł w podstawowym składzie), jednak jego dorobek punktowy był identyczny z tym sprzed czterech lat.
Z reprezentacją Rumunii Vlaicu występuje jednak przede wszystkim w Pucharze Narodów Europy i tak w edycji 2010−2012 był najskuteczniejszym zawodnikiem swojej drużyny (a jednocześnie czwartym najskuteczniejszym graczem w Dywizji 1.).

</doc>
<doc id="2818184" url="https://pl.wikipedia.org/wiki?curid=2818184" title="Florin Adrian Vlaicu">
Florin Adrian Vlaicu



</doc>
<doc id="2818185" url="https://pl.wikipedia.org/wiki?curid=2818185" title="Luzowanie ilościowe">
Luzowanie ilościowe

Luzowanie ilościowe (ang. "quantitative easing", QE) – skupowanie przez banki centralne długoterminowych aktywów na dużą skalę.
Opis.
Standardowy instrument służący do regulacji podaży pieniądza to stopy procentowe banków centralnych. Jednak jeśli są one bliskie zera, i nie wystarcza to do osiągnięcia pożądanych efektów makroekonomicznych (w szczególności, gdy trwa recesja gospodarcza i występuje pułapka płynności), bank centralny może, według ekonomii głównego nurtu, zwiększyć podaż pieniądza poprzez niekonwencjonalne bodźce podażowe, takie jak zakupy obligacji (zwłaszcza obligacji skarbowych). Bank centralny może skupiać takie działania w obszarach rynku, które są ogniskiem kryzysu. Zakup instrumentów dłużnych sprawia, że prywatne podmioty które utraciły doraźną płynność gotówkową, mogą przetrwać recesję. Uzyskane rozluźnienie rozprzestrzenia się w obrębie gospodarki i w założeniu prowadzi do obniżenia rynkowych stóp procentowych, przełamania recesji i spłacenia zakupionych obligacji. Luzowanie ilościowe nie zwiększa majątku banków komercyjnych, a jedynie zmienia w nim udział aktywów płynnych.
Stosowanie luzowania ilościowego sygnalizuje zaangażowanie się banku centralnego w utrzymanie bardzo niskich stóp procentowych.
Działania odwrotne do luzowania ilościowego określane jako zacieśnianie ilościowe (ang. "quantitative tightening", QT).
Luzowanie ilościowe w czasie kryzysu finansowego 2007–2009.
W marcu 2009 r. po wybuchu kryzysu finansowego System Rezerwy Federalnej Stanów Zjednoczonych po już wprowadzonym obniżeniu stopy do zera postanowił wykupić obligacje skarbu państwa i papiery wartościowe typu MBS o skumulowanej wartości ok. 1,25 biliona USD przez okres jednego roku w programie nazywanym w mediach QE1. W następnych miesiącach przeprowadzono także analogiczne programy QE2 (ok. 1 bilion USD przez okres 8 miesięcy od listopada 2010), oraz QE3 (o wartości 40 mld USD, bez limitu czasowego, od sierpnia 2012). Podobne programy realizowały w tym czasie również inne banki centralne, m.in. Bank Anglii i Bank Japonii.
Interwencje monetarne i fiskalne, takie jak QE i TARP, stosowane przez Fed i rząd USA w czasie kryzysu, przyniosły im już w 2010 r. zysk ze stopą zwrotu szacowaną na 8,2%, i w ocenie ekonomistów na pewno wpłynęły pozytywnie na rynki finansowe, i najprawdopodobniej przyczyniły się do załagodzenia i zakończenia recesji. Były szef Fed Ben Bernanke stwierdził w 2016 r., że luzowanie ilościowe nie jest optymalnym narzędziem, m.in. wiąże się z trudnościami przy odstępowaniu od tej polityki, ale może być uzasadnione ze względu na duże zagrożenie kryzysem, i ograniczenia polityczne w dostępności alternatyw. W 2012 r. oszacował, że dzięki temu narzędziu udało się uniknąć zmniejszenia zatrudnienia w gospodarce amerykańskiej o ok. 2 miliony miejsc pracy.
Od początku działań związanych z QE obserwowany jest znaczący przyrost bazy monetarnej, np. w 2007 wynosiła ona nieco ponad 800 mld USD, podczas gdy w 2013 przekroczyła 3 biliony USD.

</doc>
<doc id="2818188" url="https://pl.wikipedia.org/wiki?curid=2818188" title="Indeks cen towarów i usług konsumpcyjnych">
Indeks cen towarów i usług konsumpcyjnych



</doc>
<doc id="2818189" url="https://pl.wikipedia.org/wiki?curid=2818189" title="Cyrkuł zamojski">
Cyrkuł zamojski

Cyrkuł zamojski () – jednostka terytorialna tzw. Galicji Wschodniej (wschodnich terenów Królestwa Galicji i Lodomerii w okresie zaboru austriackiego), funkcjonująca w latach 1783–1809. Jego powierzchnia liczyła ponad 5000 km², co stanowiło ponad 6% ziem zabranych przez Austrię w I rozbiorze Polski. Obszar ten w przybliżeniu objął tzw. Zamojszczyzną lub dawne województwo zamojskie w latach 1975–1998, a obecnie stanowi przede wszystkim południowo-wschodnią część województwa lubelskiego.
Historia.
Późniejszy cyrkuł zamojski obejmował północny skraj ziem zabranych podczas pierwszego rozbioru Polski w 1772, w tym południowo-wschodniej części ziemi chełmskiej z Zamościem oraz całe województwo bełskie z Tomaszowem i Hrubieszowem. Początkowo władze habsburskie nie traktowały zajętej ziemi jako trwały nabytek i jedynie prowizorycznie przejęły polską administrację wojewódzką. Przejściowy był również pierwszy podział z 1773 zrywający z tradycją polskiego podziału na województwa, w którym omawiany obszar objął cyrkuł bełski z siedzibą w lepiej rozwiniętym Zamościu, podzielony na 8 okręgów (dystryktów), których dokładny zasięg nie jest znany. Brakowało urzędników, którymi byli przeważnie przybysze z Austrii i Czech. W związku z tym w marcu 1775 liczbę okręgów zredukowano do trzech z siedzibami w Zamościu, Sokalu i Tomaszowie. W latach 1782 do 1784 przeprowadzono szeroko zakrojono reformy józefińskie, w tym administracyjne. Zlikwidowano okręgi i ustanowiono 18 cyrkułów. Po kilku kolejnych drobnych zmianach granic nowy cyrkuł zamojski w porównaniu do okręgu zamojskiego powiększył się o część obszaru okręgu tomaszowskiego, z samym Tomaszowem i Krzeszowem nad Sanem na południowym zachodzie, z kolei na północnym wschodzie sięgał do Bugu, bez kilku miejscowości na prawym brzegu jak Terechy i miasteczko Korytnica.
Na mocy dekretu Józefa II z pierwszego grudnia 1785 urząd cyrkularny i podległe mu samorządy urzędowały wyłącznie w języku niemieckim. Władze cyrkularne w dobie absolutyzmu oświeceniowego miały bardzo szeroki zakres uprawnień dotykający wiele dziedzin codziennego życia.
W 1783 rozgraniczono miasta (zarządzane przez magistrat z burmistrzem) i miasteczka (osady targowe, zarządzane przez asesora lub syndyka), których cyrkuł liczył łącznie 17:
W ramach tzw. kolonizacji józefińskiej powstało tu również kilka kolonii niemieckich.
W sieci państwowych dróg bitych Zamość skomunikowany był z resztą Galicji jedynie ze Lwowem (położonym ok. 130 km na południowy wschód).
Zgodnie z postanowieniami podpisanego 14 października 1809 pokoju w Schönbrunn, Nowa Galicja i cyrkuł zamojski zostały włączone do Księstwa Warszawskiego. W przeciwieństwie do obszarów Nowej Galicji (Galicji Zachodniej) tereny te zostały zagarnięte przez Austrię wskutek I rozbioru Polski (nie III). Południowa granica cyrkułu stała się linią graniczną między Austrią a Księstwem Warszawskim, a od 1815 między Królestwem Kongresowym a Austrią. Obszar wszedł w skład departamentu lubelskiego i został podzielony na powiaty hrubieszowski, tarnogrodzki, tomaszowski i zamojski.
Ponieważ na terenie Księstwa Warszawskiego miasteczka nie występowały, te doń przyłączone zostały przemienione w miasta.

</doc>
<doc id="2818191" url="https://pl.wikipedia.org/wiki?curid=2818191" title="Intercooler">
Intercooler



</doc>
<doc id="2818193" url="https://pl.wikipedia.org/wiki?curid=2818193" title="Tachikawa Ki-9">
Tachikawa Ki-9

Tachikawa Ki-9 (Samolot Armii Wzór 95 Szkolenia Pośredniego Model A, 九五式一型練習機, Kyūgo-shiki ichigata renshuki, amerykański oznaczenie kodowe Spruce) – japoński samolot szkolno-treningowy służący do szkolenia podstawowego i pośredniego. Samolot wszedł do służby w 1935 i służył do końca wojny, używany był także jako samolot łącznikowy, planowano także jego użycie do ataków kamikaze.
Historia.
W 1933 w Tachikawa zaprojektowano samolot Tachikawa R-5 napędzany silnikiem ADC Cirrus IV, który był prywatną inicjatywą tej firmy. Samolot został przekazany Cesarskiej Armii Japońskiej, gdzie uznano, że jest on zbyt mały. W marcu 1934 konstruktorzy Tachikawa zostali zaproszeni do szkoły lotniczej Armii w Tokorozawa, gdzie przedyskutowano, jakie są wymagania stawiane przez samolotem szkolnym zaprojektowanym dla Armii. Miesiąc później Koku Hombo (ministerstwo ds. lotnictwa) nakazało Takachiwie zaprojektowanie samolotu, który mógłby służyć zarówno do treningu podstawowego, jak i pośredniego, w zależności od jego użycia miał być wyposażony w różne silniki. Wersja do szkolenia pośredniego miała być napędzana silnikiem Hitachi Ha-13a o mocy 350 KM, a wersja do szkolenia podstawowego miała otrzymać silnik Nakajima NZ (150 KM). W wersji do szkolenia pośredniego samolot miał być wyposażony do nauki lotu na przyrządach, w wersji szkolenia podstawowego samolot nie miał być wyposażony w żadne oprzyrządowanie poza najbardziej niezbędnym. Dodatkowo wymagano, aby w wersji szkolenia pośredniego samolot mógł wykonywać akrobacje do 12 g, prędkość maksymalna miała wynosić przynajmniej 220 km/h i samolot miał przebywać w powietrzu przynajmniej 2,5 godziny.
Inżynierowie Tachikawa nie chcieli przyjąć warunków Koku Hombo na zaprojektowania jednego samolotu z dwoma tak różnymi silnikami, ale Ministerstwo zwrócił uwagę, że podobne samoloty powstały już w Polsce oraz Szwecji i nalegało, aby samolot został zaprojektowany właśnie w taki sposób.
Głównym projektantem samolotu został Ryokichi Endo.
Pierwsze trzy prototypy zostały ukończone pod koniec 1934, samolot z silnikiem Ha-13a odbył pierwszy lot 7 stycznia 1935. W czasie oblatywania odkryto, że stery samolotu były dość ciężkie, środek ciężkości był przesunięty zbytnio do przodu, a amortyzatory głównego podwozia były zbyt twarde. Po niewielkich modyfikacjach samolot ponownie wzbił się w powietrze 9 stycznia, w czasie tego lotu sprawdzono charakterystykę przeciągnięcia po czym samolot został dostarczony do Tokorozawy.
Po testach Armii, do produkcji weszła tylko wersja napędzana silnikiem o większej mocy. W późniejszym czasie samolot został nieco zmodyfikowany, był nieco lżejszy, miał trochę skrócony kadłub i silniejsze podwozie, ta wersja otrzymała oznaczenia Ki-9 KAI (Samolot Armii Typ 95 Szkolenia Pośredniego Model B).
Konstrukcja.
Tachikawa Ki-9 był dwupłatowym, dwumiejscowym, jednosilnikowym samolotem szkolenia podstawowego i pośredniego. Wewnętrzna konstrukcja kadłuba, powierzchni nośnych i sterowych była stalowa, kryta płótnem. Instruktor i uczeń siedzieli w otwartych kokpitach w układzie tandem (jeden za drugim), w wersji do łącznikowej, do przewozu oficerów obydwa kokpity były w pełni zamknięte. W wersji do nauki lotu na przyrządach tylny kokpit ucznia mógł być całkowicie zasłonięty nieprzepuszczającym światła materiałem. Samolot miał podwozie klasyczne, stałe, z kołem ogonowym.
Napęd samolotów (z wyjątkiem trzeciego prototypu) stanowił 9-cylindrowy, chłodzony powietrzem silnik gwiazdowy typu Hitachi Ha-13a o mocy 350 KM z dwupłatowym, drewnianym śmigłem (wszystkie samoloty z wyjątkiem trzeciego prototypu). Trzeci prototyp napędzany był 7-cylindrowym, chłodzonym powietrzem silnikiem gwiazdowym Nakajima NZ o mocy 150 KM.
Masa własna samolotu wynosiła 1015 kg, a masa startowa 1425 kg. Rozpiętość skrzydeł wynosiła 10,32 m, długość 7,52 m, a wysokość 3,0 m, powierzchnia skrzydeł wynosiła 24,5 m2.
Prędkość maksymalna samolotu wynosiła 240 km/h, prędkość przelotowa 150 km/h, długotrwałość lotu wynosiła do 3,5 godziny.
Służba.
Ki-9 używane były do szkolenia podstawowego i pośredniego. W końcowym okresie wojny uczyli się na nim latać między innymi piloci kamikaze. Szkolenie pilotów kamikaze polegało wyłącznie na nauce startu i lotu nurkowego, ponieważ nie oczekiwano, że powrócą oni z ataku na nieprzyjaciela – samolotem zawsze lądował instruktor. Po ukończeniu szkolenia podstawowego piloci kamikaze zazwyczaj kontynuowali szkolenie na innych typach samolotów.
Same Ki-9 zostały także przygotowane do ataków kamikaze na siły amerykańskie, które miały dokonać inwazji na Japonię. Ich uzbrojeniem były dwie stukilogramowe bomby umieszczone pod kadłubem, dodatkowo na w tylnym kokpicie umieszczano dwustulitrową beczkę z benzyną.
Samolot używany był przez Armię Japońską do końca wojny, w czasie wojny używane były także przez Tajskie Siły Lotnicze (gdzie były używane jeszcze do 1949) oraz siły powietrzne marionetkowych państw azjatyckich pod kontrolą japońską. Po wojnie weszły na wyposażenie Indonezyjskich Sił Powietrznych, a także Sił Powietrznych Republiki Chińskiej i Republiki Korei.

</doc>
<doc id="2818200" url="https://pl.wikipedia.org/wiki?curid=2818200" title="Herb gminy Biskupice">
Herb gminy Biskupice

Herb gminy Biskupice stanowi w polu niebieskim w górnym (heraldycznie) prawym rogu białe, skrzyżowane klucze, a w górnym lewym rogu biały krzyż. Pod nimi na białym koniu święty Marcin prawą ręką uzbrojoną w miecz przecinający swój czerwony płaszcz. Wokół głowy świętego świeci nimb. Koń trzyma uniesioną prawą, przednią nogę. U stóp świętego leży półnagi żebrak z podniesioną prawą ręką.
Klucze symbolizują św. Piotra (patrona parafii pw. Św. Piotra i Pawła w Bodzanowie).
Krzyż symbolizuje Parafię pw. Znalezienia Krzyża Świętego w Łazanach.
Święty Marcin na koniu jest patronem Parafii pod jego wezwaniem w Biskupicach.
Herb Gminy Biskupice został uchwalony w 2003 roku.

</doc>
<doc id="2818201" url="https://pl.wikipedia.org/wiki?curid=2818201" title="Puchar Świata w narciarstwie szybkim 2013">
Puchar Świata w narciarstwie szybkim 2013

Puchar Świata w narciarstwie szybkim 2012/2013 rozpocznie się 17 lutego 2013 we andorskim Pas de la Casa-Grandvalira, a zakończy się 17 kwietnia 2013 w szwajcarskim Verbier. Najważniejszą imprezą sezonu będą mistrzostwa świata w Vars.
Puchar Świata zostanie rozegrany w 4 krajach i 4 miastach na 2 kontynentach. 
Obrońcami Kryształowej Kuli są Austriak Klaus Schrottshammer wśród mężczyzn oraz Szwedka Sanna Tidstrand wśród kobiet.

</doc>
<doc id="2818204" url="https://pl.wikipedia.org/wiki?curid=2818204" title="Mistrzostwa Świata w Narciarstwie Szybkim 2013">
Mistrzostwa Świata w Narciarstwie Szybkim 2013

Mistrzostwa Świata w Narciarstwie Szybkim 2013 były to kolejne mistrzostwa świata w narciarstwie szybkim. Odbyły się w dniach 19-26 stycznia 2013 r. we francuskim mieście Vars. W rywalizacji mężczyzn wystartował jeden Polak - Jędrzej Dobrowolski, który zajął 24. miejsce, pierwsze niedające prawa startu w finale.

</doc>
<doc id="2818217" url="https://pl.wikipedia.org/wiki?curid=2818217" title="Olga Tustanowska">
Olga Tustanowska

Olga Tustanowska (ur. 20 września 1917 w Alwerni, pow. chrzanowski, zm. 16 października 2005 w Szczecinie) – polski pedagog, nauczycielka matematyki, współorganizatorka pierwszych po II wojnie światowej placówek kształcenia nauczycieli na Pomorzu Zachodnim.
Życiorys.
W roku 1935 ukończyła Państwowe Gimnazjum Żeńskie w Tarnopolu, a następnie rozpoczęła studia na Wydziale Matematyczno-Przyrodniczym Uniwersytetu Jana Kazimierza we Lwowie. W latach II wojny światowej pracowała do roku 1941 w lwowskiej Średniej Szkole nr 1, a od roku 1941 – na Uniwersytecie Lwowskim.
Po zakończeniu wojny zamieszkała w Szczecinie, gdzie 10 czerwca 1946 r. została zatrudniona w Oddziale Kształcenia Nauczycieli Kuratorium Okręgu Szkolnego. Od 1 września 1946 r. była nauczycielką matematyki w nowym Liceum Pedagogicznym nr 1, utworzonym i kierowanym przez Bolesława Sadaja. Kontynuowała też studia na Uniwersytecie im. Adama Mickiewicza w Poznaniu, które skończyła w roku 1948.
Zajmowała stanowisko zastępcy dyrektora, a od roku 1958 – po objęciu przez Bolesława Sadaja stanowiska kuratora Okręgu Szkolnego Szczecińskiego – dyrektora Liceum. W tymże roku zorganizowała – obok LP nr 1 – II Studium Nauczycielskie (kształcenie nauczycieli na poziomie wyższym). Była dyrektorem II SN do roku 1971, a następnie – dyrektorem i nauczycielem matematyki w Korespondencyjnym Liceum Ogólnokształcącym w Szczecinie. 
W latach 1960–1966 pracowała społecznie w sekcji pedagogicznej Zarządu Okręgu ZNP.

</doc>
<doc id="2818224" url="https://pl.wikipedia.org/wiki?curid=2818224" title="Ślub konkordatowy">
Ślub konkordatowy



</doc>
<doc id="2818228" url="https://pl.wikipedia.org/wiki?curid=2818228" title="O dzielnym krawczyku">
O dzielnym krawczyku

O dzielnym krawczyku (niem. "Das tapfere Schneiderlein") – niemiecka baśń ludowa, spisana po raz pierwszy przez braci Grimm i opublikowana w ich zbiorze "Baśni" w 1812 roku (tom 1, nr 20).
Treść.
Pewien młody krawiec pracował w swoim warsztacie, kiedy zobaczył przez okno handlarkę sprzedającą dżem. Zawołał ją szybko do siebie i nabył cztery uncje. Kiedy zamierzał go zjeść na kromce chleba, przyleciało stado much i obsiadły ją. Krawczyk uderzył więc ścierką na oślep i okazało się, że zabił siedem much. Ucieszony wyszył na swoim pasie napis „siedmiu za jednym zamachem” i postanowił udać się w świat by wszyscy się dowiedzieli o jego potędze, która kładzie siedmiu przeciwników za jednym zamachem. Po drodze spotkał olbrzyma. Olbrzym potraktował go początkowo opryskliwie, ale jego pogarda zmieniła się w podziw, kiedy krawczyk dzięki swojemu sprytowi przekonał go, iż potrafi zabijać siedmiu wrogów za jednym zamachem. Olbrzym zaprosił go na nocleg do jaskini, którą zamieszkiwał z innymi olbrzymami. Olbrzymy postanowiły zabić go i obrabować, jednak obawiały się zaatakować człowieka powalającego siedmiu wrogów za jednym zamachem. Postanowiły zamordować go we śnie. Nocą jeden z olbrzymów uderzył łóżko i połamał je na pół. Jednak krawczyk tej nocy spał w rogu łóżka i ocalał. Kiedy wstał cały i zdrowy przerażone olbrzymy bojąc się jego zemsty rzuciły się do ucieczki. 
Krawczyk ruszył więc w dalszą drogę. Trafił do stolicy do pałacu króla. Kiedy dworzanie zobaczyli jego pas z napisem „siedmiu za jednym zamachem”, zawiadomili o tym króla. Ten zaproponował mu służbę w królewskiej armii. Krawczyk przyjął tę ofertę, został żołnierzem i otrzymał najlepszą ze wszystkich żołnierzy kwaterę. To wywołało zazdrość innych żołnierzy, którzy jednak bali się wystąpić oficjalnie przeciw potężnemu krawczykowi. Oświadczyli królowi, że albo wydali krawczyka, albo oni odejdą. Król, nie chcąc tracić tylu żołnierzy, a jednocześnie bojąc się siły krawczyka, wpadł na pewien pomysł. Zaproponował krawczykowi wykonanie trzech niebezpiecznych misji. Obiecał jednak, że jeśli misje się powiodą odda mu swoją córkę za żonę wraz z połową królestwa. Skrycie jednak liczył na to, że krawczyk zginie, a on pozbędzie się kłopotów z żołnierzami. Krawczyk bez wahania zgodził się wypełnić każde z zadań.
Najpierw miał sam pokonać dwa olbrzymy terroryzujące kraj. Krawczyk wywiązał się z tego zadania dzięki sprytowi. Wywołał kłótnię między obydwoma potworami i doprowadził do tego, że sami się pozabijali. Ponieważ nie było przy tym świadków, wszyscy byli przekonani, że sam ich pokonał dzięki swojej sile. Potem krawczyk otrzymał polecenie złapania żywcem groźnego jednorożca terroryzującego kraj. Także i z tego zadania wywiązał się doskonale. Udając ucieczkę skłonił zwierzę do pościgu, a kiedy było blisko uskoczył w bok i róg zwierzęcia wbił się w drzewo siłą rozpędu, unieruchamiając je i czyniąc bezbronnym i łatwym do złapania. Ostatnim zadaniem było pojmanie żywcem groźnego dzika. Także z tego zadania wywiązał się krawczyk dzięki sprytowi. Także tam udając ucieczkę skłonił zwierzę do pościgu, a te siłą rozpędu wpadło do wnętrza kaplicy, której drzwi krawczyk szybko zatrzasnął.
W tej sytuacji król musiał wywiązać się z obietnicy i dać krawczykowi córkę za żonę. Jednak młoda królowa nie chciała go za męża, gdyż usłyszała jak przez sen przyznaje, że jest tylko krawcem. Błagała ojca by nie wydawał ją za niego za mąż.
Król rozkazał wówczas dwóm sługom, by zaczaili się przed sypialnią krawczyka, związali go we śnie, załadowali na statek i wysłali w daleki świat. Jednak krawczyk został ostrzeżony przez przyjaciela na dworze o planowanym spisku i tej nocy udawał tylko, że śpi i mówi przez sen. Jego słowa brzmiały: „zabiłem siedmiu za jednym uderzeniem. Zabiłem dwóch olbrzymów. Przyprowadziłem jednorożca i dzika. Nie boję się więc tych co stoją za drzwiami”. Przerażeni słudzy rzucili się do ucieczki. Krawczyk poślubił córkę króla, a po śmierci ojca sam został królem do końca życia.

</doc>
<doc id="2818231" url="https://pl.wikipedia.org/wiki?curid=2818231" title="Żabi Król">
Żabi Król



</doc>
<doc id="2818238" url="https://pl.wikipedia.org/wiki?curid=2818238" title="Żabi król">
Żabi król

Żabi król – popularna baśń ludowa występująca w różnych wersjach w wielu krajach. Najbardziej znaną wersję niemiecką spisali bracia Grimm i opublikowali w 1812 roku w zbiorze "Baśni" (tom 1, nr 1).
Treść (według braci Grimm).
Pewna młoda królewna bawiła się w lesie szklaną kulą, kiedy ta nieoczekiwanie wpadła do studni. Królewna zaczęła płakać, gdyż była to jej ulubiona zabawka. Wtedy z wody wynurzyła się żaba i ludzkim męskim głosem zaoferowała pomoc. W zamian jednak zażądała: "Chcę żebyś mnie pokochała, żebyś pozwoliła mi zostać twoim kompanem w zabawie, chcę móc jeść z twojego talerzyka, pić z twojej szklaneczki i spać z tobą w jednym łóżku". Królewna obiecała spełnić to wszystko, a żaba zwróciła jej kulę. Królewna zabrała kulę i rzuciła się do ucieczki, nie zamierzając spełniać danej obietnicy. 
Jednak jakiś czas później żaba dostała się do pałacu i przypomniała o jej obietnicy. Królewna była przerażona, jednak król nakazał córce by spełniła jej prośbę, jeśli to obiecała. Królewna niechętnie zaczęła spełniać wszystkie obietnice - zjedli razem kolację i położyli się spać w łóżku. Królewna po dotrzymaniu obietnicy, rzuciła żabą o ścianę, nie mogąc wytrzymać obrzydzenia. Wtedy żaba zamieniła się w pięknego księcia. Okazało się, że książę ten został kiedyś zamieniony w żabę przez czarownicę. Dotrzymując obietnicy królewna zdjęła z niego czar. Teraz mógł wrócić do swojego królestwa. Królewna i książę pobrali się.

</doc>
<doc id="2818239" url="https://pl.wikipedia.org/wiki?curid=2818239" title="Rhinocryptis">
Rhinocryptis



</doc>
<doc id="2818240" url="https://pl.wikipedia.org/wiki?curid=2818240" title="Protomelus">
Protomelus



</doc>
<doc id="2818242" url="https://pl.wikipedia.org/wiki?curid=2818242" title="LFH60">
LFH60

LFH60 (ang. "Low Force Helix 60") - 60 pinowe złącze (4 rzędy po 15 pinów) z sygnałem przeznaczony dla analogowych i cyfrowych odbiorników.
Złącze LFH jest typowo używane do podłączania kilku monitorów do jednej karty graficznej posiadającej takie złącze.

</doc>
<doc id="2818246" url="https://pl.wikipedia.org/wiki?curid=2818246" title="Konidia">
Konidia



</doc>
<doc id="2818258" url="https://pl.wikipedia.org/wiki?curid=2818258" title="Isidro Gil">
Isidro Gil

Isidro Gil Gabilondo lub Gavilondo – hiszpański malarz i rysownik pochodzący z Kraju Basków. Był również prawnikiem, historykiem i pisarzem.

</doc>
<doc id="2818264" url="https://pl.wikipedia.org/wiki?curid=2818264" title="Oblężenie (film 1996)">
Oblężenie (film 1996)

Oblężenie (ang. "Sharpe’s Siege") – brytyjski telewizyjny film historyczny z 1996 roku. Film jest częścią cyklu filmów o Richardzie Sharpie, zrealizowanego na podstawie serii powieści o tej postaci autorstwa Bernarda Cornwella.
Fabuła.
Major Richard Sharpe wraz z pułkownikiem Horacym Bampfyldem otrzymują rozkaz zdobycia zamku w okolicach Bordeaux we Francji. Zamek ten ma posłużyć jako punkt wyjścia do wzniecenia antynapoleońskiej rebelii we Francji. Między brytyjskimi oficerami jednak zaostrza się konflikt, na dodatek w okolice zamku przybywają duże siły francuskie...

</doc>
<doc id="2818271" url="https://pl.wikipedia.org/wiki?curid=2818271" title="Juliusz Sakowski">
Juliusz Sakowski

Juliusz Sakowski, właśc. Julian Saydenbaytel (ur. 22 maja 1905 w Warszawie, zm. 11 maja 1977 w Londynie) – polski dyplomata, po II wojnie światowej wydawca, felietonista i eseista.
Życiorys.
Ukończył Gimnazjum im. J. Lelewela w Warszawie (1921) oraz prawo na Uniwersytecie Warszawskim (1926). Po studiach został pracownikiem Ministerstwa Spraw Zagranicznych. Od 1930 współpracował z "Wiadomościami Literackim". W 1935 został konsulem w Marsylii, w 1937 sekretarzem poselstwa polskiego w Hiszpanii (z siedzibą w Walencji). Od 1938 ponownie pracował w centrali MSZ w Warszawie. W 1940 został sekretarzem generalnym Ministerstwa Informacji i Dokumentacji Rządu RP na uchodźstwie.
Po II wojnie światowej pozostał w Londynie, współpracował z "Wiadomościami", dla których pisał najpierw pod pseudonimem "Collector", następnie pod własnym nazwiskiem. Redagował rubryki "Miscellanea" (1948–1951), "Notatki francuskie" (1949–1951, "W oczach Zachodu" (1952–1962). Miał także stały felieton w "Dzienniku Polskim i Dzienniku Żołnierza". W 1959 został dyrektorem wydawnictwa wydającego "Dziennik Polski", był także kierownikiem działu wydawniczego Polskiej Fundacji Kulturalnej oraz prezesem Trustu Księgarni Polskiej w Paryżu. Od 1961 był członkiem jury nagrody literackiej "Wiadomości".
Opublikował tomy szkiców "Asy i damy. Portrety z pamięci" (1962), "Dawne i nowe lata" (1970), "Wety i odwety" (1976) oraz wiele artykułów w antologiach i książkach wspomnieniowych (m.in. "Conrad żywy" (1957), "XXX-lecie Wiadomości" (1957), "Wyspiański żywy" (1957), "Pamięci Jana Lechonia" (1958), "W obronie prawdy historycznej. Głosy i opinie o książce „Lewa wolna”" (1966), "„Przebity światłem”. Pożegnanie z Kazimierzem Wierzyńskim" (1969), "Generał Anders. Życie i chwała" (1970), "Książka o Grydzewskim. Szkice i wspomnienia" (1971), "Gombrowicz" (1971)). Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59).
Był laureatem nagrody Związku Pisarzy Polskich na Obczyźnie dla krytyka literackiego (1957) oraz nagrody Fundacji Alfreda Jurzykowskiego (1971). 8 listopada 1977 pośmiertnie został odznaczony przez Prezydenta RP na Uchodźstwie Krzyżem Komandorskim Orderu Odrodzenia Polski (3 maja 1977).
Mieczysław Grydzewski był jego bliskim przyjacielem, mieszkał w domu Stefanii i Juliusza Sakowskich przez okres swojego pobytu na emigracji w Wielkiej Brytanii.

</doc>
<doc id="2818290" url="https://pl.wikipedia.org/wiki?curid=2818290" title="Trzy małe świnki">
Trzy małe świnki

Trzy małe świnki () – angielska baśń ludowa, której głównym bohaterami są trzy świnki i zły wilk.
Treść.
Trzy małe świnki były rodzeństwem, które przemierzały świat, szukając miejsca do zbudowania domu. W końcu świnki znalazły dla siebie odpowiednie miejsce.
Każda postanowiła zbudować dom dla siebie. Jedna zbudowała go ze słomy, druga z drewna, a trzecia – najbardziej pracowita – z cegieł.
Kiedy domy były gotowe, w okolicy pojawił się zły wilk, chciał zjeść świnki. Jedna schroniła się w domku ze słomy, jednak wilk bez trudu go zniszczył. Świnka uciekła do siostry. Obie schroniły się w drugim domku, który wilk także jednak, choć z większym trudem, zniszczył. Obie świnki uciekły do trzeciej świnki i wszystkie trzy schroniły się w jej domku ceglanym. Wilk chciał go zniszczyć jak poprzednie, jednak rozbił sobie na nim głowę. Od tej pory świnki zamieszkały wspólnie w domku ceglanym.
Analiza.
Postać wilka z tej baśni jest jednym z klasycznych przedstawień antropomorfizowanego wilka w literaturze.

</doc>
<doc id="2818310" url="https://pl.wikipedia.org/wiki?curid=2818310" title="Zdzisław Broncel">
Zdzisław Broncel

Zdzisław Alfred Broncel (ur. 14 kwietnia 1909 w Warszawie, zm. 7 grudnia 1998 w Londynie) – polski krytyk literacki, dziennikarz radiowy, publicysta.
Życiorys.
W 1927 zdał maturę w gimnazjum im. Stanisława Staszica w Warszawie. Studiował polonistykę na Uniwersytecie Warszawskim i dziennikarstwo w Wyższej Szkole Dziennikarskiej. Był współpracownikiem "Prosto z Mostu", krytykiem teatralnym "Wieczoru Warszawskiego" i "Gońca warszawskiego", a w latach 1938-1939 kierował działem literackim pisma "Kronika Polski i świata". Od 1939 do 1941 był dyrektorem Teatru na Pohulance w Wilnie. W czerwcu 1941 aresztowany przez władze sowieckie i zesłany do łagru, został zwolniony w styczniu 1942. Był żołnierzem Armii Polskiej na Wschodzie, służył w 3 Brygadzie Strzelców Karpackich pracował w Centrum Informacji. Od 1942 współpracował z pismem „W drodze”, którego został redaktorem naczelnym (1945-1947). W 1943 opublikował tom wierszy "Łaska nocy". "Sonety uralskie" z tego zbioru były później wielokrotnie przedrukowywane. 
Od 1947 mieszkał w Londynie. Był pracownikiem Rozgłośni Polskiej Radia Wolna Europa (przez dwa miesiące w 1952) i Sekcji polskiej BBC (1952-1971), dla której pisał i niekiedy reżyserował słuchowiska radiowe, prowadził audycję "Przegląd kulturalny". Publikował w prasie emigracyjnej, m.in. współpracował z paryską "Kulturą". W 1998 jego wiersze zebrano w tomie "Wiersze: dawne i nowe" (wyd. Polska Fundacja Kulturalna)
Był laureatem nagrody Związku Pisarzy Polskich na Obczyźnie dla krytyka literackiego (1954)

</doc>
<doc id="2818319" url="https://pl.wikipedia.org/wiki?curid=2818319" title="Lista najodleglejszych galaktyk">
Lista najodleglejszych galaktyk

Lista najodleglejszych galaktyk – na liście znajdują się najodleglejsze znane galaktyki w momencie ich odkrycia.

</doc>
<doc id="2818321" url="https://pl.wikipedia.org/wiki?curid=2818321" title="Band Baaja Baaraat">
Band Baaja Baaraat

Band Baaja Baaraat (angielski tytuł: "Bands Horns and Revelry"), w Indiach też nazywany BBB to komediodramat miłosny z 2010. Jego reżyserem jest debiutant Maneesh Sharma. W rolach głównych Anushka Sharma i debiutujący Ranveer Singh. Film wyprodukowało Yash Raj Films. Bohaterka filmu reprezentuje kobiety pracujące w miastach. Odrzuca aranżowane małżeństwo i uzgadnia z rodzicami, że o ślubie, a potem tylko o dwójce dzieci pomyśli kilka lat popracowawszy we własnej firmie. Film pokazuje przyjaźń, która ma szanse stać się miłością, jeśli nie spłoszy jej czyjś strach przed związkiem, bronienie się przed własnymi uczuciami, nierozpoznawanie ich. Film stwarza okazję do obejrzenia obrzędów weselnych zarówno hinduskich, jak i muzułmańskich.
Fabuła.
Delhi. Shruti Kakkar (Anushka Sharma) kończy właśnie studia i przymierza się do założenia własnego biznesu "Shaadi Mubarak" – organizowanie wesel. Bittoo Sharma (Ranvir Singh) zagrożony przez ojca perspektywą powrotu z uczelni do domu na wieś, gotów zrobić wszystko, byle nie spędzić życia przy uprawie trzciny cukrowej. Dołącza do "Shaadi Mubarak" i wraz z Shruti zaczyna organizować cieszące się coraz większą popularnością wesela. Zanim jednak do tego dojdzie, Shruti stawia mu jeden warunek: w biznesie nie ma miejsca na uczucia. Oboje muszą pozostać zaprzyjaźnionymi partnerami, nie niszcząc swych interesów zakochaniem się w sobie...

</doc>
<doc id="2818322" url="https://pl.wikipedia.org/wiki?curid=2818322" title="Jimmy Ellis">
Jimmy Ellis

James Albert „Jimmy” Ellis (ur. 24 lutego 1940 w Louisville, stan Kentucky, zm. 6 maja 2014 tamże) – amerykański bokser, były zawodowy mistrz świata wagi ciężkiej.
Jako amator wygrał 59 spośród 66 walk. Dwukrotnie zmierzył się z Muhammadem Alim (który nosił wówczas nazwisko Cassius Clay), raz wygrywając i raz przegrywając.
Rozpoczął zawodową karierę bokserską w 1961, walcząc w wadze średniej. W 1964 zmierzył się m.in. z Rubinem „Hurricane” Carterem i Donem Fullmerem, obie walki przegrywając. W 1965 został sparringpartnerem Muhammada Alego, z którym stoczył kilka walk pokazowych. Od 1966 występował w kategorii ciężkiej.
W 1967 Muhammad Ali został pozbawiony tytułu mistrza świata wagi ciężkiej za odmowę służby wojskowej. World Boxing Association zorganizowała wówczas turniej z udziałem ośmiu czołowych pięściarzy tej kategorii, do którego zaprosiła Ellisa. Joe Frazier, który był uważany za głównego kandydata do tytułu mistrzowskiego, zdecydował się nie brać udziału w turnieju. 5 sierpnia 1967 w Houston Ellis zwyciężył przez techniczny nokaut Leotisa Martina, a 2 grudnia tego roku w Louisville Oscara Bonavenę na punkty po 15 rundach. To zwycięstwo otworzyło Ellisowi drogę do finału, w którym zmierzył się 27 kwietnia 1968 w Oakland z Jerrym Quarry. Ellis zwyciężył po 15 rundach na punkty i został tym samym mistrzem świata wagi ciężkiej organizacji WBA.
14 września 1968 w Sztokholmie Ellis pokonał w obronie tytułu Floyda Pattersona na punkty. 16 lutego 1970 w Madison Square Garden w Nowym Jorku stoczył walkę z Joe Frazierem o tytuł uniwersalnego mistrza wagi ciężkiej, która zakończyła się zwycięstwem Fraziera przez techniczny nokaut w 5. rundzie. Była to pierwsza porażka Ellisa przed czasem.
W 1971 Ellis pokonał m.in. George’a Chuvalo i przegrał przez techniczny nokaut w 12 rundzie z Muhammadem Alim. Po wygraniu kolejnych ośmiu walk został znokautowany w 1. rundzie przez Earniego Shaversa 18 czerwca 1973 w Madison Square Garden w Nowym Jorku. W 1974 Ellisa pokonali Ron Lyle i Joe Bugner, a w 1975 ponownie Joe Frazier. Ellis zakończył karierę po wygranej z czerwcu 1975 z Carlem Bakerem przez nokaut w 1. rundzie.
Trenerem Jimmy'ego Ellisa był Angelo Dundee.
Ellis cierpiał na encefalopatię bokserską. Miał sześcioro dzieci z żoną Mary Ettą.

</doc>
<doc id="2818331" url="https://pl.wikipedia.org/wiki?curid=2818331" title="Blasco Francisco Collaço">
Blasco Francisco Collaço

Blasco Francisco Collaço (ur. 16 maja 1931 w Raia w Indiach) – duchowny katolicki, arcybiskup, emerytowany nuncjusz apostolski.
Życiorys.
2 maja 1954 święcenia kapłańskie i został inkardynowany do archidiecezji Goa i Damão. W 1959 rozpoczął przygotowanie do służby dyplomatycznej na Papieskiej Akademii Kościelnej.
23 września 1977 został mianowany przez Pawła VI nuncjuszem apostolskim w Panamie oraz arcybiskupem tytularnym "Octava". Sakry biskupiej 5 listopada 1977 udzielił mu ówczesny Sekretarz Stanu - kard. Jean-Marie Villot.
Następnie reprezentował Stolicę Świętą na Dominikanie (1982-1991), na Madagaskarze (1991-1996) oraz w Bułgarii (1996-2000). 24 maja 2000 został przeniesiony do nuncjatury w Republice Południowej Afryki. W sierpniu 2006 przeszedł na emeryturę.

</doc>
<doc id="2818362" url="https://pl.wikipedia.org/wiki?curid=2818362" title="Éder Lima (futsalista)">
Éder Lima (futsalista)

Eder Fermino Lima, znany jako Eder Lima (ur. 29 czerwca 1984 w São Paulo) – rosyjski futsalista pochodzenia brazylijskiego. Na co dzień występujący w rosyjskiej drużynie futsalowej Gazprom UGRA.

</doc>
<doc id="2818365" url="https://pl.wikipedia.org/wiki?curid=2818365" title="Odznaka „Zasłużony Policjant”">
Odznaka „Zasłużony Policjant”

Odznaka „Zasłużony Policjant” – polskie odznaczenie cywilne, nadawane policjantowi w uznaniu szczególnych zasług i osiągnięć służbowych, którymi przyczynił się do ochrony bezpieczeństwa ludzi oraz utrzymania bezpieczeństwa lub porządku publicznego.
Historia.
Odznaka została ustanowiona rozporządzeniem Ministra Spraw Wewnętrznych i Administracji z dnia 14 sierpnia 2000 r., na podstawie art. 12 ust. 1 pkt 6 ustawy z dnia 6 kwietnia 1990 r. o Policji.
Zasady nadawania.
Odznaka posiada trzy stopnie:
Odznaka może być nadana również pośmiertnie. Przy nadawaniu odznaki zachowuje się kolejność w stopniach, jednakże w szczególnie uzasadnionych przypadkach odznakę można nadać z pominięciem kolejności stopni. Odznaka tego samego stopnia może być nadana tej samej osobie jeden raz. Odznakę nadaje minister właściwy do spraw wewnętrznych z własnej inicjatywy albo na wniosek Komendanta Głównego Policji. Odznakę nadaje się z okazji Święta Policji lub Narodowego Święta Niepodległości, jednak w szczególnie uzasadnionych przypadkach odznakę można nadać w innym terminie.
Opis odznaki.
Odznaka ma kształt koła o średnicy 37 mm. Na awersie odznaki na obrzeżu znajduje się wieniec dębowy. W środku wieńca umieszczona jest ośmioramienna gwiazda policyjna z granatową wstęgą z białym napisem POLICJA. Na gwieździe umieszczony jest wizerunek orła ustalony dla godła Rzeczypospolitej Polskiej. Awers i rewers, w zależności od stopnia odznaki, są złocone, srebrzone lub patynowane na brązowo. Na rewersie umieszczony jest napis ZASŁUŻONY POLICJANT.
Odznaka jest zawieszona na wstążce długości 70 mm i szerokości 40 mm z symetrycznymi względem podłużnej osi pionowymi paskami koloru białego i czerwonego, każdy szerokości 6 mm. Przez środek wstążki przebiega granatowy pasek szerokości 16 mm. Na podobnej wstążce zawieszana była Odznaka „W Służbie Narodu”.
Zgodnie z załącznikiem do rozporządzenia, baretka jest w kolorach wstążki, z tym, że dla I stopnia ma na granatowym polu trzy wąskie białe pionowe paski, dla II stopnia – dwa paski, dla III stopnia – jeden pasek. Jednakże w praktyce wyższe stopnie odznaki zaznacza się przez nałożenie złotego lub srebrnego pionowego galonika, jak przy baretkach innych odznaczeń.
Odznakę nosi się na lewej stronie piersi w kolejności za odznaczeniami państwowymi.

</doc>
<doc id="2818375" url="https://pl.wikipedia.org/wiki?curid=2818375" title="António Carrilho">
António Carrilho

António José Cavaco Carrilho (ur. 11 kwietnia 1942 w Loulé) – portugalski duchowny rzymskokatolicki, biskup Funchal w latach 2007-2019.
Życiorys.
Święcenia kapłańskie otrzymał 28 lipca 1965 i został inkardynowany do diecezji Porto. Był m.in. ojcem duchownym w niższym seminarium, wikariuszem biskupim ds. duszpasterskich oraz dyrektorem krajowego sekretariatu ds. edukacji katolickiej.
22 lutego 1999 papież Jan Paweł II mianował go biskupem pomocniczym Porto, ze stolicą tytularną "Tamalluma". Sakry biskupiej udzielił mu 29 maja 1999 bp Manuel Madureira Dias.
8 marca 2007 został mianowany biskupem ordynariuszem diecezji Funchal na Maderze. 12 stycznia 2019 papież Franciszek przyjął jego rezygnację oraz mianował następcę bp Nuno Brás, dotychczasowo biskupa pomocniczego Patriarchatu Lizbony.

</doc>
<doc id="2818376" url="https://pl.wikipedia.org/wiki?curid=2818376" title="Sejm zwyczajny 1762">
Sejm zwyczajny 1762

Sejm 1762 – sejm zwyczajny I Rzeczypospolitej, został zwołany 15 maja 1762 roku do Warszawy.
Sejmiki przedsejmowe w województwach odbyły się 23 sierpnia 1762 roku. Marszałkiem sejmu starej laski był Adam Małachowski krajczy koronny. 
Obrady sejmu trwały od 4 do 7 października 1762 roku. 
Obrady sejmu zostały zakłócone przez dobycie szabel przez zwolenników obozu królewsko-radziwiłłowskiego, potem przez stronników Familii Czartoryskich. 5 października poseł Stanisław Antoni Poniatowski zaatakował indygenat Alojzego Fryderyka von Brühla. 6 października sejm zerwał poseł ciechanowski Michał Szymakowski wynajęty przez ministra Augusta III Sasa Henryka von Brühla i rezydenta rosyjskiego Jana Rzyszewskiego przy współdziałaniu Prus.

</doc>
<doc id="2818380" url="https://pl.wikipedia.org/wiki?curid=2818380" title="Aleksander (Winogradow)">
Aleksander (Winogradow)

Aleksander, imię świeckie Siergiej Aleksandrowicz Winogradow (ur. 1882, zm. 19 listopada 1951 w Moskwie) – rosyjski biskup prawosławny.
Życiorys.
W 1907 ukończył Moskiewską Akademię Duchowną. Następnie został wyświęcony na kapłana. Służył w cerkwi na Cmentarzu Kalitnikowskim w Moskwie.
23 stycznia 1947 złożył wieczyste śluby mnisze, następnego dnia otrzymał godność archimandryty.
26 stycznia 1947 został wyświęcony na biskupa żytomierskiego. W charakterze konsekratorów wystąpili patriarcha moskiewski i całej Rusi Aleksy, metropolita kruticki i kołomieński Mikołaj, arcybiskup praski i czeski, egzarcha Czechosłowacji Eleuteriusz, arcybiskup riazański i kasimowski Hieronim i biskupa iwanowskiego i szujskiego Cyryla.
W 1949 odszedł z urzędu z powodu choroby, dwa lata później zmarł.

</doc>
<doc id="2818385" url="https://pl.wikipedia.org/wiki?curid=2818385" title="Anthony Mancini">
Anthony Mancini

Anthony Mancini (ur. 27 listopada 1945 w Mignano Monte Lungo, we Włoszech) – kanadyjski duchowny katolicki pochodzenia włoskiego, arcybiskup metropolita Halifax-Yarmouth w latach 2007–2020.
Życiorys.
Prezbiterat.
Święcenia kapłańskie przyjął 23 maja 1970 i został inkardynowany do archidiecezji Montréal. Był m.in. dyrektorem centrum ekumenicznego w Montrealu, wikariuszem generalnym archidiecezji oraz dyrektorem wydziału kurialnego ds. duszpasterstwa wiernych anglojęzycznych.
Episkopat.
18 lutego 1999 został mianowany biskupem pomocniczym archidiecezji Montreal oraz biskupem tytularnym "Natchitoches". Sakry biskupiej udzielił mu 25 marca 1999 – kard. Jean-Claude Turcotte.
18 października 2007 został mianowany przez Benedykta XVI ordynariuszem archidiecezji Halifax oraz administratorem apostolskim diecezji Yarmouth. Po połączeniu w 2009 obu diecezji nosił tytuł arcybiskupa Halifax-Yarmouth. 27 listopada 2020 papież Franciszek przyjął jego rezygnację z pełnionej funkcji.

</doc>
<doc id="2818390" url="https://pl.wikipedia.org/wiki?curid=2818390" title="Nana Mizuki Live GamesxAcademy">
Nana Mizuki Live GamesxAcademy

NANA MIZUKI LIVE GAMES×ACADEMY – dziewiąte DVD koncertowe japońskiej piosenkarki Nany Mizuki, wydane 22 grudnia 2010. Nagrania pochodzą z koncertów "NANA MIZUKI LIVE ACADEMY 2010", który odbył się 20 lutego 2010 r. w Osaka-jō Hall oraz "NANA MIZUKI LIVE GAMES 2010", które odbyły się 24–25 lipca 2010 r. w Seibu Dome.

</doc>
<doc id="2818395" url="https://pl.wikipedia.org/wiki?curid=2818395" title="Teoria równoległych wszechświatów">
Teoria równoległych wszechświatów

Teoria równoległych wszechświatów – pierwszy album studyjny polskiego rapera i producenta muzycznego Tau wydany pod pseudonimem Medium. Wydawnictwo ukazało się 22 listopada 2011 roku nakładem wytwórni muzycznej Asfalt Records. Płyta została w całości wyprodukowana przez samego Kowalczyka. Miksowanie i mastering zrealizował Marek Dulewicz. Natomiast scratche wykonał DJ Funktion. Materiał był promowany teledyskiem do utworu "Obiekt pożądania", który został zrealizowany przez zespół producencki MadMosquito.

</doc>
<doc id="2818397" url="https://pl.wikipedia.org/wiki?curid=2818397" title="Gang Olsena (seria norweska)">
Gang Olsena (seria norweska)

Gang Olsena – norweskojęzyczna seria filmów komediowo-kryminalnych opowiadających o przygodach bandy pechowych włamywaczy. Seria ta nawiązuje do bardziej znanej duńskiej serii o tym samym tytule i powstawała niemal jednocześnie z nią.

</doc>
<doc id="2818406" url="https://pl.wikipedia.org/wiki?curid=2818406" title="Rob Jones (ur. 1971)">
Rob Jones (ur. 1971)

 Rob Jones, właśc. Robert Marc Jones (ur. 5 listopada 1971 w Wrexham) – angielski piłkarz.
Karierę rozpoczął w Crewe Alexandra. Następnie podpisał kontrakt z Liverpoolem i zyskał sławę zanim zakończył karierę krótkim pobytem w West Ham United. Grał na pozycji prawego obrońcy.
Kariera klubowa.
20 grudnia 1988 w wieku 17 lat podpisał profesjonalny kontrakt z Crewe Alexandra, gdy Crewe grało w Division Four.
Prawy obrońca szybko wkomponował się w skład i podczas sezonu 1991/92 został przypadkowo zauważony przez menedżera Liverpoolu Graeme Sounessa, który przyjechał na mecz z zamiarem obejrzenia innego piłkarza. Souness złożył ofertę w wysokości 300 tysięcy funtów i 4 października 1991, miesiąc przed dwudziestymi urodzinami Jones został piłkarzem Liverpoolu.
6 października 1991 zadebiutował w barwach The Reds w meczu derbowym z Manchesterem United. Mecz zakończył się bezbramkowym remisem, a Jones zaliczył znakomity występ w defensywie przeciwko młodemu Ryanowi Giggsowi. Przed końcem sezonu przekonał do siebie trenera i stał się podstawowym piłkarzem zespołu. Zadebiutował również w reprezentacji i pomógł klubowi w zwycięstwie w finale FA Cup z Sunderlandem. Nie pojechał jednak na Euro 92, gdyż nabawił się kontuzji.
Przez kolejne cztery sezony regularnie grał w pierwszym składzie. Zagrał w wygranym finale Pucharu Ligi w 1995 z Bolton Wanderers i przegranym finale FA Cup z Manchesterem United.
Kiedy Liverpool zakupił pomocnika Jasona McAteera w 1995 roku, Roy Evans zdecydował, że McAteer będzie grał na prawej obronie, a Jones zagra na lewej obronie.
Po finale FA Cup w 1996 roku, Jonesowi zalecono mu zrobienie półrocznej przerwy od futbolu z powodu problemów z plecami. Powrócił do gry, ale przez kolejne dwa sezony trapiły go kontuzje i w lutym 1998 zagrał swój ostatni mecz w barwach The Reds. Pomimo trzech operacji nie udało się wyleczyć jego lewego kolana i po zakończeniu sezonu 1998-99, w którym nie zagrał żadnego meczu został zwolniony z kontraktu przez nowego trenera, Gerarda Houlliera.
Jones wystąpił w 243 meczach w Liverpoolu i nie trafił żadnego gola. Jego klubowy kolega Steve McManaman powiedział, że Jones był najlepszym defensorem z jakim grał.
17 lipca 1999 dołączył do West Hamu United, bez kontraktu. Zagrał w dwóch meczach i po odnowieniu kontuzji kolana zakończył karierę w wieku zaledwie 27 lat.

</doc>
<doc id="2818409" url="https://pl.wikipedia.org/wiki?curid=2818409" title="Kevin, władca Północy">
Kevin, władca Północy

Kevin, władca Północy (ang. "Kevin of the North") – brytyjsko-kanadyjska komedia przygodowa z 2001 roku w reżyserii Boba Spiersa. Wyprodukowany przez Universal Pictures.
Opis fabuły.
Los Angeles. Kevin Manley (Skeet Ulrich) otrzymuje spadek po mieszkającym na Alasce dziadku. By go otrzymać, musi wziąć udział w wyścigu psich zaprzęgów. Próbuje mu w tym przeszkodzić adwokat Clive Thornton (Leslie Nielsen), który sam pragnie zagarnąć spadek.

</doc>
<doc id="2818411" url="https://pl.wikipedia.org/wiki?curid=2818411" title="Xbase++">
Xbase++

Xbase++ – zorientowany obiektowo język programowania, obsługujący wielokrotne dziedziczenie i polimorfizm.
Jest oparty na języku Xbase oraz jest w stu procentach kompatybilny z językiem programowania Clipper.
Xbase++ obsługuje typy danych z języka Xbase, również te, które znajdują się w IDE .
W języku Xbase++ można stworzyć aplikacje dla systemów z rodziny Windows: NT i nowszych.
Narodziny.
Xbase++ powstał po decyzji CA Technologies o zaprzestaniu prac nad językiem Clipper, aby rozwijać język Visual Objects. Niepowodzenie Visual Objects, jako następcy języka Clipper doprowadziło do stworzenia nowych bibliotek oraz kompilatorów zgodnych ze składnią języka Clipper.
Obsługa Clippera.
Język Xbase++ obsługuje stare komendy @SAY/GET z języka Clipper, służące do definicji formularzy. Visual Xbase++ - IDE języka Xbase++ posiada edytor graficzny do tworzenia formularzy podobnych do Visual FoxPro, obsługuje pliki OEM (format DOS) i ANSI (Windows). Ma zintegrowany debugger oraz kompilator zasobów do dodawania ikon i grafik do aplikacji. Program potrafi wygenerować pliki EXE lub DLL.
RDD.
Xbase++ obsługuje RDD (z ang. Replaceable Database Drivers - sterowniki, które zapewniają dostęp do wielu formatów baz danych) poprzez DatabaseEngines z języka Clipper. Podstawowy pakiet zawiera obsługę DBF, FOX, NTX, CDX, SDF i DEL. Ponadto wspiera standard Common COBRA 2.0, obsługuje formaty baz danych z Visual FoxPro od wersji 3.0 do 5.0 i oferuje dostęp do serwera SQL.
Przykładowy program.
//
// This program prints:
// Missy Meow!
// Mr. Bojangles Meow!
// Lassie Bark!
// Press any key to continue...
 
//
PROCEDURE Main()
/////////////////////////////
 LOCAL aAnimals := Array(3)
 LOCAL i
 aAnimals[1] := Cat():New("Missy")
 aAnimals[2] := Cat():New("Mr. Bojangles")
 aAnimals[3] := Dog():New("Lassie")
 FOR i:=1 TO LEN(aAnimals)
 ? aAnimals[i]:Name + " " + aAnimals[i]:Talk()
 NEXT i
 WAIT
RETURN
/////////////////////////////
CLASS Animal
/////////////////////////////
 EXPORTED:
 VAR Name READONLY
 METHOD Init
 DEFERRED CLASS METHOD Talk
ENDCLASS
METHOD Animal:Init( cName )
 ::Name := cName
RETURN Self
/////////////////////////////
CLASS Dog FROM Animal
/////////////////////////////
 EXPORTED:
 METHOD Talk
ENDCLASS
METHOD Dog:Talk()
RETURN "Bark!"
/////////////////////////////
CLASS Cat FROM Animal
/////////////////////////////
 EXPORTED:
 METHOD Talk
ENDCLASS
METHOD Cat:Talk()
RETURN "Meow!"

</doc>
<doc id="2818414" url="https://pl.wikipedia.org/wiki?curid=2818414" title="Liga Celtycka w rugby">
Liga Celtycka w rugby



</doc>
<doc id="2818416" url="https://pl.wikipedia.org/wiki?curid=2818416" title="Milton Kenan Júnior">
Milton Kenan Júnior

Milton Kenan Júnior (ur. 24 listopada 1963 w Taiúva) – brazylijski duchowny katolicki, biskup Barretos od 2014.
Życiorys.
Święcenia kapłańskie przyjął 5 września 1987 i został inkardynowany do diecezji Jaboticabal. Pracował głównie jako duszpasterz parafialny, pełnił także funkcje m.in. koordynatora duszpasterstwa w diecezji oraz wikariusza biskupiego.
28 października 2009 papież Benedykt XVI mianował go biskupem pomocniczym archidiecezji São Paulo oraz biskupem tytularnym "Aquae in Byzacena". Sakry biskupiej udzielił mu 27 grudnia 2009 kardynał Odilo Scherer. Od 2010 odpowiadał za region Brasilândia.
5 listopada 2014 papież Franciszek ustanowił go biskupem ordynariuszem diecezji Barretos. Ingres odbył się 21 grudnia 2014.

</doc>
<doc id="2818419" url="https://pl.wikipedia.org/wiki?curid=2818419" title="Singielka z L.A.">
Singielka z L.A.

Singielka z L.A. (ang. "Slightly Single in L.A.") – amerykańsko-kanadyjska komedia romantyczna z 2012 roku oparta na scenariuszu i reżyserii Christie Will.
Światowa premiera filmu miała miejsce 1 grudnia 2012 roku.
Opis fabuły.
Los Angeles. Dale (Lacey Chabert) jest piękna i przebojowa, a mimo to samotna. Powoli przestaje wierzyć w miłość. Na dodatek jej przyjaciółka wychodzi za mąż. Wkrótce w życiu dziewczyny zjawia się Zach (Kip Pardue), gwiazdor rocka. Kobieta liczy, że szczęście w końcu się do niej uśmiechnie.

</doc>
<doc id="2818421" url="https://pl.wikipedia.org/wiki?curid=2818421" title="Sérgio de Deus Borges">
Sérgio de Deus Borges

Sérgio de Deus Borges (ur. 4 kwietnia 1966 w Alfredo Wagner) – brazylijski duchowny katolicki, biskup pomocniczy Foz do Iguaçu od 2019.
Życiorys.
Święcenia kapłańskie przyjął 6 lutego 1993 i został inkardynowany do diecezji Cornélio Procópio. Był m.in. asesorem ds. duszpasterstwa młodzieży, rodzin i chorych, wykładowcą i rektorem diecezjalnego seminarium, a także przewodniczącym prowincjalnego sądu kościelnego.
27 czerwca 2012 papież Benedykt XVI mianował go biskupem pomocniczym archidiecezji São Paulo oraz biskupem tytularnym "Gergis". Sakry biskupiej udzielił mu 18 sierpnia 2012 biskup diecezji Cornélio Procópio - Getúlio Teixeira Guimarães.
17 lipca 2019 papież Franciszek mianował go biskupem ordynariuszem Foz do Iguaçu.

</doc>
<doc id="2818423" url="https://pl.wikipedia.org/wiki?curid=2818423" title="Erdosteina">
Erdosteina

Erdosteina – organiczny związek chemiczny, lek o działaniu mukolitycznym stosowany w leczeniu przewlekłego zapalenia oskrzeli. Zawiera dwie grupy sulfhydrylowe, uwalniane w organizmie w wyniku metabolizmu pierwszego przejścia.
Jest dostępna w Polsce pod nazwą handlową "Erdomed".

</doc>
<doc id="2818426" url="https://pl.wikipedia.org/wiki?curid=2818426" title="Júlio Endi Akamine">
Júlio Endi Akamine

Júlio Endi Akamine SAC (ur. 20 listopada 1962 w Garça) – brazylijski duchowny katolicki, arcybiskup Sorocaba od 2017.
Życiorys.
Święcenia kapłańskie przyjął 24 stycznia 1988 w zgromadzeniu pallotynów. Po kilkuletniej pracy duszpasterskiej w Cambé został rektorem seminarium pallotyńskiego w Kurytybie (1996-2001). W kolejnych latach pracował jako m.in. konsultor w domu generalnym zgromadzenia w Rzymie (2001-2003), sekretarz kurytybskiej prowincji ds. formacji (2005-2007) oraz jako przełożony tejże prowincji (2008-2011).
4 maja 2011 papież Benedykt XVI mianował go biskupem pomocniczym archidiecezji São Paulo oraz biskupem tytularnym "Thagamuta". Sakry biskupiej udzielił mu 9 lipca 2011 kardynał Odilo Scherer.
28 grudnia 2016 został prekonizowany na urząd metropolity Sorocaba. Rządy w archidiecezji objął 25 lutego 2017.

</doc>
<doc id="2818428" url="https://pl.wikipedia.org/wiki?curid=2818428" title="Viktor Fischer">
Viktor Fischer

Viktor Fischer (ur. 9 czerwca 1994 w Aarhus) – duński piłkarz grający na pozycji pomocnika w Royal Antwerp FC.
Kariera klubowa.
Początki.
Viktor Fischer rozpoczął karierę w juniorskich zespołach Lyseng IF. W 2004 roku zdecydował się na przejście do Aarhus GF, a następnie do FC Midtjylland. W 2011 roku po znakomitych występach na Mistrzostwach Świata U-17 podpisał kontrakt z Ajaxem Amsterdam.
Ajax.
W 2012 roku został przesunięty do pierwszej drużyny Ajaxu. W Eredivisie zadebiutował 20 października 2012 roku w zremisowanym 3:3 meczu z Heraclesem Almelo. W 84. minucie tego spotkania zastąpił Lasse Schöne. Pierwszego gola zdobył 31 października 2012 roku w meczu z ONS Sneek w KNVB Cup. 11 listopada 2012 roku strzelił pierwsze dwie bramki w meczu Eredivisie z PEC Zwolle (4:2). W sezonach 2012/2013 oraz 2013/2014 zdobył mistrzostwo Holandii. Łącznie w barwach Ajaxu w lidze holenderskiej rozegrał 79 spotkań, strzelając w nich 24 gole.
Middlesbrough.
Latem 2016 roku Fischer przeszedł do Middlesbrough. W Premier League zadebiutował 28 sierpnia 2016 roku w zremisowanym 0:0 meczu z West Bromwich Albion. W lidze angielskiej rozegrał 13 spotkań.
Mainz.
W 2017 roku został piłkarzem 1. FSV Mainz 05. W Bundeslidze swój pierwszy mecz rozegrał 19 sierpnia 2017 roku z Hannoverem 96. Pierwsze bramki w zespole z Moguncji strzelił 24 października 2017 roku w wygranym 3:2 spotkaniu Pucharu Niemiec z Holstein Kiel.
FC København.
31 stycznia 2018 roku został zawodnikiem FC København. W Superligaen zadebiutował 10 lutego 2018 roku w wygranym 5:1 spotkaniu z Randers FC. W tym meczu zdobył również pierwszego gola w lidze duńskiej. W sezonie 2018/2019 został mistrzem Danii, a w sezonie 2019/2020 doszedł do ćwierćfinału Ligi Europy. Łącznie w barwach zespołu z Kopenhagi rozegrał 90 spotkań w lidze duńskiej, strzelając w nich 22 bramki.
Royal Antwerp FC.
30 lipca 2021 roku przeszedł do Royalu Antwerp FC.
Kariera reprezentacyjna.
Fischer występował w młodzieżowych reprezentacjach Danii. W pierwszej reprezentacji zadebiutował 14 listopada 2012 roku w zremisowanym 1:1 meczu towarzyskim z Turcją. W 2015 roku został powołany na Mistrzostwa Europy do lat 21, natomiast w 2018 na Mistrzostwa Świata.

</doc>
<doc id="2818432" url="https://pl.wikipedia.org/wiki?curid=2818432" title="Diablo 3">
Diablo 3



</doc>
<doc id="2818440" url="https://pl.wikipedia.org/wiki?curid=2818440" title="The Sevens">
The Sevens

The Sevens (również 7he Sevens) – wielofunkcyjny kompleks sportowy znajdujący się w Dubaju w Zjednoczonych Emiratach Arabskich, służący do rozgrywania meczów rugby union oraz piłki nożnej i krykieta, zarówno na poziomie krajowym, jak i międzynarodowym, a także innych imprez masowych, w tym koncertów. Gospodarz corocznego Dubai Sevens.
Historia.
Impulsem do powstania kompleksu, było przyznanie Dubajowi praw do organizacji piątego Pucharu Świata w rugby 7; miał on jednocześnie zastąpić Dubai Exiles Rugby Ground w organizacji corocznego turnieju Dubai Sevens.
Zgodnie z wcześniejszymi planami budowa ukończyła się w listopadzie 2008 roku, po 423 dniach budowy, a pierwszym rozegranym na nim turniejem był Dubai Sevens 2008.
Obiekt sfinansowały linie lotnicze Emirates, przy wsparciu rządu Dubaju, które ogłosiły jego nazwę w lipcu 2008 roku.
Infrastruktura.
W kompleksie mieści się sześć w pełni oświetlonych, pełnowymiarowych boisk do rugby i piłki nożnej, cztery korty tenisowo-netballowe i jedno boisko do koszykówki, a także sześć boisk do krykieta, z których jedno posiada oświetlenie. Na jego terenie znajduje się czternaście kilometrów dróg wewnętrznych.
Główne boisko posiada stałe trybuny na 4000 kibiców, natomiast, wraz z tymczasowymi, jego pojemność może być zwiększona do 50 000 widzów, boisko numer 2 zbudowane jest natomiast w kształcie amfiteatru mieszczącego na nasypach ziemnych 15 000 osób. Główna trybuna, prócz sal konferencyjnych, mieści stanowiska dla komentatorów, pokoje dla dziennikarzy i fotografów oraz pomieszczenia dla obsługi transmisji telewizyjnych, pod nią natomiast znajduje się osiem szatni dla zawodników i jedna dla sędziów, ambulatorium, pokój dla masażystów oraz pomieszczenie do kontroli antydopingowej. Uzupełnieniem tej infrastruktury są znajdujące się w "The Players Club" sale zebrań, kolejne trzynaście szatni, sanitariaty oraz pokoje dla fizjoterapeutów i lekarzy. Pomiędzy dwoma trawiastymi boiskami do krykieta znajduje się natomiast pawilon zapewniający graczom cztery szatnie z sanitariatami.
"The Players Club" posiada salę bankietową (520 m²) i bar (480 m²), a także pokój konferencyjny i bar na dachu budynku – wszystkie z widokiem na boiska 3–6. W budynku znajdują się również siedziby lokalnych klubów piłkarskich i rugby oraz krajowego związku rugby – UAERF (a wcześniej AGRFU).
Infrastrukturę dopełnia parking na 15 000 pojazdów.
Sport.
Od 2008 roku na terenie "The Sevens" odbywa się coroczny turniej rugby 7 Dubai Sevens, wchodzący w skład World Rugby Sevens Series. Trzy lata później rozpoczęły się oficjalne rozgrywki kobiece – w 2011 roku rywalizowały one w ramach IRB Women’s Sevens Challenge Cup, natomiast w 2012 roku turniej wchodził w skład inauguracyjnej edycji IRB Women’s Sevens World Series.
Był on również areną Pucharu Świata „siódemek” w marcu 2009 roku. Stadion gości także domowe mecze reprezentacji kraju, a wcześniej reprezentacji Zatoki Perskiej, w ramach Asian Five Nations.
Kompleks jest bazą dla miejscowego oddziału "Arsenal Soccer School", związanej z Arsenal F.C. szkółki piłkarskiej.
Koncerty.
Na stadionie koncertowali: Rod Stewart wraz z Spandau Ballet, w ramach trasy Soulbook Tour, Eagles, Duran Duran, Justin Bieber i One Direction.

</doc>
<doc id="2818441" url="https://pl.wikipedia.org/wiki?curid=2818441" title="7he Sevens">
7he Sevens



</doc>
<doc id="2818444" url="https://pl.wikipedia.org/wiki?curid=2818444" title="Gil Vermouth">
Gil Vermouth

Gil Vermouth (hebr. גיל ורמוט; ur. 5 sierpnia 1985 w Kirjat Jam) – izraelski piłkarz posiadający polskie obywatelstwo, występujący na pozycji pomocnika. Zawodnik Maccabi Hajfa, do którego trafił w 2016 roku. W reprezentacji Izraela zadebiutował w 2009 roku.

</doc>
<doc id="2818458" url="https://pl.wikipedia.org/wiki?curid=2818458" title="Mazaris">
Mazaris

Mazaris – poeta bizantyński żyjący w XV wieku, autor "Podróży Mazarisa do Hadesu".
Mazaris żył w I połowie XV wieku, pochodził z otoczenia cesarza Manuela II Paleologa. W latach 1416-1417 napisał niezbyt udaną satyrę w formie dialogu, zatytułowaną "Podróż Mazarisa do Hadesu" ("Epidemía Mázari en Hádu"). Utwór nawiązuje do dialogu Lukiana (ok. 125 - ok. 190) "Menippos, czyli nekromancja" i dwunastowiecznego anonimowego "Timariona".
Dialog zaczyna się śmiercią autora na anginę w Konstantynopolu. Mazaris znajduje się w Hadesie. Napotyka tam na zmarłego sekretarza cesarskiego, retora i poetę, Manuela Holobola. Zmarły wypytuje go o nowiny z bizantyńskiego dworu i radzi jak najszybciej wrócić na ziemię, najlepiej wprost na Peloponez. Mazaris odwdzięcza mu się złośliwymi plotkami o bliższych i dalszych znajomych. W drugiej części Mazaris trafia na Peloponez i we śnie rozmawia z Holobolom o stosunkach panujących na dworze władców Morei. W trzeciej części Holobol otrzymuje dwa listy, jeden od Mazarisa, drugi od lekarza Nicefora Malakesa, który źle się czuje na świecie. Holobol radzi mu napić się wody z rzeki zapomnienia, Lete.
Dialog Mazarisa chociaż chybiony jako naśladownictwo świetnych "Rozmów zmarłych" czy "Menipposa" Lukiana, stanowi niezły pamflet na stosunki panujące w stolicy Cesarstwa i na Peloponezie w XV wieku. Mazaris piętnuje zwłaszcza poszczególne osoby i zawody: sędzia daje się w jego utworze łatwo przekupić, lekarz jest kilkakrotnym mordercą swoich pacjentów. Fantazja miesza się u niego z naturalizmem, podobnie jak motywy pogańskie przeplatają się z pojęciami chrześcijańskimi, a słowa klasyczne ze współczesnymi autorowi.

</doc>
<doc id="2818461" url="https://pl.wikipedia.org/wiki?curid=2818461" title="Trucizna (zbiór opowiadań)">
Trucizna (zbiór opowiadań)

Trucizna – zbiór opowiadań Andrzeja Pilipiuka, wydany nakładem wydawnictwa Fabryka Słów w 2012 roku. Jest to 7 tomowy cykl opowieści o Jakubie Wędrowyczu, najbardziej rozpoznawalnej postaci stworzonej przez autora.
Zbiór zawiera 20 opowiadań:

</doc>
<doc id="2818462" url="https://pl.wikipedia.org/wiki?curid=2818462" title="Mistrzostwa Polski w Łyżwiarstwie Szybkim na Dystansach 2013">
Mistrzostwa Polski w Łyżwiarstwie Szybkim na Dystansach 2013

27. Mistrzostwa Polski w Łyżwiarstwie Szybkim na Dystansach 2014 odbyły się w dniach 28-30 grudnia 2012 roku na torze Stegny w Warszawie.
Na dystansie 500 metrów rozgrywane były dwa biegi i dopiero suma czasów z obu biegów zadecydowała o kolejności zawodników.

</doc>
<doc id="2818464" url="https://pl.wikipedia.org/wiki?curid=2818464" title="Erik Friborg">
Erik Friborg

Johan Erik Friborg (ur. 24 stycznia 1893 w Sztokholmie, zm. 22 maja 1968 w Hounslow) – szwedzki kolarz szosowy, złoty medalista olimpijski.
Kariera.
Największy sukces w karierze Erik Friborg osiągnął w 1912 roku, kiedy wspólnie z Ragnarem Malmem, Axelem Perssonem i Algotem Lönnem zdobył złoty medal w drużynowej jeździe na czas podczas igrzysk olimpijskich w Sztokholmie. Był to jedyny medal wywalczony przez Friborga na międzynarodowej imprezie tej rangi. Na tych samych igrzyskach indywidualną rywalizację zakończył na siódmej pozycji, co było najlepszym wynikiem wśród Szwedów. Na rozgrywanych rok wcześniej szosowym mistrzostwach Szwecji Friborg zdobył złoty medal w indywidualnej jeździe na czas. Nigdy nie zdobył medalu na szosowych mistrzostwach świata.

</doc>
<doc id="2818471" url="https://pl.wikipedia.org/wiki?curid=2818471" title="Miedź w architekturze">
Miedź w architekturze

Miedź zasłużyła sobie na miano ważnego materiału stosowanego w architekturze, budownictwie i architekturze wnętrz. Począwszy od katedr po zamki, od domów mieszkalnych po biura, z miedzi wytwarza się bardzo wiele różnych elementów architektonicznych, takich jak dachy, opierzenia, rynny, rury spustowe, kopuły, iglice, sklepienia, oblicówki czy dylatacje konstrukcyjne.
Bogatą historię stosowania miedzi w architekturze zawdzięczamy jej trwałości, odporności na korozję, znakomitemu wyglądowi i podatności na formowanie złożonych kształtów. Od wieków rzemieślnicy i projektanci czerpali wymierne korzyści z tych atrybutów, tworząc konstrukcje nie tylko spełniające wygórowane wymagania estetyczne, lecz także wyjątkowo trwałe.
Na przestrzeni ostatniego ćwierćwiecza miedź zaczęto stosować w budownictwie w znacznie szerszym zakresie, w nowych stylach, nowych gamach kolorystycznych czy wreszcie w elementach o zróżnicowanych kształtach i fakturach. Ściany pokryte okładzinami miedzianymi można powszechnie spotkać zarówno na zewnątrz, jak i wewnątrz budynków.
W swojej twórczości na miedzi polegali także najsłynniejsi nowocześni architekci, by przypomnieć choćby Franka Lloyda Wrighta, w którego wszystkich projektach architektonicznych można znaleźć elementy miedziane, Michaela Gravesa, zdobywcę nagrody AIA Gold Medal, który zaprojektował ponad 350 budynków na całym świecie, Renzo Piano, autora projektu okładziny z miedzi wstępnie patynowanej dla miejskiego muzeum nauki NEMO w Amsterdamie, Malcolma Holzmana, którego gonty z patynowanej miedzi uczyniły z gmachu WCCO Television Communications Center prawdziwą wizytówkę Minneapolis, czy wreszcie Marianne Dahlbäck i Görana Månssona, projektantów gmachu Muzeum Vasa, który wyróżnia się na horyzoncie Sztokholmu dzięki okładzinie miedzianej o powierzchni 12 tysięcy metrów kwadratowych. Olbrzymia miedziana rzeźba ryby według projektu architekta Franka O. Gehry’ego, zdobiąca dach gmachu Vila Olimpica w Barcelonie, jest z kolei przykładem wykorzystania miedzi w celach typowo zdobniczych.
Miedź najbardziej znana jest ze swego charakterystycznego wyglądu, dzięki gamie barw zaczynającej się od jasnego metalicznego koloru, przez opalizujący brąz i niemal czerń po zielonkawą śniedź, czyli patynę. Na określenie barw brązowawych architekci dysponują terminami takimi jak rudobrunatna, czekoladowa, śliwkowa, mahoniowa czy hebanowa. Również wyraźnie odznaczająca się zielonkawa patyna miedzi od dawna z lubością wykorzystywana była przez architektów i projektantów.
Historia.
Miedź znana jest architektom od tysięcy lat. Przykładów jej zastosowania można szukać choćby w starożytnym Egipcie, gdzie masywne wrota strzegące wejścia do świątyni Amona w Karnaku pokryte były właśnie miedzią. W III wieku p.n.e. miedziane gonty dachowe zostały zastosowane w konstrukcji świątyni Loha Maha Paya na Sri Lance, zaś w 27 r. p.n.e. starożytni Rzymianie użyli miedzi do wykonywania pokrycia dachowego Panteonu.
Kilka wieków później miedź i jej stopy stosowane były już powszechnie w architekturze średniowiecznej. Wrota Bazyliki Narodzenia Pańskiego w Betlejem (6 w n.e.) pokryte zostały płytami wykonanymi z brązu formowanymi w wybrane kształty. Z kolei wrota do świątyni Hagia Sofia w dawnym Konstantynopolu, datowane na przełom VIII i IX wieku naszej ery, całe wykonane były z brązu. Około roku 800 n.e. powstały brązowe wrota Katedry w Akwizgranie w Niemczech, natomiast brązowe drzwi baptysterium w Katedrze Santa Maria del Fiore we Florencji ukończone zostały przez Ghibertiego w roku 1423.
Miedziany dach katedry w Hildersheim, zamontowany w roku 1280, dotrwał aż do naszych czasów. Z kolei dach zamku Kronborg, jednej z najważniejszych europejskich budowli renesansowych tego typu, która przeszła do historii jako Elsynor dzięki szekspirowskiemu „Hamletowi”, został wykonany w roku 1585. Elementy miedziane wieży poddano renowacji w 2009 roku.
Latami stosowanie miedzi ograniczało się głównie do budowli użytku publicznego, takich jak kościoły, budynki rządowe czy akademickie. Z kolei jednymi z najlepiej rozpoznawalnych elementów tych budowli są zazwyczaj miedziane dachy.
Dziś miedź do zastosowań architektonicznych wykorzystywana jest w systemach pokryć dachowych, opierzeniach i zwieńczeniach murów, rynnach dachowych i rurach spustowych, elementach dylatacyjnych budynków, okładzinach elewacyjnych, kopułach, iglica, sklepieniach oraz w wielu innych detalach architektonicznych. Jednocześnie ewoluowała rola tego metalu, począwszy od stosowania go w funkcji zabezpieczenia przed niekorzystnymi warunkami meteorologicznymi czy w elementach zewnętrznego wyposażenia budynków, aż po zastosowania we wnętrzach, gdzie istotnie wpłynął na metody dekorowania przestrzeni komercyjnych i mieszkaniowych.
W XXI wieku miedź nadal rozwija się w sferze architektury wnętrz. Jej nie tak dawno dowiedzione właściwości przeciwdrobnoustrojowe pozwalają ograniczać zagrożenia związane z niebezpiecznymi bakteriami osiadającymi na przedmiotach takich jak poręcze, uchwyty łóżek, elementy armatury łazienkowej czy też lady itp. Wspomniane artykuły produkowane z miedzi przeciwdrobnoustrojowej znajdują coraz szersze zastosowania w placówkach publicznych (szpitalach, domach opieki, środkach transportu zbiorowego), jak i w budynkach mieszkalnych, oferując ich użytkownikom dodatkowe korzyści higieniczne.
Właściwości.
Odporność na korozję.
Miedź jest metalem stosowanym w architekturze również dlatego, że oferuje znakomite właściwości antykorozyjne. Powierzchnie wykonane z miedzi z czasem pokrywają się wytrzymałą patyną tlenkowo-siarczanową, która zapewnia im ochronę antykorozyjną na długie lata.
Miedź koroduje w tempie pomijalnie małym w niezanieczyszczonym powietrzu, wodzie, odpowietrzonych kawasach nieutleniających, a także w przypadkach wystawienia jej na działanie roztworów słonych i zasadowych oraz związków organicznych. W warunkach atmosferycznych panujących w środowisku wiejskim, miedziane pokrycie dachowe koroduje w tempie niecałych 0,4 mm na 200 lat.
W przeciwieństwie do większości metali, miedź nie ulega negatywnemu wpływowi korozji powodującej uszkodzenia elementów pokryć dachowych. W przypadkach dachów miedzianych stan techniczny ich podłoża czy konstrukcji wsporczej ulega pogorszeniu na długo przed elementami miedzianymi.
Niemniej jednak miedź stosowana w budownictwie jest w pewnym stopniu podatna na korozję w określonych warunkach. Oddziaływanie kwasów utleniających, utleniających soli metali ciężkich, zasad, tlenków siarki i azotu, amoniaku oraz niektórych związków siarki i amoniaku może powodować korozję miedzi. Opady atmosferyczne w miejscach, gdzie ich pH wynosi mniej niż 5,5, przyczyniają się do korozji miedzi, co najczęściej ma miejsce jeszcze zanim na jej powierzchni uformuje się patyna lub ochronna warstwa tlenkowa. Opady o odczynie kwasowym, czyli tzw. kwaśne deszcze, stanowią pokłosie emisji ze spalania paliw kopalnianych, z zakładów przemysłu chemicznego lub innych procesów, w których efekcie do atmosfery uwalnia się tlenki siarki i azotu. Z kolei zjawisko korozji erozyjnej może mieć miejsce w sytuacjach, gdy woda o odczynie kwasowym spływa z powierzchni dachowej niemiedzianej, a więc takiej, która nie zobojętnia cieczy kwasowej (na przykład wykonanej z płytek ceramicznych, płytek łupkowych, drewna czy asfaltu) na niewielką powierzchnię miedzianą. Korozja liniowa powstaje wówczas, gdy krawędź powierzchni dachowej wykonanej z materiału obojętnego, z której ścieka woda, opiera się bezpośrednio na powierzchni miedzianej. Rozwiązaniem tego typu problemów może okazać się podniesienie dolnej krawędzi gontów przy użyciu listwy kątowej lub zastosowanie listwy wzmacniającej pomiędzy gontami a powłoką miedzianą. Dzięki właściwie zaprojektowanemu spadkowi połaci dachowej oraz odpowiedniej obróbce dekarskiej, które skracają czas zalegania wody kwasowej na powierzchniach metalowych, można uniknąć większości problemów spowodowanych warunkami atmosferycznymi.
Mosiądz, będący stopem miedzi i cynku, odznacza się wysoką odpornością na korozję atmosferyczną, a także oddziaływanie zasad i kwasów organicznych. Niemniej jednak, w kontakcie z niektórymi rodzajami wody pitnej oraz z wodą morską, stopy na bazie mosiądzu o zawartości cynku na poziomie 20% i większej mogą być podatne na korozję.
Trwałość.
Dachy wykonane z miedzi w większości przypadków charakteryzują się wyjątkową trwałością bez względu na warunki otoczenia. Ich skuteczna trwałość oceniana jest na ponad 700 lat głównie dzięki ochronnej warstwie patyny, która tworzy się na powierzchniach wykonanych z miedzi. Badania dachów miedzianych prowadzone w XVIII wieku w Europie wykazały, że ich trwałość wynosi w istocie ponad tysiąc lat.
Redukcja ruchów cieplnych.
Właściwie zaprojektowany dach miedziany może do minimum ograniczyć ruchy spowodowane zmianami cieplnymi. Niska rozszerzalność cieplna miedzi, o 40% niższa, niż cynku czy ołowiu, przyczynia się do ochrony przed pogarszaniem właściwości mechanicznych i pozwala unikać usterek. Z kolei wysoka temperatura topnienia miedzi jest gwarantem odporności na pełzanie lub rozciąganie, czego nie można powiedzieć o niektórych innych metalach.
W przypadku dachów dwuspadowych niewielkich rozmiarów ruchy cieplne są na tyle nieznaczne, iż nie stanowią wymiernego problemu. Jednak w budowlach o rozpiętości przekraczającej 60 metrów, lub gdy stosowane są długie panele, konieczne może okazać się uwzględnienie poprawki na rozszerzalność cieplną. W ten sposób umożliwia się dachowi swobodne „falowanie” ponad jego konstrukcją wsporczą przy jednoczesnym zachowaniu bezpieczeństwa.
Brak wymagań konserwacyjnych.
Miedź zasadniczo nie wymaga czyszczenia czy innej konserwacji. Jest zatem materiałem szczególnie polecanym do stosowania w miejscach trudno dostępnych lub takich, do których dostęp po zakończeniu montażu jest niebezpieczny.
Niewielki ciężar.
W przypadku korzystania z miedzi jako materiału do pokryć dachowych z podparciem na całej powierzchni, daje ona możliwość uzyskania ciężaru o połowę mniejszego (z uwzględnieniem podłoża) w porównaniu z ołowiem i czterokrotnie mniejszego w porównaniu z dachami pokrytymi dachówkami ceramicznymi. Najogólniej rzecz ujmując, pociąga to za sobą wymierne oszczędności związane z konstrukcją wsporczą i zużyciem materiału. Miedziane pokrycia dachowe oferują także dodatkowe możliwości zmniejszenia ciężaru samej konstrukcji miedzianej.
Wentylacja.
Miedź nie wymaga stosowania skomplikowanych układów wentylacyjnych. Nadaje się do użycia zarówno w tzw. „gorących” konstrukcjach dachowych pozbawionych wentylacji, jak i „zimnych” konstrukcjach wentylowanych.
Ekranowanie częstotliwości radiowych.
Urządzenia elektroniczne wymagają ochrony przed wysokim napięciem. Rozwiązaniem dla tego problemu może okazać się ekranowanie częstotliwości radiowych (ang. RF), które pozwala na ograniczenie przewodnictwa pól elektrycznych czy magnetycznych z jednej przestrzeni do drugiej.
Miedź znakomicie sprawdza się jako materiał do ekranowania częstotliwości radiowych, ponieważ pochłania fale radiowe i magnetyczne. Miedź charakteryzuje się również wysoką przewodnością elektryczną, plastycznością, ciągliwością i łatwością w lutowaniu, które to cechy również okazują się wyjątkowo przydatne w kontekście ekranowania częstotliwości radiowych.
Obudowy ekranujące częstotliwości radiowe są stosowane do filtrowania odpowiednich zakresów w zależności od warunków, w których są eksploatowane, dlatego należycie zaprojektowane i wykonane miedziane obudowy ekranujące spełniają większość wymogów ekranowania częstotliwości radiowych typowych dla bardzo różnych urządzeń, od komputerów po rozdzielnie elektryczne, od szpitalnych pracowni tomograficznych po laboratoria obrazowania magnetyczno-rezonansowego. Szczególna uwaga należy się z kolei potencjalnym źródłom przenikania warstw osłonowych, takim jak drzwi, kratki wentylacyjne czy przewody.
Konkretna osłona może znakomicie chronić przed jednym rodzajem pola elektromagnetycznego, ale niekoniecznie przed innym. Dla przykładu, osłona typu RF wykonana z folii lub ekranu miedzianego nie sprawdzi się jako zabezpieczenie przed polami magnetycznymi o częstotliwości sieciowej. Z kolei osłona przed polem magnetycznym o częstotliwości sieciowej jest mało skuteczna w ograniczaniu oddziaływania pól o częstotliwości radiowej. To samo tyczy się różnych częstotliwości radiowych. Prosta osłona wykonana z siatki o dużych oczkach sprawdza się w kontekście zabezpieczania przez niskimi częstotliwościami, lecz nie chroni już przed mikrofalami.
Blacha miedziana stosowana do celów ekranowania częstotliwości radiowych może być formowana w dowolne kształty o dowolnych rozmiarach. Skuteczność osłonie ekranującej zapewnia podłączenie przewodu uziemiającego.
Ochrona odgromowa.
Miedź i jej stopy są stosowane w instalacjach odgromowych. Miedź sama w sobie nie przyciąga piorunów, lecz skutecznie i szybko ułatwia przekazywanie energii pochodzącej z pioruna do ziemi dzięki swojej znakomitej przewodności elektrycznej i odporności na korozję, lecz jest także bardziej plastyczna w porównaniu do innych przewodników.
Wzajemne połączenie przewodami i należyte uziemienie okładziny dachowej, rynien i rur spustowych zapewnia bezpieczną linię elektryczną prowadzącą bezpośrednio do ziemi, charakteryzującą się niską opornością elektryczną.
Również pod względem wyglądu, przewody miedziane znakomicie nadają się do stosowania na zewnątrz budynków. Miedź podnosi walory estetyczne na etapie konstrukcyjnym, jako że kable prowadzone od piorunochronów instalowanych na dachach aż do uziemień w podłożu można z łatwością ukryć.
Z uwagi na wyższą przewodność elektryczną miedzi w porównaniu z aluminium, możliwe jest stosowanie miedzianych prętów odgromowych i przewodów o mniejszych średnicach. Przewody miedziane mogą być także osadzane w betonie lanym, także stosowane w podziemnych elementach wyposażenia.
Woda spływająca z powierzchni miedzianej powoduje powolne, lecz stopniowe uszkodzenia elementów aluminiowych. To samo dzieje się jednak w odwrotnym kierunku, dlatego należy dokładać szczególnych starań, by zapobiegać korozji galwanicznej instalacji odgromowych oraz elementów pokryć dachowych i opierzeń wykonanych z miedzi i aluminium.
Skuteczność instalacji odgromowych zapewnia wyłącznie prawidłowe uziemienie. Zazwyczaj efekt ten osiąga się poprzez wkopanie stalowych prętów w powłoce miedzianej o długości 3-12 m pionowo w głąb ziemi. W przypadku podłoża o niewielkiej przewodności elektrycznej, takiego jak piasek, należyte uziemienie zapewniają długie, wydrążone rury miedziane wypełnione solami metali, które są wypłukiwane przez otwory w rurze, podnosząc przewodność otaczającego je podłoża.
Gdy stosuje się panele miedziane o mniejszym przekroju łączone ze sobą wyrównawczo, lub gdy niektóre elementy instalacji uziemiającej są wykonane z materiałów o mniejszej przewodności, niezbędna może okazać się dodatkowa ochrona odgromowa. W przypadku, gdy w układzie uziemienia zastosowano miedź w połączeniu z innymi materiałami, należy ściśle przestrzegać zaleceń dotyczących ochrony antykorozyjnej.
Również miedziane dachy mogą być wykorzystywane jako elementy instalacji odgromowej pod warunkiem, że miedzianą okładzinę, rynny i rury spustowe można połączyć zarówno ze sobą, jak i wyrównawczo połączyć z końcowym układem uziemiającym. Grubość powłoki miedzianej, określona stosownie do użytych materiałów pokryć dachowych, zazwyczaj odpowiada stopniowi ochrony odgromowej. W przypadku wykorzystania miedzianego systemu okładziny dachowej, czasem zaleca się zastosowanie osobnego przewodu odgromowego, który zapewnia należytą ochronę przed skutkami wyładowań atmosferycznych. System taki obejmuje zwód oraz iglice instalowane na dachu, a także układ elektrod naziemnych oraz układ przewodów odprowadzających, łączących dach z komponentami naziemnymi. Zalecanym rozwiązaniem jest także stosowanie połączeń wyrównawczych pomiędzy miedzianą powierzchnią dachową a układem przewodów. Połączenia wyrównawcze zapewniają w możliwym do osiągnięcia stopniu zrównoważenie potencjału pomiędzy przewodami i dachem a także redukują przebicia i ewentualne uszkodzenia dachu.
Szeroka gama wykończeń.
W niektórych przypadkach dąży się do chemicznej modyfikacji powierzchni wykonanej z miedzi lub stopu miedzi, która służyć ma nadaniu jej odpowiedniej barwy. Najczęściej stosowanymi wariantami kolorystycznymi są odcienie brązu lub inne wykończenia rzeźbiarskie dla mosiądzu lub brązu, jak również zielone lub patynowane wykończenia dla czystej miedzi. Metody obróbki mechanicznej oraz barwienia chemicznego, a także poszczególne powłoki opisane zostały szczegółowo w punkcie zatytułowanym "Warianty wykończenia."
Ciągłość koncepcyjna.
Architekci sięgają w swych projektach po miedź do zastosowań budowlanych z uwagi na oferowaną przezeń ciągłość koncepcyjną elementów projektu. Dla przykładu, kompletny miedziany system pokrycia dachowego może obejmować także miedziane opierzenia, elementy zabezpieczające przed warunkami atmosferycznymi, otwory wentylacyjne, rynny i rury spustowe. Z kolei stosowane detale osłonowe to między innymi gzymsy, listwy profilowe, kwiatony i rzeźby.
Właściwości przeciwdrobnoustrojowe.
Dzięki intensywnie prowadzonym badaniom naukowym dowiedziono, że niepokryta miedź i stopy miedzi (np. mosiądz, brąz, miedzionikiel, czy też stop miedzi, niklu i cynku) skutecznie zwalczają najbardziej nawet odporne bakterie, pleśnie i grzyby. W Stanach Zjednoczonych zarejestrowano ponad 300 różnych stopów miedzi (miedzi, brązów, mosiądzów, miedzioniklów i stopów niklu ze srebrem) jako materiały o cechach przeciwdrobnoustrojowych, dzięki czemu zaczęto stosować miedź i jej stopy w architekturze wnętrz. Aby móc zaspokajać potrzeby architektoniczne różnych powierzchni budynków, konstrukcji, armatury i innych elementów, artykuły produkowane na bazie miedzi przeciwdrobnoustrojowej oferowane są w szerokiej gamie kolorów, wersji wykończeniowych i właściwości mechanicznych. Miedziane poręcze, lady, elementy korytarzy, armatura drzwiowa, płytki przyciskowe, wyposażenie kuchenne czy łazienkowe to tylko niektóre spośród różnorodnych produktów wykonanych z miedzi przeciwdrobnoustrojowej zatwierdzonych do stosowania w szpitalach, biurach, szkołach na lotniskach czy koszarach wojskowych.
Zrównoważenie.
Mimo iż brakuje w istocie uniwersalnej i powszechnie stosowanej definicji pojęcia zrównoważonego rozwoju, Komisja Brundtland przy ONZ zdefiniowała zrównoważony rozwój jako rozwój, dzięki któremu spełniane są potrzeby bieżące, nie ograniczając jednocześnie potencjału przyszłych pokoleń do spełniania ich własnych potrzeb. Koncepcja zrównoważenia, rozumianego jako wypełnianie określonego zakresu odpowiedzialności w kontekście długoterminowym, wymaga pogodzenia ze sobą potrzeb środowiskowych, społecznych i gospodarczych. Te trzy filary zrównoważenia uwzględniają ideę odpowiedzialnego zarządzania wykorzystaniem posiadanych zasobów.
Miedź to materiał w pełni zgodny z koncepcją zrównoważenia. Jego trwałość jest gwarantem długiej przydatności eksploatacyjnej przy minimalnych potrzebach konserwacyjnych. Charakteryzuje się wysoką wydajnością elektryczną i cieplną, co ogranicza powstawanie strat energii elektrycznej. Z kolei dzięki jego właściwościom przeciwdrobnoustrojowym niszczy się groźne mikroorganizmy chorobotwórcze. Wysoka wartość odpadów miedzianych oraz możliwość ich niemal pełnego odzysku bez końca i bez jakiegokolwiek uszczerbku na właściwościach funkcjonalnych dodatkowo umożliwiają odpowiedzialne zarządzanie tym wartościowym surowcem.
Powszechnie dostępne są informacje pozyskiwane z analizy zbioru w cyklu życia (LCI) w odniesieniu np. do miedzianej rury, blachy czy przewodów, opracowywane z zastosowaniem norm ISO i uwzględniające zarówno aspekty wydobycia, jak i produkcji miedzi (tj. topienia i oczyszczania). Wykorzystywane do celów analizy cyklu życia (LCA), zwłaszcza w przemyśle budowlanym, arkusze danych LCI służą wsparciem producentom produktów zawierających miedź w zakresie zachowywania zgodności z obowiązującymi normami oraz w podejmowaniu dobrowolnych działań na rzecz doskonalenia technologicznego. Korzystają z nich również politycy odpowiedzialni za opracowywanie wytycznych i regulacji środowiskowych promujących koncepcję zrównoważonego rozwoju.
Dla przykładu, wyjątkowa trwałość pokryć dachowych wykonanych z miedzi ma pozytywny wpływ na wyniki kompleksowej analizy cyklu życia miedzi w porównaniu z innymi materiałami pod względem związanego z jej stosowaniem zużycia energii (tzn. całkowitej ilości energii zużytej na przestrzeni każdej fazy każdego cyklu życia wyrażonej w MJ/m²), emisji dwutlenku węgla czy wreszcie kosztu.
Zdolność do recyklingu.
Zdolność do recyklingu to jedna z najważniejszych cech materiału zgodnego z koncepcją zrównoważenia. Dzięki niej ogranicza się konieczność wydobywania nowych zasobów naturalnych oraz zużywa znacznie mniej energii w porównaniu z procesem wydobycia. Miedź i jej stopy dosłownie w 100% nadają się do recyklingu, który z kolei można powtarzać w nieskończoność bez jakiejkolwiek utraty jakości materiału (co oznacza, że miedź nie ulega degradacji, na przykład w procesie downcyklingu, jak w przypadku większości materiałów niemetalowych, o ile w ogóle można je poddawać recyklingowi). Miedź przez cały czas zachowuje większość swoich oryginalnych właściwości metalicznych, a zatem złom miedziany dobrej jakości standardowo posiada wartość na poziomie co najmniej 95% metalu pozyskanego z nowo wydobytej rudy. W przypadku materiałów konkurencyjnych względem miedzi wartość złomu waha się w granicach od 60% do 0%. Dodatkowo recykling miedzi wymaga zużycia ledwie ok. 20% energii potrzebnej do wydobycia i przetworzenia metalu rodzimego.
Aktualnie około 40% europejskiego zapotrzebowania rocznego na miedź i około 55% zapotrzebowania na miedź do zastosowań architektonicznych zaspokaja się ze źródeł odzyskiwanych. Nowy zwój drutu miedzianego zazwyczaj zawiera od 75 do 100% surowca pozyskanego z recyklingu.
Do roku 1985 recyklingowi podano więcej miedzi, niż w sumie zużyto w roku 1950, czego przyczyn upatrywać można we względnej łatwości ponownego wykorzystania przetworzonych odpadów miedzianych oraz samego pozyskiwania złomu miedzianego po zakończeniu okresu eksploatacyjnego określonych wyrobów.
Opłacalność.
Opłacalność materiałów i surowców budowlanych podyktowana jest określonymi czynnikami, takimi jak wydajność, zakres konserwacji, trwałość i oszczędności związane z recyklingiem. Mimo iż początkowe koszty związane ze stosowaniem miedzi są wyższe, niż niektórych innych materiałów architektonicznych, elementy z niej wykonane zazwyczaj nie wymagają wymiany na przestrzeni całego okresu eksploatacyjnego danego obiektu. Ze względu na swoją wyjątkowa trwałość, niskie wymagania konserwacyjne i najwyższą z możliwych wartość rezydualną, dodatkowe koszty związane ze stosowaniem miedzi w kontekście całego okresu użytkowania np. systemu pokrycia dachowego mogą być nieporównywalnie niskie.
Miedziane pokrycia dachowe są znacznie tańsze niż systemy wykonane z ołowiu, płytek łupkowych czy ręcznie formowanych płytek glinianych. Koszty montażu tego typu systemu są porównywalne z materiałami takimi jak cynk, stal nierdzewna, aluminium, a nawet niektóre płyty gliniane czy betonowe, jeżeli wziąć pod uwagę całkowite koszty pokrycia dachu (z uwzględnieniem konstrukcji).
Niektóre badania naukowe dowodzą, że miedź jest materiałem bardziej opłacalnym w perspektywie całego okresu przydatności eksploatacyjnej, niż pozostałe materiały stosowane w pokryciach dachowych, których cykl życia sięga 30 lat i więcej. Europejskie badania, których celem było porównanie kosztów wykonania miedzianego pokrycia dachowego z kosztami systemów wykonanych z innych metali, a także płytek betonowych czy glinianych, płytek łupkowych oraz bitumu, dowiodły, że w perspektywie średnio- i długoterminowej (czyli dla cyklów życia wynoszących 60-80 i ponad 100 lat), najbardziej opłacalnymi opcjami dla pokryć dachowych spośród wszystkich badanych materiałów były miedź i stal nierdzewna.
Techniki produkcyjne i montażowe, takie jak prefabrykacja, formowanie mechaniczne na miejscu, rąbkowanie maszynowe czy systemy długich listew pozwalają ograniczać koszty montażu miedzianych pokryć dachowych. Obniżając koszty montażu, wspomniane techniki pozwalają projektantom korzystać z miedzi w szerszym, niż dotychczas zakresie, w budynkach różnego typu, a więc nie tylko w ramach największych, prestiżowych projektów, jak miało to miejsce dotychczas.
Biorąc pod uwagę fakt, iż złom miedziany zachowuje większość oryginalnej wartości surowca, koszty cyklu życia miedzi są znacznie niższe, jeśli uwzględnić jej wartość rezydualną. Więcej informacji na ten temat zamieszczono w punkcie pt. „Możliwość recyklingu” niniejszego artykułu.
Czysta miedź a stopy miedzi.
Czysta miedź. W przeciwieństwie do innych materiałów miedź jest często wykorzystywana w czystej, niestopowej formie (tj. zawierającej 99,9% miedzi pierwiastkowej) do produkcji blach i taśm stosowanych w pokryciach dachowych, okładzinach elewacyjnych czy opierzeniach.
Odpuszczanie to proces obróbki cieplnej stosowany w celu podniesienia twardości metali. Uzyskana w ten sposób barwa nalotowa określa plastyczność danego metalu, a więc stopień, w jakim będzie on podatny na formowanie i zachowywał będzie nadany mu kształt bez dodatkowego wzmocnienia. W Stanach Zjednoczonych miedź dostępna jest w sześciu wariantach w zależności od rezultatów procesu odpuszczania: miękka 060, walcowana na zimno i twarda (1/8), walcowana na zimno o wysokiej granicy plastyczności (1/4), półtwarda, twarda w trzech czwartych i twarda. Z kolei w Wielkiej Brytanii stosuje się tylko trzy oznaczenia: miękka, półtwarda i twarda. Parametry miedzi i jej stopów są określane w odpowiednich normach branżowych, i tak w USA standardowe oznaczenia miedzi i stopów miedzi uzależnione są od treści normy ASTM, zaś w Europie jej parametry zdefiniowane zostały w normie BS EN 1172: 1997, „Miedź i stopy miedzi stosowane w Europie”, podczas gdy w Wielkiej Brytanii obowiązuje brytyjski kodeks praktyk British Standard Code of Practice, CP143: Część 12. 1970.
W amerykańskim sektorze budowlanym zdecydowanie najpopularniejsza jest miedź zimnowalcowana, jako że jest to wersja o niższej ciągliwości niż miedź miękka, lecz jednocześnie o zdecydowanie wyższej wytrzymałości mechanicznej. Miedź zimnowalcowana twarda w 1/8 jest z kolei najczęściej zalecana do stosowania w systemach pokryć dachowych i opierzeń. Blachy dachowe o wyższych parametrach mogą być również zalecane do innych zastosowań.
Miedź miękka jest niezwykle ciągliwa i zapewnia znacznie mniejszą odporność na naprężenia wywoływane zjawiskami rozszerzalności i kurczenia niż miedź zimnowalcowana. Znajduje swoje zastosowanie w skomplikowanych elementach dekoracyjnych, gdy wymagane jest niezwykle precyzyjne formowanie, na przykład przy wykonywaniu obróbki dekarskiej na przestrzał.
Miedź o wysokiej granicy plastyczności jest głównie wykorzystywana w produkcji elementów do obróbki dekarskiej, gdy bardzo istotne są zarówno ciągliwość, jak i wytrzymałość materiału.
Grubość blachy czy taśmy miedzianej podaje się, mierząc jej masę w uncjach na stopę kwadratową. Blachy popularnie stosowane w Stanach Zjednoczonych mają grubość od 12 do 48 uncji. Lecz skoro w branży budowlanej często korzysta się z oznaczeń liczbowych grubości blachy czy też faktycznej wartości jej grubości, konieczne jest stosowanie przeliczników pomiędzy poszczególnymi systemami.
W Europie miedź odtleniona fosforem bez dodatku arsenu opatrzona jest oznaczeniem C106. Blachę miedzianą walcuje się do grubości od 0,5 do 1,0 mm (1,5-3,0 mm dla ścian kurtynowych), lecz w zastosowaniach dachowych najczęściej stosuje się blachę o grubości 0,6-0,7 mm.
Miedź stopowa. Również stopy miedzi, takie jak mosiądz czy brąz, są wykorzystywane do celów konstrukcyjnych w budownictwie mieszkaniowym czy komercyjnym. Fakt, iż różnią się one pomiędzy sobą barwami, wynika głównie ze składu chemicznego danego stopu.
Poniżej zamieszczono informacje na temat części najbardziej popularnych stopów miedzi wraz z ich oznaczeniami według Ujednoliconego Systemu Numeracji (UNS) opracowanego przez ASTM i SAE:
W praktyce terminem „brąz” określa się wiele różnych stopów miedzi od zawierających śladowe ilości cyny do całkowicie pozbawionych cyny, pod warunkiem że ich barwa przypomina autentyczny brąz.
W przywołanych materiałach źródłowych dostępne są dalsze informacje na temat stopów miedzi do zastosowań architektonicznych.
Kryteria doboru.
Kryteria doboru, według których odbywa się selekcja miedzi i stopów miedzi do zastosowań architektonicznych, obejmują barwę, wytrzymałość mechaniczną, twardość, wytrzymałość zmęczeniową, odporność na korozję, przewodność elektryczną i cieplną czy wreszcie łatwość obróbki produkcyjnej. W zależności od zakładanego zastosowania, parametry takie jak grubość czy stopień twardości są absolutnie kluczowe, jako że stosowanie rozwiązań zamiennych może prowadzić do uzyskania niewystarczającej wydajności.
Miedź jest w architekturze zazwyczaj stosowana w formie blach i taśm. Taśmy mają szerokość 24 cali i mniejszą, podczas gdy szerokość blach waha się od 24 do 48 cali, zaś długość – od 96 do 120 cali, a występują również w zwojach. Blachy miedziane powlekane ołowiem występują standardowo w wymiarach 24, 30 i 36 cali szerokości na 96 lub 120 cali długości.
Aspekty konstrukcyjne.
Aspekty konstrukcyjne odgrywają kluczową rolę na etapie planowania zastosowania miedzi. Najważniejszą kwestią, jaką należy wziąć pod uwagę, są zjawiska cieplne, czyli ruchy i naprężenia wynikające z wahań temperatury. Negatywnych skutków zjawisk termicznych można unikać poprzez zapobieganie ruchom cieplnym i kompensowanie całkowitych naprężeń, umożliwiając konstrukcji wykonywanie zaplanowanych ruchów w wyznaczonych zakresach, a tym samym uwalniając zakładane naprężenia termiczne.
Jednym z najistotniejszych czynników konstrukcyjnych jest w tym kontekście opór aerodynamiczny. Organizacja Underwriters Laboratories (UL) przeprowadziła serię testów na systemach dachowych wykonanych z miedzi. Pokrycie dachowe na rąbek stojący wykonane z miedzi wraz z panelami próbnymi o wymiarach 10 × 10 stóp poddano działaniu parcia od dołu według UL 580 (zgodnie z protokołem próby odporności na parcie od dołu). Miedziane poszycie nie wykazywało oznak nadmiernego odkształcenia, łączniki nie zostały poluzowane czy oderwane od podkładu konstrukcyjnego, w związku z czym system ten został uznany za zgodny z wymaganiami UL 580. Nadano mu oznaczenie UL-90.
Techniki łączenia.
Miedź i stopy miedzi można bez większych trudności łączyć przy zastosowaniu technik mechanicznych, takich jak obciskanie, spęczanie końców, nitowanie czy śrubowanie, lub technik spajania, takich jak lutowanie, lutowanie twarde czy zgrzewanie. Wybór techniki łączenia zależy od wymagań eksploatacyjnych, konfiguracji połączeń, grubości komponentów i składu chemicznego użytego stopu.
Lutowanie stanowi naturalny wybór w przypadkach, gdy wymagane są wytrzymałe, wodoszczelne połączenia, na przykład w montażu rynien wewnętrznych i pokryć dachowych lub przy obróbkach dekarskich. Lutowane spoiny pozwalają łączyć ze sobą dwa elementy miedziane, tworząc spójną konstrukcję, która rozszerza się i skraca jako całość. Należycie zalutowane połączenia są często mocniejsze niż oryginalny materiał bazowy, gwarantując wytrzymałość złącza na długie lata.
Mechaniczne elementy złączne, takie jak wkręty, śruby czy nity, są standardowo wykorzystywane do wzmacniania spoin i szwów. Unika się wykonywania bardzo długich, ciągłych szwów lutowanych, jako że są one podatne na pęknięcia na skutek naprężeń. Do łączenia elementów wykonanych z miedzi niepowlekanej używa się typowego lutu cynowo-ołowiowego w proporcjach 50-50, natomiast miedź powlekaną ołowiem lutuje się przy zastosowaniu stopu cyny i ołowiu w proporcjach 60-40. W użyciu znajduje się także wiele stopów lutowniczych pozbawionych ołowiu.
W niektórych przypadkach dopuszcza się stosowanie spoiw. Względnie cienkie blachy miedziane można łączyć na spoiwo ze sklejką lub niektórymi typami pianki pełniącej funkcję sztywnej izolacji.
Lutowanie twarde jest metodą stosowaną najczęściej do łączenia rur wykonanych z miedzi stopowej. Tak samo łączy się również kształtowniki miedziane ze spoiwami nieżelaznymi o temperaturze topnienia powyżej 800 °F, lecz poniżej temperatury topnienia metalu bezowego. W takich wypadkach zaleca się stosowanie połączeń zaślepianych lub zakrytych, z uwagi na niedopasowanie barwy spoiwa, które zazwyczaj jest bladosrebrne.
Zgrzewanie to proces, w którego ramach elementy miedziane są ze sobą skutecznie stapiane za pomocą płomienia, łuku elektrycznego lub wysokiego ciśnienia. Dzięki coraz szerszemu zastosowaniu urządzeń do spawania metodą TIG (elektrodą wolframową w osłonie gazu obojętnego), nawet najdrobniejsze elementy dekoracyjne wykonane z miedzi mogą już być skutecznie zgrzewane.
Użytkownicy mają już powszechnie do dyspozycji instruktażowe materiały wideo objaśniające techniki pokrywania topnikiem i lutowania, wykonywania płaskich szwów lutowanych, spoin na podwójny rąbek stojący i na zakład, lutowania pionowych blach miedzianych ze spoiną na zakład czy wykonywania ściegów (w tym ściegów motylkowych), a także cynowania, gięcia, rozszerzania i lutowania twardego.
Szczeliwa.
W przypadkach, gdy nie jest wymagane uzyskanie wyjątkowej wytrzymałości mechanicznej połączenia, alternatywnym względem lutu rozwiązaniem jest zastosowanie szczeliwa. W większości przypadków szczeliwa są zbędne pod warunkiem, że instalacja miedziana została należycie zaprojektowana. Mogą być one zatem stosowane w najlepszym wypadku na krótki termin i wymagają częstych zabiegów konserwacyjnych. Bez względu na to połączenia wypełniane szczeliwami są od dawna z powodzeniem stosowane jako drugorzędne zabezpieczenia wodoszczelne w konstrukcjach na rąbek stojący oraz z łatą, w sytuacjach, gdy spadek dachu wynosi mniej niż 3 cale na stopę. Szczeliwa można stosować także w połączeniach, których główną funkcją jest kompensacja ruchów na skutek zjawisk termicznych zachodzących w miedzi.
Wykorzystywane szczeliwa powinny być poddawane badaniom fabrycznym, a ich zastosowanie uzależnione od danego przeznaczenia miedzi.
Szczeliwa na bazie butylu, wielosiarczku, poliuretanu czy związków nieorganicznych, a także szczeliwa kauczukowe zasadniczo dobrze wiążą się z miedzią. Z kolei użycie szczeliwa akrylowego, neoprenowego czy nitrylowego może powodować korozję miedzi. W połączeniach z miedzią z powodzeniem stosuje się szczeliwa silikonowe, jednak ich stosowność należy zawsze zweryfikować przed nałożeniem.
Korozja galwaniczna.
Korozja galwaniczna jest procesem elektrochemicznym, podczas którego jeden metal powoduje korozję drugiego w sytuacji, gdy pomiędzy nimi zachodzi styczność elektryczna i obecny jest elektrolit, np. w postaci wilgoci czy soli. Dzieje się tak dlatego, że odmienne metale charakteryzują się różnymi potencjałami elektrody. Różnica potencjałów pomiędzy odmiennymi metalami jest czynnikiem przyspieszającym atak na metal o niższym potencjale elektrochemicznym (tj. anodę). Z czasem metal anodowy ulega rozpuszczeniu w elektrolicie.
Metale są klasyfikowane ze względu na charakteryzujący je szereg elektrochemiczny, który stanowi miarę ich szlachetności. Szereg ten determinuje odporność dowolnego metalu na korozję w przypadku, gdy wchodzi on w kontakt z innym metalem. Im większa różnica w wartościach potencjałów elektrochemicznych dwóch stykających się ze sobą metali, tym bardziej prawdopodobne jest zjawisko korozji. Zatem szereg elektrochemiczny najpopularniejszych metali stosowanych w branży budowlanej prezentuje się następująco: 1. aluminium; 2. cynk; 3. stal; 4. żelazo; 5. stal nierdzewna – aktywna; 6. cyna; 7. ołów; 8. miedź; 9. stal nierdzewna – pasywna.
Korozja galwaniczna jawi się jako najpoważniejszy problem związany z konserwacją pokryć dachowych. W środowiskach nadmorskich zjawisko to dodatkowo zyskuje na sile z uwagi na wysokie stężenie soli w powietrzu i wodzie.
Miedź zalicza się do najszlachetniejszych metali. Nie ulega uszkodzeniu w kontakcie z innymi metalami, lecz w przypadku kontaktu bezpośredniego sama powoduje korozję niektórych z nich. Metalami, które pod względem kontaktu z miedzią wymagają największej uwagi, są aluminium, stal o małym przekroju i cynk. Opierzenia aluminiowe i stalowe, a także elementy złączne wykonane ze stali ocynkowanej nie nadają się do stosowania wraz z miedzią. Spływ wody z powierzchni miedzianego dachu może powodować korozję rynien wykonanych z aluminium czy stali. Natomiast w większości standardowych przypadków nie jest konieczne izolowanie miedzi od ołowiu, cyny czy wielu gatunków stali nierdzewnej.
W sytuacji, gdy nie da się uniknąć szkodliwego styku materiałów, wymagana jest skuteczna metoda ich odseparowania. Zdecydowawszy się na lakiery lub powłoki izolacyjne, należy pamiętać, by były one zgodne pod względem chemicznym z obydwoma metalami. Na łączeniach pomiędzy miedzią i aluminium można zatem stosować podkłady na bazie bitumu lub chromianu cynku. Podkłady na bazie bitumu, chromianu cynku lub ołowiu mogą okazać się skuteczne także w kontekście izolowania miedzi od żelaza i innych metali żelaznych. Stosowanie taśm lub uszczelnień wykonanych z materiałów lub uszczelniaczy nieabsorpcyjnych zdaje egzamin w przypadku izolowania miedzi od wszystkich pozostałych metali. W miejscach szczególnie narażonych stosuje się uszczelnienia ołowiowe i podobne, z wyjątkiem łączeń pomiędzy miedzią i aluminium. Należy koniecznie unikać sączenia się wody z powierzchni miedzianych na elementy wykonane z aluminium i stali ocynkowanej, jako że powstające w ten sposób ślady soli miedzi mogą przyspieszać korozję. W niektórych przypadkach grubsze blachy aluminiowe, na przykład aluminiowe słupki dzielące w systemach okiennych, można chronić poprzez anodyzowanie.
Naturalne patyny.
Miedź ulega procesowi naturalnego utleniania, w którego efekcie na metalu powstaje chroniąca jego powierzchnię patyna. Powierzchnia metalowa przechodzi w konsekwencji serię zmian kolorystycznych: począwszy od opalizujących lub łososiowych różów po pomarańcze i czerwienie urozmaicone żółciami, błękitami, zieleniami i fioletami. W miarę pogrubiania się warstewki tlenkowej, barwy te zastępowane są przez rudobrunatne i czekoladowe brązy, matowe, niebieskawe szarości lub odcienie czerni, by wreszcie osiągnąć barwę jasnozieloną lub niebieskozieloną.
Patynacja miedzi jest procesem złożonym. Zaczyna się bezpośrednio od poddania materiału oddziaływaniu czynników środowiskowych, kiedy to tworzą się początkowe cienkie warstwy przejściowe tlenków miedzi, dostrzegalne dopiero po pół roku. Początkowo proces starzenia się miedzi pod wpływem czynników atmosferycznych może przebiegać nierównomiernie, lecz ostatecznie, po około dziewięciu miesiącach, warstewka staje się jednolita. Na przełomie pierwszych kilku lat, warstewki przejściowe siarczku miedzi(I) i miedzi(II) ciemnieją, osiągając barwę brązową, a następnie matową niebieskoszarą lub czarną. Na skutek dalszego starzenia się metalu pod wpływem czynników atmosferycznych, siarczki przekształcają się w siarczany tworzące wyraźnie niebieskozieloną lub szarozieloną patynę.
Tempo procesu patynacji zależy od stopnia, w jakim na miedź oddziałują sole oraz związki o odczynie kwaśnym, takie jak zanieczyszczenia tworzące kwasy. Na terenach nadmorskich kompletny proces patynacji miedzi trwa od siedmiu do dziewięciu lat. Z kolei w regionach uprzemysłowionych patynacja osiąga swój etap końcowy po piętnastu, a nawet dwudziestu pięciu latach. W atmosferze niezanieczyszczonej i charakteryzującej się niskimi stężeniami dwutlenku siarki w powietrzu, typowej dla terenów wiejskich, osiągnięcie końcowej fazy patynacji może potrwać od dziesięciu do nawet trzydziestu lat. W klimacie suchym z kolei patyna może nie powstać w ogóle, jeżeli niewystarczająco silne jest oddziaływanie wilgoci na metal. W takich przypadkach, gdy patyna nie pojawia się na powierzchni miedzi z uwagi na suchość atmosfery, metal z wiekiem może zyskać barwę hebanową lub orzechową. We wszystkich środowiskach, z wyjątkiem klimatu nadmorskiego, proces formowania się patyny postępuje wolniej na powierzchniach pionowych z uwagi na szybszy spływ wody.
Patyny powstające na powierzchni miedzi są bardzo cienkie, ich grubość waha się pomiędzy 0,05 a 0,08 milimetra. Bardzo silnie przylegają one do miedzianego podłoża. Początkowe i przejściowe warstewki patyny tlenkowej i siarczkowej nie są szczególnie odporne na korozję, jednak finalna patyna siarczanowa jest warstwą wyjątkowo trwałą, którą cechuje wysoka odporność na wszelkie formy korozji atmosferycznej, a zatem chroni ona podłoże metalowe przed dalszym postępem starzenia się na skutek czynników pogodowych. W miarę postępu patynacji, a co za tym idzie formowania się trwałej warstwy siarczanowej, tempo korozji spada, wahając się pomiędzy 0,0001 a 0,0003 mm na rok. Oznacza to, że przykładowa blacha miedziana o grubości 0,6 mm ulega korozji w stopniu odpowiadającym niespełna 5% jej grubości przez okres 100 lat. W podanych tutaj materiałach źródłowych znaleźć można więcej informacji na temat procesu patynacji miedzi.
Warianty wykończenia.
Miedź i jej stopy poddawane są różnorodnym zabiegom wykończeniowym, dzięki którym zyskują określony wygląd, charakter lub barwę. Wśród stosowanych wariantów wykończenia można wyróżnić mechaniczną obróbkę powierzchniową, barwienie chemiczne i nakładanie powłok. Wszystkie zostały scharakteryzowane poniżej.
Techniki mechanicznej obróbki powierzchni. Powszechnie stosuje się kilka odmiennych technik mechanicznej obróbki powierzchni. Wykończenia frezowane powstają w następstwie standardowych procesów produkcyjnych, takich jak walcowanie, wytłaczanie czy odlewanie. Dzięki zastosowaniu polerki powierzchnie zyskują lustrzany połysk po zakończeniu szlifowania, polerowania czy obróbki tarczą polerską. Tekstury kierunkowe to wariant wykończenia zapewniający gładką, aksamitnie satynową i błyszcząca powierzchnię, której fakturę tworzą drobne, regularne i niemal równolegle biegnące rysy. Wykończeniu matowe z teksturami wielokierunkowymi nadaje powierzchni nieregularną fakturę, głównie na odlewach, w efekcie piaskowania lub śrutowania metalu pod wysokim ciśnieniem. Dostępne są również warianty wykończeń ze zdefiniowanymi wzorami, gdy blacha wykonana ze stopu miedzi jest obrabiana pomiędzy dwoma walcami, które nadają jej bogatą fakturę w formie wytłoczenia.
Patynacja metodami chemicznymi. W efekcie fabrycznej patynacji wstępnej metodami chemicznymi producenci mają obecnie możliwość wytwarzania swoich produktów w szerokiej gamie barw bardzo zbliżonych do kolorów naturalnej patyny. Miedź wstępnie patynowana okazuje się szczególnie przydatna w czynnościach naprawczych, gdy konieczne jest na przykład użycie blachy w kolorze identycznym jak naprawiane pokrycie dachowe. Wstępna patynacja jest również interesującą opcją obróbki powierzchniowej dla materiałów, z których wytwarzane są nowoczesne elementy architektoniczne, takie jak okładziny pionowe, podniebienia czy rynny w przypadkach, gdy proces ten jest wymagany, lecz brak warunków dla naturalnego powstania patyny.
Barwienie chemiczne to sztuka bazująca zarówno na umiejętnościach, jak i doświadczeniu. Stosowanie technik barwienia zależy od czasu, temperatury, przygotowania powierzchni, wilgotności i wielu innych zmiennych czynników. Blachy z miedzi wstępnie patynowanej są wytwarzane w ściśle kontrolowanej atmosferze z zastosowaniem opatentowanych procesów chemicznych. Wykończenia z zieloną patyną to głównie efekt stosowania chlorku lub siarczanu kwasowego. Również związki chemiczne takie jak chlorek amonu (salmiak rodzimy), chlorek miedzi(I), kwas solny czy siarczan amonu są rozwiązaniami z powodzeniem wykorzystywanymi w obróbce powierzchniowej. Wykończenia rzeźbiarskie nadają powierzchni barwę jasno-, średnio- lub ciemnobrązową, w zależności od stężeń i liczby użytych związków chemicznych. Jedną z zalet takiego podejścia jest to, iż w trakcie obróbki zaciera się oznaczenia fabrycznie umieszczane podczas produkcji na jasnej powierzchni miedzi, a także to, iż nie zapobiega się naturalnej patynacji.
Z uwagi na znaczną liczbę zmiennych, które należy wziąć pod uwagę, patyna uzyskiwana metodami chemicznymi jest narażona na problemy takie jak brak przylegania, nadmierne odkształcenia przylegających materiałów czy niemożność uzyskania pożądanej jednolitości kolorystycznej na dużych powierzchniach. Zatem stosowanie patynacji chemicznej nie jest rozwiązaniem rekomendowanym w przypadkach wahań temperatury i wilgotności oraz zmiennych wymogów chemicznych. Z tego też powodu miedź nabywana na potrzeby projektów architektonicznych jest zazwyczaj objęta warunkami gwarancyjnymi formułowanymi niezwykle ostrożnie i zachowawczo.
Niemniej powszechnie stosowane są przydatne techniki i przepisy barwienia miedzi, mosiądzu, mosiądzu żółtego, brązu czy brązu lanego, i oferowane są różnorodne tekstury uzyskiwane metodami fizycznymi i chemicznymi.
Powłoki. Powłoki bezbarwne pomagają konserwować naturalny kolor i zachowywać ciepłe i metaliczne odcienie stopów miedzi. Jednak szczególnie w zastosowaniach zewnętrznych, ich użycie wiąże się z koniecznością konserwacji w odniesieniu do materiału, który sam z siebie takowej nie potrzebuje. Stosowane są organiczne związki chemiczne, które w temperaturze otoczenia pozostają suche lub wymagają podgrzewania do celów utwardzania lub odparowywania rozpuszczalnika. Przykładami najpopularniejszych związków organicznych pełniących funkcję powłok są alkidy, akryl, octano-maślan celulozy, żywica epoksydowa, nitroceluloza, silikon czy uretan. W podanych materiałach źródłowych znaleźć można więcej informacji na ten temat.
Oleje i woski pozwalają usuwać wilgoć z powierzchni miedzianych, a jednocześnie podnoszą jej walory estetyczne, wydobywając z metalu połysk i głębię koloru. Olejowanie to technika standardowo stosowana w celu wydłużenia czasu, przez który miedź zachowa brązową barwę lub czarny odcień. Niemniej jednak elementy zewnętrzne wykonane z miedzi nie zyskają dzięki niej połysku. Oleje i woski zapewniają ochronę powierzchni zewnętrznych na krótki czas, jednak dłużej chronią elementy architektoniczne we wnętrzach.
Olejowanie to technika wykorzystywana głównie względem pokryć dachowych i elementów obróbki blacharskiej. Najczęściej stosowanymi gatunkami olejów są Lemon Oil, U.S.P., Lemon Grass Oil, Native E.I., a także oleje parafinowe, lniane oraz rycynowe. Powtórne nakładanie powłok ochronnych na pokrycie dachowe lub opierzenie z częstotliwością tak niewielką, jak choćby raz na trzy lata, może skutecznie opóźnić proces formowania się patyny. W klimacie suchym, przerwy pomiędzy wymaganymi operacjami olejowania mogą wydłużyć się nawet do 3-5 lat.
Woskowanie to technika standardowo zarezerwowana dla elementów architektonicznych szczególnie wyeksponowanych lub znajdujących się w najbardziej ruchliwych miejscach. Mieszanki wosków, które powszechnie znane są z najlepszych rezultatów stosowania to Canauba w połączeniu z terpentyną ekstrakcyjną lub wosk pszczeli w połączeniu z terpentyną ekstrakcyjną, a także woski w pastach.
Kryjące powłoki lakiernicze są zazwyczaj stosowane na powierzchniach miedzianych w sytuacjach, gdy pożądana jest spójność i długowieczność podłoża, natomiast podstawowym wymogiem jest barwa powierzchni różniąca się od naturalnego odcienia miedzi.
Powłoki na bazie ołowiu do elementów miedzianych są szczególnie przydatne, gdy konstruktorom zależy na uzyskaniu powierzchni o wyglądzie ołowiu wystawionego na działanie czynników atmosferycznych, lub gdy spływ wody z niechronionych powłoką elementów wykonanych ze stopów miedzi mógłby skutkować nieestetycznym przebarwieniem jaśniejszych detali architektonicznych wykonanych z materiałów takich jak marmur, wapień, stiuk, zaprawa murarska czy beton. Ołów wystawiony na działanie czynników pogodowych może również zmieniać barwę na inną niż typowo utożsamiana z nim łagodna szarość. Powłoki ołowiowe często zachowują spójność z pomalowanymi na biało elementami stolarki budowlanej. Metalem bazowym jest zazwyczaj miedź w postaci blachy zimnowalcowanej, na którą nakłada się warstwę ołowiu poprzez zanurzenie blachy lub taśmy w kąpieli z roztopionego ołowiu. Powłoki świetnie nadają się do malowania i trwale wiążą się z lakierami, lecz zasadniczo nie chronią miedzi. Mimo iż nie jest to sytuacja standardowa, zarysowania na powierzchni ołowiowej mogą przyspieszyć korozję miedzi na skutek odwrotnej reakcji galwanicznej.
Powłoki cynkowo-cynowe stanowią interesującą alternatywę dla powłok na bazie ołowiu, jako że charakteryzują się bardzo zbliżonym wyglądem i obrabialnością.
Powłoki z emalii są głównie stosowane na powierzchniach miedzianych wyrobów artystycznych.
W podanych materiałach źródłowych znaleźć można więcej informacji na ten temat.
Zastosowania.
Rzemieślnicy i projektanci czerpią korzyści z właściwości miedzi, tworząc estetycznie imponujące i trwałe budowle. Od katedr, po zamki i od domostw po obiekty biurowe, miedź można znaleźć w bardzo wielu miejscach: na dachach łagodnie opadających i spadzistych, podniebieniach, deskach okapowych, opierzeniach, rynnach, rurach spustowych, dylatacjach, kopułach, iglicach czy sklepieniach. Miedź znalazła także swoje zastosowanie w okładzinach na ściany i inne powierzchnie zarówno zewnętrzne, jak i wewnętrzne.
Pokrycia dachowe.
Dzięki właściwościom miedzi pokrycia dachowe zyskują unikatowy charakter i wyjątkową trwałość. Pod względem estetycznym, miedź może stanowić dopełnienie stylistyczne obiektu architektonicznego stworzonego w dowolnej konwencji, tak tradycyjnego, jak i nowoczesnego. Jej ciepła barwa i wewnętrzne piękno przykuły uwagę licznego grona architektów. Miedź jest również odpowiedzią na potrzeby architektów i właścicieli budynków w zakresie kosztów utrzymania w cyklu życia, łatwości produkcji, ograniczonego zakresu konserwacji i przyjazności względem środowiska naturalnego.
Montaż pokrycia dachowego wykonanego z miedzi wymaga od montera umiejętności i doświadczenia. Plastyczność i ciągliwość tego materiału sprawiają, że znakomicie nadaje się do pokrywania nieregularnych powierzchni dachowych. Z łatwością poddaje się obróbce przez młotkowanie i nadaje się do tworzenia elementów wodoszczelnych bez konieczności doszczelniania złączy czy zakładania uszczelek. Miedź używana jest do wytwarzania kopuł i innych zakrzywionych elementów konstrukcji dachowych.
Miedziany dach, pod warunkiem jego należytego zaprojektowania i wykonania, zapewnia skuteczną i opłacalną kosztowo osłonę na długie lata. Badania dachów miedzianych prowadzone w Europie w XVIII wieku dowiodły, że teoretycznie mogą one przetrwać nawet tysiąc lat.
Kolejną korzyścią wynikającą ze stosowania miedzianych systemów pokryć dachowych jest względna łatwość realizacji napraw. Niewielkie wżery czy pęknięcia, a także uszkodzenia na skutek czynników zewnętrznych można z powodzeniem wypełniać lutem. W przypadku uszkodzeń na większej powierzchni można przylutować uprzednio wycięte łaty. Natomiast w sytuacji, gdy uszkodzenia obejmują wyjątkowo znaczną powierzchnię, odpowiednią połać miedzi można wyciąć i zastąpić poprzez lutowanie z płaską spoiną zabezpieczoną na zakład.
Dachy miedziane są porównywalne z wykonanymi z innych materiałów, a nawet mogą je przewyższać pod względem oszczędności energii. Dzięki wentylowanemu systemowi dachowemu wykonanemu z miedzi na budynku Oak Ridge National Laboratory (USA) istotnie ograniczono przyrost ciepła w porównaniu z dachem krytym gontami stalowymi z kamienną posypką (SR246E90) czy gontami asfaltowymi (SR093E89), co w efekcie obniżyło koszty zużycia energii.
Warto w tym miejscu wspomnieć o kilku typach dachów miedzianych:
Dach na rąbek stojący jest montowany ze wstępnie formowanych lub formowanych na miejscu arkuszy. Arkusze biegną równolegle względem nachylenia dachu i łączone są z przylegającymi arkuszami na podwójny rąbek stojący. Miedziane zaciski łączone ze spoinami mocują pokrycie dachu do jego konstrukcji.
Pokrycie dachowe ze spoinami z listwą mocującą składa się z miedzianych arkuszy układanych równolegle do nachylenia dachu, rozdzielonych drewnianymi listwami. Na listwach umieszcza się miedziane nakrywki luźno łączone z sąsiadującymi arkuszami, co pomaga zabezpieczyć konstrukcję pokrycia. Arkusze są mocowane przy pomocy zacisków łączonych z listwami. Łączenie arkuszy wstępnie formowanych wymaga zastosowania spoin poprzecznych.
Pokrycia dachowe z rąbkiem poziomym, określane także mianem bermudzkich, wykonuje się z miedzianych arkuszy, których dłuższe boki biegną w poprzek dachu i są mocowane do poziomych drewnianych kołków. Na każdym kołku tworzy się stopień, co zapewnia skuteczne mocowanie przylegających arkuszy. Dostosowując wysokość i rozmieszczenie stopni, można wpływać na wygląd pokrycia dachu.
Konstrukcję standardowego jodełkowego pokrycia dachowego uzyskuje się dzięki zastosowaniu listwy mocującej oraz dodatkowych listew. Przy odpowiednim projekcie, listwy mogą mieć niemal dowolne kształty czy rozmiary i być układane w dowolnych kierunkach.
Systemy pokryć dachowych układanych na rąbek płaski i lutowanych standardowo stosuje się na dachach płaskich lub o niskim kącie nachylenia. Rozwiązanie to jest również wykorzystywane na powierzchniach zakrzywionych, takich jak kopuły czy sklepienia kolebkowych.
Z kolei miedziane pokrycie dachowe łączone bez lutowania na rąbek płaski to alternatywna dla gontów, stosowana na dachach o znacznym kącie nachylenia.
Dachy mansardowe występują na pionowych lub niemal pionowych powierzchniach. W przeważającej liczbie przypadków pokrycia takich dachów montowane są na rąbek stojący lub z wykorzystaniem listwy mocującej.
Systemy oparte na długich arkuszach (gdzie długość arkuszy i spoin przekracza 3 m) zapewniają kompensację całkowitych naprężeń spowodowanych zjawiskiem rozszerzalności dla konstrukcji o dużej rozpiętości krytych blachami miedzianymi. Tego typu instalacje mogą być bardzo skomplikowane z uwagi na konieczność uwzględnienia długości arkuszy dachowych samej spoiny, konstrukcję i rozmieszczenie łączników, a także fizyczne aspekty rozszerzalności blach miedzianych. Zjawisko rozszerzalności musi koniecznie zostać skompensowane poprzez zamocowanie arkusza na jednym z końców (dzięki czemu efekty rozszerzania kumulują się na luźnym końcu) lub zamocowanie arkusza w jego środkowej części (a zatem skumulowanie połowicznych efektów zjawiska rozszerzania na obydwu swobodnych końcach). Oprócz większych paneli stosuje się także dachówki miedziane, dzięki którym każdy system pokryć dachowych zyskuje unikatowe cechy. Mogą być one stosowane na dachach dowolnych kształtów, bez względu na warunki klimatyczne.
Opierzenia.
Mimo iż większość stosowanych współcześnie materiałów budowlanych charakteryzuje się względną odpornością na wilgoć, wiele typów połączeń pomiędzy elementami murarskimi, panelami i detalami architektonicznymi takiej odporności już nie wykazuje. Naturalne ruchy konstrukcji na skutek osiadania, rozszerzalności czy kurczenia się mogą ostatecznie doprowadzić do utraty szczelności złączy.
Miedź jest dobrym materiałem na potrzeby obróbek blacharskich z uwagi na jej ciągliwość, wytrzymałość mechaniczną, podatność na lutowanie, obrabialność, wysoką odporność na żrące działanie zapraw budowlanych czy niekorzystnych czynników środowiskowych, a także wyjątkową żywotność. Pozwala to tworzyć dachy, które nie mają słabych punktów. A biorąc pod uwagę, jak kosztowna jest wymiana elementów opierzenia w przypadkach ich uszkodzenia, trwałość miedzi okazuje się decydującym argumentem w kontekście opłacalności.
Dla większości zastosowań w obróbce blacharskiej zaleca się twardą miedź w blachach zimnowalcowanych o grubości 1/8 cala. Materiał ten zapewnia wyższą odporność na naprężenia spowodowane rozszerzaniem i kurczeniem się materiału niż miedź miękka, który to gatunek miedzi jest polecany w przypadkach, gdy wymagania priorytetowe dotyczą precyzyjnego formowania skomplikowanych kształtów detali systemów dachowych. Rozszerzalność cieplna opierzenia jest eliminowana lub dopuszczana wyłącznie w ściśle określonych miejscach.
Nieprawidłowe wykonanie obróbek blacharskich może przyczynić się do rozwinięcia korozji liniowej i skrócenia żywotności opierzenia kosza. Ryzyko to jest najpoważniejsze na krawędzi warstwy gontów, gdzie ich opierają się na miedzianym opierzeniu.
Skrośne obróbki blacharskie wypierają wilgoć, która penetruje ściany, zanim zdoła wyrządzić poważne szkody. Natomiast obróbki przejść kierują wodę w stronę głównych elementów opierzenia, które z kolei odprowadzają ją w kierunku innych materiałów.
Stosowane są bardzo różnorodne rodzaje opierzeń i zwieńczeń miedzianych. W podanych materiałach źródłowych znaleźć można stosowne wyjaśnienia w postaci schematycznej.
Rynny i rury spustowe.
Przeciekające rynny i rury spustowe mogą powodować poważne uszkodzenia wewnętrznej i zewnętrznej konstrukcji budynku. Miedź może być z powodzeniem wykorzystywana do produkcji rynien i rur spustowych, jako że zapewnia solidność i wodoszczelność połączeń. Można oczekiwać, iż miedziane rynny i rury spustowe pełnić będą swe funkcje dłużej niż elementy wykonane z jakichkolwiek innych metali i tworzyw sztucznych. Nawet w klimacie nadmorskim, gdzie korozja rozwija się szybciej, czy też na obszarach, gdzie problemem są kwaśne deszcze lub smog, rynny i rury spustowe wykonane z miedzi skutecznie realizują swoje zadania przez 50 lat, a nawet dłużej.
Rury spustowe mogą posiadać fakturę gładką lub pofałdowaną, być okrągłe czy też prostokątne w przekroju. Standardowo stosuje się w tym zakresie zimnowalcowane blachy miedziane o grubości szesnastu lub dwudziestu uncji. Powszechnie dostępne są także elementy dekoracyjne instalacji odwodnienia dachu.
Podwieszane rynny miedziane są zazwyczaj montowane do mosiężnych lub miedzianych wsporników lub wieszaków, a także mocowane taśmami mosiężnymi. Rynny miedziane są często wbudowywane w konstrukcje wsporcze w obudowie drewnianej. Odpływy stosuje się w przypadkach, gdy niezbędne jest zapewnienie wylotu przez ściany parapetowe lub ograniczniki żwirowe na dachach płaskich i krytych papą, co zapewnia należyte odprowadzenie nadmiaru wody. Można je także stosować w połączeniu z rynnami i rurami spustowymi w celu wyprowadzania wody w określonym kierunku. Miedziane studzienki dachowe są zazwyczaj stosowane do odwadniania niewielkich powierzchni takich jak wiaty. Spusty ze studzienkami nie są zalecane dla większych instalacji odwadniania dachu.
Jedną z negatywnych własności miedzi jest jej skłonność do barwienia jaśniejszych elementów architektonicznych wykonanych z materiałów takich jak marmur czy wapień. Zielone skazy są szczególnie wyraźne na powierzchniach o jasnych kolorach. Miedź pokryta ołowiem może z kolei tworzyć skazy czarne czy szare, które lepiej komponują się z barwą jaśniejszych materiałów budowlanych. Zjawisko barwienia może być także wyeliminowane poprzez zapewnienie należytego odpływu wody rynnami i rurami spustowymi z dala od konstrukcji, lub zastosowanie okapników pomagających w ograniczaniu wilgoci na stykach pomiędzy powierzchniami miedzianymi powyżej i elementami wykonanymi z innych materiałów znajdującymi się niżej. Aby zapobiec powstawaniu skaz, na porowatych powierzchniach stosuje się również bezbarwny silikon. Skazy mogą nie pojawiać się w miejscach, gdzie z uwagi na znaczną prędkość spływu wody nie zalega ona długo na miedzianej powierzchni.
Kopuły, iglice i sklepienia.
Istnieje wiele różnych typów kopuł, iglic i sklepień miedzianych, zarówno charakteryzujących się prostymi geometrycznymi kształtami, jak i zakrzywionymi powierzchniami i konstrukcjami złożonymi. Przykłady można tu mnożyć, jednak warto wspomnieć o sferycznych kopułach z pokryciami łączonymi ukośnie na rąbek płaski, sferycznych kopułach z pokryciami łączonymi na rąbek stojący, sferycznych kopułach łączonych na rąbek płaski, stożkowatych iglicach, pokryciach dachowych łączonych na rąbek płaski stosowanych na iglicach ośmiokątnych, a także sklepieniach kolebkowych z pokryciami łączonymi na rąbek stojący czy płaski. W przywołanych tu materiałach źródłowych znaleźć można opis poszczególnych etapów tworzenia projektu powłoki kopuły czy też specyfikacje konkretnych konstrukcji miedzianych.
Okładziny ścienne.
Zobacz też: Oblicówka.
Okładzina ścienna wykonana z miedzi stała się bardzo popularnym rozwiązaniem w nowoczesnej architekturze. Dostępne technologie pozwalają architektom łączyć w projektach budowli właściwości konstrukcyjne i zakładane cechy wizualne, na przykład wykorzystując tłoczone lub formowane okładziny metalowe.
Okładziny pozwalają na tworzenie konstrukcji znacznie lżejszych, niż gdyby wykonane były z litej miedzi. Panel kompozytowy o grubości 4 mm waży zaledwie 2,08 funta na stopę kwadratową, co stanowi 35% masy panelu o identycznych wymiarach wykonanego z litej miedzi.
Oblicówka miedziana stosowana jest na zewnątrz, jak i wewnątrz budynków. W zastosowaniach zewnętrznych miedziane blachy okładzinowe, gonty i prefabrykowane panele osłonowe pełnią funkcję pierwszej linii obrony budynków przed wiatrem, kurzem czy wodą. Okładziny są lekkie, trwałe i odporne na korozję, co jest tym ważniejsze, im większy jest budynek. Najczęściej można je spotkać na ścianach holów, na podniebieniach, oblicówkach kolumn czy ścianach wewnętrznych kabin wind.
Okładziny miedziane można ciąć, trasować, piłować, obrabiać pilnikiem, można w nich wiercić, wkręcać śruby, spawać je czy zaginać, formując złożone kształty. Dostępne są w szerokiej gamie wariantów wykończeń i kolorów.
Okładzinami miedzianymi można pokrywać ściany płaskie, okrągłe, a nawet posiadające bardziej nietypowe kształty. W większości przypadków są one formowane na miejscu, bezpośrednio przed zabudową. Mogą być także prefabrykowane. Dodatkowo powszechnie dostępne są systemy zaawansowane technologicznie, takie jak panele izolowane, panele w postaci plastrów miodu, ekrany miedziane czy okładziny do ścian konstrukcyjnych. Dzięki zastosowaniu poziomej oblicówki miedzianej i jej drobnych, poziomych linii, uzyskuje się efekt spłaszczenia powierzchni. Ukośne panele miedziane nadają konstrukcji głębi, podkreślając grę światła i cienia. Z kolei oblicówka płaska zapobiega powstawaniu gry światłocienia. Panele konstrukcyjne są przeznaczone do bezpośredniego montażu na konstrukcji ściennej, bez konieczności stosowania ciągłego podłoża. Skośne panele łączone na zakład wykorzystywane na powierzchniach zakrzywionych, takich jak kopuły, iglice czy sklepienia kolebkowych. Montaż paneli poziomych łączonych na zakład na powierzchni pionowej odbywa się podobnie do pokrycia dachowego ze spoiną płaską. Z kolei ekrany miedziane stanowią lekkie rozwiązanie wykończeniowe, umożliwiające perforację powierzchni lub tworzenie formowanych otworów i pełniące zadanie ekranów przeciwsłonecznych lub dekoracyjnych. Miedziane ściany kurtynowe są zewnętrznymi, niekonstrukcyjnymi elementami budynków, chroniącymi je przed negatywnym wpływem czynników pogodowych, natomiast kompozytowe okładziny na bazie miedzi wykonywane są poprzez zamocowanie arkuszy miedzianych po obydwu stronach sztywnej powłoki termoplastycznej.
Wśród dostępnych aktualnie systemów okładzin elewacyjnych na bazie miedzi, warto wymienić następujące:
System rąbkowany. Jest to system bazujący na tradycyjnej konstrukcji pionowej lub poziomej miedzianej okładziny, stosowanej na dachach i elewacjach. Okładziny występują w formie blach i taśm łączonych zaciskami. Jako że głównym zmartwieniem konstruktorów względem powierzchni pionowych nie jest raczej wodoszczelność, łączenia kątowe na rąbek stojący są zazwyczaj wystarczające, a zatem nie jest konieczne stosowanie podwójnego rąbka stojącego. W materiałach dostępnych pod zamieszczonymi tutaj linkami można zapoznać się z fotografiami połączeń poziomych i pionowych na rąbek stojący i płaski w konstrukcji miedzianej bramy gmachu Uniwersytetu w Debreczynie na Węgrzech, a także elewacji budynku hotelu Crowne Plaza Milano w Mediolanie we Włoszech, pokrytej okładziną wykonaną ze wstępnie oksydowanej miedzi.
Systemy gontów. Gonty to prefabrykowane, prostokątne lub kwadratowe, płaskie płytki do pokryć dachowych i ściennych, a także do indywidualnych zastosowań budowlanych. Na wszystkich czterech krawędziach są załamane pod kątem 180°, z czego dwa załamania skierowane są na zewnątrz, a dwa pozostałe – do wewnątrz. Gonty są ze sobą łączone w trakcie montażu. Mocowania przykrywane są łącznikami wykonanymi ze stali nierdzewnej lub miedzi, pod drewnianym pokryciem lub trapezowymi panelami. Wrębianie i załamywanie wykonywane maszynowo zapewniają gontom niezmienne wymiary. Na witrynach, do których odwołują się zamieszczone tutaj łącza, można znaleźć fotografie miedzianych gontów w zastosowaniach zewnętrznych i wewnętrznych.
Panele. Panele to nic innego jak arkusze wstępnie profilowanej blachy miedzianej o długości dochodzącej do 4-5 metrów i standardowej szerokości do 500 mm. Stanowią one dwustronne elementy okładzinowe dostępne w wariantach z i bez bazy krańcowej. Panele są montowane na pióro i wpust, a także na zakład, w orientacji pionowej, poziomej lub ukośnej. Występują w trzech podstawowych formach: paneli montowanych pionowo na pióro i wpust na płaskich powierzchniach, pełniących funkcję okładziny elewacyjnej, paneli montowanych poziomo na pióro i wpust na płaskich powierzchniach w funkcji okładziny elewacyjnej oraz paneli wykonywanych na zamówienie i układanych w różnych kierunkach, ze złączami widocznymi lub ukrytymi, licowanymi z powierzchnią lub mocowanymi na zakład. W materiałach pod zamieszczonymi linkami znaleźć można fotografie złotych oraz wstępnie patynowanych zielonych paneli wykonanych z miedzi.
Systemy kasetonowe. Kasetony to sztywne, prostokątne, wentylowane arkusze metalowe o formie zakrzywionej lub płaskiej, tworzące systemy układane i montowane na konstrukcjach wsporczych. Wszystkie cztery krawędzie kasetonów są fabrycznie zaginane, co umożliwia układanie pokaźnych rozmiarów metalowych arkuszy równo z powierzchnią okładziny. Mocuje się je zazwyczaj z użyciem nitów, wkrętów, kątowych wsporników lub wkręcanych haków bezpośrednio do podłoża. Kasetony systemowe są fabrycznie profilowane w zależności od określonych wymagań architektonicznych. Na witrynach, do których odnoszą się podane tutaj łącza, zamieszczone są fotografie okładzin kasetonowych.
Blachy profilowane. Blachy profilowane są doskonałym rozwiązaniem do celów pokrywania dużych powierzchni okładziną pozbawioną łączeń, dzięki ich regularnej i nieskomplikowanej konstrukcji. Dostępne w szerokiej gamie kształtów, blachy profilowane układane są na nowych, płaskich dachach, elewacjach oraz dachach spadzistych, lecz znajdują także zastosowanie w pracach renowacyjnych. Wśród dostępnych blach profilowanych warto wspomnieć o profilach falistych, trapezowych o zmiennej geometrii, czy też profilach wykonywanych na zamówienie o geometrii i krawędziach dostosowywanych do indywidualnych potrzeb. Istnieje także możliwość ich prefabrykowania z określonymi uprzednio wytłoczeniami i wzorami.
Kształtowniki specjalne. Okładziny elewacyjne z kształtowników specjalnych pozwalają osiągać zakładane efekty wizualne. Perforowane blachy są powszechnie dostępne w szerokiej gamie kształtów (okrągłe, kwadratowe, podłużne itp.) czy konfiguracji (prostokątne, ukośne, układane równolegle na szerokość czy naprzemiennie itp.). Umożliwiają tworzenie najbardziej wyszukanych wzorów, a nawet grafik czy tekstu. Dostępne są także blachy siatkowe czy tkaninowe. Na witrynach, do których odnoszą się podane łącza, znajdują się przykładowe fotografie budynków z okładzinami elewacyjnymi wykonanymi z kształtowników specjalnych.
Dylatacje.
Jednym z istotnych aspektów projektowania architektonicznego jest uwzględnienie ruchów budowli spowodowanych temperaturą, obciążeniami oraz osadzaniem. Dylatacje konstrukcyjne pełnią funkcje barier zewnętrznych i przysłaniają przestrzenie pomiędzy poszczególnymi elementami. Miedź znakomicie sprawdza się jako materiał do złączy dylatacyjnych, jako że z łatwością poddaje się formowaniu i jest wyjątkowo trwała. W przywołanych materiałach szczegółowo opisano różne aspekty architektoniczne konstrukcji dachowych, krawędzi dachów i posadzek.
Architektura wnętrz.
Miedź jest materiałem istotnie wpływającym na aspekty estetyczne ścian wewnętrznych, sufitów, armatury, mebli czy wyposażenia, wprowadzając do wnętrz atmosferę ciepła, spokoju i ciszy. Względem jej zalet czysto technicznych, miedź jest lekka, odporna na ogień, trwała, obrabialna i nieorganiczna (co oznacza, że nie emituje związków gazowych). Standardowo więc miedź wykorzystywana jest we wnętrzach jako materiał do wytwarzania paneli, gontów, ekranów, ornamentów, armatury i inne detali dekoracyjnych.
Ponieważ miedź niszczy czynniki chorobotwórcze, architekci projektujący placówki użytku publicznego, takie jak szpitale czy obiekty komunikacji zbiorowej, postrzegają wyroby miedziane jako korzystne z punktu widzenia zdrowia publicznego. Na przestrzeni ostatnich lat miedziane lady, okapy, zlewy, uchwyty, klamki, krany czy dekoracje mebli stały się niezwykle modne nie tylko z uwagi na korzystny wygląd, lecz także właściwości przeciwdrobnoustrojowe.
Elementy miedziane stosowane we wnętrzach są łączone poprzez zgrzewanie doczołowe i lutowanie, a także z użyciem nitów, gwoździ, wkrętów czy śrub, na rąbek stojący lub płaski, na zakład (zarówno z łącznikami, jak i bez nich), śrubowo z kołnierzem, z wypustem, na zakład licowany oraz z listwami montażowymi.
Budownictwo ekologiczne.
Materiały zgodne z koncepcją zrównoważonego rozwoju są niezwykle istotne w kontekście budownictwa ekologicznego. Wśród zalet przez nie oferowanych warto wspomnieć o trwałości, długim cyklu życia, przydatności do recyklingu, a także wydajności energetycznej i cieplnej. Miedź zdecydowanie wyróżnia się we wszystkich tych kategoriach.
Jest jednym z najbardziej wydajnych naturalnych przewodników ciepła i energii elektrycznej, dlatego wydatnie przyczynia się do oszczędności energii. Z uwagi na jej wysoką przewodność cieplną, jest powszechnie stosowana jako materiał w instalacjach grzewczych, pompach ciepła z wymianą bezpośrednią, a także elementach układów solarnych i ciepłej wody użytkowej. Z kolei wysoka przewodność elektryczna podnosi sprawność systemów oświetlenia, silników elektrycznych, wentylatorów i innych urządzeń elektrycznych, czyniąc eksploatację budynków, w których jest stosowana bardziej opłacalną, a same budynki bardziej energooszczędnymi i przyjaznymi środowisku.
Z uwagi na wyższą przewodność cieplną miedzi w porównaniu z innymi materiałami stosowanymi w produkcji okładzin elewacyjnych i pokryć dachowych jest ona doskonałym rozwiązaniem dla elewacji zintegrowanych z solarnymi systemami odzysku ciepła. Po raz pierwszy miedź została wykorzystana na skalę komercyjną na elewacji w pełni zintegrowanej z solarnym systemem grzewczym w budynkach kompleksu basenów publicznych w Pori (Finlandia). Jest to znakomity przykład realizacji koncepcji zrównoważenia i redukcji emisji związków węgla w środowisku miejskim. Opisywana elewacja solarna współpracuje z kolektorami dachowymi, a uzupełnieniem systemu są ogniwa fotowoltaiczne zainstalowane na dachu, dzięki którym odzyskuje się 120.000 kWh energii cieplnej, co stanowi ilość wystarczającą do ogrzewania przez cały rok sześciu przeciętnej wielkości domów jednorodzinnych w tak zimnym klimacie, jaki panuje w Finlandii.
Jedna z norm wprowadzonych w życie przez Amerykańską Radę Budownictwa Ekologicznego (USGBC) w ramach systemu ocen dla projektów energetycznych i środowiskowych, określanych terminem "Leadership in Energy and Environmental Design" (LEED), wymaga, by nowo powstające budynki zawierały elementy wykonane z materiałów pochodzących z recyklingu odpadów przed- i pokonsumpcyjnych. Większość wyrobów miedzianych wykorzystywanych w budownictwie (z wyjątkiem układów zasilania elektrycznego, które wymagają stosowania miedzi nieprzetapianej o wysokiej czystości) w znacznym stopniu składa się z surowców pozyskiwanych z odzysku.
Nagrody dla projektów zastosowania miedzi w architekturze.
Konkursy, w których ramach nagradzani są twórcy projektów miedzianych instalacji budowlanych, odbywają się w Kanadzie i Stanach Zjednoczonych oraz w Europie. Organizowany jest także międzynarodowy konkurs pod hasłem „Miedź w domu” (Copper and the Home), w którego ramach jury składające się z uznanych specjalistów w branży architektonicznej i przetwórstwa miedzi nagradza nadsyłane projekty w takich kategoriach, jak wykorzystanie miedzi w projekcie budynku, wykonawstwo instalacji miedzianych, doskonałość w innowacji czy renowacja obiektów zabytkowych.

</doc>
<doc id="2818473" url="https://pl.wikipedia.org/wiki?curid=2818473" title="Lachneria">
Lachneria



</doc>
<doc id="2818474" url="https://pl.wikipedia.org/wiki?curid=2818474" title="Paul Hurlston">
Paul Hurlston

Paul Hurlston (ur. 12 stycznia 1966) – były kajmański lekkoatleta specjalizujący się w rzucie oszczepem, uczestnik Letnich Igrzysk Olimpijskich 1988, medalista CARIFTA Games i Island Games. 
W 1984 roku z wynikiem 54,28 zdobył brązowy medal CARIFTA Games. Rok później w Bridgetown, uzyskawszy wynik 56,42, zdobył srebrny medal tejże imprezy.
W 1988 roku wziął udział w Letnich Igrzyskach Olimpijskich w Seulu. W kwalifikacjach startował w grupie A. W swojej najlepszej próbie osiągnął 62,34 m, jednak wynik ten pozwolił mu na zajęcie 37. miejsca w kwalifikacjach (w swojej grupie zajął ostatnie miejsce); w łącznej klasyfikacji wyprzedził jedynie Abdula Azima Al-Aliwata, reprezentanta Arabii Saudyjskiej. Do dalszej fazy zawodów awansowało jedynie dwunastu najlepszych zawodników, więc Hurlston nie awansował dalej. 
Hurlston jest także dwukrotnym medalistą Island Games. W 1999 roku wygrał konkurs rzutu oszczepem, a dwa lata później zajął trzecie miejsce.
Rekord życiowy w rzucie oszczepem (nowy model) - 64,44 (1989).

</doc>
<doc id="2818477" url="https://pl.wikipedia.org/wiki?curid=2818477" title="Andrzej Wapiński">
Andrzej Wapiński

Andrzej Wapiński (ur. 31 października 1750 w Jarosławiu, zm. 23 maja 1807 tamże) – kupiec, obywatel miasta Jarosławia.
Życiorys.
Urodził się 31 października 1750 roku w Jarosławiu jako syn Eliasza i Pelagii z domu Onyszkiewicz. W 1769 roku przystąpił do bractwa św. Onufrego w Jarosławiu. W 1777 roku figurował jako starszy brat bractwa cerkwi Przemienienia Pańskiego, zaś od 1779 roku był superintendentem bractwa Przemienienia Pańskiego i Wniebowzięcia NMP. Występował wówczas jako radca jarosławski (1772-1804), ławnik i syndyk miasta (1769-1772 wiceburmistrz ds. gospodarczych). W latach 1772-1780 pełnił funkcję burmistrza Jarosławia. Jego interesy handlowe wychodziły poza granice Galicji.
Nie tylko handlował, ale także posiadał fabrykę świec.
27 września 1794 roku otrzymał szlachectwo galicyjskie. Zmarł 23 maja 1807 roku w Jarosławiu. Pochowany został w podziemiach cerkwi miejskiej.
Bibliografia.
Gazeta Warszawska. 1786, nr 87

</doc>
<doc id="2818478" url="https://pl.wikipedia.org/wiki?curid=2818478" title="Antonio Torres Servín">
Antonio Torres Servín

Juan Antonio Torres Servín (ur. 15 lipca 1968 w mieście Meksyk) – meksykański piłkarz występujący na pozycji prawego obrońcy, obecnie trener.
Kariera klubowa.
Torres Servín pochodzi ze stołecznego miasta Meksyk i jest wychowankiem tamtejszego klubu Pumas UNAM, do którego seniorskiego zespołu został włączony jako dwudziestolatek przez szkoleniowca Miguela Mejíę Baróna. W meksykańskiej Primera División zadebiutował 1 marca 1989 w zremisowanym 1:1 spotkaniu z Monterrey. W 1989 roku triumfował ze swoją drużyną w najbardziej prestiżowych rozgrywkach kontynentu, Pucharze Mistrzów CONCACAF, a także zdobył z Pumas Copa Interamericana, jednak pozostawał zaledwie rezerwowym ekipy i miejsce w wyjściowej jedenastce wywalczył sobie dopiero kilkanaście miesięcy później. Premierowego gola w najwyższej klasie rozgrywkowej strzelił 13 stycznia 1991 w wygranej 5:2 konfrontacji z Américą. W tym samym sezonie, 1990/1991, osiągnął z Pumas jedyny w karierze tytuł mistrza Meksyku, będąc kluczowym punktem defensywy swojego klubu.
Latem 1994 Torres Servín został zawodnikiem drugoligowego zespołu CF Pachuca, gdzie od razu został podstawowym piłkarzem i w sezonie 1995/1996 zwyciężył z nim w rozgrywkach Primera División A, awansując do najwyższej klasy rozgrywkowej. W pierwszej lidze spędził w barwach Pachuki tylko rok, po czym spadł z nią ponownie do drugiej ligi. Mimo to nie opuścił drużyny i w rozgrywkach Invierno 1997 ponownie wygrał z nią drugą ligę meksykańską, dzięki czemu w sezonie 1997/1998 uzyskał kolejny awans do pierwszej ligi. Dopiero wówczas skorzystał z oferty pierwszoligowego Club Santos Laguna z siedzibą w mieście Torreón, w którym występował z kolei przez rok, a następnie podpisał umowę z drugoligowym Nacionalem de Tijuana. W styczniu 2001 przeszedł do jednej z najbardziej utytułowanych drużyn w kraju, Chivas de Guadalajara, którego barwy reprezentował przez rok w roli rezerwowego i bez większych sukcesów, natomiast profesjonalną karierę piłkarską zakończył w wieku 35 lat jako gracz drugoligowego Tigrillos Saltillo, filii klubu Tigres UANL.
Kariera trenerska.
Po zakończeniu kariery piłkarskiej Torres Servín został trenerem, początkowo pracując w roli asystenta w swojej byłej drużynie, CF Pachuca, współpracując w niej z sukcesami z Enrique Mezą, Guillermo Rivarolą oraz Pablo Marinim. W późniejszym czasie został zatrudniony przez swój macierzysty klub Pumas UNAM, gdzie najpierw poprowadził ekipę w jednym meczu jako tymczasowy szkoleniowiec, później pełnił rolę członka sztabu szkoleniowego trenera Mario Carrillo, a po jego odejściu, w październiku 2012, znów tymczasowo objął ekipę. W listopadzie 2012 władze drużyny zdecydowały, że już na stałe zostanie pierwszym trenerem Pumas. Został zwolniony we wrześniu 2013 po dziesięciu z rzędu ligowych spotkaniach bez zwycięstwa, nie odnosząc z ekipą poważniejszych osiąnięć.

</doc>
<doc id="2818481" url="https://pl.wikipedia.org/wiki?curid=2818481" title="Pachnące Wzgórza">
Pachnące Wzgórza



</doc>
<doc id="2818482" url="https://pl.wikipedia.org/wiki?curid=2818482" title="System gospodarczy">
System gospodarczy

System gospodarczy – jeden z podstawowych elementów systemu społecznego, wynikający z pierwotnej konieczności wytwarzania dóbr. W dzisiejszych czasach budowany jest poprzez system prawny, który reguluje i kształtuje rzeczywistość gospodarczą.
Podstawowym i ostatecznym celem działalności gospodarczej jest zaspokajanie potrzeb, a te mogą być zaspokojone poprzez wytwarzanie produktów, czyli towarów i usług. Do produkcji wspomnianych niezbędne są zasoby gospodarcze, które zasadniczo możemy podzielić na: ziemię, kapitał i pracę (czasem dodaje się także technologię).
Dla współczesnych gospodarek najważniejszymi rodzajami podmiotów są: przedsiębiorstwa, gospodarstwa domowe oraz państwo. W przypadku roli sektora publicznego czynione jest zastrzeżenie, że jego obecność w niektórych modelach gospodarczych (np. w gospodarce rynkowej) nie jest konieczna.
Systemy gospodarcze obejmują produkcję, dystrybucję i konsumpcję dóbr. Głównymi modelami systemów gospodarczych są: kapitalizm, system socjalistyczny oraz gospodarki mieszane.
Części składowe.
Struktura decyzyjna danej gospodarki determinuje sposób alokacji zasobów (środków produkcji), redystrybucję, stopień centralizacji tego procesu oraz kwestię, kto podejmuje decyzje. Decyzje mogą być podejmowane przez demokrację gospodarczą, rząd, lub prywatnych przedsiębiorców. Wybrane aspekty struktury decyzyjnej, to:
Typy.
Forma systemu gospodarczego jest determinowana przez konkretne rozwiązania instytucjonalne. Przykładowo, problem rzadkości wymaga odpowiedzi na pytania: „co produkować?”, „w jaki sposób produkować?” oraz „kto otrzymuje produkt?”. System gospodarczy jest sposobem wynajdywania odpowiedzi w tych kwestiach. Różne systemy gospodarcze mogą udzielać różnych odpowiedzi na te same pytania. Gospodarka może stawiać przed sobą różne cele, np. produktywność, wzrost gospodarczy, wolność czy równość.
Systemy gospodarcze dzielą się ze względu na sposób alokowania zasobów (środki produkcji) i podejmowania decyzji. Zwyczajowo zestawia się dwa najbardziej znaczące modele gospodarcze – kapitalizm (gospodarka rynkowa) oraz socjalizm (gospodarka planowa).
W gospodarce kapitalistycznej produkcja z założenia ma prowadzić do maksymalizowania zysków stając się w ten sposób elementem procesu akumulacji kapitału. Przedsiębiorstwa podejmując decyzje w zakresie inwestycji oraz wykorzystania środków produkcji działają w warunkach konkurencji rynkowej. Na rynkach kapitałowych wspomniane decyzje podejmowane są głównie przez właścicieli prywatnych środków produkcji. Kapitalistyczny model gospodarki posiada kilka odmian, począwszy od leseferyzmu (zakładającego minimum udziału państwa w gospodarce), a skończywszy na regulowanej, społecznej gospodarce rynkowej, która zakłada udział państwa na poziomie pozwalającym na zapewnienie sprawiedliwości społecznej, możliwie sprawiedliwego podziału bogactwa (patrz: państwo opiekuńcze) lub naprawy niewydolności rynku (patrz: interwencjonizm).
Charakter produkcji w gospodarkach socjalistycznych był przedmiotem dyskusji. Spór podzielił teoretyków marksizmu zasadniczo na dwa obozy. Pierwszy zakładał, że produkcja jest nastawiona na zaspokojenie potrzeb poprzez wytwarzanie tzw. produktów bezpośrednich (tj. takich, które zaspokajają potrzebę bezpośrednio, a nie przez akt kupna-sprzedaży), a inwestycje (regulowanie wartości dodanej) są wynikiem kolektywnych decyzji. Krytycy tego podejścia starali się wykazać jego sprzeczności, które jednocześnie obrazowały poglądy drugiego obozu. Jak pisał Bronisław Minc: B. Minc argumentując przeciw tezie o produkcji bezpośrednio zaspokajającej potrzeby zauważa, że nie można by wówczas mówić o płacach, kosztach, rynku oraz popycie i podaży. Wydaje się, że pogląd o towarowym charakterze produkcji w gospodarkach socjalistycznych przeważył, jednak pewne elementy wcześniej wspomnianego modelu były obecne, np. popularne talony (asygnata) na dobra deficytowe.
Własność nad środkami produkcji może przybrać formę państwowej, albo spółdzielczej. Gospodarki socjalistyczne, które bazują na procesie akumulacji kapitału, ale jednocześnie kontrolują lub kierują tym procesem (poprzez wspomniane formy własności) w celu zapewnienia stabilności, równości i rozszerzenia swej władzy decyzyjnej nazywane są systemami rynkowego socjalizmu.
Typy systemów socjalistycznych.
Systemy socjalistyczne mogą być podzielone ze względu na mechanizm koordynacji (plany gospodarcze lub rynki). Wedle tego kryterium można wyróżnić gospodarkę planową oraz socjalizm rynkowy. Dodatkowo, gospodarkę socjalistyczną można podzielić ze względu na własność środków produkcji – własność państwową, spółdzielnie pracownicze i spożywcze oraz własność zbiorową. Hipotetyczną formą socjalizmu jest komunizm, który został określony przez Marksa w "Krytyce programu gotajskiego" drugą fazą socjalizmu. W komunizmie dobra mają być rozdzielane wedle potrzeb, a nie tylko w oparciu o wkład w pracę.
Głównym problemem gospodarek planowych jest koordynacja produkcji w sposób umożliwiający bezpośrednie zaspokojenie ludzkich potrzeb, względnie potrzeb gospodarczych (w przeciwieństwie do nastawienia na generowanie zysków, gdzie zaspokajanie potrzeb jest produktem ubocznym). Ma to się odbywać z korzyścią dla sił produkcyjnych w gospodarce, które dzięki temu staną się odporne na systemowe niewydolności i kryzysy nadprodukcji, które są charakterystyczne dla kapitalizmu. Produkcja służąca potrzebom społeczeństwa jest przeciwieństwem produkcji nastawionej na akumulację kapitału.
Typy gospodarek mieszanych.
Gospodarka mieszana składa się zarówno z sektora państwowego, jak i prywatnego. Niekiedy występuje w niej również własność spółdzielcza. Gospodarki mieszane cechuje obecność samoregulacji rynkowej przy zachowaniu państwowej kontroli gospodarki. Zaangażowanie państwa w gospodarkę przejawiać się może w postaci: regulacji prawnych, lub dużego udziału spółek państwowych w rynku.
Ekonomia ewolucyjna.
Teoria rozwoju gospodarczego autorstwa Karola Marksa była oparta na przesłance o ewoluowaniu systemów gospodarczych. W szczególności dotyczy to poglądu, iż lepsze systemy gospodarcze wypierają te gorsze. Problemem „gorszych” systemów były wewnętrzne sprzeczności i niewydajności, które czyniły niemożliwym ich przetrwanie w dłuższej perspektywie. W schemacie Marksa, feudalizm został zastąpiony przez kapitalizm, który z kolei może zostać zastąpiony przez socjalizm. Joseph Schumpeter również sformułował ewolucyjną koncepcję rozwoju gospodarczego, ale – w przeciwieństwie do Marksa – marginalizował rolę walki klasowej w zmianie jakościowej w sposobach produkcji. Jak pokazała historia, w państwach socjalistycznych, rządzonych wedle doktryny marksizmu-leninizmu, gospodarka centralnie planowana, albo się załamała, albo była stopniowo reformowana w kierunku gospodarki rynkowej, przykładowo: pierestrojka i rozpad ZSRR, chińskie reformy („socjalizm o chińskiej specyfice”) oraz reformy Doi Moi w Wietnamie.
Ekonomia ewolucyjna głównego nurtu kontynuuje badania nad zmianami gospodarczymi w czasach współczesnych. Obecnie, na gruncie rozwijającej się ekonomii złożoności, obserwuje się także ponowne zainteresowanie w pojmowaniu systemów gospodarczych jako systemów ewoluujących.
Społeczne konteksty.
System gospodarczy może być traktowany jako część systemu społecznego, równie istotnego co: system prawny, system polityczny, czy kultura. Często zachodzi silny związek pomiędzy danymi ideologiami, systemami politycznymi a konkretnym systemem gospodarczym. Wiele ustrojów gospodarczych „nakłada się na siebie” w różnych obszarach, np. termin gospodarka mieszana jest często postrzegany jako połączenie elementów różnych systemów. Inne z kolei mogą się wzajemnie wykluczać.
Z socjologicznego punktu widzenia problem wzajemnego oddziaływania pomiędzy gospodarką a państwem jest równie istotny co rynek czy instytucje rynkowe. Pojawiają się różne koncepcje próbujące określić rolę państwa w gospodarce. Zasadniczo wszystkie te koncepcje poszukują odpowiedzi na pytanie: „ile państwa w gospodarce?”.
W ujęciu modelowym przyjmuje się cztery główne typy ładu społeczno-ekonomicznego:

</doc>
<doc id="2818485" url="https://pl.wikipedia.org/wiki?curid=2818485" title="Aszikłarski wrych">
Aszikłarski wrych

Aszikłarski wrych (bułg. "Ашикларски връх", nazywany też Pticzi wrych) – szczyt pasma górskiego Riła, w Bułgarii, wznoszący się na wysokość 2536 m n.p.m.

</doc>
<doc id="2818486" url="https://pl.wikipedia.org/wiki?curid=2818486" title="Legenda o poczciwym Ośle">
Legenda o poczciwym Ośle

Legenda o poczciwym Ośle ("Synakárion tu timeménu gadáru") – XV-wieczna bizantyńska opowieść zwierzęca
"Legenda o poczciwym Ośle" jest pochodzącą z połowy XV wieku bizantyńską opowieścią zwierzęcą. Utwór został napisany wierszem politycznym i liczy sobie 393 wersy. Istnieje również dłuższa wersja tego utworu: "Piękna baśń o ośle, wilku i lisie" ("Gadáru lýku ki alupús diégesis horája") licząca sobie 540 wersów. Obie pochodzą z tego samego źródła, który najprawdopodobniej nosił tytuł "Lis przechera". Utwór powstał najprawdopodobniej na Krecie. Został napisany w języku ludowym. Liczne italianizmy i wiele słów tureckich oraz wzmianki o broni palnej pozwalają na przybliżone datowanie utworu.
Opowieść rozpoczyna się ucieczką udręczonego, maltretowanego Osła od pana, swego dręczyciela. W chwili gdy Osioł cieszy się pełnią wolności, skubiąc trawę na łące, zjawiają się Wilk i Lis. Chcą wspólnie go pożreć, Osioł domyśla się jednak ich zamiarów i ostrzega ich, że lada chwila na łące zjawi się jego pan ze sforą psów, z którymi nie ma żartów. Drapieżnicy chwilowo rezygnują więc ze swych planów. Lis proponuje Osłu, by razem podjęli pielgrzymkę na Wschód, wiodąc beztroskie życie jałmużników. Wsiadają na statek, wilk obejmuje dowództwo, lis staje przy sterze, osłowi przypada w udziale ciężkie wiosłowanie. Pewnego dnia Lis opowiada wszystkim swój sen wieszczący rychłą burzę i śmierć. Wszyscy postanawiają wyspowiadać się z grzechów. Lis rozgrzesza Wilka, który pożerał jałówki i owce, z kolei sam otrzymuje rozgrzeszenie od Wilka, po wyznaniu licznych napaści na kurniki i innych bezeceństw. Po spowiedzi obydwaj postanawiają porzucić próżne życie, jeśli wyjdą cało z przygody. Wilk zamierza zostać mnichem w klasztorze na górze Atos, a Lis ślubuje, że wstąpi do klasztoru siostrzyczek zakonnych. Jedynym grzechem osła, okazuje się to, że podskubał właścicielowi trochę kopytniku w ogrodzie, za co otrzymał zresztą porządne lanie. Obydwaj spowiednicy uznają, że mimo to musi ponieść karę zgodnie z prawem kanonicznym – obetną mu przednie kończyny i wykłują jedno oko. Osioł w ostatniej chwili wpada na pomysł: przed śmiercią chce przekazać wilkowi i lisowi swą czarodziejską moc, zamkniętą w jego tylnej nodze, która pozwala widzieć i słyszeć wszystko, co się o nich mówi. Towarzysze podróży nagabują go, by uczynił to jak najprędzej. Osioł jednak wyjawia im, że przekazanie tego daru nie jest tak proste. W tym celu Wilk musi przez trzy godziny klęczeć i odmawiać „Ojcze nasz”. Po trzech godzinach Osioł uderza Wilka z całej siły kopytem, tak że wpada on do morza i tonie. Lis sam rzuca się w odmęt wód, a wyszedłszy na brzeg, chwali Osła za spryt i przytomność umysłu.
Utwór odzwierciedla stosunki społeczne w Bizancjum, potępia wykorzystywanie słabych i bezbronnych przez silnych i uczonych. W postaci Lisa portretuje bizantyńskiego urzędnika skarbowego, a w postaci Wilka bizantyńskiego magnata. Utwór jest świadectwem głębokich konfliktów społecznych trawiących upadające Cesarstwo.

</doc>
<doc id="2818493" url="https://pl.wikipedia.org/wiki?curid=2818493" title="Ladislav Krejčí">
Ladislav Krejčí

Ladislav Krejčí (ur. 5 lipca 1992 w Pradze) – czeski piłkarz grający na pozycji pomocnika. Od 2016 roku jest zawodnikiem klubu Bologna FC.
Kariera piłkarska.
Swoją karierę piłkarską Krejčí rozpoczął w klubie Sparta Praga. W 2009 roku zaczął grać w drugoligowych rezerwach tego klubu, a w 2010 roku awansował do kadry pierwszego zespołu. 27 lutego 2010 zadebiutował w pierwszej lidze czeskiej w zremisowanym 1:1 domowym meczu z 1. FK Příbram. W sezonie 2009/2010 wywalczył ze Spartą swój pierwszy w karierze tytuł mistrza Czech. Latem 2010 zdobył Superpuchar Czech. 26 września 2011 w wygranym 3:0 domowym meczu ze Slavią Praga strzelił swojego pierwszego gola w lidze. W 2011 roku został wybrany Talentem Roku w Czechach. W sezonie 2013/2014 wywalczył mistrzostwo oraz Puchar Czech. Wraz ze Spartą wywalczył również wicemistrzostwa kraju w latach 2011, 2012, 2013, 2015 i 2016.
Latem 2016 roku Krejčí przeszedł za 4 miliony euro do Bologny. Swój debiut w Serie A zaliczył 21 sierpnia 2016 w wygranym 1:0 domowym meczu z FC Crotone.
"(aktualne na dzień 31 stycznia 2018)"
Kariera reprezentacyjna.
Krejčí występował w młodzieżowych reprezentacjach Czech na różnych szczeblach wiekowych. W dorosłej reprezentacji zadebiutował 14 listopada 2012 w wygranym 3:0 towarzyskim meczu ze Słowacją, rozegranym w Ołomuńcu. Był w kadrze Czech na Euro 2016.

</doc>
<doc id="2818495" url="https://pl.wikipedia.org/wiki?curid=2818495" title="Ladislav Krejci">
Ladislav Krejci



</doc>
<doc id="2818497" url="https://pl.wikipedia.org/wiki?curid=2818497" title="Rosanthias">
Rosanthias



</doc>
<doc id="2818498" url="https://pl.wikipedia.org/wiki?curid=2818498" title="Planctanthias">
Planctanthias



</doc>
<doc id="2818499" url="https://pl.wikipedia.org/wiki?curid=2818499" title="Mirolabrichthys">
Mirolabrichthys



</doc>
<doc id="2818500" url="https://pl.wikipedia.org/wiki?curid=2818500" title="Leptanthias">
Leptanthias



</doc>
<doc id="2818501" url="https://pl.wikipedia.org/wiki?curid=2818501" title="Franzia">
Franzia



</doc>
<doc id="2818502" url="https://pl.wikipedia.org/wiki?curid=2818502" title="Entonanthias">
Entonanthias



</doc>
<doc id="2818506" url="https://pl.wikipedia.org/wiki?curid=2818506" title="Ludwik Jan Mateusz Lanier">
Ludwik Jan Mateusz Lanier

Ludwik Jan Mateusz Lanier (ur. 1753 r. w Château-Gontier, Mayenne we Francji, zm. 3 września 1792 r.) – błogosławiony Kościoła katolickiego.
Życiorys.
Był księdzem. Po wybuchu rewolucji francuskiej został zamordowany w seminarium.
Jego beatyfikacja odbyła się 17 października 1926 r. w grupie 191 męczenników z Paryża, a dokonał jej Pius XI.

</doc>
<doc id="2818508" url="https://pl.wikipedia.org/wiki?curid=2818508" title="Hussaini Dalan">
Hussaini Dalan

Hussaini Dalan – pałac imama szyickiego w Dhace, stolicy Bangladeszu. Został wzniesiony w połowie XVII w., za panowania Mogołów. Był miejscem organizowania medżlisów oraz spotkań odbywających się w miesiącu muharram (przez pierwsze 10 dni tego miesiąca odbywa się zgromadzenie upamiętniające męczeństwo Husajna, wnuka proroka Mahometa).

</doc>
<doc id="2818511" url="https://pl.wikipedia.org/wiki?curid=2818511" title="Kościół św. Elżbiety w Jutrosinie">
Kościół św. Elżbiety w Jutrosinie

Kościół Świętej Elżbiety w Jutrosinie – rzymskokatolicki kościół parafialny w Jutrosinie. Należy do dekanatu jutrosińskiego. Mieści się przy ulicy Kościuszki.
Historia i architektura.
Świątynia została wybudowana w stylu neoromańskim według projektu Tomasza Pajzderskiego w latach 1900-1902 (budowniczym był Nikodem Pospieszalski ze Środy Wielkopolskiej), konsekrowana w 1908. Obiekt wzorowany na katedrze w Spirze. Fundatorem i kolatorem świątyni był książę Zdzisław Czartoryski ze Starego Sielca, który na początku XX wieku był znanym wielkopolskim działaczem politycznym oraz wielkim entuzjastą i kolekcjonerem dzieł artystycznych. Dlatego w świątyni znajduje się wiele cennych i wartościowych dzieł wykonanych przez znanych polskich artystów z początku ubiegłego stulecia. Wezwanie upamiętnia matkę fundatora - Elżbietę z Działyńskich Czartoryską. Pergaminowy akt erekcyjny sporządził Jan Mycielski.
Kościół to orientowana, trójnawowa bazylika z transeptem. Zamknięty jest absydą oflankowaną wieżami. Dzwonnica ma 45 metrów wysokości.
Wyposażenie.
Malarstwo.
Wewnętrzne ściany budowli posiadają polichromię namalowaną w latach 1906-1908 przez Antoniego Procajłowicza. Wnętrze utrzymane w kolorach ciemnej ultramaryny, zieleni, fioletu i złota, sklepienia są ozdobione wizerunkami gwiazd na niebie. Witraże w prezbiterium (siedem sztuk, m.in. "Agnus Dei", "Cud św. Elżbiety" i "Kościół") zaprojektował Józef Mehoffer. Nad bocznym wejściem, w południowym ramieniu transeptu obraz "Święty Izydor Oracz" autorstwa bądź Juliana Fałata, bądź Michała Gorstkin-Wywiórskiego. W tym dziele artysta sportretował miejscowego chłopa – Pawlaka (jako św. Izydora) i umieścił panoramę Jutrosina. W północnym ramieniu transeptu obraz "Męczeństwo św. Wojciecha" autorstwa Zdzisława Pabisiaka (1972). Zdzisław Pabisiak odnowił również w latach 1970-1972 polichromię.
Rzeźba.
Ołtarz główny wykonany z piaskowca. W pobliżu epitafium fundatora świątyni – ks. Zdzisława Czartoryskiego. Wykonał je w Rzymie w 1912 Antoni Madeyski (marmur karraryjski). Ołtarze boczne ufundował Aleksander Zalejski.
Dzwony i organy.
Jeden z dzwonów miał imię "Sancta Tita", na pamiątkę dziadka fundatora - Tytusa Działyńskiego. W 1917 dzwony zarekwirowano na potrzeby wojenne, a w 1927 ufundowano dwa nowe z bialskiej firmy "Karol Schwabe" (przy współudziale finansowym księcia Olgierda Czartoryskiego). Wszystkie zabrali Niemcy w 1941. Obecny pochodzi prawdopodobnie z kościoła poewangelickiego.
Organy pochodzą z 1921 z firmy "Spiegel" z Rychtalu (22 głosy).
Tablice.
W kruchcie umieszczono tablicę upamiętniającą 100-lecie konsekracji świątyni (2008). Zawiera cytat z Psalmu 100: "Wstępujcie w Jego bramy z dziękczynieniem". Na zewnątrz stoi krzyż z tablicą upamiętniającą Misje Jubileuszowe, które odbyły się w dniach 8-16 listopada 2008 (księża Filipini ze Świętej Góry pod Gostyniem).
Zobacz też.
Na jutrosińskim kościele wzorowane były kościół św. Szymona i św. Heleny w Mińsku oraz kościół Matki Boskiej Szkaplerznej w Lubrańcu z 1906, zaprojektowane przez tego samego architekta.

</doc>
<doc id="2818515" url="https://pl.wikipedia.org/wiki?curid=2818515" title="Rektorzy Uniwersytetu Przyrodniczego we Wrocławiu">
Rektorzy Uniwersytetu Przyrodniczego we Wrocławiu



</doc>
<doc id="2818518" url="https://pl.wikipedia.org/wiki?curid=2818518" title="Hoplocottus">
Hoplocottus



</doc>
<doc id="2818519" url="https://pl.wikipedia.org/wiki?curid=2818519" title="This Is Me Now">
This Is Me Now

This Is Me Now – debiutancki album szwedzkiej piosenkarki Amy Diamond, wydany w 2005 roku przez wytwórnię Bonnier Amigo Music Group. Sprzedał się w ponad 100 000 egzemplarzach, osiągając w Szwecji status platyny.
Płyta została wydana także w wersji międzynarodowej "This Is Me Now: International Version".

</doc>
<doc id="2818520" url="https://pl.wikipedia.org/wiki?curid=2818520" title="Atlas I">
Atlas I

Atlas I − amerykańska 2,5-stopniowa rakieta nośna serii Atlas, pierwsza rakieta z tej serii wykorzystująca numeracyjny system nazewnictwa (poprzednio rakiety atlas wykorzystywały litery).
Sama rakieta bazuje na rakiecie Atlas G. W odróżnieniu od niej posiadała większą przestrzeń ładunkową, charakterystyczną dla rakiet Atlas II, Atlas III i Atlas V.

</doc>
<doc id="2818524" url="https://pl.wikipedia.org/wiki?curid=2818524" title="T-155 Fırtına">
T-155 Fırtına

T-155 Fırtına (tur. "burza") – turecka wersja koreańskiej samobieżnej haubicoarmaty K9 Thunder produkcji Samsung Techwin. 
Pojazd posiada takie same systemy główne jak jego koreański pierwowzór, łącznie z mechanizmem działa, podwoziem, systemem automatycznego ładowania oraz silnikiem produkcji niemieckiej firmy MTU Friedrichshafen. Od K9 Thunder odróżniają go między innymi: kształt wieży, niektóre elementy podwozia, system nawigacji oraz systemy elektroniczne (takie jak radio czy system kierowania ogniem), które powstały w Turcji. W przeciwieństwie do K9, dowódca nie posiada wizjera panoramicznego. Dzięki systemowi nawigacji firmy ASELSAN jest możliwe ustalenie współrzędnych celu z dokładnością do 17,5 metra. Haubicoarmata jest gotowa do oddania strzału w ciągu 30 sekund. 
Według umowy licencyjnej pierwsze osiem pojazdów zostało wyprodukowane w Korei, a pozostałe ponad 300 sztuk powstanie w Turcji w zakładach zbrojeniowych w Adapazarı. Całkowity koszt pozyskania technologii od Samsung Techwin wyniósł miliard dolarów.

</doc>
<doc id="2818525" url="https://pl.wikipedia.org/wiki?curid=2818525" title="Jan Fryling">
Jan Fryling

Jan Fryling (ur. 8 października 1891 we Lwowie, zm. 3 marca 1977 w Nowym Jorku) – polski urzędnik, dyplomata, dziennikarz, prezes Instytutu Józefa Piłsudskiego w Ameryce (1972–1977).
Życiorys.
Był synem Zygmunta Frylinga (dziennikarz „Kuriera Lwowskiego”) i siostrzeńcem Mieczysława Frenkiela. Pochodził ze Lwowa. Ukończył III Gimnazjum we Lwowie. Studiował w Monachium i we Lwowie. Przed I wojną światową publikował jako poeta. W 1913 ogłosił wielokrotnie przedrukowywany wiersz "O, karabinie mój". Służył w Legionach Polskich. W 1918 był recenzentem pisma "Nowa Gazeta", pracował jako aplikant w Sądzie Apelacyjnym w Warszawie i od listopada 1918 w Ministerstwie Wyznań Religijnych i Oświecenia Publicznego. W 1921 obronił pracę doktorską z prawa na Wydziale Prawa Uniwersytetu Jana Kazimierza we Lwowie. Od 1922 był urzędnikiem Ministerstwa Spraw Zagranicznych. Kierował w nim m.in. referatem Ligi Narodów oraz sekcją Europy Środkowo-Wschodniej i Bałkanów. Pisał pod pseudonimem recenzje teatralne we francuskojęzycznym warszawskim dzienniku "Messager Polonais". W latach 1927–1930 pracował w Poselstwie RP w Tokio (pod koniec misji od kwietnia do października 1930 jako "chargé d’affaire ad interim"). Po powrocie do Polski pracował w MSZ. Jednocześnie od 1932 do 1936 był wykładowcą dyplomacji na Studium Dyplomatycznym Uniwersytetu Jana Kazimierza we Lwowie oraz w Wyższej Szkole Wojennej w Warszawie. Pod koniec lipca 1932 został wybrany II wiceprezesem zarządu Towarzystwa Polsko-Japońskiego.
Po agresji ZSRR na Polskę 17 września 1939 przeszedł na terytorium Rumunii, od końca września 1939 do października 1940 pracował w Konsulacie RP w Czerniowcach, po jego przeniesieniu po aneksji północnej Bukowiny przez ZSRR – w Suczawie. Po likwidacji konsulatu w listopadzie 1940 przebywał jako uchodźca w Jerozolimie. W maju 1941 został kierownikiem Polskiego Radia Kair, którego był jedynym pracownikiem. W związku z tym również redagował audycje i był spikerem rozgłośni. Od listopada 1943 przebywał w Chinach, był najpierw radcą w poselstwie RP, a od kwietnia 1945 do 1949 stał na czele placówki z ramienia Rządu RP na uchodźstwie przy rządzie Republiki Chińskiej (Czang Kaj-szeka). W kwietniu 1949 wyjechał do Indii, gdzie do maja 1956 był nieformalnym przedstawicielem Rządu RP na uchodźstwie w Kalkucie. Podczas wojny przebywał także w Nepalu.
W 1956 zamieszkał w USA, w październiku tego roku został współpracownikiem nowojorskiego oddziału Rozgłośni Polskiej Radia Wolna Europa, dla której m.in. przygotowywał recenzje teatralne i omówienia książek. Od marca 1957 zajmował się redakcją wydawnictw Instytutu Józefa Piłsudskiego w Ameryce. W 1964 został dyrektorem wykonawczym Instytutu, a od 1972 do śmierci był jego prezesem. Był członkiem jury nagrody literackiej londyńskich "Wiadomości" (1972–1977), w których także już wcześniej publikował, a w latach 1973–1977 kierował Komitetem Nagród Fundacji Alfreda Jurzykowskiego. Członek czynny zamiejscowy Polskiego Towarzystwa Naukowego na Obczyźnie (od 1970). Przystąpił także do emigracyjnego Koła Lwowian.
Opublikował tomy wspomnień "Złote litery, srebrne litery" (1974), "W osiemdziesięciu latach naokoło świata" (1978). Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). W 1975 otrzymał nagrodę Związku Pisarzy Polskich na Obczyźnie.
Zmarł 3 maja 1977 w Nowym Jorku. Został pochowany na Maple Grove Cemetery w Kew Gardens.

</doc>
<doc id="2818526" url="https://pl.wikipedia.org/wiki?curid=2818526" title="Hans Westerhof">
Hans Westerhof

Johannes Antonius Wilhemus „Hans” Westerhof (ur. 24 listopada 1948 w Terborgu) – holenderski piłkarz i trener piłkarski.
Westerhof podczas swojej krótkiej kariery piłkarskiej występował w drugoligowych drużynach BV Veendam i SC Cambuur, z którymi nie odniósł sukcesów w Eerste divisie. W wieku 33 lat zajął się pracą w roli trenera, początkowo obejmując funkcję szkoleniowca ONS Sneek, a następnie ACV Assen, z którym zdobył mistrzostwo Holandii na szczeblu amatorskim. W 1988 roku podjął pierwszą pracę w Eredivisie, podpisując umowę z FC Groningen, z którym w sezonie 1988/1989 dotarł do finału Pucharu Holandii, przegrywając w nim jednak z PSV Eindhoven. Podczas rozgrywek 1990/1991 zajął z nim trzecie miejsce w lidze – najwyższe w historii występów klubu w najwyższej klasie rozgrywkowej. Podczas czteroletniego pobytu w Groningen brał również udział w turniejach międzynarodowych, takich jak Puchar Zdobywców Pucharów i Puchar UEFA.
W 1992 roku osiągnięcia Westerhofa w Groningen zaowocowały posadą w bardziej utytułowanym klubie, PSV Eindhoven, z którym w sezonie 1992/1993 wywalczył Superpuchar Holandii, tytuł wicemistrza kraju i wziął udział w Lidze Mistrzów, gdzie jednak zajął ze swoją drużyną ostatnie miejsce w grupie. Wraz z końcem rozgrywek 1992/1993 został zastąpiony na stanowisku szkoleniowca PSV przez Aada de Mosa, lecz ostatecznie pozostał w klubie, zostając koordynatorem grup młodzieżowych. W 1994 roku powrócił do FC Groningen, lecz podczas kolejnych trzech sezonów spędzonych w tej drużynie nie odnotował znaczącego sukcesu. Przez kilka miesięcy pracował również w Królewskim Holenderskim Związku Piłki Nożnej, gdzie został zatrudniony jako selekcjoner reprezentacji Holandii U-21. W 1997 roku rozpoczął pracę w akademii juniorskiej stołecznego Ajaksu Amsterdam, natomiast w marcu 2000 objął funkcję tymczasowego trenera pierwszej drużyny, prowadząc ją do końca sezonu 1999/2000.
W 2000 roku Westerhof podpisał umowę z Willem II Tilburg, którego szkoleniowcem pozostawał przez kolejne dwa sezony. We wrześniu 2003 wyjechał do Meksyku, gdzie początkowo miał nadzorować rozwój akademii juniorskiej drużyny Chivas de Guadalajara, jednak ostatecznie został zatrudniony przez właściciela klubu, biznesmena Jorge Vergarę, na stanowisku pierwszego trenera zespołu. W wiosennym sezonie Clausura 2004 zdobył z Chivas tytuł wicemistrza Meksyku, przegrywając w dwumeczu finałowym ligowej fazy play-off z Pumas UNAM po rzutach karnych. Bezpośrednio po tym sukcesie odszedł z klubu, a w czerwcu 2005 został szkoleniowcem amerykańskiej drużyny Chivas USA z siedzibą w Carson, której właścicielem również był Jorge Vergara. Prowadził ją do końca jej debiutanckiego sezonu w Major League Soccer, gdzie zajęła ostatnie, szóste miejsce w tabeli konferencji zachodniej. W listopadzie 2005 opuścił ekipę.
Na początku 2006 roku Westerhof powrócił na stanowisko szkoleniowca Chivas de Guadalajara, którego trenerem tym razem pozostawał przez pierwsze dziesięć kolejek sezonu, po czym został zastąpiony przez swojego dotychczasowego asystenta, José Manuela de la Torre. Jesienią 2007 prowadził inną meksykańską drużynę, Club Necaxa z siedzibą w mieście Aguascalientes, lecz również nie odniósł z nią żadnego sukcesu. W czerwcu 2008 powrócił do Holandii, podpisując kontrakt z SBV Vitesse, gdzie pracował przez następne kilka miesięcy i został zwolniony w grudniu tego samego roku wskutek słabej postawy drużyny w pierwszej połowie sezonu 2008/2009. W późniejszym czasie ponownie wyjechał do Meksyku, gdzie w latach 2011–2014 był głównym dyrektorem akademii juniorskiej klubu CF Pachuca, zaś od czerwca 2014 pełni tę samą funkcję w ekipie Club Atlas z Guadalajary.

</doc>
<doc id="2818527" url="https://pl.wikipedia.org/wiki?curid=2818527" title="Ragnar Malm">
Ragnar Malm

Karl Oskar Ragnar Malm (ur. 14 maja 1893 w Sztokholmie, zm. 30 marca 1959 w Uppsali) – szwedzki kolarz szosowy i torowy, trzykrotny medalista olimpijski.
Kariera.
Największy sukces w karierze Ragnar Malm osiągnął w 1912 roku, kiedy wspólnie z Erikiem Friborgiem, Axelem Perssonem i Algotem Lönnem zdobył złoty medal w drużynowej jeździe na czas podczas igrzysk olimpijskich w Sztokholmie. Po przerwie spowodowanej I wojną światową wystartował na igrzyskach olimpijskich w Antwerpii w 1920 roku, gdzie razem z Harrym Stenqvistem, Axelem Perssonem i Sigfridem Lundbergiem zdobył w drużynie srebrny medal. Ostatni medal międzynarodowej imprezy zdobył podczas igrzysk olimpijskich w Paryżu w drużynie z Gunnarem Sköldem i Erikiem Bohlinem zajmując trzecie miejsce. Na wszystkich trzech igrzyskach Szwed startował również indywidualnie, zajmując odpowiednio ósmą, siódmą i siedemnasta pozycję. Ponadto wielokrotnie zdobywał medale mistrzostw kraju, zarówno w kolarstwie szosowym jak i torowym. Nigdy jednak nie zdobył medalu na szosowych ani torowych mistrzostwach świata.

</doc>
<doc id="2818528" url="https://pl.wikipedia.org/wiki?curid=2818528" title="Esther Bottomley">
Esther Bottomley

Esther Bottomley (ur. 8 lutego 1983 w Terang) – australijska biegaczka narciarska. W 2006 i 2010 roku brała udział w zimowych igrzyskach olimpijskich. Wystąpiła również na mistrzostwach świata. Nigdy nie punktowała w zawodach pucharu świata. Swój największy sukces odniosła 15 stycznia 2011 w czeskim Libercu, zajmując 33. miejsce w sprincie techniką dowolną.

</doc>
<doc id="2818529" url="https://pl.wikipedia.org/wiki?curid=2818529" title="Kościół Trójcy Świętej w Łobżenicy">
Kościół Trójcy Świętej w Łobżenicy

Kościół Trójcy Świętej w Łobżenicy - rzymskokatolicki kościół parafialny w mieście Łobżenica. Należy do dekanatu Łobżenica. Mieści się przy ulicy Mickiewicza.
Jest to świątynia pierwotnie późnogotycka z przełomu XV i XVI wieku, przebudowana w 1662 w stylu barokowym, po rozbudowie w latach 1931-1932 zachowała niewiele cech stylowych (m.in. gotyckie skarpy na zewnątrz). Rozbudowa polegała na przedłużeniu w części zachodniej budowli i wybudowaniu wieży. Od strony północnej została dostawiona niska nawa boczna. Rozbudowa została upamiętniona poprzez umieszczenie w tynku daty 1932 (znajduje się w szczycie frontonu po stronie wschodniej i w szczycie nad kaplicą południową).
Jest to budowla orientowana, murowana z cegły, otynkowana, salowa, wzniesiona na planie wydłużonego prostokąta. Z lewej i prawej strony ołtarza mieszczą się kaplice. Kaplica południowa została wybudowana zapewne w 1662 roku. Druga z nich reprezentuje architekturę barokową. Krypta została wzniesiona na rzucie kwadratu. Ma wyższy dach w odróżnieniu od nawy głównej i pokryta kopułą. Ściany nawy oddzielone są gzymsami.
Ołtarz główny jest barokowy wykonany zapewne w 1662 roku. Wielokrotnie był remontowany i częściowo uzupełniany. Retabulum, czyli malowana nastawa ołtarzowa ustawiona z tyłu ołtarza składa się z trzech części.
Świątynia posiada 2 ołtarze boczne. Obydwa są barokowe, lewy został wykonany w drugiej połowie XVII wieku, prawy w trzeciej ćwierci XVII wieku.

</doc>
<doc id="2818533" url="https://pl.wikipedia.org/wiki?curid=2818533" title="Still Me Still Now">
Still Me Still Now

Still Me Still Now – drugi album szwedzkiej piosenkarki Amy Diamond. Został wydany w 2006 roku przez Bonnier Amigo Music Group.
Dwa dni przed wydaniem, płyta osiągnęła w Szwecji złoty status. 

</doc>
<doc id="2818536" url="https://pl.wikipedia.org/wiki?curid=2818536" title="Usacaranx">
Usacaranx



</doc>
<doc id="2818538" url="https://pl.wikipedia.org/wiki?curid=2818538" title="Longirostrum">
Longirostrum



</doc>
<doc id="2818542" url="https://pl.wikipedia.org/wiki?curid=2818542" title="Mari Mendes">
Mari Mendes

Mari Mendes (ur. 13 stycznia 1984 w São Paulo w Brazylii) – brazylijska siatkarka grająca jako przyjmująca. Obecnie występuje w drużynie Lokomotiv Baku.

</doc>
<doc id="2818543" url="https://pl.wikipedia.org/wiki?curid=2818543" title="Hacı Əhmədov">
Hacı Əhmədov

Hacı Əhmədov (ur. 23 listopada 1993 w Baku, Azerbejdżan) – azerski piłkarz występujący na pozycji obrońcy. W reprezentacji Azerbejdżanu zadebiutował w 2012 roku. Rozegrał w niej dwa mecze.

</doc>
<doc id="2818544" url="https://pl.wikipedia.org/wiki?curid=2818544" title="Pelomyxa binucleata">
Pelomyxa binucleata

Pelomyxa binucleata – gatunek pełzaka należącego do supergrupy Amoebozoa.
Występuje na dnie zbiorników wodnych. Osiąga wielkość 200 μm do 300 μm jest kształtu owalnego. Porusza się za pomocą szerokiej nibynóżki zwanej lobopodium, którą wytwarza w kierunku ruchu. W czasie ruchu komórka przybiera kształt cygara i osiąga długość 400 – 450 μm. Komórka pokryta jest plazmatyczną błoną oraz otoczona cienką ale wyraźną warstwą glikokaliksu. Młode komórki są jednojadrowe, posiadają kształt owalny, charakteryzują się również przepływem cytoplazmy.
Gatunek ten stwierdzono na terenie Rosji.

</doc>
<doc id="2818546" url="https://pl.wikipedia.org/wiki?curid=2818546" title="Combat Soldier 95">
Combat Soldier 95

Combat Soldier 1995 (CS95) – system brytyjskiego umundurowania polowego w kamuflażu DPM, wprowadzonego w latach 90. Powstały także modernizacje tego systemu: Soldier 2000 i Soldier 2005. Od roku 2011 wypierany przez nowszy system PCS.
Historia.
System Soldier 95 wprowadzono w latach 90. Zastąpił wprowadzone w latach 80. mundury Pattern 85 oraz eksperymentalne Pattern 94. System opiera się na ubieraniu warstwowym, dzięki czemu zapewnia komfort w różnych warunkach atmosferycznych. Przeprowadzono dwie modernizacje systemu: Soldier 2000 (S2000), wprowadzoną w końcu XX wieku, oraz Soldier 2005 (S2005), wprowadzoną w roku 2005. Elementy systemu wykonane są z tkaniny w kamuflażu DPM, ale powstała także niewielka seria elementów w nowszym kamuflażu MTP. System pozostaje w użyciu do dnia dzisiejszego (zarówno w wersji S95, jak i nowszych modernizacjach S2000 i S2005), lecz stopniowo jest zastępowany nowszym systemem Personal Clothing System w kamuflażu MTP.
Elementy systemu Soldier 95.
Combat Soldier 95 składa się z:
Do umundurowania S95 nosi się kilka rodzajów nakryć głowy: berety, kapelusze, czapki polowe, czapki zimowe Bob Hat, a podczas prowadzenia działań wojennych – hełmy.
Bieliznę stosowaną w systemie Soldier 95 stanowią: T-shirt, szorty, skarpety oraz koszula, tzw. norwegian shirt.
T-shirt systemu Soldier 95 wykonany był z tkaniny bawełnianej w kolorze oliwkowym. Na początku XXI wieku wprowadzono koszulkę Soldier 2000. Wykonana była ona z tkaniny Coolmax o właściwościach termoaktywnych. Podobnie jak poprzedniczka była koloru zielonego. Ostatni model koszulki wprowadzono w roku 2005. T-shirt Soldier 2005 wykonano również z tkaniny termoaktywnej Coolmax. Od poprzedniczki różni się krojem oraz nowym kolorem – odcieniem brązowego. W ten sposób koszulka pasuje do mundurów w kamuflażach DPM, DDPM oraz MTP.
Norwegian shirt (także Norgie Shirt) jest bluzą z długimi rękawami, przeznaczoną do noszenia pod koszulą munduru (zamiast koszulki) w zimniejsze dni. Wykonana jest z tkaniny frotte w kolorze zielonym. Posiada kołnierz typu golf, zapinany krótkim zamkiem.
Mundur polowy składa się z koszulki oraz spodni.
Koszula wykonana jest z tkaniny w kamuflażu DPM lub DDPM. Zapinana jest na zamek błyskawiczny i guziki typu kanadyjskiego, posiada wykładany kołnierz. Koszula ma jedynie dwie kieszenie, umieszczone na klatce piersiowej pod kątem. Oznaczenie stopnia nosi się na patce naszytej centralnie z przodu.
Spodnie S95 o luźnym kroju wykonano z takiej samej tkaniny jak koszulę. Rozporek jest zapinany na zamek błyskawiczny. Spodnie posiadają dwie kieszenie wpuszczane w biodra, dwie kieszenie cargo naszyte z boku nogawek oraz jedną kieszeń umieszczoną z tyłu z prawej strony. Kieszenie zapinane są na guziki typu kanadyjskiego. Regulacja w pasie odbywa się za pomocą ściągnięcia taśm. Nogawki zakończono zielonymi tasiemkami. Na początku XXI wieku wprowadzono wersję spodni S2000 wykonaną z nowszej tkaniny.
Ponadto występują krótkie spodenki w kamuflażu DDPM. Układ kieszeni jest podobny do „długiego” odpowiednika.
Ocieplacz (polar) noszony jest pod kurtką goreteksową oraz smockiem. Zapinany jest na zamek błyskawiczny, posiada dwie kieszenie oraz płaski kołnierz. Pierwsze wersje produkowano z tkaniny polarowej w kamuflażu DPM, późniejsze w kolorze zielonym.
W roku 2005 wprowadzono także polar w zmodernizowanej wersji Soldier 2005. Posiada on inny kształt kołnierza (stójka). Wykonany jest z polaru w kolorze zielonym.
Ważnym elementem systemu S95 jest kurtka. Jest to luźna kurtka z wieloma pojemnymi kieszeniami noszona na klasycznym mundurze polowym. Kurtka ta łączy w sobie cechy ubioru oraz oporządzenia, pozwalając na przenoszenie niezbędnych żołnierzowi przedmiotów przy sobie. Prekursorem kurtek tego typu w armii brytyjskiej był tzw. Denison smock.
Kurtka systemu Soldier 95 wykonana jest z tkaniny w splocie rip-stop i kamuflażu DPM lub DDPM. Posiada on wysoką, sztywną stójkę, z możliwością dopięcia kaptura (za pomocą guzików). Zapinany jest na dwustronny zamek błyskawiczny, kryty listwą z rzepami. Mankiety regulowane za pomocą patki z rzepem. Kurtka posiada sześć kieszeni: dwie umieszczone na klatce piersiowej pod kątem zapinane na guziki kanadyjskie, dwie podobne u dołu kurtki oraz dwie tzw. napoleońskie zapinane na zamki błyskawiczne. Oznakę stopnia nosi się w sposób identyczny jak w wypadku koszuli mundurowej.
Na początku XXI wieku wprowadzono zmodernizowaną wersję S2000. Różnice w stosunku do poprzedniej obejmowały: nowy materiał oraz wprowadzenie nowego, miękkiego kołnierza. Kolejną modernizację wprowadzono w roku 2005. Kurtka S2005 wykonana jest z nowego materiału, o właściwościach wiatroszczelnych ("windproof"). Ponadto kurtka posiada kaptur przyszyty na stałe (usztywniony drutem) oraz małą kieszonkę na lewym rękawie. Kurtka z kapturem określana jest jako "smock combat windproof".
Zestaw goreteksowy, oznaczony jako „MVP”, wprowadzony wraz z umundurowaniem S95, składał się z kurtki i spodni wykonanych z tkaniny goreteksowej w kamuflażu DPM. Kurtka nie posiadała kieszeni (jedynie przelotkę zapinaną na zamek) ani miejsca na oznakę stopnia. Zapinana była na zamek kryty listwą. Posiadała kaptur wszyty na stałe, z możliwością zrolowania i umieszczenia w kołnierzu.
W roku 2005 wprowadzono nowy wzór kurtki. Posiada ona dwie obszerne kieszenie, zapinane na rzepy, umieszczone na klatce piersiowej, oraz patkę na oznakę stopnia. Nowsze kurtki występują także w kamuflażu DDPM.

</doc>
<doc id="2818547" url="https://pl.wikipedia.org/wiki?curid=2818547" title="Soldier 95">
Soldier 95



</doc>
<doc id="2818552" url="https://pl.wikipedia.org/wiki?curid=2818552" title="Tatiana Artmenko">
Tatiana Artmenko

Tatiana Artmenko (ur. 2 września 1976 w Odessie na Ukrainie) – izraelska siatkarka, grająca na pozycji przyjmującej.
Sukcesy klubowe.
Superpuchar Włoch:
Mistrzostwo Brazylii:
Puchar CEV:
Liga Mistrzyń:
Mistrzostwo Włoch:
Puchar Czech:
MEVZA:
Mistrzostwo Czech:
Mistrzostwo Izraela:

</doc>
<doc id="2818553" url="https://pl.wikipedia.org/wiki?curid=2818553" title="Casper Sloth">
Casper Sloth

Casper Bisgaard Sloth (ur. 26 marca 1992 w Aarhus) – piłkarz duński grający na pozycji ofensywnego pomocnika. Od 2017 roku jest zawodnikiem klubu Silkeborg IF.
Kariera piłkarska.
Swoją karierę piłkarską Sloth rozpoczął w klubie Braband IF. W 2004 roku podjął treningi w Aarhus GF. W 2009 roku awansował do kadry pierwszego zespołu. 7 grudnia 2009 zadebiutował w Superligaen w zremisowanym 1:1 domowym meczu z Esjbergiem. 1 maja 2010 w wygranym 4:1 wyjazdowym meczu z Silkeborgiem strzelił swoje pierwsze dwa gole w lidze. W sezonie 2009/2010 spadł z Aarhus do 1. division. W sezonie 2010/2011 powrócił z Aarhus do Superligaen.
W 2014 roku Sloth przeszedł do Leeds United, a w 2016 do Aalborg BK. W 2017 został zawodnikiem Silkeborga.
Kariera reprezentacyjna.
Sloth występował w młodzieżowych reprezentacjach Danii na różnych szczeblach wiekowych. W dorosłej reprezentacji zadebiutował 14 listopada 2012 w zremisowanym 1:1 towarzyskim meczu z Turcją, rozegranym w Stambule.

</doc>
<doc id="2818557" url="https://pl.wikipedia.org/wiki?curid=2818557" title="Axel Persson">
Axel Persson

Axel Wilhelm Emanuel Persson (ur. 23 stycznia 1888 w Eskilstunie, zm. 2 września 1955 w Västerhaninge) – szwedzki kolarz szosowy i torowy, dwukrotny medalista olimpijski.
Kariera.
Największy sukces w karierze Axel Persson osiągnął w 1912 roku, kiedy wspólnie z Erikiem Friborgiem, Ragnarem Malmem i Algotem Lönnem zdobył złoty medal w drużynowej jeździe na czas podczas igrzysk olimpijskich w Sztokholmie. Po przerwie spowodowanej I wojną światową wystartował na igrzyskach olimpijskich w Antwerpii w 1920 roku, gdzie razem z Harrym Stenqvistem, Ragnarem Malmem i Sigfridem Lundbergiem zdobył w drużynie srebrny medal. Na obu igrzyskach Szwed startował również indywidualnie, zajmując odpowiednio dziewiątą i dwunastą pozycję. Ponadto wielokrotnie zdobywał medale szosowych mistrzostw kraju oraz dwukrotnie zdobył mistrzostwo Szwecji w torowym wyścigu na 10 km. Nigdy jednak nie zdobył medalu na szosowych ani torowych mistrzostwach świata.

</doc>
<doc id="2818559" url="https://pl.wikipedia.org/wiki?curid=2818559" title="Algot Lönn">
Algot Lönn

Karl Algot Lönn (ur. 18 grudnia 1887 w Eskilstunie, zm. 3 kwietnia 1953 tamże) – szwedzki kolarz szosowy, złoty medalista olimpijski.
Kariera.
Największy sukces w karierze Algot Lönn osiągnął w 1912 roku, kiedy wspólnie z Erikiem Friborgiem, Ragnarem Malmem i Axelem Perssonem zdobył złoty medal w drużynowej jeździe na czas podczas igrzysk olimpijskich w Sztokholmie. Był to jedyny medal wywalczony przez Lönna na międzynarodowej imprezie tej rangi. Na tych samych igrzyskach Lönn zajął ponadto dziesiątą pozycję w wyścigu indywidualnym. Nigdy nie zdobył medalu na szosowych mistrzostwach świata.

</doc>
<doc id="2818561" url="https://pl.wikipedia.org/wiki?curid=2818561" title="Doktor Hart">
Doktor Hart

Doktor Hart (ang.Hart of Dixie) – amerykański serial komediowo-dramatyczny, który zadebiutował na antenie The CW 26 września 2011 roku. Twórcą serialu jest Leila Gerstein.
7 maja 2015 roku, stacja The CW ogłosiła anulowanie serialu po czterech sezonach
Fabuła.
Serial koncentruje się wokół młodej lekarki z Bostonu, Zoe Hart (Rachel Bilson). W Nowym Yorku Zoe skończyła szkołę medyczną, pragnie zostać tak jak jej ojciec, kardiochirurgiem. Kiedy nie dostaje się na upragniony staż kardiochirurgiczny postanawia przyjąć ofertę od nieznajomego dr Harleya Wilkesa. Przeprowadza się do Blue Bell w stanie Alabama, gdzie otrzymuje w spadku połowę kliniki.

</doc>
<doc id="2818562" url="https://pl.wikipedia.org/wiki?curid=2818562" title="Chrząstkoskórnik purpurowy">
Chrząstkoskórnik purpurowy

Chrząstkoskórnik purpurowy ("Chondrostereum purpureum" (Pers.) Pouzar) – gatunek grzybów należący do rodziny kielisznikowatych ("Cyphellaceae"). 
Systematyka i nazewnictwo.
Pozycja w klasyfikacji według Index Fungorum: "Chondrostereum, Cyphellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1794 r. Christian Hendrik Persoon nadając mu nazwę "Stereum purpureum". Obecną, uznaną przez Index Fungorum nazwę nadał mu w 1959 r. Zdeněk Pouzar, przenosząc go do rodzaju "Chondrostereum". 
Synonimów nazwy naukowej ma ponad 20.
Nazwę polską nadał Władysław Wojewoda w 2003 r., dawniej gatunek ten w polskim piśmiennictwie mykologicznym opisywany był jako pleśniak purpurowy, skórnik purpurowy, skórniak purpurowy lub ziarnoskórnik purpurowy.
Morfologia.
Szerokość 1–3 cm, rozpostarty lub rozpostarty z odgiętymi brzegami. Do podłoża przyrasta bokiem, często część owocnika odstaje od podłoża. Często występuje gromadnie i wówczas owocniki dachówkowato zachodzą na siebie. Powierzchnia filcowata, w kolorze od białawego do szarego. Hymenofor gładki, woskowy, strefowany, w różnych odcieniach koloru fioletowego, purpurowego i brązowego. 
Elastyczny, bez zapachu. Jest warstwowany i najciemniejszy tuż pod górną powierzchnią, najbardziej jasny w środku.
Bezbarwne, niemal cylindryczne, czasami nieco wygięte, o rozmiarach 5–8 × 2,5–3 (wyjątkowo do 5) μm.
Występowanie i siedlisko.
Jest szeroko rozprzestrzeniony na kuli ziemskiej. W Polsce jest bardzo pospolity.
Pospolicie występuje w lasach, parkach, zaroślach, przy drogach, w ogrodach. Owocniki wyrastają na gałęziach, pniach i pniakach, zarówno na martwym, jak i żywym drewnie, głównie drzew liściastych, na drzewach iglastych rzadko. Wyrasta głównie na miejscach uszkodzonych. Najczęściej można go spotkać na powierzchni cięcia pni i pniaków. Owocniki wyrastają przez cały rok, najczęściej jednak jesienią i podczas łagodnej zimy.
Znaczenie.
Saprotrof lub pasożyt. Powoduje białą zgniliznę drewna. Ma duże znaczenie w sadownictwie i szkółkarstwie, gdyż atakuje wiele gatunków drzew uprawianych wywołując chorobę zwaną srebrzystością liści. Najbardziej zagrożone nią są drzewa i krzewy należące do rodzaju "Prunus" (śliwa, wiśnia). Spotykany jest także na jabłoni, gruszy, wierzbach, topoli, klonie, grabie, platanie, dębie, wiązie, bzie lilaku i innych. Sporadycznie może także infekować gatunki iglaste takie jak jodła, świerk czy żywotnik. 
W sadach ochrona polega na wycinaniu i paleniu chorych gałęzi, lub całych drzew, gdy zaatakowana została duża część korony. Aby zapobiec zakażeniu należy po cięciu opryskiwać drzewa fungicydami benzimidazolowymi, a większe rany smarować specjalną pastą. 

</doc>
<doc id="2818563" url="https://pl.wikipedia.org/wiki?curid=2818563" title="Chondrostereum purpureum">
Chondrostereum purpureum



</doc>
<doc id="2818565" url="https://pl.wikipedia.org/wiki?curid=2818565" title="Heros">
Heros



</doc>
<doc id="2818566" url="https://pl.wikipedia.org/wiki?curid=2818566" title="Międzyścienny Potok">
Międzyścienny Potok



</doc>
<doc id="2818567" url="https://pl.wikipedia.org/wiki?curid=2818567" title="Eduardo de la Torre">
Eduardo de la Torre

Eduardo "Yayo" de la Torre Menchaca (ur. 4 grudnia 1962 w Guadalajarze) – meksykański piłkarz występujący na pozycji napastnika, obecnie trener. Jego stryj Luis de la Torre, ojciec Javier de la Torre oraz kuzyni José Manuel de la Torre i Néstor de la Torre również byli piłkarzami.
Kariera klubowa.
De la Torre pochodzi z miasta Guadalajara i podobnie jak wszyscy związani z futbolem członkowie jego rodziny jest wychowankiem tamtejszego klubu Chivas de Guadalajara. Do seniorskiej drużyny został włączony jako dziewiętnastolatek przez szkoleniowca Alberto Guerrę i w meksykańskiej Primera División zadebiutował 24 października 1982 w wygranym 1:0 meczu z Tecos UAG. W tym samym sezonie, 1982/1983, zdobył ze swoją ekipą tytuł wicemistrza kraju, jednak pełnił głównie rolę rezerwowego. Sukces w postaci wicemistrzostwa powtórzył również podczas kolejnych rozgrywek, 1983/1984, tym razem będąc już kluczowym zawodnikiem linii ataku Chivas. Wówczas także strzelił swojego premierowego gola w najwyższej klasie rozgrywkowej, 23 grudnia 1983 w wygranej 2:0 konfrontacji z Atlético Potosino. W sezonie 1986/1987 wywalczył natomiast jedyny w swojej karierze tytuł mistrza Meksyku, będąc najlepszym strzelcem swojej ekipy. Ogółem w barwach Chivas spędził dekadę; jest uznawany za jedną z klubowych legend, a z 90 bramkami na koncie zajmuje trzecie miejsce (po Salvadorze Reyesie i Omarze Bravo) w klasyfikacji najskuteczniejszych piłkarzy w historii zespołu.
W 1988 roku De la Torre był bliski odejścia do hiszpańskiego drugoligowca Xerez CD; jako gracz tej ekipy wystąpił nawet w przedsezonowym spotkaniu towarzyskim z Realem Madryt, jednak ostatecznie do transferu nie doszło. Z Chivas odszedł ostatecznie w połowie 1992 roku, kiedy to podpisał umowę z drużyną Querétaro FC. Tam występował bez większych sukcesów przez rok, regularnie pojawiając się na ligowych boiskach w wyjściowej jedenastce, jednak nie potrafił nawiązać do sukcesów odnoszonych ze swoim poprzednim klubem i nie zanotował żadnego trofeum na arenie krajowej. Profesjonalną karierę piłkarską zakończył ostatecznie w wieku 31 lat.
Kariera reprezentacyjna.
W seniorskiej reprezentacji Meksyku De la Torre zadebiutował za kadencji serbskiego selekcjonera Bory Milutinovicia, 8 sierpnia 1984 w zremisowanym 0:0 meczu towarzyskim z Irlandią. Premierowego gola w kadrze strzelił natomiast 29 marca 1987 w wygranym 3:0 sparingu z Bahamami. Swój bilans reprezentacyjny zamknął ostatecznie na czternastu rozegranych spotkaniach, wyłącznie towarzyskich, w których dziewięciokrotnie wpisywał się na listę strzelców, głównie w spotkaniach ze słabszymi rywalami – ze wszystkich goli zdobytych w drużynie narodowej cztery zanotował przeciwko Bermudom, po dwa z Gujaną i Bahamami oraz jeden z Gwatemalą.
Kariera trenerska.
Po zakończeniu kariery piłkarskiej De la Torre rozpoczął pracę w roli trenera, w 1996 roku na krótko pracując w roli asystenta w ekipie Tecos UAG. W 1997 roku przez kilka miesięcy bez większych osiągnięć prowadził ekipę Correcaminos UAT z siedzibą w mieście Ciudad Victoria, natomiast później dołączył do sztabu szkoleniowego Fernando Quirarte, swojego byłego kolegi klubowego z Chivas, z którym współpracował jako asystent w latach 1999–2002 w drużynie Club Santos Laguna z miasta Torreón. W tej roli w wiosennym sezonie Verano 2000 zdobył tytuł wicemistrza kraju, natomiast rok później, podczas rozgrywek Verano 2001 wywalczył z Santos Laguną mistrzostwo Meksyku. W styczniu 2003 został szkoleniowcem swojego macierzystego zespołu Chivas de Guadalajara, który prowadził bez poważniejszych sukcesów do września, kiedy to został zwolniony ze stanowiska. Po trzech miesiącach powrócił do Santos Laguny, tym razem w roli pierwszego trenera i w 2004 roku triumfował z tą ekipą w rozgrywkach kwalifikacyjnych do Copa Libertadores – InterLidze, a ogółem drużynę tą prowadził do października 2005.
W maju 2006 De la Torre objął zespół Jaguares de Chiapas z siedzibą w Tuxtla Gutiérrez, który prowadził przez następne dziewięć miesięcy. W latach 2007–2009 pracował w zarządzie stołecznego klubu Cruz Azul, w którym pełnił rolę wiceprezydenta, zaś do pracy trenerskiej powrócił w 2010 roku, kiedy to został asystentem Luisa Fernando Teny w swojej byłej ekipie, Jaguares. W latach 2011–2013 był natomiast członkiem sztabu szkoleniowego swojego kuzyna José Manuela de la Torre w reprezentacji Meksyku. Ich współpraca zaowocowała zdobyciem Złotego Pucharu CONCACAF w 2011 roku. W styczniu 2014 zastąpił Carlosa Bustosa na stanowisku trenera zespołu Monarcas Morelia, jednak został zwolniony zaledwie miesiąc później, po tym, jak w ostatnich sześciu spotkaniach zanotował zaledwie jedno zwycięstwo, w międzyczasie odpadając z rozgrywek Copa Libertadores już w rundzie wstępnej.

</doc>
<doc id="2818568" url="https://pl.wikipedia.org/wiki?curid=2818568" title="Czuprynka">
Czuprynka

Czuprynka ("Mareca falcata") – gatunek wędrownego ptaka wodnego z rodziny kaczkowatych (Anatidae), zamieszkujący głównie wschodnią część Azji. Bliski zagrożenia.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1775 roku Johann Gottlieb Georgi, nadając mu nazwę "Anas falcata". Miejsce typowe to jezioro Bajkał.
Takson ten zwykle umieszczano w rodzaju "Anas", sporadycznie w monotypowym rodzaju "Eunetta"; obecnie zaliczany jest do rodzaju "Mareca". Nie wyróżnia się podgatunków.
Zasięg występowania.
Gniazduje w północno-wschodnich i wschodnich terenach Azji (wschodnia i północno-wschodnia Rosja, w tym Kamczatka i Kuryle, Mongolia, północno-wschodnie Chiny, północna Japonia). Zimuje na południe od zasięgu letniego – w południowej Japonii, na Półwyspie Koreańskim, we wschodnich Chinach i północnym Wietnamie oraz dalej na zachód przez Mjanmę po północne Indie.
W Polsce stwierdzony raz – w 1992 roku w Rewie, ze względu jednak na to, że nie ma pewności, czy był to pojaw naturalny, gatunkowi temu nadano kategorię D w klasyfikacji AERC i nie jest on zaliczany do krajowej awifauny.
Morfologia.
Długość ciała 46–54 cm, masa ciała samca 590–770 g, samicy 422–700 g, rozpiętość skrzydeł 78–82 cm.
U samca głowa zielonobrązowa z połyskiem. Na szyi od przodu widnieje mała, podłużna plamka z czarną poziomą kreską, ogon czarny, nogi ciemnoszare, piersi w biało-czarne łuskowanie, tułów popielatoszary. W szacie spoczynkowej podobny do samicy, tyle że ma zielony połysk na głowie. Samica brązowa, z przodu trochę jaśniejsza niż z tyłu, z szarym dziobem i białym podgardlem i paskiem między szyją a tułowiem, lusterko czarne.
Status.
Międzynarodowa Unia Ochrony Przyrody (IUCN) od 2006 roku uznaje czuprynkę za gatunek bliski zagrożenia (NT – "Near Threatened"); wcześniej, od 1988 roku klasyfikowano ją jako gatunek najmniejszej troski (LC – "Least Concern"). Liczebność populacji w 2007 roku wstępnie szacowano na około 89 tysięcy osobników. Globalny trend liczebności populacji uznawany jest za spadkowy. Prawdopodobnie głównym zagrożeniem dla gatunku są polowania dla mięsa.

</doc>
<doc id="2818569" url="https://pl.wikipedia.org/wiki?curid=2818569" title="Charles Moss">
Charles Moss

Charles Moss (ur. 6 marca 1882 w Ascott-under-Wychwood, zm. 25 lipca 1963 w Solihull) – brytyjski kolarz szosowy, srebrny medalista olimpijski.
Kariera.
Największy sukces w karierze Charles Moss osiągnął w 1912 roku, kiedy wspólnie z Leonem Meredithem, Frederickiem Grubbem i Williamem Hammondem zdobył srebrny medal podczas igrzysk olimpijskich w Sztokholmie. Był to jednak jedyny medal wywalczony przez Mossa na międzynarodowej imprezie tej rangi. Na tych samych igrzyskach rywalizacją w indywidualnej jeździe na czas ukończył na osiemnastej pozycji. Nigdy nie zdobył medalu na szosowych mistrzostwach świata.

</doc>
<doc id="2818574" url="https://pl.wikipedia.org/wiki?curid=2818574" title="Katarzyna Wołejnio">
Katarzyna Wołejnio

Katarzyna Wołejnio (ur. 19 maja 1973 w Nysie) – polska aktorka filmowa i teatralna, modelka i producentka.
Życiorys.
Wczesne lata i edukacja.
Dzieciństwo spędziła w rodzinnej Nysie, gdzie uczęszczała do Liceum Ogólnokształcącego Carolinum. W czasie nauki wyjeżdżała na kursy języka angielskiego organizowane przez Uniwersytet w Oksfordzie. Jest absolwentką Wydziału Biznesu i Zarządzania Prywatnej Wyższej Szkoły Businessu, Administracji i Technik Komputerowych.
Po zakończeniu studiów wyjechała do Paryża, gdzie pracowała jako hostessa i ukończyła kurs językowy na Sorbonie. Przez kilka miesięcy mieszkała w Miami. Od 2000 mieszka w Los Angeles. Ukończyła kursy aktorskie w renomowanych szkołach: Sal Landiego, Bernarda Hillera, Larry Mossa, Stelli Adler, Margie Haber i Ivany Chubbuck.
Zna cztery języki obce: angielski, francuski, włoski i rosyjski.
Kariera.
Od 2008 należy do grupy teatralnej Actorhood Theatre Company.
Karierę filmową rozpoczęła epizodem w megahicie "Bad Boys II". Od 2011 zajmuje się produkcją filmową. Współpracuje z Alvernia Studios. W 2014 wzięła udział w pierwszym sezonie polskiego reality show TVN "Żony Hollywood", przedstawiającego kulisy życia pięciu zamożnych Polek, które osiągnęły sukces w Hollywood.
Wiosną 2019 telewizja TVN rozpoczęła emisję czwartej edycji programu "Agent – Gwiazdy" z udziałem Wołejnio. Odpadła w pierwszym odcinku, jednak wróciła do rywalizacji pod koniec 2. odcinka w zastępstwie za kontuzjowaną Krystynę Czubównę. Ostatecznie odpadła w 10.odcinku.
Życie prywatne.
W latach 2016–2017 jej życiowym partnerem był producent telewizyjny Rinke Rooyens. W 2018 związała się z niemieckim modelem Simonem Lorinserem.

</doc>
<doc id="2818577" url="https://pl.wikipedia.org/wiki?curid=2818577" title="Aleksandra Kotlyarova">
Aleksandra Kotlyarova

Aleksandra Kotlyarova (ur. 10 października 1988 w Samarkandzie) – uzbecka lekkoatletka specjalizująca się w trójskoku i skoku w dal, uczestniczka igrzysk olimpijskich.
Bez większych sukcesów startowała na międzynarodowych imprezach juniorskich. Finalistka konkursów trójskoku i skoku w dal podczas halowych igrzysk azjatyckich i mistrzostw Azji z 2009. Bez powodzenia startowała na halowych mistrzostwach świata w Dosze (2010). W tym samym roku zajęła 4. miejsce w trójskoku i 11. w skoku w dal podczas igrzysk azjatyckich w Kantonie. W 2011 odpadła w eliminacjach konkursu trójskoku na światowym czempionacie w Daegu. W 2012 nie przeszła przez eliminacje podczas halowych mistrzostw świata i igrzysk olimpijskich. W 2013 zdobyła srebro mistrzostw Azji w trójskoku. Halowa wicemistrzyni Azji z Hangzhou (2014). W tym samym roku sięgnęła po srebro igrzysk azjatyckich w Incheon. Złota medalistka mistrzostw Uzbekistanu.

</doc>
<doc id="2818579" url="https://pl.wikipedia.org/wiki?curid=2818579" title="Operacja Filar Obrony">
Operacja Filar Obrony

Operacja Filar Obrony lub Słup obłoków (hebr. עַמּוּד עָנָן) – rozpoczęta 14 listopada 2012 przez Siły Obrony Izraela (IDF, "Cahal") operacja militarna, której celem była likwidacja członków i zniszczenie infrastruktury Hamasu w Strefie Gazy. Początkiem operacji było zabicie Ahmada al-Dżabariego, szefa wojskowego skrzydła Hamasu. W odpowiedzi bojownicy Hamasu przeprowadzili zmasowany atak rakietowy, a siły izraelskie prowadziły kontruderzenia z powietrza. Konflikt zakończył się zawieszeniem broni uzgodnionym w Kairze 21 listopada 2012.
Tło.
Na przełomie 2008 i 2009 Izrael przeprowadził w Strefie Gazy szeroko zakrojoną operację Płynny Ołów, w której zginęło 1350 Palestyńczyków. Po tym wydarzeniu, palestyńskie bojówki na krótki okres ograniczyły ataki rakietowe na Izrael, jednak później rebelianci bardzo często bombardowali prostymi rakietami Kassam oraz Grad terytorium Izraela. Ataki te z reguły nie powodowały większych szkód.
Przez 11 lat palestyńskie ataki rakietowe zabiły 21 Izraelczyków, z kolei w odpowiedziach izraelskich w Strefie Gazy przez pięć lat do czasu operacji Płynny Ołów zginęło 2300 osób w tym 1477 dzieci, a 7700 osób zostało rannych. W latach 2010–2012 nastąpił regularny ostrzał Izraela przez palestyńskie rakiety. Kumulacja tego procederu miała miejsce w marcu 2012, kiedy doszło do otwartej konfrontacji izraelsko-palestyńskiej.
Wydarzenia poprzedzające operację.
5 listopada 2012 w okresie zwiększonego napięcia na granicy izraelsko-palestyńskiej, wywołanym ostrzałem rakietowym z terytorium Strefy Gazy, żołnierze izraelscy zabili 20-letniego Palestyńczyka, który naruszył granicę. W odpowiedzi bojownicy zdetonowali minę-pułapkę na lokalnej drodze w wyniku czego ranny został jeden żołnierz. 8 listopada 2012 Siły Obrony Izraela po wykryciu przygranicznych bomb ostrzelali pozycje Ludowych Komitetów Oporu. W starciu zginął 13-letni chłopiec. Dzień później bojownicy palestyńscy zdetonowali podziemny korytarz wykopany pod granicą i wypełniony materiałami wybuchowymi, raniąc czterech izraelskich wojskowych. Wystrzelili też rakiety Kassam, które jednak nie spowodowały żadnych szkód.
10 listopada 2012 bojownicy ostrzelali za pomocą pocisków przeciwpancernych, samochód marki Jeep należący do IDF w pobliżu przejścia granicznego Karni. Rannych zostało 4 żołnierzy. Siły izraelskie szybko wzięły odwet i prowadziły ogień na wybrane cele na obszarze miasta Gaza. Zginęło wówczas według strony palestyńskiej czterech nastolatków. Bojownicy Hamasu odpalili następnie 30 rakiet i kilka pocisków moździerzowych. Strony konfliktu toczyły w następnych dniach podobną konfrontację. Bojownicy wystrzelił ponad 150 rakiet. Niektóre z nich trafiły w tereny mieszkalne, w wyniku czego kilku Izraelczyków zostało rannych. Na terenie południowego Izraela zamknięto szkoły. W międzyczasie IDF prowadził odwetowe naloty na Strefę Gazy, podczas których zabito sześciu bojowników.
Kilka dni przed rozpoczęciem operacji izraelski premier Binjamin Netanjahu i minister obrony Ehud Barak ostrzegli, że odpowiedź Izraela na działania palestyńskich ugrupowań przyjdzie w najbliższym czasie. Izrael zwrócił się do Rady Bezpieczeństwa ONZ ws. wykorzystania rakiet przeciwko państwu izraelskiemu. Przygotowania do operacji przeciwko ugrupowaniom palestyńskich przypadły na czas kampanii wyborczej w Izraelu. Jeszcze 12 listopada 2012 Hamas i Palestyński Islamski Dżihad deklarowali gotowość do wprowadzenia rozejmu, jednakże nadal prowadzili kampanię rakietową.
Operacja.
14–17 listopada 2012.
Rano 14 listopada 2012 na Izrael spadło kilkanaście rakiet. Jedna z rakiet wystrzelonych przez Arabów uderzyła w dom w mieście Kirjat Malachi w Dystrykcie Południowym. W wyniku ostrzału rakietowego prowadzonego ze Strefy Gazy zginęło troje obywateli Izraela w tym kobieta w ciąży. Około godz. 16 czasu lokalnego (15. czasu polskiego) rozpoczął się izraelski ostrzał powietrzny. W trakcie bombardowań w Gazie zginął szef wojskowego skrzydła Hamasu Ahmed al-Dżabari. Stał on na czele militarnego skrzydła ruchu ugrupowania rządzącego Strefą Gazy. Wraz z nim w samochodzie trafionym przez izraelski pocisk, zginął jego ochroniarz. W ten sposób rozpoczęto zakrojoną na dużą skalę operację przeciwko infrastrukturze Hamasu i jego aktywistom.
W trakcie bombardowania Gazy, pociski trafiły w dom korespondenta BBC Arabic Dżihada Maszarawiego. W wyniku tego zginął jego 11-miesięczny syn Omar. IDF łącznie ostrzelał 310 celów w Gazie, głównie infrastrukturę należącą do Hamasu. Zniszczono między innymi podziemne wyrzutnie rakietowe oraz magazyny z irańską bronią zawierające pociski Fadżr-5. Pociski lotnicze spadały z częstotliwością 70 na godzinę. Zniszczono też rakiety długiego zasięgu, natomiast swoją operację Izrael motywował potrzebą przywrócenia spokoju na terytorium własnego kraju.
W trakcie całego dnia trwał ostrzał rakietowy prowadzony z Gazy. System antyrakietowy Żelazna Kopuła przechwycił 130 rakiet. 55 rakiet spadło w pobliżu miast Beer Szewa, Aszdod, Ofakim, Sza’ar ha-Negew i Eszkol. W nocy z 14 na 15 izraelski premier podjął decyzję o mobilizacji 16 tys. rezerwistów na wypadek przeprowadzenia operacji lądowej w Strefie Gazy.
15 listopada 2012 w promieniu 40 km od granicy ze Strefą Gazy zamknięto wszystkie szkoły. Rakiety spadły m.in. miasto Tel Awiw-Jafa, odległe o ponad 50 km od Strefy Gazy. Pociski nie trafiły w cele w mieście, jednak był to pierwszy taki incydent od 1991. Wówczas to podczas I wojny w Zatoce Perskiej na miasto spadły irackie pociski Scud. Do ataku użyto irańskich rakiet Fars 5. Z kolei w trakcie dwóch dni nalotów na Gazę zginęło 15 Palestyńczyków, w tym pięciu bojowników i dwoje dzieci. Do końca 15 listopada 2012 w Strefie Gazy przeprowadzono 466 ataków. Strefa Gazy została także ostrzelana znad morza, z którego wystrzelono siedem pocisków.
W nocy z 15 na 16 listopada 2012 lotnictwo Izraela intensywnie bombardowało cele bojówek w Gazie. Rano 16 listopada 2012 do Gazy przybył premier Egiptu Hiszam Kandil. Powodem wizyty w strefie konfliktu była „solidarność z narodem palestyńskim”. Egipski szef rządu spotkał się z premierem z ramienia Hamasu Isma’ilem Hanijją i odwiedził szpital w Gazie. Na czas pobytu Kandila w Gazie, na trzy godziny wstrzymano wymianę ciosów. Jednak później jedna z rakiet wylądowała w Jerozolimie. Wywołało to alarm lotniczy i był to pierwszy przypadek w historii kiedy rakieta wystrzelona ze Strefy Gazy osiągnęła izraelską stolicę. W płomieniach stanął między innymi budynek Ministerstwa Spraw Wewnętrznych w Strefie Gazy. W międzyczasie siły izraelskie otrzymały zgodę na mobilizację 75 tys. rezerwistów.
W ciągu dnia liczba zabitych Palestyńczyków po zmasowanych nalotach wzrosła do 27 zabitych Palestyńczyków. NA Izrael tego dnia spadło 105 rakiet, 99 zostało przechwyconych, z kolei IDF bombardowało 238 celów. Przez trzy dni ze Strefy Gazy wystrzelono około 500 rakiet, z czego 184 zostało przechwyconych przez Żelazną Kopułę. Izrael dokonał z kolei 620 uderzeń odwetowych z powietrza na cele rozmieszczone w Strefie Gazy.
Nad ranem 17 listopada 2012 IDF zbombardowało kwaterę główną Hamasu w dzielnicy Naser w Gazie. Gmach został trafiony czterokrotnie, przez co uległ zniszczeniu. W nalotach, których łącznie w nocy było 180, zginęło ośmiu bojowników z Brygady Ezedina al-Kasama, zbrojnego skrzydła Hamasu i siedmiu cywilów. Tymczasem w czasie dnia do Strefy Gazy przyjechała tunezyjska delegacja z szefem MSZ Rafikiem Benem Abdessalemem na czele. Przed zniszczoną siedzibą rządu Hamasu okazano „solidarność z Palestyńczykami”. W czasie ataków rakietowych rannych na terenie Izraela zostało 16 osób. Jak podała Światowa Organizacja Zdrowia (WTO) szpitale w Gazie były przepełnione na skutek przyjmowania rannych osób po izraelskich nalotach. Obrażenia odniosło dotąd 382 ludzi w tym 245 osób dorosłych i 137 dzieci. W związku z tą sytuacją, izraelskie Ministerstwo Obrony poinformowało, iż otworzy przejście graniczne w Karem Shalom by przetransportować przez nie pomoc humanitarną dla cywilów. W czasie całego dnia na Izrael spadło 170 rakiet, 57 zostało przechwyconych w powietrzu, z kolei Izrael dokonał 300 bombardowań.
18–21 listopada 2012.
W nocy 18 listopada 2012 w wyniku bombardowań z powietrza zniszczona została w Gazie siedziba biura rosyjskiej anglojęzycznej telewizji państwowej Russia Today oraz propalestyńskiej Al-Kuds. Rannych zostało siedmiu dziennikarzy. W nalotach zginął dowódca Hamasu odpowiedzialny za ataki rakietowe – Jajiha Bjja. W innym uderzeniu z powietrza zginęło dwoje niemowląt palestyńskich. Z kolei podczas nalotu na dom oficjela Hamasu Jamala Dalou w mieście Gaza zginęło co najmniej 10 osób. Naloty miały również miejsce w Rafah. Łącznie tego dnia zginęło 31 Palestyńczyków w tym co najmniej dziewięcioro dzieci i cztery kobiety. Liczba ofiar po stronie palestyńskiej wzrosła do 77 zabitych.
W trakcie dnia ze Strefy Gazy w kierunku Tel Awiwu-Jafa po raz kolejny wystrzelono dwie rakiety Fadżr-3. W mieście czwarty dzień z rzędu ogłoszono alarm przeciwlotniczy, jednak system Żelazna Kopuła przechwycił pociski. Rakiety spadły za to na miasta Beer Szewa, Aszdod, Sederot, Aszkelon, Sza’ar ha-Negew, Ofakim, Ejlat. Tymczasem premier Netanjahu ogłosił gotowość „intensyfikacji operacji” przeciwko palestyńskim bojówkom. Zmobilizowani żołnierze byli gotowi na każdą ewentualność, a według korespondentów miały miejsce ruchu wojsk pancernych w kierunku Strefy Gazy. Do 18 listopada 2012 Izrael dokonał w sumie ok. 1300 uderzeń na cele w Strefie Gazy. W zdecydowanej większości były punkty infrastruktury Hamasu. IDF publikowało filmy z bombardowań budynków w których składowano broń, gdyż po zrzucie bomb następowały wybuchy amunicji. Na Izrael spadło tego dnia łącznie 105 rakiet, 41 zostało przechwyconych, lotnictwo dokonało 130 uderzeń.
Od początku operacji kolei ze Strefy Gazy wystrzelono 800 rakiet z czego 267 zostało przechwyconych.
W nocy 19 listopada 2012 Strefą Gazy wstrząsnęła seria eksplozji. W dzielnicy miasta Gaza, Zeitun, śmierć poniosły cztery osoby, w tym 5-letnie dziecko i młode kobiety. Następnie trzech Palestyńczyków, członków tej samej rodziny zginęło, gdy trafiony został ich samochód w Deir el-Balah w środkowej części Strefy Gazy. Bilans ofiar podniosło trzech zabitych rolników w północnej i południowej części Strefy Gazy. Z powodu nieszczelnej granicy Egiptu ze Strefą Gazy, intensywnie bombardowano tunele przemytnicze wybudowane w południe sektorze strefy. W trakcie operacji Płynny Ołów, Egipt popierał działania Izraela i zamknął granicę, jednakże po transformacji władzy wywołaną rewolucją egipską z 2011, tamtejsze władze ostro przeciwstawiły się działaniom Izraela, dzięki czemu bojownicy swobodnie szmuglowali broń. W związku z tym 19 listopada 2012 zniszczono dziesięć tuneli przemytniczych. Przeprowadzono również nalot na stadion w gazie skąd wystrzeliwano rakiety. W nalocie na centrum mediowe w Strefie Gazy zginął przywódca Palestyńskiego Islamskiego Dżihadu, Ramez Herb i trzech innych wysokich rangą przedstawicieli ugrupowania. Bilans zabitych w Strefie Gazy przekroczył 100 osób. Podczas gdy operacja lotnicza w Gazie się przybierała na intensyfikacji, to ostrzał rakietowy terytorium Izraela słabnął, gdyż tego dnia wystrzelono 135 rakiet, z czego 67 eksplodowało u celu.
Mimo rokowań w Kairze, Izrael nie zaprzestawał bombardowań. 20 listopada 2012 w dalszym ciągu likwidował cele bojowników, które w sposób bezpośredni zagrażały obywatelom Izraela. Tylko w nocy zaatakowano 100 takich celów. Zginęło piętnastu Palestyńczyków. Wśród ofiar było troje palestyńskich dziennikarzy. Zabici kamerzystami, pracującymi dla telewizji Al-Aksa oraz korespondent radia Al-Kuds. Według Izraela współpracowali oni z Hamasem. Strefę Gazy zaczęła też zza granicy ostrzeliwać izraelska artyleria. W związku z tym samoloty zrzuciły we wsiach pod Gazą tysiące ulotek nawołujące cywilów do przeniesienia się do centrum miasta. W Strefie Gazy bojownicy Brygad al-Kassam przeprowadzili egzekucję na sześciu Palestyńczykach, których nazwano „żydowskimi szpiegami”. Palestyńskie rakiety rano trafiły w miasta Aszkelon, Beer Szewa powodując tam znaczne straty. Z kolei w ostrzale moździerzowym przy granicy zginął izraelski żołnierz i cywil. Jedna z rakiet spadła pod Jerozolimą, nie wyrządzając szkód. Łącznie odpalono 197 rakiet, z czego przechwyconych zostało 51.
Nocą 21 listopada 2012 nadal trwała intensywna konfrontacja między stronami konfliktu. IDF wykonało m.in. celny atak na jedno z pięter centrum mediowego oraz most na drodze łączącej południe z północą w Strefie Gazy. Kompletnemu zniszczeniu uległo między innymi hamasowskie Ministerstwo Bezpieczeństwa Wewnętrznego. Z kolei z Gazy wystrzelono 116 rakiet. Czterech żołnierzy izraelskich zostało rannych w samorządzie regionu Eszkol. Egipskie władze skonfiskowały ciężarówki wiozące 108 głowic do rakiet Grad. Konwój zatrzymano ok. 430 km na północny zachód od Kairu, a ładunek pochodził prawdopodobnie z Libii. Przedpołudniem w Tel Awiwie w autobusie terrorysta podłożył ładunek wybuchowy, który ranił 21 osób. Odpowiedzialność za zamach wziął na siebie Hamas. W odpowiedzi Izrael zbombardował kompleks budynków Hamasu w Gazie. Przed tym w centrum Gazy wybuchła bomba podłożona pod jednym z samochodów. Z powodu sytuacji w Izraelu, przełożono mecz Ligi Europy UEFA między Hapoelem Kirjat Szemona i Athletic Bilbao zaplanowany na 22 listopada 2012.
Zawieszenie broni.
21 listopada 2012 o godz. 11 czasu lokalnego przystąpiono do kolejnej tury rokowań pokojowych. Po południu uzgodniono wprowadzenie zawieszenia broni, co potwierdził minister spraw zagranicznych Egiptu Mohammed Kamel Amri. Oficjalnie weszło w życie o godz. 21 czasu lokalnego (20. czasu polskiego). Postanowienia rozejmowe z Kairu obejmuje:
Tuż przed wprowadzeniem rozejmu pięć rakiet nadleciało nad Beer Szewę. Cztery zostały przechwycone przez Żelazną Kopułę. Alarm rakietowy rozbrzmiał również w Aszdod. Na 20 minut przed wprowadzeniem rozejmu izraelskie lotnictwo bombardowało tunele przemytnicze i wyrzutnie rakiet. Po godz. 21 czasu lokalnego w Strefie Gazy wybuchła radość, a ludzie w geście triumfu strzelali w powietrze. W ciągu godziny po rozpoczęciu rozejmu ze Strefy Gazy wystrzelono 12 rakiet. Wszystkie wylądowały w otwartej przestrzeni, żadna nie poczyniła szkód, a jedna z nich została przechwycona przez system antyrakietowy.
23 listopada 2012 izraelscy żołnierze otworzyli ogień do grupy palestyńskich cywilów, którzy naruszyli strefę buforową na przejściu granicznym Kissufim na wysokości miasta Chan Junus. Młodzi Palestyńczycy próbowali na granicznym ogrodzeniu zawiesić flagę Hamasu. Żołnierze najpierw oddali strzały ostrzegawcze, po czym ostrzelali grupę. Zginął 21-letni Palestyńczyk, a 19 nastolatków zostało rannych. Była to pierwsza ofiara po zatwierdzeniu zawieszenia broni.
Minister obrony Izraela Ehud Barak ogłosił, iż operacja zakończyła się sukcesem. „Podczas operacji wojskowej w Strefie Gazy Izrael osiągnął wszystkie cele”. W trakcie operacji Filar Obony IDF dokonały ponad 1500 uderzeń w Strefie Gazy. Zniszczono 19 centrów dowodzenia Hamasu, 980 podziemnych wyrzutni rakietowych, 140 tuneli przemytniczych, 66 tuneli „wykorzystywanych do działalności terrorystycznej”, 42 kwatery Hamasu, 26 zakładów produkcyjnych broni, jak również setki rakiet i wyrzutni rakietowych.
Z kolei palestyńskie ugrupowania zbrojne w Strefie wystrzeliły na terytorium Izraela 1506 rakiet. 875 rakiet trafiło w przestrzeń otwartą (58%). Pięć baterii systemu w ciągu tygodniowego starcia z Hamasem zestrzeliło 421 palestyńskich rakiet. Kosztowało to izraelski budżet od 25 do 30 milionów dolarów dziennie. Ministerstwo obrony informowało o 84% skuteczności systemu antyrakietowego Żelazna Kopuła, jeśli chodzi o rakiety zmierzające na terytoria zamieszkiwane.
W czasie operacji zginęło 166 Palestyńczyków, wśród nich było 120 bojowników. Ponad 900 Palestyńczyków odniosło rany. Po stronie izraelskiej zginęło sześć osób – 4 cywilów i dwóch żołnierzy. Rannych zostało 240 osób.
Reakcje międzynarodowe.
Stany Zjednoczone potępiły palestyński ostrzał terytorium Izraela i poparły działania odwetowe tego kraju. Fazę powietrzną operacji Filar Obrony zaaprobował amerykański prezydent Barack Obama, jednak dodał, że trzeba jak najszybciej położyć kres eskalacji napięcia w regionie. Zaniepokojenie sytuacją w Strefie Gazy wyraziła Rosja Izraelską operację potępił egipski prezydent Muhammad Mursi. Premier Egiptu Hiszam Kandil w geście poparcia dla Palestyńczyków udał się do Gazy. W Egipcie i na całym świecie doszło do demonstracji antyizraelskich. W związku z eskalacją napięcia w Strefie Gazy Rada Bezpieczeństwa ONZ zwołała nadzwyczajne posiedzenie. O „proporcjonalną reakcję co do sytuacji” poprosiła władze Izraela unijna szefowa dyplomacji Catherine Ashton.
Międzynarodowa społeczność europejska wyraziła poparcie dla izraelskich ataków, przyznając Izraelowi prawo do samoobrony po latach ataków rakietowych, które notorycznie spadały na terytorium Izraela. Odwołano się do operacji Płynny Ołów, a także skomentowano zabicie al-Dżabiriego przed przyśpieszonymi wyborami parlamentarnymi zaplanowanymi na styczeń 2013, które premier Netanjahu uznał za „swój osobisty sukces”. Swoje zaniepokojenie sytuacją wyraził przebywający w Polsce francuski prezydent François Hollande. Wezwanie do zaprzestania ataków rakietowych wystosowała kanclerz Niemiec Angela Merkel.
Turcja stanowczo przeciwstawiła się działaniom Izraela. Tamtejszy minister spraw zagranicznych Ahmet Davutoğlu nazwał bombardowanie Strefy gazy mianem „zbrodni przeciwko ludności”. Z kolei turecki premier Recep Tayyip Erdoğan zabiegał na arenie międzynarodowej o wsparcie dla Palestyńczyków. Prezydent Autonomii Palestyńskiej Mahmud Abbas oświadczył, że izraelska ofensywa w Strefie Gazy nie powstrzyma starań Palestyńczyków o przyznanie im przez Zgromadzenie Ogólne ONZ statusu nieczłonkowskiego państwa obserwatora. Na 17 listopada 2012 zwołano nadzwyczajny szczyt Ligi Państw Arabskich.
17 listopada o godz. 21:00 premier Polski Donald Tusk rozmawiał z premierem Netanjahu, który wytłumaczył szefowi polskiego rządu sytuację w regionie i powody akcji militarnej. Wcześniej w ten sposób rozmawiał z Barackiem Obamą, Davidem Cameronem i niemiecką kanclerz Angelą Merkel. Izraelski przywódca obiecywał wstrzymania nalotów na Gazę, jeśli ustanie ostrzał rakietowy terytorium jego kraju. Władze brytyjskie wezwały Izrael do zakończenia kryzysu i przestrzegły przed podjęciem inwazji lądowej. W czasie rozmowy Tuska z Netanjahu w Kairze miała wspólna konferencja prezydenta Egiptu Mursiego z premierem Turcji Erdoganem. Liderzy krajów rozmawiali o szansach na zawieszenie broni w Strefie Gazy. 19 listopada 2012 Erdogan nazwał działania Izraela mianem aktów terrorystycznych, a także prowadzeniem w Gazie „czystek etnicznych”.
18 listopada 2012 Barack Obama potwierdził prawo Izraela do samoobrony – „żaden kraj na świecie nie tolerowałby rakiet wystrzeliwanych przeciwko jego obywatelom z zagranicy”. Wyraził też nadzieję, że inwazja lądowa nie będzie konieczna do rozwiązania konfliktu. Obama wyraził opinię w rozmowie z Muhammadem Mursim, iż konflikt można rozwiązać po ustaniu ostrzału rakietowego ze Strefy Gazy. Tego samego dnia francuski minister spraw zagranicznych Laurent Fabius odwiedził Izrael i Autonomię Palestyńską. Powiedział, że wojna nie jest żadnym rozwiązaniem i wyraził nadzieję szybkiego wprowadzenia zawieszenia broni.
19 listopada 2012 po raz pierwszy głos zabrał sekretarz generalny ONZ Ban Ki-moon, który wezwał do natychmiastowego zawieszenia broni. Następnie udał się do Kairu, gdzie toczono rokowania dt. rozejmu. Binjamin Netanjahu poświadczył, że Izrael jest gotowy do inwazji lądowej, ale woli rozwiązanie dyplomatyczne. Władze izraelskie, które były reprezentowane w Kairze przez wojskowych, zażądały od Hamasu zaprzestania ostrzału rakietowego na czas negocjacji rozejmowych. Lider polityczny Hamasu Chalid Miszal powiedział w Kairze, że „jeśli Izrael chce pokoju, sam musi zapoczątkować zawieszenie broni, bo to oni zaczęli wojnę. Równocześnie trwało unijne spotkanie w Brukseli na którym szefowie dyplomacji państw UE wyrazili „poważne zaniepokojenie” eskalacją konfliktu w Gazie i wezwali do wprowadzenia zawieszenia broni.
W nocy z 19 na 20 listopada 2012 Rada Bezpieczeństwa ONZ obradowała nad tekstem oświadczenia ws. konfliktu w Strefie Gazy i potępiła obie strony konfrontacji i wezwała do powstrzymania aktów wrogości. Oświadczenie to blokowały Stany Zjednoczone, gdyż nie odnosiło się do ataków rakietowych przeprowadzanych przez palestyńskie ugrupowania. Na czas mediacji prowadzonej przez Egipt, Izrael odłożył plany inwazji lądowej na Strefę Gazy. W Kairze cały dzień trwały rokowania pokojowe i przygotowywano się do podpisania porozumienia o rozejmie. Hamas wystąpił także z postulatem zakończenia blokady Strefy Gazy trwającej od 2007. Tymczasem do Izraela wybrała się sekretarz stanu USA Hillary Clinton. Nim do tego doszło w Jerozolimie Netanjahu spotkał się z niemieckim szefem MSZ Guido Westerwelle. Izraelski przywódca powtórzył, że woli dyplomatyczne rozwiązanie, ale „Izrael ma prawo do obrony innymi środkami”. Późnym wieczorem Stany Zjednoczone zawetowały rezolucję potępiającą izraelsko-palestyński konflikt. Projekt rezolucji przygotowywała Rosja i według Waszyngtonu zabrakło w niej istoty wyjaśnienia konfliktu.
Iran po raz pierwszy oficjalnie przyznał 21 listopada 2012, iż wspiera militarnie Hamas. „Kraje arabskie organizują tylko kolejne konferencje i dyskutują, ale muszą wiedzieć, że nie tego potrzebują Palestyńczycy. Dlatego też z dumą informuję, że my dostarczamy Hamasowi pomocy militarnej i finansowej” – powiedział przewodniczący parlamentu irańskiego Ali Laridżani.
Po wprowadzeniu rozejmu Hillary Clinton podziękowała egipskiemu prezydentowi za zaangażowanie w rozmowy. Netanjahu powiedział prezydentowi USA Barackowi Obamie, że jest gotów dać szansę rozejmowi, jednak jeśli on zawiedzie Izrael podejmie jeszcze mocniejsze działania. Chalid Miszal podziękował Egiptowi za rolę, jaką odegrał w zawarciu rozejmu. Obie strony do przestrzegania rozejmu wezwał Ban Ki-moon oraz RB ONZ.

</doc>
<doc id="2818580" url="https://pl.wikipedia.org/wiki?curid=2818580" title="William Hammond (kolarz)">
William Hammond (kolarz)

William Robert „Bill” Hammond (ur. 2 lipca 1886 w Eastbourne, zm. 13 stycznia 1960 w Coventry) – brytyjski kolarz szosowy, srebrny medalista olimpijski.
Kariera.
Największy sukces w karierze William Hammond osiągnął w 1912 roku, kiedy wspólnie z Leonem Meredithem, Frederickiem Grubbem i Charlesem Mossem zdobył srebrny medal podczas igrzysk olimpijskich w Sztokholmie. Był to jednak jedyny medal wywalczony przez Hammonda na międzynarodowej imprezie tej rangi. Na tych samych igrzyskach rywalizacją w indywidualnej jeździe na czas ukończył na 22. pozycji. Nigdy nie zdobył medalu na szosowych mistrzostwach świata.

</doc>
<doc id="2818585" url="https://pl.wikipedia.org/wiki?curid=2818585" title="Pama">
Pama



</doc>
<doc id="2818587" url="https://pl.wikipedia.org/wiki?curid=2818587" title="Blank Page">
Blank Page

Blank Page – popowa ballada pochodząca z siódmego studyjnego albumu amerykańskiej wokalistki Christiny Aguilery zatytułowanego "Lotus" (2012). Utwór został napisany przez Aguilerę, Chrisa Braide’a i Się Furler oraz wyprodukowany przez samego Braide’a. Wraz z Furler Aguilera stworzyła już wcześniej balladę „You Lost Me”, która została wydana jako singel promujący album "Bionic" (2010).
„Blank Page” spotkał się z ogólnym uznaniem wśród krytyków muzycznych. Pochwalone zostały emocjonalny i szczery tekst utworu, wokal Aguilery oraz akompaniament samego tylko fortepianu w warstwie instrumentalnej. Niektórzy z recenzentów z zadowoleniem porównali piosenkę do przebojowej ballady wykonawczyni z 2002 „Beautiful”. Współautorstwo Sii Furler również pozytywnie wpłynęło na opinie pamflecistów. Na początku 2013 Aguilera wystąpiła z utworem „Blank Page” podczas 39. gali wręczenia nagród People’s Choice Awards. Jej wykonanie zostało okrzyknięte jako poruszające i „niczym nieograniczone”.
Informacje o utworze.
„Blank Page” jest melancholijną balladą, utrzymaną w klimacie muzyki pop i soulu, zagraną na fortepianie. Piosenkę wyprodukował Chris Braide, jej autorami są Braide, Christina Aguilera oraz Sia Furler. Utwór dał Aguilerze i Furler trzecią okazję do współpracy. Wcześniej artystki tworzyły materiał na szósty album studyjny Aguilery "Bionic" oraz do filmu "Burleska" (2010); efektem kolaboracji jest między innymi singel „You Lost Me”. Warstwa tekstowa utworu skupia się emocjach podmiotu lirycznego. Po zakończeniu związku bohaterka usilnie prosi ukochanego, by dał jej szansę powrotu do siebie. Tekst stawia ją w pozycji winnej, prosi ona o przebaczenie i drugą szansę. Piosenka mówi o popełnianiu błędów i zdawaniu sobie sprawy, że nie można wrócić do tego, co było, ale można zacząć od początku, z czystym kontem. „Wiem, że to boli, znam ten ból; lecz ludzie się zmieniają, Bóg wie, że nie byłam święta”, wyznaje bohaterka. W refrenie podmiot liryczna śpiewa, że jest tytułowym wakatem w książce: „Jestem pustą kartką, czekającą, aż powołasz mnie do życia”. Aguilera wyznała, że „Blank Page” przypomina jej pochodzącą z albumu "Stripped" kompozycję „Beautiful” (2002), jeden z jej największych przebojów:
Opinie.
W zestawieniu o nazwie „Piosenki Christiny Aguilery, których nie nigdy nie słyszałeś, a powinieneś” dziennikarka muzyczna Lexxie Ehrenkaufer (witryna hypable.com) rekomendowała „Blank Page” jako jeden z najbardziej wartościowych utworów w dyskografii artystki, chwaląc zdolności wokalne wykonawczyni oraz „chwytający za serce, wybitny tekst”. Zdaniem Richarda Erica ("The Gospel According to Richard Eric"), „Blank Page” to jedna z najlepszych piosenek 2012 roku, dowodząca, że Aguilera jest „mistrzynią formatu introspektywnej power ballady”. W 2018 roku Jason Scott, współpracujący z serwisem popdust.com, uplasował „Blank Page” w czołówce najlepszych i najlepiej zaśpiewanych kompozycji Aguilery; nagranie uznał za „niedoceniony szlagier, który wyprzedził własne czasy”.
Recenzje.
Piosenka uzyskała pozytywne recenzje krytyków muzycznych. Robert Copsey, współpracujący z serwisem internetowym Digital Spy, okrzyknął utwór „zaskakująco szczerym i spowiedniczym”, a Paweł Gzyl (onet.pl) nazwał piosenkę „subtelną balladą”. Zdaniem Glenna Gamboa z portalu Newsday.com, to ballady jak „Blank Page” są najmocniejszą stroną krążka "Lotus". Chris Younie (4music.com) porównał „Blank Page” do „Sing for Me”, innej ballady zamieszczonej na "Lotusie", jednak podkreślił wyższość omawianej kompozycji nad drugą, nazywając ją „dziesięć razy lepszą”. „Utwór to niezaprzeczalny geniusz. Jest elegancki i pełen szczerych wyznań. Głos Christiny brzmi surowo, podkład muzyczny jest skąpy, a efekt – piękny. Piosenka opiera się wokalu Christiny i przygrywającym fortepianie, w czym z miejsca się zakochujemy. Natychmiast wybaczylibyśmy komuś, gdyby śpiewał nam w taki sposób”. Konkludując, Younie porównał balladę do singlowego przeboju Aguilery „Beautiful” z 2002 roku. Stephen Thomas Erlewine z serwisu AllMusic napisał, że w „Blank Page” „Aguilera zaskarbia sobie całą uwagę słuchacza”. Jon Caramanica, redaktor pisma "The New York Times", uznał, że utwór jest powoli budowaną balladą, opartą na często zmieniającym skalę wokalu Aguilery; głos wykonawczyni Caramanica opisał jako „wulkaniczny”. Pracujący dla serwisu PopCrush.com Michael Gallucci skwitował piosenkę jako „sensację”. Mesfin Fekadu z "The Huffington Post" powtórzył opinię Gallucciego, wskazując w recenzji "Lotusa" „Blank Page” jako „wybitną, fortepianową balladę”; korzystnie ocenił również współautorstwo Sii Furler. Melinda Newman (HitFix.com) pisała o „Blank Page” jako o „zwalniającej pracę serca balladzie, dotyczącej (...) chęci naprawienia szkody wyrządzonej ukochanej osobie”, w której Aguilera „śpiewa dramatycznie ponad brzmieniem fortepianu”. Newman uznała, że choć dla niektórych słuchaczy utwór może być zbyt cukierkowy, z pewnością spełni oczekiwania wielu fanów wykonawczyni. Sarah Godfrey, dziennikarka "The Washington Post", stwierdziła, iż piosenka „korzysta z utartych metafor i sięga wysokich rejestrów wokalnych”, a „ten rodzaj kombinacji przypadnie do gustu miłośnikom popisowego kawałka Aguilery, 'Beautiful'”. W mieszanej recenzji Jim Farber z pisma "New York Daily News" uznał, że w „Blank Page” Aguilera „spogląda wstecz i bierze na siebie winę”. „To ładny utwór, w którym pobrzmiewają echa twórczości Adele. ‘Page’ nie tylko korzysta z tej samej aranżacji, co 'Someone Like You', Aguilera precyzyjnie naśladuje także manierę wokalną Adele” – wnioskował Farber. Również Celina Murphy z dublińskiego magazynu "Hot Press" podkreśliła podobieństwo między „Blank Page” a dokonaniami brytyjskiej wokalistki, nazywając balladę „wyciskaczem łez na miarę Adele”. W obszernym omówieniu Mike Wass ("Idolator") napisał: „Napisany przez Się ‘Blank Page’ udowadnia, że Xtina rzeczywiście jest zdolna do stonowania, kiedy materiał (albumu – przyp.) o to woła. Biorąc pod uwagę skłonności autorki Sii do tworzenia muzyki alternatywnej, dziwi fakt, iż ta ballada jest najprostszym kawałkiem na płycie "Lotus". Utwór nawiązuje do płomiennych kompozycji z dawnych lat – ‘Blank Page’ brzmi, jakby nagrany został w 1972 roku; wszystko dzięki tęsknemu tekstowi i rzadkiej produkcyjnej uprzejmości Chrisa Braide’a. Piękna piosenka o wołaniu o miłość może się nie sprawdzić jako przebój formatu Top 40, ale zasługuje na dotarcie do szerszego grona odbiorców”. Pamflecistka współpracująca z gazetą "The A.V. Club", Annie Zaleski, chwaliła dwie „minimalistyczne” ballady z "Lotusa": „Blank Page” i „Sing for Me”.
Promocja i wykonania koncertowe.
9 stycznia 2013 roku Aguilera wykonała „Blank Page” przed publicznością zgromadzoną na gali People’s Choice Awards w Nokia Theatre w Los Angeles. Wystąpiła otoczona świecami, w stonowanym stroju. Tuż po występie artystka została uhonorowana statuetką People’s Voice, przyznaną ze względu na talent wokalny. Według Amy Sciarretto (PopCrush.com), wykonanie było „proste i niczym nieograniczone”, a Aguilera potrafiła „skupić swoim głosem uwagę każdej osoby znajdującej się na widowni”. Lauren Moraski (CBS News) okrzyknęła koncert jako „chwytający za serce”. Tanya Rad, prezenterka stacji radiowej KIIS-FM, oznajmiła, że występ Aguilery przyprawił ją o dreszcze, a piosenka, którą zaśpiewała, jest „piękna i potężna”.
28 maja 2016 występ artystki przed dwustutysięczną widownią zamknął marokański festiwal muzyczny Mawazine. Wśród dwudziestu odśpiewanych przez Aguilerę piosenek znalazła się ballada „Blank Page”, poprzedzona fragmentem „I Am” z albumu "Bionic". W lipcu 2017 wokalistka wystąpiła z utworem podczas koncertu Northwestern Mutual w hali BMO Harris Bradley Center w Milwaukee.

</doc>
<doc id="2818592" url="https://pl.wikipedia.org/wiki?curid=2818592" title="Haji Ahmadov">
Haji Ahmadov



</doc>
<doc id="2818595" url="https://pl.wikipedia.org/wiki?curid=2818595" title="Danuta Koźmian">
Danuta Koźmian

Danuta Irena Koźmian (ur. 24 kwietnia 1936 we Włocławku) – polski pedagog i historyk wychowania, profesor nauk humanistycznych związana z Uniwersytetem Szczecińskim.
Życiorys.
Edukacja.
Szkołę podstawową skończyła w Kętrzynie w roku 1949, tamże uczęszczała do liceum ogólnokształcącego i w 1953 r. zdała egzamin dojrzałości. Mimo zdanych egzaminów wstępnych nie została przyjęta do Akademii Medycznej w Gdańsku ani na Wydział Prawa Uniwersytetu im. Adama Mickiewicza (UAM) w Poznaniu. W latach 1958–1960 uczęszczała na zajęcia do szczecińskiego Ośrodka Średnich Szkół Medycznych; po ukończeniu nauki otrzymała stanowisko nauczyciela zawodu w Medycznym Studium Zawodowym w Szczecinie.
Studia na UAM skończyła w trybie zaocznym. Studiowała na Wydziale Filozoficzno-Historycznym, początkowo na kierunku historia, a później – pedagogika z historią. Pracę magisterską, wykonaną pod opieką Stanisława Michalskiego (1928–1990) – specjalisty w zakresie historii wychowania, obroniła w roku 1970.
Praca zawodowa.
Po ukończeniu studiów została zatrudniona na etacie naukowo-dydaktycznym w Zakładzie Pedagogiki Ogólnej Wyższej Szkoły Pedagogicznej w Szczecinie. Badania naukowe wykonywała w dziedzinie historii wychowania pod opieką Stanisława Michalskiego. W roku 1978 otrzymała stopień doktora nauk humanistycznych w zakresie pedagogiki na podstawie pracy pt. "Kształcenie i dokształcanie nauczycieli szkół podstawowych w województwie szczecińskim w latach 1945–1970", a w roku 1992 – habilitację (na Wydziale Studiów Edukacyjnych UAM). Została profesorem nadzwyczajnym w roku 1994, tytuł profesora nauk humanistycznych otrzymała w maju 1998, a od roku 2001 była profesorem zwyczajnym.
W szczecińskiej uczelni, która ulegała kolejnym przemianom od Wyższej Szkoły Nauczycielskiej, poprzez Wyższą Szkołę Pedagogiczną do Uniwersytetu Szczecińskiego, Danuta Koźmian wypromowała – do roku uroczyście obchodzonego jubileuszu 70-lecia (2007) – pięciu doktorów i 560 magistrów. Pełniła funkcję zastępcy dyrektora Instytutu Pedagogiki i Psychologii US, przewodniczącej Senackiej Komisji Wydawniczej i pełnomocnika rektora US do spraw powołania Wydziału Teologicznego (1999–2004).
Publikacje.
W wykazie publikacji Danuty Koźmian znajduje się 10 monografii, ponad 100 artykułów naukowych i rozpraw, przewodniki metodyczne i inne materiały (np. recenzje, raporty z badań, programy nauczania). Prace dotyczą m.in. problemów pedagogiki ogólnej, systemów oświaty w II RP i Polsce po II wojnie światowej (zwłaszcza na tzw. Ziemiach Odzyskanych), koncepcji samorządności i spółdzielczości uczniowskiej, wśród nich np.: 
Życie prywatne.
Z mężem, Franciszkiem Koźmianem, miała córkę – Grażynę Koźmian-Kantorską.

</doc>
<doc id="2818596" url="https://pl.wikipedia.org/wiki?curid=2818596" title="Spaatz Island">
Spaatz Island

Spaatz Island – wyspa położona w pobliżu Wybrzeża Englisha na Ziemi Ellswortha, na Antarktydzie. Znajduje się pomiędzy zlodowaconymi cieśninami Jerzego VI i Stange'a; wyspa jest całkowicie pokryta lodem.
Wyspa ma długość ok. 80,5 km i powierzchnię 4100 km². Została nazwana przez Finna Ronne na cześć generała Carla Spaatza (1891–1974).

</doc>
<doc id="2818598" url="https://pl.wikipedia.org/wiki?curid=2818598" title="Pawilon Centrali Handlowej Przemysłu Drzewnego na MTP">
Pawilon Centrali Handlowej Przemysłu Drzewnego na MTP

Pawilon Centrali Handlowej Przemysłu Drzewnego (Pawilon nr 34, potem 102/103) - hala wystawiennicza Międzynarodowych Targów Poznańskich zlokalizowana przy ul. Głogowskiej 26, w sąsiedztwie Hali nr 1, cmentarza żydowskiego, Wyższej Szkoły Umiejętności Społecznych i kamienic urzędniczych przy ul. Śniadeckich.
Obiekt wzniesiono w 1951 według projektu Jana Wellengera na zlecenie Centrali Handlowej Przemysłu Drzewnego, na terenach jedynie wydzierżawionych od MTP. Targi mogły w zamian wykorzystywać powierzchnie wystawiennicze pawilonu na swoje potrzeby. Budynek w nietypowy dla tamtych czasów sposób łączył cechy biurowca z funkcją wystawienniczą. Estetyka pawilonu jest socrealistyczna, lecz bardzo prosta i pozbawiona jakiegokolwiek detalu nawiązującego do stylów historycznych. Główna elewacja znajduje się od strony ul. Głogowskiej, a boczna (równie ciekawie zaaranżowana) otwarta jest na tereny targowe.

</doc>
<doc id="2818604" url="https://pl.wikipedia.org/wiki?curid=2818604" title="Port lotniczy Notodden">
Port lotniczy Notodden

Port lotniczy Notodden – krajowy port lotniczy położony w Notodden. Jest jednym z największych portów lotniczych w południowej Norwegii.

</doc>
<doc id="2818609" url="https://pl.wikipedia.org/wiki?curid=2818609" title="Port lotniczy Ørland">
Port lotniczy Ørland

Port lotniczy Ørland – krajowy port lotniczy położony w Brekstad. Jest jednym z największych portów lotniczych w północnej Norwegii. Używany jest również przez Królewskie Norweskie Siły Powietrzne.

</doc>
<doc id="2818611" url="https://pl.wikipedia.org/wiki?curid=2818611" title="NPO Energomasz">
NPO Energomasz

OAO NPO "Energomasz" (ros. ОАО «НПО Энергомаш имени академика В. П. Глушко», dawniej OKB-456) – rosyjskie przedsiębiorstwo będące producentem silników rakietowych na paliwo ciekłe. Założone w 1929 roku, wiodąca produkcja: silniki rakietowe do dolnych stopni rakiet nośnych. Zatrudnia około 5500 pracowników. Przedsiębiorstwo znajduje się w mieście Chimki w obwodzie moskiewskim.
W Energomaszu produkowane są między innymi następujące silniki:

</doc>
<doc id="2818612" url="https://pl.wikipedia.org/wiki?curid=2818612" title="Martin Crawford">
Martin Crawford

Martin Crawford – brytyjski ogrodnik, autor 3 książek, założyciel i dyrektor Agroforestry Research Trust, brytyjskiej organizacji dobroczynnej badającej agroleśnictwo w klimacie umiarkowanym, oraz członek zarządu w organizacji dobroczynnej Gaia, założonej w 1988 przez Jamesa Lovelocka.
Działalność.
Martin Crawford początkowo zajmował się oprogramowaniem komputerowym. Od ponad 20 lat zajmuje się rolnictwem i ogrodnictwem organicznym. Pracował dla Yarner Trust w północnym Devon ucząc rolnictwa organicznego na małą skalę, uprawiał żywność dla hotelu na wyspie Iona, i przywrócił do życia ogród ścienny w centralnym Devon.
Inspiracją do odejścia od typowego rolnictwa organicznego była wizyta w leśnym ogrodzie Roberta Harta na początku lat 90. XX.. Od 1992-1994 Martin Crawford uprawia leśny ogród o powierzchni 2 akry w Dartington Manor w hrabstwie Devon oraz 8-akrowy teren badawczy, przeznaczony do testowania drzew owocowych i orzechowych. W 2011 pozyskał 10-akrowy teren w pobliżu Totnes, do którego ma przenieść szkółkę.
W 1992 założył także organizację non-profit Agroforestry Research Trust, która skupia się na uprawie drzew, krzewów i roślin wieloletnich. Wydaje własne publikacje oraz kwartalnik "Agroforestry News" (od 1992); sprzedaje też rośliny i nasiona ze swojego leśnego ogrodu oraz prowadzi warsztaty leśnego ogrodnictwa. W latach 2007–2012 wykładał w Schumacher College w Dartington, uczelni ukierunkowanej na zrównoważony rozwój i ekologię (zał. 1991), będącej częścią Dartington Hall Trust.
Permakultura.
Martin Crawford zaznacza, że jego działalność nie jest permakulturą, a tylko uprawianiem leśnego ogrodu. Nie stosuje zwierząt gospodarskich (np. kur czy owiec) do nawożenia ani regulacji plonów, nie zajmuje się orientacją budynku i jego pasywnym ogrzewaniem, ani nie wprowadza napędu nożnego do mielenia ziaren, czy nie propaguje używania lokalnej waluty ("Totnes Pound", funt z Totnes); jednak sposób planowania ogrodu jest zbieżny z zasadami permakultury. Podobieństwo polega na stosowaniu roślin wpływających na siebie wzajemnie dostarczając składników odżywczych, a także stosowaniu stworzonej przez Roberta Harta zasady 7 warstw roślinności w leśnym ogrodzie, która została włączona do elementów projektowania permakulturowego. Bill Mollison, jeden z twórców permakultury, odwiedził leśny ogród Roberta Harta w Wenlock Edge w październiku 1990.

</doc>
<doc id="2818616" url="https://pl.wikipedia.org/wiki?curid=2818616" title="Majątkowe prawo małżeńskie">
Majątkowe prawo małżeńskie



</doc>
<doc id="2818618" url="https://pl.wikipedia.org/wiki?curid=2818618" title="Osobowe prawo małżeńskie">
Osobowe prawo małżeńskie



</doc>
<doc id="2818619" url="https://pl.wikipedia.org/wiki?curid=2818619" title="Prawo małżeńskie">
Prawo małżeńskie

Prawo małżeńskie – część prawa rodzinnego, zbiór przepisów prawnych regulujących rozpoczęcie, kontynuację i ważność małżeństwa.
Małżeństwo jest związkiem zazwyczaj między jednym mężczyzną i jedną kobietą. 
Począwszy od Holandii w 2001 roku, systemy prawa niektórych państw lub też inne jurysdykcje zezwalają na zawarcie lub tylko uznają małżeństwo osób tej samej płci, które zapewnia takiej parze osób wszystkie lub część praw i obowiązków pary małżeńskiej.
Ponieważ małżeństwo jest postrzegane jako porozumienie umowne z zastrzeżeniem procedury prawnej, świeżo poślubiona para podlega radykalnej zmianie jej statusu prawnego. Zmiana ta obejmuje przyjęcie pewnych wzajemnych praw i obowiązków. W wielu społeczeństwach obowiązki te obejmują: wspólne zamieszkiwanie w tych samych lub pobliskich mieszkaniach, świadczenie usług domowych, takich jak: wychowanie dzieci, przyrządzanie posiłków i sprzątanie oraz zapewnienie żywności, schronienia, ubrania i innych środków niezbędnych do życia. Prawa małżeństwa obejmują wspólną własność i wzajemne dziedziczenie nieruchomości w różnym stopniu, a w małżeństwach monogamicznych wyłączne prawo do stosunku płciowego.
Niezależnie od powyższego uogólnienia, każde społeczeństwo tak w przeszłości, jak i współcześnie miało lub ma własną koncepcję małżeństwa, a wiele z nich stworzyło prawa, które odzwierciedlają ich szczególne wzorce kulturowe i oczekiwania dotyczące małżeństwa.
Majątkowe prawo małżeńskie.
Majątkowe prawo małżeńskie objęte jest w całości regulacjami prawa świeckiego.
Osobowe prawo małżeńskie.
Osobowe prawo małżeńskie obejmuje zespół norm regulujących zawarcie małżeństwa, jego istotę oraz charakter, stosunki osobowe między małżonkami w trakcie trwania małżeństwa, jego ustanie.
Sytuacja w Polsce.
W polskim prawie małżeństwo definiuje się jako trwały, egalitarny związek mężczyzny i kobiety powstały z ich woli w sposób sformalizowany określony jako swoista dwustronna czynność prawna zbliżona do kategorii umów.
Według prawodawstwa w Polsce, zawarcie małżeństwa następuje przez złożenie przez dwie osoby przeciwnej płci i stanu wolnego, zgodnego oświadczenia (przysięga małżeńska) o wstąpieniu w związek małżeński, jeżeli czyniąc to znajdują się jednocześnie w obecności kierownika urzędu stanu cywilnego – ewentualnie w obecności duchownego, kiedy zawierają związek małżeński podlegający prawu wewnętrznemu wybranego związku wyznaniowego, oświadczą wolę jednoczesnego zawarcia małżeństwa cywilnego, a kierownik urzędu stanu cywilnego sporządzi następnie akt małżeństwa.
Z ważnych powodów za zezwoleniem sądu oświadczenie takie może być złożone przez pełnomocnika ("per procura").
Kodeks rodzinny i opiekuńczy określa dolną granicę wieku dla obojga małżonków na 18 lat, jednakże z ważnych powodów sąd opiekuńczy może zezwolić na zawarcie małżeństwa kobiecie, która ukończyła 16 lat. Kodeks postępowania cywilnego wymaga wniosku zainteresowanej.
Każdy małżonek może zdecydować o tym, jakie nazwisko będzie nosił po zawarciu związku małżeńskiego. Stosowne oświadczenie jest składane kierownikowi USC bezpośrednio po zawarciu małżeństwa lub przed sporządzeniem zaświadczenia, o którym mowa w art. 41 § 1 k.r.o.
Stosowne kombinacje możliwości małżonków co do nazwiska, jakie będą nosili po zawarciu małżeństwa, przedstawiają się następująco:
Jeżeli małżonkowie nie złożyli stosownych oświadczeń co do swojego nazwiska, każdy z nich pozostaje przy nazwisku dotychczasowym.

</doc>
<doc id="2818620" url="https://pl.wikipedia.org/wiki?curid=2818620" title="Port lotniczy Örebro">
Port lotniczy Örebro

Port lotniczy Örebro (IATA: ORB, ICAO: ESOE) – regionalny port lotniczy położony w Örebro, w Szwecji.

</doc>
<doc id="2818621" url="https://pl.wikipedia.org/wiki?curid=2818621" title="Mariaż">
Mariaż



</doc>
<doc id="2818626" url="https://pl.wikipedia.org/wiki?curid=2818626" title="Port lotniczy Oskarshamn">
Port lotniczy Oskarshamn

Port lotniczy Oskarshamn (IATA: OSK, ICAO: ESMO) – regionalny port lotniczy położony w Oskarshamn, w Szwecji.

</doc>
<doc id="2818629" url="https://pl.wikipedia.org/wiki?curid=2818629" title="Ahmed Davutoglu">
Ahmed Davutoglu



</doc>
<doc id="2818635" url="https://pl.wikipedia.org/wiki?curid=2818635" title="Håvard Nielsen">
Håvard Nielsen

Håvard Kallevik Nielsen (ur. 15 lipca 1993 w Oslo) – norweski piłkarz grający na pozycji napastnika. Od 2014 roku jest zawodnikiem klubu Eintracht Brunszwik, do którego jest wypożyczony z Red Bull Salzburg.
Kariera piłkarska.
Swoją karierę piłkarską Nielsen rozpoczął w klubie Oppsal IF. W 2007 roku podjął treningi w Vålerenga Fotball. W 2009 roku awansował do kadry pierwszego zespołu. 5 października 2009 zadebiutował w Tippeligaen w wygranym 3:1 domowym meczu z Vikingiem. W 2010 roku wywalczył wicemistrzostwo Norwegii. W 2011 roku stał się podstawowym zawodnikiem Vålerengi. 19 marca 2011 w wygranym 2:0 wyjazdowym meczu z Vikingiem strzelił swojego pierwszego gola w norweskiej lidze.
W 2012 roku Nielsen przeszedł do Red Bulla Salzburg. W Bundeslidze zadebiutował 4 sierpnia 2012 w zwycięskim 2:0 wyjazdowym meczu z Wolfsbergerem AC. Pierwszą bramkę dla Red Bulla w rozgrywkach ligowych zdobył 18 sierpnia 2012 w wyjazdowym meczu z Admirą Wacker Mödling (4:4).
W 2014 roku Nielsen został wypożyczony do Eintrachtu Brunszwik.
Kariera reprezentacyjna.
Nielsen występował w młodzieżowych reprezentacjach Norwegii na różnych szczeblach wiekowych. W dorosłej reprezentacji zadebiutował 14 listopada 2012 w wygranym 2:0 towarzyskim meczu z Węgrami, rozegranym w Budapeszcie. W debiucie zdobył gola.

</doc>
<doc id="2818637" url="https://pl.wikipedia.org/wiki?curid=2818637" title="Haavard Nielsen">
Haavard Nielsen



</doc>
<doc id="2818640" url="https://pl.wikipedia.org/wiki?curid=2818640" title="Osiedla Łodzi">
Osiedla Łodzi



</doc>
<doc id="2818643" url="https://pl.wikipedia.org/wiki?curid=2818643" title="Opowiem wam jej historię">
Opowiem wam jej historię

Opowiem Wam Jej historię − trzeci singiel promujący płytę Łez pt. "W związku z samotnością". Do utworu nakręcono teledysk koncertowy.

</doc>
<doc id="2818644" url="https://pl.wikipedia.org/wiki?curid=2818644" title="Hermann Dietz">
Hermann Dietz

Hermann Dietz (ur. 13 listopada 1861 w Poznaniu, zm. 1944 w Bydgoszczy) – niemiecki lekarz i działacz społeczny, wieloletni radny miejski Bydgoszczy, w dwudziestoleciu międzywojennym senator RP z ramienia mniejszości niemieckiej.
Syn bydgoskiego restauratora Theodora Dietza. Po ukończeniu studiów medycznych, w latach 90. XIX w. otworzył prywatną praktykę lekarską w Bydgoszczy, a jednocześnie podjął pracę w ambulatorum kolejowym. W ciągu dziesięciu lat dał się poznać jako jeden z najlepszych specjalistów w dziedzinie medycyny w mieście. W zdobyciu krozgłosu pomógł mu także głośny ślub z Sophie Welle, wdową po bogatym właścicielu młynów. Dzięki jej pieniądzom Dietz osiągnął niezależność finansową, dołączył do grona najbogatszych obywateli miasta. Mógł kupić sobie w 1904 r., jako pierwszy w Bydgoszczy, automobil. Zrezygnował wtedy z męczącej pracy dla kolejarzy i przeniósł prywatną praktykę do centrum miasta na ul. Gdańską 88-90, a w niedalekim Rynkowie urządził małe sanatorium.
W okresie przynależności Bydgoszczy do Rzeszy Niemieckiej Dietz prowadził ożywioną aktywność polityczną. Był radnym miejskim i wiceprzewodniczącym Rady Miasta. Po I wojnie światowej zaangażował się w działania na rzecz utrzymania Bydgoszczy w granicach Niemiec. Należał w tym czasie do najaktywniejszych działaczy niemieckich w mieście. Pomimo tego nie miał antypolskiego zacietrzewienia i nigdy nie atakował polskiej mniejszości w mieście.
Po podpisaniu traktatu wersalskiego, w którym podjęto decyzję o przyłączeniu Bydgoszczy do Polski, Dietz postanowił pozostać w mieście. 19 stycznia 1920 r. wraz z burmistrzem Wolffem brał udział w uroczystości przekazania władzy w mieście Janowi Maciaszkowi, wyznaczonemu przez nowe polskie władze na komisarycznego prezydenta miasta.
Mimo że przejęcie władzy obeszło się bez większych incydentów, atmosfera w mieście była napięta. W tej sytuacji nowi gospodarze miasta bali się rozruchów i zdecydowali się internować prewencyjnie kilku najaktywniejszych liderów niemieckich. 60-letni doktor Hermann Dietz trafił na trzy miesiące do poznańskiej cytadeli.
Na dobrą opinię wśród Polaków doktor Dietz zaczął pracować po powrocie z aresztowania. Nadal prowadził swoją prywatną praktykę przy ówczesnej ul. Gdańskiej 123. Opiekował się także dwoma schroniskami dla ubogich przy ul. Dworcowej i trzecim na Szwederowie. Zaczęła się leczyć u niego polska klientela. Pomagał biednym, leczył ich za darmo, a często sam kupował lekarstwa. Zyskał sławę wśród nowych obywateli miasta, którzy zajęli miejsce tych, którzy wyjechali na Zachód.
Jednocześnie Dietz w dalszym ciągu udzielał się politycznie w organizacjach mniejszości niemieckiej, bronił jej praw, uchodząc za jednego z liderów Niemców w mieście. W ciągu dwudziestolecia międzywojennego zyskał też wielkie poważanie wśród Polaków, wyróżniając się przychylnym stosunkiem do nich nawet pod koniec pokoju, kiedy konflikty i zatargi między obu narodowościami były na porządku dziennym. Postawa Dietza, który ciągle leczył biednych Polaków, zaczęła uchodzić wręcz za wyjątkową. Rozgłos zyskała wtedy drobna sprawa w sądzie przeciwko Niemcowi Maksymilianowi Neumannowi z ul. Kościuszki. Wiosną 1939 r. naubliżał on Dietzowi, który przyszedł do jego kamienicy odwiedzić chorego Polaka. Sąsiedzi donieśli na Neumanna, który miał powiedzieć: „Niech te wszystkie psy wyzdychają”. Za to zdanie Niemiec został skazany na pół roku więzienia. 
3 września 1939, w czasie strzelaniny w mieście, Dietz ukrył się w piwnicy własnej kamienicy. Odnaleziony przez poszukujących dywersantów polskich żołnierzy, został ochroniony przed aresztowaniem w wyniku postawy polskiego woźnicy, który stanął w jego obronie. Żołnierze zostawili prawie 80-letniego staruszka w spokoju.
Gdy kilka dni później sytuacja się odmieniła i Niemcy zaczęli rozstrzeliwać Polaków Dietz interweniował w ich obronie. W tamtym czasie krążyła po Bydgoszczy opowieść o interwencji Dietza u Goeringa w sprawie zamordowania przez SS dla rabunku jego sąsiadów, rodziny przemysłowca Stanisława Rolbieskiego. Według pogłosek Hermann Göring wyrzucił doktora za drzwi, ale ze względu na wiek, rozkazał zostawić go w spokoju.
Pewnikiem pozostaje natomiast, że wiekowy już wówczas Dietz nadal pomagał Polakom w dotychczasowy sposób, czyli lecząc ubogich za darmo i fundując im leki, co było w tym czasie ewenementem. Znany był z krytycznego stosunku do nazizmu, ale mimo to odebrał w 1941 r. uroczyste życzenia z okazji 80. urodzin, od nazistowskich władz miasta. Zmarł trzy lata później. Do końca zajmował się chorymi. Został pochowany na cmentarzu przy ul. Jagiellońskiej. Po wojnie na miejscu jego grobu i całego cmentarza założono Park Ludowy. Szczątki doktora przeniesiono na cmentarz przy ul. Zaświat.

</doc>
<doc id="2818648" url="https://pl.wikipedia.org/wiki?curid=2818648" title="Leptochromis">
Leptochromis



</doc>
<doc id="2818649" url="https://pl.wikipedia.org/wiki?curid=2818649" title="Labristoma">
Labristoma



</doc>
<doc id="2818650" url="https://pl.wikipedia.org/wiki?curid=2818650" title="Devisina">
Devisina



</doc>
<doc id="2818652" url="https://pl.wikipedia.org/wiki?curid=2818652" title="Bartschina">
Bartschina



</doc>
<doc id="2818653" url="https://pl.wikipedia.org/wiki?curid=2818653" title="Onar">
Onar



</doc>
<doc id="2818655" url="https://pl.wikipedia.org/wiki?curid=2818655" title="Niebieska sukienka">
Niebieska sukienka

Niebieska sukienka − czwarty singiel promujący drugi studyjny album Łez pt. "W związku z samotnością". Utwór stał się radiowym przebojem. Nakręcono do niego teledysk, który znalazł się na koncertowym DVD zespołu.

</doc>
<doc id="2818658" url="https://pl.wikipedia.org/wiki?curid=2818658" title="Millat Tractors">
Millat Tractors

Millat Tractors Limited (MTL) – spółka założona w 1964 roku w celu wprowadzenia na rynek ciągników rolniczych Massey Ferguson w Pakistanie. Montownia rozpoczęła produkcję w 1967 roku w systemie SKD.
Spółka została znacjonalizowana w 1972 roku i rozpoczęła montaż i dystrybucję ciągników pod zwierzchnictwem Pakistan Tractor Corporation (PTC), które zostało utworzone przez rząd w celu importu ciągników w systemie SKD.
W 1992 roku firma została sprywatyzowana. W tym czasie moce produkcyjne wynosiły 16000 ciągników na rok co uczyniło Millat Tractors Limited jednym z największych producentów ciągników rolniczych na świecie.
W 2011 roku MTL wyprodukowało rekordową liczbę 42000 ciągników. obecnie MTL produkuje ciągniki rolnicze na licencji firmy Massey Ferguson: MF260, MF350, MF375S, MF385, MF385 4WD.

</doc>
<doc id="2818661" url="https://pl.wikipedia.org/wiki?curid=2818661" title="Kaj Ramsteijn">
Kaj Ramsteijn

Kaj Ramsteijn (ur. 17 stycznia 1990 w Zoetermeer) – holenderski piłkarz grający na pozycji obrońcy. Zawodnik klubu Aalesunds FK.
Kariera klubowa.
Ramsteijn dołączył do akademii Feyenoordu w wieku 10 lat. W czerwcu 2010 został wypożyczony do Excelsioru. 22 września 2010 zadebiutował w jego barwach w meczu z WKE. 24 października 2010 pierwszy raz zagrał w pierwszej jedenastce w meczu z Ajaxem. Pierwszego gola strzelił 27 listopada 2010 w meczu z Willem II, zakończonym wynikiem 1:1. Po swoim pierwszym sezonie w profesjonalnej piłce wrócił do Feyenoordu. Następnie był wypożyczany do VVV Venlo oraz Sparty Rotterdam.
W 2014 roku Ramsteijn odszedł do portugalskiego CS Marítimo, gdzie spędził sezon 2014/2015. Potem grał w holenderskiej Eerste divisie w zespole Almere City, a w 2017 przeszedł do norweskiego Aalesunds FK.

</doc>
<doc id="2818662" url="https://pl.wikipedia.org/wiki?curid=2818662" title="Jestem jaka jestem">
Jestem jaka jestem

Jestem jaka jestem − pierwszy singiel promujący trzecią płytę zespołu Łzy pt. "Jesteś jaki jesteś". Jest jednym z największych przebojów zespołu. Nakręcono do niego teledysk.

</doc>
<doc id="2818663" url="https://pl.wikipedia.org/wiki?curid=2818663" title="T 10 (1907)">
T 10 (1907)



</doc>
<doc id="2818664" url="https://pl.wikipedia.org/wiki?curid=2818664" title="Leszek Dobrzański">
Leszek Dobrzański

Leszek Adam Dobrzański (ur. 4 września 1947 w Gliwicach) – polski inżynier, profesor nauk technicznych, specjalista w zakresie inżynierii materiałowej, wykładowca akademicki, prorektor Politechniki Śląskiej.
Życiorys.
W 1965 ukończył V Liceum Ogólnokształcące w Gliwicach, a w 1971 studia z zakresu mechaniki i budowy maszyn na Wydziale Mechanicznym Technologicznym Politechniki Śląskiej. W 1977 uzyskał stopień naukowy doktora, a w 1990 doktora habilitowanego. W 1995 otrzymał tytuł profesora nauk technicznych. Od czasu ukończenia studiów związany zawodowo z macierzystym wydziałem, od 1998 na stanowisku profesora zwyczajnego. Był także profesorem zwyczajnym w Wyższej Szkole Informatyki i Zarządzania w Bielsku-Białej i na Politechnice Opolskiej.
W 1997 został dyrektorem Instytutu Materiałów Inżynierskich i Biomedycznych na Politechnice Śląskiej. W latach 1990–1993 i 1999–2005 był dziekanem, a od 1993 do 1996 prodziekanem Wydziału Mechanicznego Technologicznego. Od 1995 do 1998 pełnił funkcję prorektora WSIiZ w Bielsku-Białej. W 2012–2013 zajmował stanowisko prorektora Politechniki Śląskiej ds. nauki i współpracy z przemysłem.
Uzyskiwał członkostwo m.in. w Akademii Nauk Inżynieryjnych Ukrainy (1992), Akademii Nauk Inżynieryjnych Słowacji (1999) i Akademii Inżynierskiej w Polsce (2010), a w 2005 został przewodniczącym World Academy of Materials and Manufacturing Engineering (AMME). Był członkiem prezydium Komitetu Nauki o Materiałach Polskiej Akademii Nauk. Powoływany w skład rad redakcyjnych i naukowych periodyków branżowych, organów doradczych ministra ds. nauki, zasiadał także w Radzie Głównej Szkolnictwa Wyższego.
W pracy naukowej specjalizuje się w zagadnieniach z zakresu inżynierii materiałowej, budowy i eksploatacji maszyn, organizacji i zarządzania, w szczególności w kwestiach automatyzacji i robotyzacji procesów przetwórstwa materiałów inżynierskich, fotowoltaice, komputerowej nauce o materiałach, materiałach inżynierskich metalowych i niemetalowych, metodach badania struktury i własności oraz technologiach procesów wytwarzania i przetwórstwa materiałów inżynierskich.

</doc>
<doc id="2818668" url="https://pl.wikipedia.org/wiki?curid=2818668" title="Dzielnice i osiedla Lublina">
Dzielnice i osiedla Lublina



</doc>
<doc id="2818670" url="https://pl.wikipedia.org/wiki?curid=2818670" title="Dzielnice Katowic">
Dzielnice Katowic



</doc>
<doc id="2818672" url="https://pl.wikipedia.org/wiki?curid=2818672" title="Ja nie lubię nikogo">
Ja nie lubię nikogo

Ja nie lubię nikogo − drugi singiel zespołu Łzy wydany w lipcu 2002 promujący pt. "Jesteś jaki jesteś". Do singla powstał teledysk.

</doc>
<doc id="2818674" url="https://pl.wikipedia.org/wiki?curid=2818674" title="II konferencja kairska">
II konferencja kairska

II konferencja kairska – spotkanie w Kairze w dniach 4–7 grudnia 1943 roku (kryptonim: SEXTANT), w którym wzięli udział: prezydent USA Franklin Delano Roosevelt, premier Wielkiej Brytanii Winston Churchill oraz prezydent Turcji İsmet İnönü. 
26 października 1943 roku przed wyjazdem do Kairu na konferencję z Churchillem i Czang Kaj-szekiem prezydent Roosevelt zaprosił prezydenta Turcji na odrębną konferencję z udziałem również Churchilla. Celem tej konferencji, w której Turcja wzięła udział na równi z mocarstwami: USA i Wielką Brytanią, było nakłonienie Turcji do wzięcia udziału w wojnie po stronie aliantów. Nalegał na to zwłaszcza Winston Churchill, któremu zależało na realizacji „wariantu bałkańskiego” - czyli uderzenia na okupowaną przez państwa Osi Europę od strony Bałkanów. Na początek proponował Turcji przyjęcie 20 eskadr lotniczych w celu przeprowadzania ataków na cele niemieckie, co równałoby się w praktyce zaistnieniu stanu wojny między Turcją a Niemcami.
Jednakże prezydent İnönü obawiał się udziału Turcji w wojnie, gdyż armia turecka licząca 40 dywizji nie była wówczas należycie uzbrojona – na tyle by móc stawić czoła armii niemieckiej, w dodatku konferencja miała miejsce po przegranej przez aliantów bitwie o Dodekanez, w wyniku której Niemcy po kapitulacji Włoch zdołali opanować ten archipelag. Ostatecznie wysiłki Churchilla okazały się daremne. Turcja zachowała neutralność aż do lutego 1945 roku, kiedy to wypowiedziała wojnę Niemcom, aby móc przystąpić do Organizacji Narodów Zjednoczonych.

</doc>
<doc id="2818675" url="https://pl.wikipedia.org/wiki?curid=2818675" title="Dzielnice i osiedla Opola">
Dzielnice i osiedla Opola



</doc>
<doc id="2818677" url="https://pl.wikipedia.org/wiki?curid=2818677" title="Anastazja, jestem">
Anastazja, jestem

Anastazja, jestem − trzeci singiel pop-rockowej grupy Łzy wydany we wrześniu 2002 roku, promujący album pt. "Jesteś jaki jesteś". Do piosenki "Anastazja, jestem", powstał teledysk w którym gościnnie wystąpiła Alicja Bachleda-Curuś, która zagrała tytułową rolę.

</doc>
<doc id="2818684" url="https://pl.wikipedia.org/wiki?curid=2818684" title="Jestem dilerem">
Jestem dilerem

Jestem dilerem − ostatni singiel promujący album pt. "Jesteś jaki jesteś" zespołu Łzy. Do singla powstał propagandowy teledysk, którego wątkiem jest przeciwdziałanie narkomanii.

</doc>
<doc id="2818688" url="https://pl.wikipedia.org/wiki?curid=2818688" title="Anka, ot tak">
Anka, ot tak

Anka, ot tak – drugi singiel promujący czwartą płytę zespołu Łzy, zatytułowaną "Nie czekaj na jutro". 
"Anka, ot tak" jest jedyną piosenką w historii zespołu, do której powstał animowany teledysk. Jego myślą przewodnią jest miłość polnej żabki do bociana. 
W teledysku członkowie zespołu występują jako żuki.

</doc>
<doc id="2818690" url="https://pl.wikipedia.org/wiki?curid=2818690" title="II Powszechna Wystawa Krajowa „Konkurencyjna Polska”">
II Powszechna Wystawa Krajowa „Konkurencyjna Polska”

II Powszechna Wystawa Krajowa „Konkurencyjna Polska” (PWK Konkurencyjna Polska) – jubileuszowa wystawa osiągnięć gospodarczych, naukowych, kulturalnych i obywatelskich Polski, zorganizowana w Poznaniu z okazji 25-lecia odzyskania wolności (1989-2014). Odbywała się 2-15 czerwca 2014 na terenach Międzynarodowych Targów Poznańskich. Nazwą nawiązuje do Powszechnej Wystawy Krajowej, która odbyła się w Poznaniu w 1929 z okazji 10-lecia Polski odrodzonej. Patronat nad wystawą objął prezydent Rzeczypospolitej Polskiej Bronisław Komorowski.
Historia.
Organizację na terenach targowych w Poznaniu ogólnotematycznej wystawy, podobnej do Powszechnej Wystawy Krajowej z 1929, planowano już po zakończeniu II wojny światowej. Wystawa miała zostać zorganizowana w 1954 na dziesięciolecie Polski Ludowej.
Pierwszy program rozwoju targów, m.in. pod kątem II Powszechnej Wystawy Krajowej opracował Bolesław Szmidt w 1948. Na wystawę planowano zbudowanie wielu nowych pawilonów oraz hal targowych, w tym wielkiej hali przemysłu metalowego i czterech pawilonów towarzyszących na Placu Centralnym (św. Marka). Obok stanąć miała paraboliczna hala sportowa na pięć tysięcy widzów oraz wielopiętrowy dom towarowy. Zamierzano też połączyć ulicę Konopnickiej z Mostem Dworcowym trasą przez centrum terenów targowych z rondem w pobliżu Wieży Górnośląskiej (późniejszej Iglicy). Projekty rozbudowy dotyczyć miały także wielu innych obszarów miejskich. W koncepcję wystawy włączono też obszary parków: Marcina Kasprzaka (dawniej Wilsona) i Kasprowicza, podobnie jak to miało miejsce w 1929.
Uchwała Prezydium Rządu z 14 października 1950 przesądziła o odejściu od zamiaru realizacji wystawy i w ogóle targów międzynarodowych w Poznaniu (przywrócono je dopiero w 1955). Przed tą decyzją zrealizowano jednak m.in. pawilon Ministerstwa Komunikacji i pawilon nr 4.
Maciej Roman Bombicki w swojej książce "PWK – Powszechna Wystawa Krajowa w Poznaniu 1929" dowodzi, że zamiar organizacji imprezy, która roboczo nazwana była II Powszechną Wystawą Krajową, miał miejsce również w latach 80. XX wieku. Wystawa miała odbyć się w 1989 z okazji 60. rocznicy odzyskania niepodległości lub w 1994 na 50-lecie Polski Ludowej. Zamiar ten nie został jednak zrealizowany.
Do organizacji II Powszechnej Wystawy Krajowej powrócono w 2014, w związku z obchodami 25-lecia odzyskania wolności (1989-2014).
Inspiracje.
Wystawa zorganizowana w 2014 inspirowana była następującymi jubileuszami:
Miejsce i tematyka.
Terenem wystawy były hale Międzynarodowych Targów Poznańskich (dwie pierwsze historycznie związane z Powszechną Wystawą Krajową z 1929):
Program.
Wystawę rozpoczęła uroczysta gala prezydencka w Sali Ziemi (2 czerwca) z udziałem prezydenta RP Bronisława Komorowskiego, który wręczył doroczne Nagrody Gospodarcze Prezydenta RP (XII edycja). Wystawa towarzyszy największym polskim targom branży innowacyjno-technologiczno-maszynowej – "ITM Polska". Podczas trwania wystawy odbyły się następujące imprezy towarzyszące:
Partnerzy i medal pamiątkowy.
Partnerem przedsięwzięcia był Bank Gospodarstwa Krajowego, świętujący 90-lecie istnienia. Patronami medialni były: Telewizja Polska, TVP Info, Gazeta Wyborcza i dziennik Rzeczpospolita. Wszyscy partnerzy i wystawcy otrzymali medal jubileuszowy ze srebrnym orłem oraz logotypem MTP (70 mm średnicy).

</doc>
<doc id="2818692" url="https://pl.wikipedia.org/wiki?curid=2818692" title="Sacatepéquez">
Sacatepéquez

Sacatepéquez – jeden z 22 departamentów Gwatemali, położony w południowo środkowej części kraju. Stolicą departamentu jest miasto Antigua Guatemala. Departament graniczy na zachodzie i północy z departamentem Chimaltenango, na północy i na wschodzie z departamentem Gwatemala, natomiast na południu z departamentem Escuintla.
Jest zdecydowanie najmniejszym pod względem wielkości departamentem Gwatemali, choć pod względem liczby mieszkańców mniejsze są jeszcze trzy inne departamenty. Najważniejszymi miastami w departamencie oprócz stołecznego są Ciudad Vieja, Alotenango, Santiago Sacatepéquez, Sumpango i Jocotenango. Departament na północy wznosi się, lecz jednak w porównaniu do większości departamentów środkowej Gwatemali jest stosunkowo płaski i nisko położony a średnie wyniesienie nad poziom morza wynosi 1530 m. Klimat jest umiarkowany do gorącego, z niewielkimi amplitudami dobowymi i minimalną temperaturą 13 °C.
Podział departamentu.
W skład departamentu wchodzi 16 gmin (municipios).

</doc>
<doc id="2818694" url="https://pl.wikipedia.org/wiki?curid=2818694" title="Julia, tak na imię mam">
Julia, tak na imię mam

Julia, tak na imię mam – trzeci singiel zespołu Łzy, stworzony na potrzeby Konkursu Piosenki Eurowizji 2004. Zespół zajął II miejsce w krajowych eliminacjach. Do utworu powstał teledysk. 
Piosenka znalazła się również na Reedycji albumu "Nie czekaj na jutro" oraz na składance "Eurowizja 2004".

</doc>
<doc id="2818696" url="https://pl.wikipedia.org/wiki?curid=2818696" title="Rhegma">
Rhegma



</doc>
<doc id="2818697" url="https://pl.wikipedia.org/wiki?curid=2818697" title="Pseudorhegma">
Pseudorhegma



</doc>
<doc id="2818698" url="https://pl.wikipedia.org/wiki?curid=2818698" title="Caribrhegma">
Caribrhegma



</doc>
<doc id="2818699" url="https://pl.wikipedia.org/wiki?curid=2818699" title="Świętopełk Karpiński">
Świętopełk Karpiński



</doc>
<doc id="2818701" url="https://pl.wikipedia.org/wiki?curid=2818701" title="Trochę wspomnień, tamtych dni">
Trochę wspomnień, tamtych dni

Trochę wspomnień, tamtych dni – czwarty singiel promujący album "Nie czekaj na jutro", grupy Łzy. Do singla powstał teledysk w reżyserii Łukasza Tunikowskiego.

</doc>
<doc id="2818704" url="https://pl.wikipedia.org/wiki?curid=2818704" title="Psotny pies Monk">
Psotny pies Monk

Psotny pies Monk (ang. "Monk Little Dog", 2009-2010) – francusko-południowokoreański serial animowany stworzony przez Sungjae Kim.
Światowa premiera serialu miała miejsce w 2009 roku na antenie Canal+. W Polsce serial nadawany jest na kanale HBO Comedy.
Opis fabuły.
Serial opowiada o przygodach Monka, wesołego białego kundelka, który jest pełen energii, uwielbia przygody i często działa pochopnie.

</doc>
<doc id="2818708" url="https://pl.wikipedia.org/wiki?curid=2818708" title="Pierwsza łza">
Pierwsza łza

Pierwsza łza – pierwszy singiel promujący piątą płytę Łez, zatytułowaną "Historie, których nie było". Do singla powstał teledysk, w którym wokalistka zespołu – Anna Wyszkoni wciela się w rolę "anonimowej internautki", chcącej zapoznać na czacie internetowym miłość swojego życia.

</doc>
<doc id="2818713" url="https://pl.wikipedia.org/wiki?curid=2818713" title="Przepraszam cię">
Przepraszam cię

Przepraszam cię – drugi singiel promujący piątą płytę zespołu Łzy, zatytułowaną "Historie, których nie było". Do singla powstał teledysk, w którym główne role zagrali wokalistka zespołu Anna Wyszkoni, oraz ówczesny manager zespołu Maciej Durczak.

</doc>
<doc id="2818714" url="https://pl.wikipedia.org/wiki?curid=2818714" title="To nie jest moje życie">
To nie jest moje życie

To nie jest moje życie (ang. "This Is Not My Life", 2010) – nowozelandzki serial sensacyjny stworzony przez Rachel Lang i Gavina Strawhana. Wyprodukowany przez Lionsgate.
Światowa premiera serialu miała miejsce 22 lipca 2010 roku na antenie TV One. Ostatni odcinek został wyemitowany 14 października 2010 roku. W Polsce serial nadawany na kanale Fox od 13 czerwca 2011 roku.

</doc>
<doc id="2818715" url="https://pl.wikipedia.org/wiki?curid=2818715" title="Wróciłam">
Wróciłam

Wróciłam – trzeci singiel promujący album zespołu Łzy zatytułowany "Historie, których nie było".

</doc>
<doc id="2818718" url="https://pl.wikipedia.org/wiki?curid=2818718" title="Adrian Wieczorek">
Adrian Wieczorek

Adrian Wieczorek (ur. 11 września 1977 w Rybniku) – klawiszowiec, kompozytor, członek grupy Łzy, Lady Frau, organizator imprez masowych, elektronik oraz informatyk.
Kariera zawodowa.
Do zespołu Łzy dołączył w 1996 roku. Jest kompozytorem wielu utworów zespołu ŁZY, między innymi takich przebojów jak "Trochę wspomnień, tamtych dni", oraz "Gdybyś był". W roku 2010 wraz z trzema kolegami z zespołu ŁZY Arkadiuszem Dzierżawą, Dawidem Krzykałą oraz Rafałem Trzaskalikiem założył rockową grupę o nazwie Lady Frau. W grupie tej uczestniczyli ponadto Miłosz Jędraszewski – gitarzysta, oraz Małgorzata Oleś – wokalistka. Działalność zespołu Lady Frau po kilkumiesięcznej trasie koncertowej została zawieszona na poczet działalności zespołu ŁZY. Adrian Wieczorek przez dziewięć lat był organizatorem śląskiego festiwalu rockowego „Magia Rocka”, odbywającego się corocznie w gminie Lyski obok Rybnika. W roku 2011 wycofał się z organizacji tej imprezy. Obok muzyki od zawsze jego pasją była elektronika, z której tak naprawdę nigdy nie zrezygnował. Jest właścicielem firmy „i-Future” zajmującej się systemami inteligentnego sterowania budynkiem oraz elektronicznymi systemami zabezpieczeń budynków.
Życie prywatne.
Ma żonę Martę (obecnie tour manager zespołu ŁZY) i dwóch synów Nikodema i Kacpra. Obecnie mieszka w Gaszowicach

</doc>
<doc id="2818722" url="https://pl.wikipedia.org/wiki?curid=2818722" title="Dawid Krzykała">
Dawid Krzykała

Dawid Krzykała (ur. 11 listopada 1977) – polski muzyk, perkusista grupy Łzy. W zespole gra od samego początku jego istnienia.
Życie prywatne.
Ma żonę Anię córkę Elę i syna Szymona. Mieszka w Tworkowie.

</doc>
<doc id="2818723" url="https://pl.wikipedia.org/wiki?curid=2818723" title="On-base percentage">
On-base percentage

On-base percentage (OBP) – jeden z elementów statystycznych w baseballu określający skuteczność pałkarza w osiąganiu bazy.
OBP, która przybiera wartości od 0 do 1, oblicza się ze wzoru:
gdzie
Podczas gdy "batting average" ("H" dzielone przez "AB") opisuje skuteczność osiągania bazy tylko odbiciem, OBP wylicza efektywność gracza w osiąganiu bazy na wiele sposobów, pełniej pokazując jego przydatność dla drużyny. Duża liczba baz za darmo czy uderzeń piłką (HBP), które zawsze zwiększają OBP, najczęściej świadczy o wysokiej zdolności odbijającego do oceny tego, czy piłka zmierza w strefę strike’ów czy poza nią, lub o ponadprzeciętnej umiejętności odbijania zmuszającej miotacza do celowego oddania bazy za darmo. Z kolei "sacrifice fly", czyli wysokie, kończące się autem uderzenie, zawsze obniża OBP.
Rekordowe osiągnięcia.
Rekordzistą wszech czasów w MLB jest Ted Williams, który w latach 1939-60 uzyskał skuteczność 0,482. Rekord sezonu należy do Barry’ego Bondsa i wynosi 0,609 (2004).

</doc>
<doc id="2818724" url="https://pl.wikipedia.org/wiki?curid=2818724" title="DVD Łzy 1996–2006">
DVD Łzy 1996–2006

DVD Łzy 1996–2006 – DVD koncertowe zespołu Łzy, wydane z okazji 10-lecia zespołu. Znajdują się na nim zarówno nagrania koncertowe, jak i na wersji limitowanej znajdują się wszystkie teledyski, jakie zespół Łzy nagrał w swojej historii.

</doc>
<doc id="2818767" url="https://pl.wikipedia.org/wiki?curid=2818767" title="Jewgienij Jewiec">
Jewgienij Jewiec

Jewgienij Iwanowicz Jewiec, ros. Евгений Иванович Евец (ur. 14 listopada 1905 r. w guberni grodzieńskiej, zm. 17 marca 1990 r. w Paryżu) – rosyjski emigracyjny działacz prawosławny, kierownik chórów cerkiewnych.
Po rewolucji bolszewickiej 1917 r. jego rodzina wyjechała z Rosji do Polski. W latach 1933-1936 J. I. Jewiec studiował w konserwatorium muzycznym w Warszawie. Po zakończeniu nauki kierował chórem cerkiewnym. Nauczał też śpiewania. Po zajęciu wschodnich terenów II Rzeczypospolitej przez Armię Czerwoną w II poł. września 1939 r., był organistą i regentem chóru w jednej z cerkwi w Bielsku Podlaskim. Pod koniec wojny znalazł się w Niemczech. Po jej zakończeniu przebywał w obozie dla dipisów pod Kassel. W 1946 r. wstąpił do Ludowo-Pracowniczego Związku Rosyjskich Solidarystów. Brał udział w kolportażu publikacji wydawnictwa "Posiew". W 1947 r. założył cerkiew obozową. Kierował chórem cerkiewnym. W 1948 r. wyemigrował do Maroka, gdzie w Casablance stał na czele chóru cerkiewnego. Powołał też chór dziecięcy. W 1962 r. wyjechał do Paryża. Kierował zespołem muzycznym młodzieży rosyjskiej, występując na koncertach i imprezach organizowanych przez emigrantów. Stał ponadto na czele chóru Rosyjskiego Studenckiego Ruchu Chrześcijańskiego. W chramie Św. Spirydiona w Rueil-Malmaison zorganizował chór cerkiewny. W 1966 lub 1968 r. został regentem soboru Św. Aleksandra Newskiego w Paryżu. Od 1970 r. nauczał muzykologii i śpiewu na kursach wieczorowych przy soborze. Był członkiem Stowarzyszenia Odnowicieli Prawosławnej Pieśni Cerkiewnej. Tłumaczył rosyjskie pieśni cerkiewne na język francuski.

</doc>
<doc id="2818787" url="https://pl.wikipedia.org/wiki?curid=2818787" title="Rudolf Hess">
Rudolf Hess



</doc>
<doc id="2818791" url="https://pl.wikipedia.org/wiki?curid=2818791" title="Medalistki mistrzostw Polski seniorów w biegu na 5000 metrów">
Medalistki mistrzostw Polski seniorów w biegu na 5000 metrów

Medalistki mistrzostw Polski seniorów w biegu na 5000 metrów – zdobywczynie medali seniorskich mistrzostw Polski w konkurencji biegu na 5000 metrów.
Bieg na 5000 metrów kobiet został rozegrany na mistrzostwach kraju po raz pierwszy na mistrzostwach w 1984 r., które odbyły się podczas Memoriału Bronisława Malinowskiego w Grudziądzu. Zwyciężyła Renata Kokowska z Orła Wałcz, która uzyskała czas 16:39,2.
W latach 1984-1986 i 1988-1990 biegi mistrzowskie na 5000 metrów były rozgrywane w ramach Memoriału Bronisława Malinowskiego, a w latach 1991-1994 nie rozgrywano ich w ogóle. 
Najwięcej medali mistrzostw Polski (po siedem) zdobyły Justyna Bąk, Wioletta Frankiewicz i Karolina Jarzyńska, a najwięcej złotych medali (sześć) Wioletta Frankiewicz.
Aktualny rekord mistrzostw Polski seniorów w biegu na 5000 metrów wynosi 15:34,87 i został ustanowiony przez Wiolettę Frankiewicz podczas mistrzostw w 2004 w Bydgoszczy.
Klasyfikacja medalowa.
W historii mistrzostw Polski seniorów na podium tej imprezy stanęły w sumie 42 biegaczki. Najwięcej medali – po 7 – wywalczyły Justyna Bąk, Wioletta Frankiewicz i Karolina Jarzyńska, a najwięcej złotych (6) – Wioletta Frankiewicz. W tabeli kolorem wyróżniono zawodniczki, którzy wciąż są czynnymi lekkoatletkami.
Zmiany nazwisk.
Niektóre zawodniczki w trakcie kariery lekkoatletycznej zmieniały nazwiska. Poniżej podane są najpierw nazwiska panieńskie, a następnie po mężu:

</doc>
<doc id="2818810" url="https://pl.wikipedia.org/wiki?curid=2818810" title="Rozdroże w Furkotnej Dolinie">
Rozdroże w Furkotnej Dolinie



</doc>
<doc id="2818826" url="https://pl.wikipedia.org/wiki?curid=2818826" title="Lunolabrus">
Lunolabrus



</doc>
<doc id="2818831" url="https://pl.wikipedia.org/wiki?curid=2818831" title="Tatsuya Ogishima">
Tatsuya Ogishima

 – japoński reżyser i scenarzysta filmowy.

</doc>
<doc id="2818839" url="https://pl.wikipedia.org/wiki?curid=2818839" title="Władimir Gackiewicz">
Władimir Gackiewicz

Władimir Siemionowicz Gackiewicz, ros. Владимир Семенович Гацкевич (ur. w 1917 w Gżacku, zm. w 1985 w ZSRR) – radziecki dziennikarz i bibliotekarz, kolaboracyjny dziennikarz podczas II wojny światowej, emigracyjny działacz antykomunistyczny
Pełnił funkcję sekretarza redakcji gazety "Udarnaja strojka" ("Ударная стройка") w Smoleńsku. Na pocz. września 1936 r. został aresztowany przez NKWD. Po procesie skazano go na karę 3 lat łagrów. Po wyjściu na wolność od 1939 r. był bibliografem w Smoleńskiej Bibliotece Centralnej. Po zajęciu miasta przez wojska niemieckie 16 lipca 1941 r., podjął współpracę z okupantami. Został członkiem redakcji kolaboracyjnego pisma "Nowyj put'" ("Новый путь"). Był też lektorem w radiostacji smoleńskiej. Latem 1943 r., wobec zbliżającej się Armii Czerwonej, ewakuował się do Niemiec. Po zakończeniu wojny przebywał w obozach dla dipisów. Wstąpił do Ludowo-Pracowniczego Związku Rosyjskich Solidarystów (NTS). Współuczestniczył w utworzeniu pisma "Posiew" ("Посев"). W 1950 r. wyemigrował do USA. Do 1958 r. pracował w Radiu "Głos Ameryki". W tym samym roku powrócił do ZSRR. Objął funkcję metodyka w obłastnym Domie Twórczości Ludowej w Smoleńsku. Na pocz. września 1963 r. aresztowało go KGB. Po procesie skazano go pod zarzutem agitacji antysowieckiej na karę 7 lat więzienia.

</doc>
<doc id="2818857" url="https://pl.wikipedia.org/wiki?curid=2818857" title="Opacus">
Opacus

opacus "(op)" (łac. cienisty, ciemny, ponury, nieprzezroczysty) – odmiana chmur. Występuje w postaci rozległej ławicy, warstwy lub płata. Jest w całości lub większej części nieprzeświecająca do tego stopnia, że całkowicie zasłania Słońce lub Księżyc i uniemożliwia określenie ich położenia na niebie. Termin odnosi się do chmur Altocumulus, Altostratus, Stratocumulus i Stratus.

</doc>
<doc id="2818860" url="https://pl.wikipedia.org/wiki?curid=2818860" title="T-10">
T-10



</doc>
<doc id="2818862" url="https://pl.wikipedia.org/wiki?curid=2818862" title="Medalistki mistrzostw Polski seniorów w biegu na 10 000 metrów">
Medalistki mistrzostw Polski seniorów w biegu na 10 000 metrów

Medalistki mistrzostw Polski seniorów w biegu na 10 000 metrów – zdobywczynie medali seniorskich mistrzostw Polski w konkurencji biegu na 10 000 metrów.
Bieg na 10 000 metrów kobiet został rozegrany na mistrzostwach kraju po raz pierwszy na mistrzostwach w 1984 r., które odbyły się w Sopocie. Zwyciężyła Renata Kokowska z Orła Wałcz, która uzyskała czas 34:04,06.
Mistrzostwa Polski w biegu na 10 000 metrów kobiet są zwykle rozgrywane w innych terminach i miejscach niż główne mistrzostwa Polski (z wyjątkiem mistrzostw w latach 1992-1995 i 1997-2001).
Najwięcej medali mistrzostw Polski (siedem) zdobyła Dorota Gruca, która również wywalczyła najwięcej złotych medali (sześć).
Aktualny rekord mistrzostw Polski seniorów w biegu na 10 000 metrów wynosi 31:52,11 i został ustanowiony przez Dorotę Grucę podczas mistrzostw w 2004 w Policach.
Klasyfikacja medalowa.
W historii mistrzostw Polski seniorów na podium tej imprezy stanęło w sumie 59 biegaczek. Najwięcej medali – 7 – wywalczyła Dorota Gruca, która zdobyła również najwięcej złotych (6). W tabeli kolorem wyróżniono zawodniczki, którzy wciąż są czynnymi lekkoatletkami.
Zmiany nazwisk.
Niektóre zawodniczki w trakcie kariery lekkoatletycznej zmieniały nazwiska. Poniżej podane są najpierw nazwiska panieńskie, a następnie po mężu:

</doc>
<doc id="2818867" url="https://pl.wikipedia.org/wiki?curid=2818867" title="Dolny Taras (osiedle w Bydgoszczy)">
Dolny Taras (osiedle w Bydgoszczy)



</doc>
<doc id="2818874" url="https://pl.wikipedia.org/wiki?curid=2818874" title="Lista odcinków serialu Doktor Hart">
Lista odcinków serialu Doktor Hart

Poniżej znajduje się lista odcinków serialu telewizyjnego Doktor Hart ("Hart of Dixie") – emitowanego przez amerykańską stację telewizyjną The CW od 26 września 2011 r. W Polsce emitowany od 17 grudnia 2012 roku przez stację Fox Life
Sezon 1 (2011-2012).
!! style="background-color: #FADA5E; color:#100; text-align: center;"|#
!! style="background-color: #FADA5E; color:#100; text-align: center;"|Tytuł 
!! style="background-color: #FADA5E; color:#100; text-align: center;"|Polski tytuł
!! style="background-color: #FADA5E; color:#100; text-align: center;"|Reżyseria
!! style="background-color: #FADA5E; color:#100; text-align: center;"|Scenariusz
!! style="background-color: #FADA5E; color:#100; text-align: center;"|Premiera 
!! style="background-color: #FADA5E; color:#100; text-align: center;"|Premiera 
Sezon 2 (2012-2013).
W Polsce premierowe odcinki drugiego sezonu serialu są emitowane od 12 sierpnia 2013 roku na kanale Fox Life.
!! style="background-color: #CC9966; color:#100; text-align: center;"|#
!! style="background-color: #CC9966; color:#100; text-align: center;"|Tytuł 
!! style="background-color: #CC9966; color:#100; text-align: center;"|Polski tytuł
!! style="background-color: #CC9966; color:#100; text-align: center;"|Reżyseria
!! style="background-color: #CC9966; color:#100; text-align: center;"|Scenariusz
!! style="background-color: #CC9966; color:#100; text-align: center;"|Premiera 
!! style="background-color: #CC9966; color:#100; text-align: center;"|Premiera 
Sezon 3 (2013-2014).
Premierowy odcinek 3 sezonu został wyemitowany 7 października 2013 roku.
!! style="background-color: #FF62D0; color:#100; text-align: center;"|#
!! style="background-color: #FF62D0; color:#100; text-align: center;"|Tytuł 
!! style="background-color: #FF62D0; color:#100; text-align: center;"|Polski tytuł
!! style="background-color: #FF62D0; color:#100; text-align: center;"|Reżyseria
!! style="background-color: #FF62D0; color:#100; text-align: center;"|Scenariusz
!! style="background-color: #FF62D0; color:#100; text-align: center;"|Premiera 
!! style="background-color: #FF62D0; color:#100; text-align: center;"|Premiera 
Sezon 4 (2014-2015).
8 maja 2014 roku, stacja The CW zamówiła 4 sezon Doktor Hart 
!! style="background-color: #0099CC; color:#100; text-align: center;"|#
!! style="background-color: #0099CC; color:#100; text-align: center;"|Tytuł 
!! style="background-color: #0099CC; color:#100; text-align: center;"|Polski tytuł
!! style="background-color: #0099CC; color:#100; text-align: center;"|Reżyseria
!! style="background-color: #0099CC; color:#100; text-align: center;"|Scenariusz
!! style="background-color: #0099CC; color:#100; text-align: center;"|Premiera 
!! style="background-color: #0099CC; color:#100; text-align: center;"|Premiera 

</doc>
<doc id="2818877" url="https://pl.wikipedia.org/wiki?curid=2818877" title="Lipień bajkalski">
Lipień bajkalski

Lipień bajkalski, czarny lipień bajkalski ("Thymallus baicalensis") – gatunek ryby łososiokształtnej zaliczanej do lipieniowatych.
Występowanie.
Syberia południowa – Bajkał i jego dopływy.
W Polsce jest gatunkiem obcym, który wyginął. Na tereny Polski przybył w 1973 jako gatunek inwazyjny z Czechosłowacji, gdzie był introdukowany. W wyniku powodzi wydostał się z ośrodka zarybieniowego Hynčice rzeką Ścinawką do Nysy Kłodzkiej, w której następnie w latach siedemdziesiątych obserwowano pojedyncze osobniki tego gatunku. Potem wyginął lub skrzyżował się z rodzimym lipieniem europejskim.

</doc>
<doc id="2818888" url="https://pl.wikipedia.org/wiki?curid=2818888" title="B707">
B707



</doc>
<doc id="2818893" url="https://pl.wikipedia.org/wiki?curid=2818893" title="Le Breuil (Marna)">
Le Breuil (Marna)

Le Breuil – miejscowość i gmina we Francji, w regionie Grand Est, w departamencie Marna.
Według danych na rok 2009 gminę zamieszkiwało 400 osób, a gęstość zaludnienia wynosiła 25 osób/km².

</doc>
<doc id="2818896" url="https://pl.wikipedia.org/wiki?curid=2818896" title="Gaston de Foix">
Gaston de Foix



</doc>
<doc id="2818898" url="https://pl.wikipedia.org/wiki?curid=2818898" title="Giuliano di Lorenzo de' Medici">
Giuliano di Lorenzo de' Medici



</doc>
<doc id="2818899" url="https://pl.wikipedia.org/wiki?curid=2818899" title="Piero II de' Medici">
Piero II de' Medici



</doc>
<doc id="2818900" url="https://pl.wikipedia.org/wiki?curid=2818900" title="Ippolito de' Medici">
Ippolito de' Medici



</doc>
<doc id="2818902" url="https://pl.wikipedia.org/wiki?curid=2818902" title="Lotus 103">
Lotus 103



</doc>
<doc id="2818903" url="https://pl.wikipedia.org/wiki?curid=2818903" title="Ulica Kapelanka w Krakowie">
Ulica Kapelanka w Krakowie

Ulica Kapelanka – ulica w Krakowie, biegnąca od skrzyżowania z ulicami Adolfa Nowaczyńskiego, gen. Bohdana Zielińskiego i Monte Cassino do skrzyżowania z ulicami Stefana Grota-Roweckiego, Wacława Lipińskiego, Jana Brożka. Ulica oddziela Ludwinów od Zakrzówka.
Powstała w połowie XIX wieku (1849-1855) jako droga dojazdowa do austriackiego szańca FS-25. Nazwę Kapelanka otrzymała w 1912. Upamiętnia ona istniejącą tutaj osadę Kapelanka, która do końca XVIII wieku stanowiła uposażenie kapelanów katedry wawelskiej.
Na początku XX wieku biegła od ul. Twardowskiego do ul. Ceglarskiej. Mieściły się wówczas przy niej koszary kawalerii. Ulica została przebudowana do obecnego przebiegu w latach 70. XX wieku.
Wzdłuż ulicy biegnie torowisko tramwajowe – fragment Krakowskiego Szybkiego Tramwaju.
Przy ul. Kapelanka znajduje się hipermarket Kaufland oraz Centrum Monitorowania Jakości w Ochronie Zdrowia.

</doc>
<doc id="2818904" url="https://pl.wikipedia.org/wiki?curid=2818904" title="Jakub Popiwczak">
Jakub Popiwczak

Jakub Popiwczak (ur. 17 kwietnia 1996 w Legnicy) – polski siatkarz, grający na pozycji libero. Uczył się w Zespole Szkół Mistrzostwa Sportowego w Jastrzębiu-Zdroju. Zaczynał jako zawodnik Ikara Legnica. Uczęszczał do ZSI w Legnicy. Studiował na AWF w Katowicach.
Jego ojciec Dariusz był siatkarzem, a młodszy brat Filip, również gra na pozycji libero.
W 2022 roku urodził mu się syn o imieniu Jan.
Sukcesy klubowe.
młodzieżowe.
Mistrzostwa Polski Kadetów:
Mistrzostwa Polski Juniorów:
Młoda Liga:
seniorskie.
Mistrzostwo Polski:
Liga Mistrzów:
Superpuchar Polski:
Sukcesy reprezentacyjne.
Memoriał Huberta Jerzego Wagnera:
Liga Narodów:
Puchar Świata:
Mistrzostwa Świata:

</doc>
<doc id="2818905" url="https://pl.wikipedia.org/wiki?curid=2818905" title="Derenk">
Derenk

Derenk – opuszczona wieś na Węgrzech położone w komitacie Borsod-Abaúj-Zemplén (dawny komitat Abaúj-Torna). Nazwa Derenk pochodzi od słowiańskiego słowa "dereń". Wieś leży w dolinie rzeki Bodva, na wysokości 400 m n.p.m., w odległości 1 km od granicy słowackiej. Do 1943 roku przez ponad 200 lat była zamieszkana przez ludność polską.
Struktura wsi.
Derenk był wsią bez wyraźnego centrum, o strukturze jednoulicznej. Domy z budynkami gospodarczymi były rozłożone po dwóch stronach ulicy o długości ok. 1,5 km. To, że Derenk leży w dolinie, początkowo utrudniało, później już uniemożliwiało rozbudowanie wsi. Miejscowi zaczęli budować dla swych dzieci domy na swoich polach, co doprowadziło później do całkowitego zabudowania wsi. Proces ten skończył się po pierwszej wojnie światowej, kiedy biedniejsi, którzy poszli na front, dostali ziemie w innym miejscu. W tym czasie wieś uzyskała ostateczną formę.
Historia.
Derenk był wsią założoną w okresie średniowiecza i należącą kolejno do rodzin Bebeków, hrabiów Csákych, książąt Esterházych. Liczba ludności spadła w okresie panowania tureckiego i powstania Rakoczego, aż w końcu w roku 1711 w wyniku epidemii dżumy wieś całkiem wymarła. Wtedy, w latach 1717-1720, wieś zaludniono góralami pochodzącymi ze Spisza i Podhala. Potwierdzają to dane archiwalne, na przykład zapis Mátyása Béli na temat Derenku w rozdziale poświęconym komitatowi Torna w jego "Notitia Hungariae": "Polonis noviter impopulata".
Ludność wsi oscylowała około pięciuset mieszkańców: w 1833 roku było ich 507, w 1852 - 418, w 1869 - 392 osoby, w 1900 - 367, w 1910 - 373, w 1920 - 416, w 1930 - 439 a w 1941 - 443 osoby.
W 1938 roku regent Węgier Miklós Horthy chcąc rozszerzyć istniejące tereny myśliwskie zaczął stopniowo wysiedlać ludność. W 1943 roku cała wieś została zburzona, poza dawną szkołą, która miała służyć jako kwatera myśliwska. Ludność przesiedlono głównie do Emőd-Istvánmajor a także do Ládbesenyő-Andrástanya oraz Emőd, Mezőnyárád, Szendrő, Tiszaszederkény, Tóharaszt i Vatta. Tak przestało istnieć skupisko polskie na Węgrzech, którego mieszkańcy - do dziś - przez niemal 300 lat zachowali tożsamość etniczną i język.
Zabytki.
Jedynie co zostało z miejscowości to kapliczka zbudowana na miejscu kościoła oraz budynek szkoły, w którym znajduje się muzeum poświęcone historii i mieszkańcom wsi Derenk, jak również cmentarz.
Pamięć.
Co roku, od 1990 na ruinach najstarszej polskiej wsi na Węgrzech, zazwyczaj w trzecią niedzielę lipca ma miejsce odpust polonijny. Organizatorami są Wojewódzki Samorząd Polski oraz Zrzeszenie Polskich Samorządów Mniejszościowych komitatu Borsod-Abaúj-Zemplén, przy wsparciu Ambasady RP na Węgrzech.
Kilka potomkiń mieszkańców Derenka stworzyło zespół ludowy Drenka Polska, który wykonuje tradycyjne piosenki ze wsi.
Popularne nazwiska w Derenku.
Popularne nazwiska w Derenku: 

</doc>
<doc id="2818909" url="https://pl.wikipedia.org/wiki?curid=2818909" title="Aino Kallunki">
Aino Kallunki

Aino Kallunki (ur. w XX wieku) – fińska biathlonistka. W Jej największym sukcesem było zajęcie trzeciego miejsca w klasyfikacji generalnej pierwszej edycji Pucharu świata w sezonie 1982/1983. Wyprzedziły ją tylko dwie Norweżki: Gry Østvik i Siv Bråten. Dwukrotnie stawała na podium w szwedzkim Falun: wygrała sprint na 5 km oraz zajęła trzecie miejsce w biegu indywidualnym za Østvik i Bråten. Aż do sezonu 2010/2011, w którym najlepsza okazała się Kaisa Mäkäräinen Kallunki była jedyną fińską biathlonistką, która uplasowała się w pierwszej trójce klasyfikacji końcowej PŚ. W 1984 roku wystartowała na mistrzostwach świata w Chamonix, gdzie razem z Tuulą Ylinen i Ailą Flyktman zajęła czwarte miejsce w sztafecie, przegrywając walkę o brązowy medal z reprezentantkami USA. W startach indywidualnych zajęła 21. miejsce w biegu indywidualnym oraz 25. w sprincie. Na rozgrywanych trzy lata później mistrzostwach świata w Lahti zajęła odpowiednio dziesiąte i siedemnaste miejsce.

</doc>
<doc id="2818910" url="https://pl.wikipedia.org/wiki?curid=2818910" title="Diamentowa Liga 2013">
Diamentowa Liga 2013

Samsung Diamentowa Liga 2013 – czwarta edycja prestiżowych zawodów Diamentowej Ligi na świecie. W 2013 roku pierwszy mityng tradycyjnie odbył się w stolicy Kataru Doha na stadionie Qatar SC Stadium. Po 27 lipca w zawodach trwała blisko miesięczna przerwa ze względu na mistrzostwa świata.
Polacy.
W sezonie 2013 Diamentowej Ligi punktowało czworo polskich zawodników. Piotr Małachowski w konkurencji rzutu dyskiem zajął drugie miejsce (14 punktów). Poza tym Marcin Lewandowski w biegu na 800 metrów był szósty (1 punkt), Robert Urbanek w rzucie dyskiem był szósty (2 punkty) i Artur Noga w biegu na 110 metrów przez płotki był siódmy (1 punkt).

</doc>
<doc id="2818912" url="https://pl.wikipedia.org/wiki?curid=2818912" title="Gilbert de la Porrée">
Gilbert de la Porrée

Gilbert de la Porrée (ur. 1076, zm. 4 września 1154) – filozof scholastyczny, przedstawiciel szkoły z Chartres, od 1142 roku biskup Poitiers. Był uczniem Bernarda z Chartres, a także jego następcą na stanowisku wielkiego mistrza szkoły. W swych pracach podejmował zagadnienia ontologiczne zarówno w oparciu o filozofię Platona, jak i Arystotelesa. Jego pierwszym dziełem był komentarz do dzieła Boecjusza "O Trójcy", który sprowadził na niego podejrzenia o herezje ze strony Bernarda z Clairvaux. Przypisuje się mu także autorstwo "Księgi sześciu zasad" (łac. "Liber sex principiorum"), która do XV wieku była stałym elementem nauczania średniowiecznych uniwersytetów.
Filozofia.
Gilbert wyróżnił dwa rodzaje rzeczy substancję i subsystencję. Subsystencje były to istoty powszechne, a substancje istoty jednostkowe. Na przykład konkretny człowiek był substancją, a jego subsystencją było "człowieczeństwo". Substancja była połączeniem subsystencji z cechami indywidualnymi (przypadłościowymi), które jedynie różnicowały istoty w obrębie tego samego gatunku lub rodzaju, same natomiast nie wpływały na jego istotę. Subsysytencja zaś nie posiadała cech przypadłościowych.
Jednakże Gilbert uważał, że w rzeczywistości istnieje jedynie substancja, zaś subsystencja jest tylko formą, która w połączeniu z materią tworzy substancję. Bóg w jego rozumieniu był jedynym pełnym bytem, bytem po prostu, jest identyczny ze swą boskością - wszystkie inne byty swe bytowanie zawdzięczają Bogu.

</doc>
<doc id="2818913" url="https://pl.wikipedia.org/wiki?curid=2818913" title="Thymallus baicalensis">
Thymallus baicalensis



</doc>
<doc id="2818915" url="https://pl.wikipedia.org/wiki?curid=2818915" title="Ornitolog (opowieść bizantyńska)">
Ornitolog (opowieść bizantyńska)

Ornitolog ("Pulolὸgos") – XIV-wieczna bizantyńska opowieść zwierzęca
Opowieść poetycka zatytułowana "Ornitolog" obejmuje 650 nierymowanych wierszy politycznych. Akcja utworu rozgrywa się na weselu syna króla ptaków, orła, na które zaprosił on skrzydlatych pobratymców. W czasie uczty wśród ptaków wybucha kłótnia. Bocian obraża łabędzia, mewa wdaje się w spór z gęsią, brodziec z bażantem. Spór łagodzi orzeł strasząc ptaki interwencją jastrzębia i sokoła. Utwór stanowi celną satyrę na stosunki społeczne w Bizancjum. Zawiera też sporo wiadomości o Frankach, Wołochach, Bułgarach i Turkach.
Ornitolog powstał w początkach XIV stulecia prawdopodobnie w Nicei. Zachował się w 8 wersjach. Najstarszy zachowany rękopis pochodzi z 1461 roku.

</doc>
<doc id="2818923" url="https://pl.wikipedia.org/wiki?curid=2818923" title="Pałac w Maciejowie">
Pałac w Maciejowie

Pałac w Maciejowie – klasycystyczny pałac, zaprojektowany przez Carla Gottharda Langhansa, zbudowany w roku ok. 1790. Wpisany do rejestru zabytków 14 kwietnia 1964 z numerem 803/64. W skład zespołu zabytkowego wchodzi park, który również jest zabytkiem, wpisanym do rejestru zabytków 25 sierpnia 1976 roku pod numerem 15/76.
Historia.
Najstarsze informacje o wsi Maciejów pochodzą z 1466 roku. w I poł.XVII wieku wieś była własnością Adama von Frankenberg, starosty kluczborskiego i byczyńskiego oraz członka rady księstwa brzeskiego.
Po jego śmierci, w lutym 1650 roku, dobra stały się własnością syna. W roku 1739 właścicielem wsi był Leopold von Frankenberg. Na przełomie XVIII i XIX wieku Maciejów należał do hrabiego Franciszka von Gaschin, który odsprzedał go Ernstowi Filipowi von Bethusy-Huc. Kolejnym właścicielem, w 1886 roku, został baron Oskar von Rothkirch-Pantheu. W 1898 roku Maciejów przeszedł w posiadanie hrabiego Bernarda von Prittwitz-Gaffron, w 1909 roku Gustawa Staroste, w 1917 roku hrabia Johanna Broel Plater, a potem wsią zarządzał Kurt Dobers. 
Podczas II wojny światowej, jako jeden z nielicznych obiektów nie został ograbiony ze swojego wyposażenia. Zachował się m.in. zespół romantycznych malowideł ściennych z przełomu XVIII i XIX w. Tempera na tynku w salonie na I piętrze wpisana jest w rejestr zabytków Ks.B.t.II-93/1/-8/07.
Po zakończeniu II wojny światowej pałac znalazł się w posiadaniu Skarbu Państwa i użytkownikiem został PGR w Maciejowie. Wskutek wieloletnich zaniedbań budowla została doprowadzona do ruiny. W 1982 roku pałac zakupiła osoba prywatna i budowla w części została odremontowana. Kolejna zmiana właściciela nastąpiła w 2006 roku. Obecnie pałac należy do prywatnego przedsiębiorcy, który przywrócił mu jego dawny blask. Pomieszczenia na parterze i piętrze zostały starannie odrestaurowane. Do najcenniejszych fragmentów dawnego wystroju należą polichromie ścienne z okresu budowy pałacu. Obecnie w zabytku powstało Muzeum Wnętrz.
Architektura i wnętrze pałacu.
Pałac w Maciejowie wzniesiono według projektu Carla Gottharda Langhansa. Budynek jest murowany z cegły, otynkowany, zbudowany na planie prostokąta, dwukondygnacjowy, na wysokich piwnicach sklepionych żaglasto, nakryty wysokim czterospadowym dachem. Fasada jest jedenastoosiowa z umieszczonym centralnie wejściem do piwnic, ponad którym podjazd i portyk o dwóch jońskich kolumnach, zwieńczony został uproszczonym belkowaniem i trójkątnym spłaszczonym przyczółkiem. W elewacji ogrodowej zaakcentowana trójosiowa część środkowa, zwieńczona również trójkątnym spłaszczonym przyczółkiem. Okna są w prostokątnych obramieniach, część z gzymsikami jest wsparta na wolutach, w elewacjach bocznych, między oknami przestrzennie dekorowane są stiukowymi festonami. Układ wnętrz dwutraktowy z korytarzem między traktami i sienią oraz salonem na osi. Pomieszczenia przykryte sufitami, w salonie sufit z fasetami. W salonie na pierwszym piętrze zachował się zespół malowideł ściennych z przełomu XVIII i XIX wieku oraz oryginalny kominek. Front pałacu skierowany jest w stronę północno-wschodnią.
Pałac otacza zadbany park o powierzchni około 3,5 ha, w jego drzewostanie na szczególną uwagę zasługują około 200-letnie graby. Naprzeciw rezydencji, po drugiej stronie ulicy znajdują się budynki dawnego folwarku rozłożone wokół dziedzińca gospodarczego.

</doc>
<doc id="2818924" url="https://pl.wikipedia.org/wiki?curid=2818924" title="Kościół św. Mikołaja w Dąbiu">
Kościół św. Mikołaja w Dąbiu

Kościół Świętego Mikołaja w Dąbiu – rzymskokatolicki kościół parafialny w mieście Dąbie. Mieści się przy ulicy Żeromskiego. Należy do dekanatu kłodawskiego.
Świątynia została wybudowana w latach 1807-1809 w stylu eklektycznym według projektu Hilarego Szpilowskiego na miejscu poprzedniej budowli z XVII wieku, spalonej w 1793. Pracami budowlanymi kierował ówczesny proboszcz dąbski, Adam Wężyk. W 1823 dach budowli otrzymał pokrycie dachówką holenderską. W 1838 zostało skompletowane wyposażenie świątyni. 
W 1948 roku kościół został wyremontowany. Została wykonana polichromia przez malarza Józefa Mroza z Łodzi oraz został umieszczony w ołtarzu głównym obraz "Opłakiwanie" z 1736 roku. w latach 1967-1968 zostały namalowane freski o tematyce sakralnej, dzieło malarza Józefa Klaryski z Torunia.

</doc>
<doc id="2818925" url="https://pl.wikipedia.org/wiki?curid=2818925" title="Skylab 1">
Skylab 1



</doc>
<doc id="2818927" url="https://pl.wikipedia.org/wiki?curid=2818927" title="Mergen Mämmedow">
Mergen Mämmedow

Mergen Mämmedow ("Mergen Mamedov"; ur. 24 grudnia 1990 w Dżilikul w Tadżykistanie) – turkmeński lekkoatleta specjalizujący się w rzucie młotem, uczestnik igrzysk olimpijskich, rekordzista kraju.
W 2007 roku startował na mistrzostwach świata juniorów młodszych w Ostrawie, na których zajął 30. lokatę w eliminacjach i nie awansował do finału. W 2012 reprezentował Turkmenistan na igrzyskach olimpijskich w Londynie – 35. miejsce w konkursie eliminacyjnym nie dało mu awansu do finału. Medalista mistrzostw kraju.
Rekord życiowy: młot seniorski o wadze 7,26 kg – 74,01 (16 czerwca 2013, Ałmaty), jest to rekord Turkmenistanu. Mämmedow jest także aktualnym rekordzistą Turkmenistanu juniorów – 61,45 (25 kwietnia 2009, Aszchabad).

</doc>
<doc id="2818933" url="https://pl.wikipedia.org/wiki?curid=2818933" title="Opowiadanie dla dzieci o czworonogich zwierzętach">
Opowiadanie dla dzieci o czworonogich zwierzętach

Opowiadanie dla dzieci o czworonogich zwierzętach ("Diégesis pajdiὸphrastos ton tetrapὸdon zὸon") – bizantyńska opowieść zwierzęca z przełomu XIV i XV wieku.
"Opowiadanie dla dzieci o czworonogich zwierzętach" liczy sobie 1082 nierymowane wiersze polityczne. Lew i słoń wspólnie zasiadają na tronie. Obok tronu stoją wierni ministrowie: pantera i lampart, dalej - dworzanie wilk, pies i lis. Król lew chce zaprowadzić w swoim państwie trwały pokój. Zwołuje więc przez posłów: kota i mysz i przy pomocy małpy ogólne zgromadzenie zwierząt. Idei całkowitego pokoju przeciwne są zwierzęta mięsożerne. W czasie debaty dochodzi do krwawej walki. Lew rzuca się na krowę, lecz pada przebity rogami wołu. Tak kończy się władza silniejszego. Nastaje pokój, ale zwierzęta pozostają sobie wrogie.
Opowiadanie, mimo moralizatorskiej treści, nie było dopuszczone do użytku w szkołach ze względu na użyte w tekście wulgaryzmy i wyrazy obsceniczne. Zgromadzenie zwierząt odbywa się w 1365 roku, co pozwala datować utwór na koniec XIV wieku, jednak nie później niż XV wiek, z końca tego wieku pochodzi bowiem najstarszy zachowany rękopis.

</doc>
<doc id="2818936" url="https://pl.wikipedia.org/wiki?curid=2818936" title="Zbigniew Jedziński">
Zbigniew Jedziński

Zbigniew Jedziński, lit. Zbignev Jedinskij (ur. 17 stycznia 1959 w Grodnie) – litewski inżynier, działacz polityczny i samorządowy narodowości polskiej, poseł na Sejm Republiki Litewskiej.
Życiorys.
W 1977 ukończył szkołę średnią w Podbrodziu, a w 1982 studia w Instytucie Politechnicznym w Kownie. Pracę zawodową rozpoczynał w przedsiębiorstwie maszyn budowlanych, od 1986 do 2001 był naczelnym inżynierem w jednej z firm w Podbrodziu. Następnie obejmował dyrektorskie stanowiska w spółkach prawa handlowego. W 2005 został także doradcą mera rejonu wileńskiego.
Zaangażował się w działalność Związku Polaków na Litwie i Akcji Wyborczej Polaków na Litwie, został wiceprzewodniczącym partii. W 1997, 2000, 2003, 2007 i 2011 wybierany na radnego rejonu święciańskiego. W wyborach parlamentarnych w 2012 startował do parlamentu z listy krajowej AWPL, w głosowaniu otrzymał 6. wynik wśród kandydatów tego ugrupowania. Mandat poselski uzyskał po rezygnacji z jego objęcia złożonej przez Waldemara Tomaszewskiego i Zdzisława Palewicza. W 2016 z powodzeniem ubiegał się o poselską reelekcję.
W wyborach w 2020 był liderem listy wyborczej AWPL-ZChR, jednak jego partia nie przekroczyła progu wyborczego. W nowej kadencji Sejmu objął stanowisko asystenta sejmowego posła Czesława Olszewskiego.

</doc>
<doc id="2818940" url="https://pl.wikipedia.org/wiki?curid=2818940" title="Salomea z Juśkiewiczów">
Salomea z Juśkiewiczów

Salomea z Juśkiewiczów (ur. 1761 w Jarosławiu, zm. 1829 w Wożuczynie) – baronowa.
Życiorys.
Urodziła się 8 stycznia 1761 w Jarosławiu jako córka Michała i Marianny Juśkiewicz. Pochodziła z zamożnej rodziny mieszczańskiej. W 1779 wyszła za Andrzeja Wapińskiego. Po jego śmierci wyszła w 1809 za sędziego Jarosławskiego Jana Kraczewskiego. W 1822 w wyniku przymusowego wywłaszczenia przejęła majątek wożuczyński z tytułem baronowej.

</doc>
<doc id="2818941" url="https://pl.wikipedia.org/wiki?curid=2818941" title="Stackyard Green">
Stackyard Green

Stackyard Green – przysiółek w Anglii, w hrabstwie Suffolk, w dystrykcie Babergh, w civil parish Monks Eleigh. Leży 6.9 km na północny zachód od Hadleigh.

</doc>
<doc id="2818942" url="https://pl.wikipedia.org/wiki?curid=2818942" title="Mergen Mamedov">
Mergen Mamedov



</doc>
<doc id="2818943" url="https://pl.wikipedia.org/wiki?curid=2818943" title="José Movilla">
José Movilla



</doc>
<doc id="2818944" url="https://pl.wikipedia.org/wiki?curid=2818944" title="Michela Quattrociocche">
Michela Quattrociocche

Michela Quattrociocche (ur. 3 grudnia 1988 w Rzymie) - włoska aktorka filmowa.
Życiorys.
Po swoim debiucie aktorskim w filmie "Wybacz, ale będę ci mówiła skarbie" (2008), reżyserowanym przez Federico Moccia zyskała szerokie grono fanów i tym samym otworzyła sobie drogą do kariery aktorskiej. Kontynuując swoją pracę artystyczną zagrała m.in. w "Christmas in Beverly Hills", "Sharm El Sheik - Un'estate indimenticabile", "Wybacz, ale chcę się z tobą ożenić", "Una canzone per te".
Aktorka 18 kwietnia 2011 urodziła córkę Aurorę, natomiast 4 lipca 2012 wstąpiła w związek małżeński z włoskim piłkarzem Alberto Aquilani w Rzymie.

</doc>
<doc id="2818946" url="https://pl.wikipedia.org/wiki?curid=2818946" title="Viktors Hatuļevs">
Viktors Hatuļevs

Viktors Hatuļevs (ur. 17 lutego 1955 w Rydze, zm. 7 października 1994 tamże) – radziecki hokeista, łotewskiego pochodzenia, występujący na pozycji obrońcy oraz lewoskrzydłowego. Podczas całej swojej kariery hokejowej związany z klubem Dynamo Ryga. W 1975 roku został wybrany pierwszym zawodnikiem radzieckim, który został wybrany w drafcie ligi National Hockey League (NHL). Jednak nigdy w niej nie zagrał ponieważ zawodnicy Związku Radzieckiego nie mogli grać dla drużyn zagranicznych.
Kariera hokejowa.
Hatuļevs grał w drużynie Dynamo Ryga w latach 70. XX wieku. W Łotwie, wówczas części Związku Radzieckiego, hokej na lodzie był najpopularniejszym sportem. Drużyna Dinamo Ryga, pod wodzą Wiktora Tichonowa, awansowała do najwyższej klasy rozgrywkowej w ZSRR i konkurowała z najlepszymi drużynami, zajmując miejsca w czołowej ósemce.
Hatuļevs uczestniczył w dwóch pierwszych edycjach nieoficjalnych mistrzostw świata juniorów w hokeju na lodzie, który odbyły się w Leningradzie, w 1974 roku oraz w 1975 roku w Kanadzie i Stanach Zjednoczonych. Był najskuteczniejszym zawodnikiem turnieju roku 1974, zaś w 1975 roku został wybrany najlepszym napastnikiem oraz zgłoszony został do drużyny gwiazd turnieju. W obydwu turniejach, wraz z reprezentacją ZSRR, zdobył złote medale.
W wieku 20 lat Hatuļevs został pierwszym hokeistą urodzonym w Związku Radzieckim, który został wybrany w drafcie NHL. Na wybór Łotysza zdecydowała się drużyna Philadelphia Flyers w jedenastej rundzie, jako 160 zawodnik draftu roku 1975. W tym samym roku został również draftowany do konkurencyjnej ligi NHL – World Hockey Association (WHA) przez drużynę Cleveland Crusaders jako 116 zawodnik draftu. Po tych zdarzeniach zawodnik został zawieszony w prawach zawodnika przez ojczystą federację. Później zawieszenie zostało anulowane, jednakże zawodnik nie mógł wyjechać z kraju. Plotki głoszą, iż władze radzieckiego hokeja zawiesiły Hatuļevsa, aby zawodnicy radzieccy nie myśleli o grze dla drużyn zza żelaznej kurtyny. W 1977 i 1978 roku zagrał w sześciu meczach seniorskiej reprezentacji ZSRR w turnieju o Puchar Izwiestiji. W 1979 roku uczestniczył w pokazowych meczach z drużynami NHL, czyli w Super Series, podczas których zagrał w czterech meczach zdobywając dwie bramki. Odmówił gry w CSKA Moskwa, chcąc pozostać na rodzinnej Łotwie. Należy wspomnieć, że w czasach sowieckich większość najlepszych graczy zostało przeniesionych do CSKA. Odmawiając przeniesienia, można się było spodziewać kary.
W 1981 Hatuļevs został dożywotnio zdyskwalifikowany za uderzenie sędziego podczas walki z Władimirem Wikułowem.
Banicja i śmierć.
Po dyskwalifikacji przez "Radziecką Federację Hokeja" w 1981 roku, Hatuļevs został kierowcą taksówki. Później pracował w magazynie oraz jako ogrodnik na cmentarzu. Zmagał się z alkoholizmem. Przez pewien czas odsiadywał karę więzienia za handel narkotykami.
7 października 1994 roku został znaleziony martwy na ulicy w Rydze. Okoliczności jego śmierci wciąż są niewyjaśnione.
Statystyki.
Klubowe.
"M – mecze, G – gole, A – asysty, Pkt – Punktacja kanadyjska, MIN – minuty spędzone na ławce kar"

</doc>
<doc id="2818948" url="https://pl.wikipedia.org/wiki?curid=2818948" title="Viktors Hatulevs">
Viktors Hatulevs



</doc>
<doc id="2818951" url="https://pl.wikipedia.org/wiki?curid=2818951" title="Birkat ha-Minim">
Birkat ha-Minim

Birkat ha-Minim (hebr: ברכת המינים, „Błogosławieństwo heretyków”, dosł.: „I dla oszczerców”) – formuła stanowiąca "Dwunaste błogosławieństwo" w żydowskiej modlitwie "Amida" (modlitwa "Osiemnastu Błogosławieństw"). Treść modlitwy stanowi wezwanie do okazania boskiego gniewu na heretyków ("Minim"), którzy zagrażali integralności Żydów.
Powstanie.
Według traktatu "Berachot" 28b-29a w wersji Talmudu Babilońskiego, tekst ułożył Samuel ha-Katan na polecenie Rabbiego Gamaliela II pod koniec I wieku n.e. w Jawne. Traktat ten przedstawia okoliczności redakcji tekstu następująco:
Warianty tekstu.
Uri Ehrilch oraz Ruth Langer w artykule "Earliest texts of the Birkat Haminim" szczegółowo przeanalizowali 86 manuskryptów, odnalezionych głównie w genizie kairskiej a zawierających treść przysięgi, i podzielili je na siedem rodzin tekstualnych. Pierwsze dwie rodziny należą do wcześniejszej redakcji palestyńskiej. Pozostałe należą do redakcji babilońskiej.
W poniższej tabeli zaprezentowano wszystkie warianty tekstu "Birkat ha-Minim"
Użyty w tekście termin „odstępcy” ("meshummadim") odnosi się do apostatów kolaborujących z władzą rzymską. Słowem "Nocrim" określano początkowo Jezusa Nazarejczyka a później jego uczniów, a "Minim" - heretyków żydowskich.
Adresaci "Birkat ha-Minim".
Judeochrześcijanie.
Niektórzy uczeni twierdzą, że wersja "Dwunastego błogosławieństwa" zawierająca terminy "Nocrim" i "Minim" jest wersją pierwotną i skierowaną przeciwko judeochrześcijanom. Składają się na to trzy czynniki:
Ogół heretyków.
Inni postulują, że modlitwa nie została napisana przeciwko wyznawcom Chrystusa. Uważają, że wzmianka o "Nocrim" jest elementem dołączonym do modlitwy między 175 a 325 rokiem, a termin "Minim" odnosi się do różnych form herezji. Argumenty, jakie przedstawiają są następujące:
Pierwowzór "Birkat ha-Minim".
W Misznie "Berachot" IV, 4 zawarto najstarszą wzmiankę, w której można dostrzec echa "Birkat ha-Minim". 
Podobieństwa do treści modlitwy można znaleźć również w Mądrości Syracha 36,1-17, zwłaszcza we fragmencie:
w 2 Księdze Machabejskiej 1, 24-29:
oraz w apokryficznych Psalmach Salomona 4, 6-7:

</doc>
<doc id="2818952" url="https://pl.wikipedia.org/wiki?curid=2818952" title="Polstead Heath">
Polstead Heath

Polstead Heath – przysiółek w Anglii, w hrabstwie Suffolk, w dystrykcie Babergh, w civil parish Polstead. Znajdują się w nim Spencer's Farmhouse, The Orchards i White House Farmhouse.

</doc>
<doc id="2818954" url="https://pl.wikipedia.org/wiki?curid=2818954" title="Kościół Matki Boskiej Wniebowziętej w Puszczykowie">
Kościół Matki Boskiej Wniebowziętej w Puszczykowie

Kościół Matki Boskiej Wniebowziętej w Puszczykowie − rzymskokatolicki kościół parafialny w podpoznańskim mieście Puszczykowo. Należy do dekanatu lubońskiego. Mieści się przy ulicy Kościelnej.
Historia.
Inicjatywa budowy świątyni katolickiej w Puszczykowie pojawiła się w 1911 ze strony licznie przybywających tu na wypoczynek Polaków, poznańskich katolików. Był to okres gwałtownego wzrostu popularności miejscowości, jako letniska. Na mszę jeżdżono wówczas do kościoła św. Floriana w Wirach oddalonego o kilka kilometrów. W 1911 Jadwiga z Luzińskich Adamska założyła "Stowarzyszenie dla budowy kościoła rzymsko-katolickiego w Puszczykowie" i zbierała na ten cel datki. Od 1915 msze odprawiano w jednej z prywatnych willi.
Zlecenie na zaprojektowanie kościoła w Puszczykowie otrzymał Adam Ballenstedt, który do 1918 prowadził biuro projektowe w Mannheim. Wcześniej projekt w stylu zakopiańskim wykonał Adam Batycki (niezrealizowany). Prace nie zostały jednak zbyt wcześnie rozpoczęte. Budowę zainicjowano w dniu 31 lipca 1923. Ballenstedt był również autorem projektu trzech ołtarzy i dzwonnicy. 9 września 1923 ks. infułat Stanisław Adamski poświęcił kamień węgielny i wmurował akt erekcyjny. Nową parafię wydzielono z parafii wirskiej. Erygował ją 26 czerwca 1928 kardynał August Hlond. Konsekracji kościoła dokonano 22 lipca 1937.
Wkrótce po zbudowaniu ołtarza głównego wzbudził on kontrowersje parafian, jako zbyt ciężki, przytłaczający, nie pasujący do skromnego wnętrza i zbytnio dominujący tabernakulum. W związku z tym zlecono zaprojektowanie nowego. Projekt wykonał Marian Andrzejewski tworząc ołtarz tumbowy z nadstawą z drewnianej, złoconej wici dekoracyjnej. Obraz "Wniebowzięcie" ze starego ołtarza, również krytykowany przez parafian, przeniesiono na plebanię, gdzie zaginął w czas II wojny światowej.
Do 1956 w kościele używano fisharmonii. W tym samym roku wykonano organy (przedsiębiorstwo Władysława Kaczmarka z Wronek). Służyły one do 2006, kiedy to przekazano je do sanktuarium w Dąbrówce Kościelnej, gdzie funkcjonują do dziś. W 2007 oddano do użytku nowe organy (23 głosy, w tym cztery językowe, dwa manuały, 56 klawiszy i klawiatura pedałowa o 30 klawiszach).
Po soborze watykańskim II ustawiono w kościele kolejny ołtarz, tym razem projektu Kazimierza Pielatowskiego (drewno). W latach 60. XX wieku wstawiono witraże o motywach przyrodniczych w prezbiterium (projekt Zygmunta Kośmickiego). W 2003 (75-lecie parafii) gruntownie odnowiono prezbiterium. 
Architektura.
Bryła budowli jest bardzo prosta. Wnętrze budowli powtarza prostotę rzutu poziomego i skromność dekoracji architektonicznej ścian zewnętrznych. Zasadą projektowania świątyni była funkcjonalność liturgiczna. Elementy dekoracyjne (portale, obramienia okien) reprezentują styl neobarokowy, natomiast kolumnada podtrzymująca chór organowy reprezentuje neoklasycyzm. Obecny ołtarz główny został zaprojektowany przez Mariana Andrzejewskiego. Obecne ołtarze boczne są zakończone małymi walutami, dzięki temu stały się lekkie. W ołtarz głównym znajduje się figura Matki Boskiej Wniebowziętej wykonana w 1936 przez Czesława Woźniaka. W lewym ołtarzu bocznym znajduje się obraz namalowany przez Bronisława Bartla. W prawym ołtarz bocznym znajduje się obraz Madonny z Dzieciątkiem namalowany przez Władysława Roguskiego. Oryginalna jest ambona, którą zaprojektował Lucjan Michałowski. 
Otoczenie.
W 1932 przy kościele wzniesiono dzwonnicę projektu Adama Ballenstedta, która spłonęła w 1976. W tym samym roku wzniesiono nową z elementami zakopiańskimi. Plebania pochodzi sprzed 1937, a dom parafialny z 2016. Przy kościele stoją też:

</doc>
<doc id="2818957" url="https://pl.wikipedia.org/wiki?curid=2818957" title="Maksim Grigorjew">
Maksim Grigorjew

Maksim Siergiejewicz Grigorjew (ros. Максим Сергеевич Григорьев, ur. 6 lipca 1990 w Lipiecku) – piłkarz rosyjski grający na pozycji lewego pomocnika w rosyjskim klubie Awangard Kursk.
Życiorys.
Kariera piłkarska.
Swoją karierę piłkarską Grigorjew rozpoczął w klubie Spartak Moskwa. W 2009 awansował do kadry pierwszego zespołu. 21 marca 2009 zadebiutował w Priemjer-Lidze w przegranym 0:1 wyjazdowym meczu z Kubaniem Krasnodar. W Spartaku rozegrał trzy mecze, oba w 2009. W 2010 nie wystąpił w żadnym spotkaniu.
W 2011 Grigorjew został zawodnikiem klubu MITOS Nowoczerkask, ale następnie został wypożyczony do FK Rostów. W Rostowie swój debiut zanotował 2 kwietnia 2011 w zremisowanym 1:1 wyjazdowym meczu z Lokomotiwem Moskwa i w debiucie zdobył gola. W zespole Rostowa był podstawowym zawodnikiem.
W 2012 Grigorjew przeszedł do Lokomotiwu Moskwa. W Lokomotiwie zadebiutował 2 maja 2012 w przegranym 0:3 domowym spotkaniu z CSKA Moskwa. W 2014 został wypożyczony do FK Rostów. W 2015 wrócił do Lokomotiwu, a w 2016 ponownie trafił do Rostowa.
Następnie występował w klubach FK Orenburg, Urał Jekaterynburg i Bałtika Kaliningrad. 19 stycznia 2019 podpisał z rosyjskim klubem Awangard Kursk. 
Kariera reprezentacyjna.
W 2011 Grigorjew zadebiutował w reprezentacji Rosji U-21. W dorosłej reprezentacji zadebiutował 14 listopada 2012 w zremisowanym 2:2 towarzyskim meczu ze Stanami Zjednoczonymi, rozegranym w Krasnodarze. W 11. minucie tego meczu zmienił Fiodora Smołowa.

</doc>
<doc id="2818959" url="https://pl.wikipedia.org/wiki?curid=2818959" title="Muarem Muarem">
Muarem Muarem

Muarem Muarem (ur. 22 października 1988 w Skopju) − macedoński piłkarz występujący na pozycji pomocnika w KF Gostiwar. W reprezentacji Macedonii zadebiutował w 2011 roku. Rozegrał w niej 7 meczów.

</doc>
<doc id="2818961" url="https://pl.wikipedia.org/wiki?curid=2818961" title="Summer melody">
Summer melody

summer melody – pierwszy singel japońskiej piosenkarki Yukari Tamury, wydany 23 maja 2001 przez wytwórnię Konami Music Entertainment.

</doc>
<doc id="2818964" url="https://pl.wikipedia.org/wiki?curid=2818964" title="Polskie encyklopedie uniwersalne">
Polskie encyklopedie uniwersalne

Polskie encyklopedie ogólne

</doc>
<doc id="2818965" url="https://pl.wikipedia.org/wiki?curid=2818965" title="Polskie encyklopedie powszechne">
Polskie encyklopedie powszechne

Polskie encyklopedie ogólne

</doc>
<doc id="2818968" url="https://pl.wikipedia.org/wiki?curid=2818968" title="IAM Cycling">
IAM Cycling

IAM Cycling – była szwajcarska zawodowa grupa kolarska.
Właścicielem grupy była IAM, szwajcarska grupa zarządzająca funduszami inwestycyjnymi.
W latach 2015-2016 grupa otrzymała licencję UCI WorldTeams.
Historia.
O powstaniu grupy poinformowano w kwietniu 2012 roku przy okazji wyścigu Tour de Romandie. Głównym celem projektu, którego elementem jest profesjonalna grupa kolarska, był rozwój kolarstwa w Szwajcarii.

</doc>
<doc id="2818970" url="https://pl.wikipedia.org/wiki?curid=2818970" title="Natalja Prikazczikowa">
Natalja Prikazczikowa

Natalja Wiktorowna Prikazczikowa (ros. Наталья Викторовна Приказчикова, ur. w 1968 w Engels) – radziecka biathlonistka, trzykrotna medalistka mistrzostw świata.
Kariera.
Największe sukcesy w karierze osiągała podczas mistrzostw świata w Feistritz w 1989 roku. Wspólnie ze Swietłaną Dawydową i Jeleną Gołowiną zdobyła złoty medal w sztafecie, a razem z Gołowiną, Dawydową i Łuizą Czerepanową najlepsza była również w biegu drużynowym. Na tych samych mistrzostwach zajęła też trzecie miejsce w sprincie, ulegając jedynie Anne Elvebakk z Norwegii i Cwetanie Krystewej z Bułgarii.
W zawodach Pucharu Świata zadebiutowała 15 grudnia 1988 roku w Les Saisies, zajmując dwunaste miejsce w biegu indywidualnym. Tym samym już w debiucie zdobyła pierwsze punkty. Pierwszy raz na podium zawodów pucharowych stanęła dwa dni później w tej samej miejscowości, kończąc rywalizację w sprincie na drugiej pozycji. Rozdzieliła tam dwie reprezentantki Bułgarii: Nadeżdę Aleksiewą i Cwetanę Krystewą. W kolejnych startach jeszcze pięć razy stawała na podium zawodów tego cyklu, odnosząc jedno zwycięstwo: 11 marca 1989 roku w Östersund zwyciężyła w sprincie. Najlepsze wyniki osiągnęła w sezonie 1988/1989, kiedy zajęła drugie miejsce w klasyfikacji generalnej, przegrywając tylko z Gołowiną.

</doc>
<doc id="2818976" url="https://pl.wikipedia.org/wiki?curid=2818976" title="Jody Ann Muir">
Jody Ann Muir

Jody Ann Muir (ur. 1 stycznia 1991 w Kingston) – jamajska lekkoatletka specjalizująca się w biegach sprinterskich.
Zawodniczka jest wielokrotną medalistką CARIFTA Games. W 2009 dwukrotnie stawała na podium mistrzostw panamerykańskich juniorów. Złota medalistka juniorskich mistrzostw Ameryki Środkowej i Karaibów w sztafecie 4 × 400 metrów. W 2010 startowała na mistrzostwach świata juniorów, na których zdobyła brąz w sztafecie 4 × 400 metrów, a indywidualnie zajęła 5. miejsce w biegu na 400 metrów. Podwójna brązowa medalistka młodzieżowych mistrzostw NACAC z 2012. Zdobywała medale juniorskich mistrzostw kraju.

</doc>
<doc id="2818978" url="https://pl.wikipedia.org/wiki?curid=2818978" title="Jody-Ann Muir">
Jody-Ann Muir



</doc>
<doc id="2818979" url="https://pl.wikipedia.org/wiki?curid=2818979" title="Jodi-Ann Muir">
Jodi-Ann Muir



</doc>
<doc id="2818980" url="https://pl.wikipedia.org/wiki?curid=2818980" title="Jodi Ann Muir">
Jodi Ann Muir



</doc>
<doc id="2818981" url="https://pl.wikipedia.org/wiki?curid=2818981" title="Lily Aldridge">
Lily Aldridge

Lily Maud Aldridge (ur. 15 listopada 1985 w Santa Monica) – amerykańska modelka najbardziej znana ze współpracy z Victoria’s Secret.
Życiorys.
W wieku 17 lat pojawiła się na okładce gazety „Vogue”. Jej wizerunki pojawiły się w wielu magazynach takich jak: „Glamour”, „Cosmopolitan”, „Teen Vogue”. W styczniu 2011 pojawiła się na okładce brytyjskiego magazynu „GQ”. Jednak najbardziej znana jest ze współpracy z Victoria’s Secret.
Ojciec modelki, Alan Aldrige, to angielski artysta. Jej matka - Laura Lyons - była „Playmate of the Month” w lutym 1976 roku. 
12 maja 2011 poślubiła wokalistę amerykańskiego zespołu Kings of Leon - Caleba Followilla. Para poznała się na festiwalu Coachella w 2007 roku. 
21 czerwca 2012 urodziła się ich pierwsza córka - Dixie Pearl Followill.

</doc>
<doc id="2818987" url="https://pl.wikipedia.org/wiki?curid=2818987" title="Vicente Iborra">
Vicente Iborra

Vicente Iborra de la Fuente (ur. 16 stycznia 1988 w Moncadzie) – hiszpański piłkarz występujący na pozycji defensywnego pomocnika w klubie Levante, na wypożyczeniu z Villarreal CF.
Kariera.
Profesjonalną karierę piłkarską związał z klubem z rodzinnego miasta, Levante UD. Debiut w składzie pierwszej drużyny zaliczył w sezonie 2007/08, na skutek rezygnacji z gry części podstawowych zawodników związanych z zapaścią finansową "Los Granotas". Wówczas to po występie w spotkaniu Copa del Rey przeciwko Getafe CF 9 stycznia 2008 roku, cztery dni później wystąpił w meczu Primera División przeciwko Realowi Madryt (przegranym 0:2).
Po spadku swojego klubu do drugiej ligi stał się zawodnikiem wyjściowej jedenastki. Znany z nieustępliwości, waleczności, nawet wręcz z brutalności, o czym świadczy ponadprzeciętna liczba żółtych i czerwonych kartek, którą zawodnik ten zbiera w każdym sezonie. Po powrocie klubu, który przezwyciężył wewnętrzny kryzys finansowy, do La Liga, początkowo był graczem rezerwowym. Zmieniło się to po przejęciu funkcji szkoleniowca przez Juana Ignacio Martíneza, który uczynił Iborrę kluczowym elementem swojej układanki. Wysoka dyspozycja młodego defensywnego pomocnika i jego kolegów przyniosła klubowi pierwszy w jego historii awans do europejskich pucharów (6. miejsce w tabeli równało się wówczas możliwości występów w Lidze Europejskiej) – Levante doszło później do 1/8 finału.
Dwa sezony później waleczny gracz drugiej linii znalazł zatrudnienie w innym zespole Primera División, Sevilli FC.

</doc>
<doc id="2818989" url="https://pl.wikipedia.org/wiki?curid=2818989" title="Henryk Ciereszko">
Henryk Ciereszko

Henryk Ciereszko (ur. 9 września 1955 w Hermanówce) – polski duchowny rzymskokatolicki, doktor habilitowany nauk teologicznych, biskup pomocniczy białostocki od 2012.
Życiorys.
Urodził się 9 września 1955 w Hermanówce. W 1974 złożył egzamin dojrzałości w VI Liceum Ogólnokształcącym w Białymstoku. Następnie odbył studia w Archidiecezjalnym Wyższym Seminarium Duchownym w Białymstoku. Święceń prezbiteratu udzielił mu 14 czerwca 1981 w prokatedrze białostockiej biskup Edward Kisiel, administrator apostolski archidiecezji w Białymstoku. Magisterium obronił na Katolickim Uniwersytecie Lubelskim. W 1983 rozpoczął studia specjalistyczne w zakresie teologii fundamentalnej na Katolickim Uniwersytecie Lubelskim, gdzie w 1985 uzyskał licencjat, a w 1988 doktorat na podstawie dysertacji "Metoda apologetyczna Pawła Swietłowa". Również tam na podstawie rozprawy "Życie i działalność błogosławionego Michała Sopoćki (1888–1975). Pełna biografia apostoła miłosierdzia Bożego" uzyskał w 2013 stopień doktora habilitowanego nauk teologicznych o specjalności teologia duchowości.
W latach 1981–1983 pracował jako wikariusz w parafii św. Kazimierza i Matki Boskiej Częstochowskiej w Mońkach, zaś w latach 1988–1990 w parafii św. Rocha w Białymstoku, jednocześnie będąc duszpasterzem akademickim. W 1994 został archidiecezjalnym cenzorem publikacji o treści związanej z religioznawstwem i naukami humanistycznymi. W 2000 objął funkcję ojca duchownego kapłanów archidiecezji białostockiej. Przyjął również stanowisko rzecznika sprawiedliwości białostockiego sądu metropolitalnego oraz wszedł w skład rady kapłańskiej archidiecezji. Od 1998 był wicepostulatorem w procesie beatyfikacyjnym księdza Michała Sopoćki. Postać Sopoćki opisał w kilku publikacjach książkowych. W 2003 otrzymał godność kapelana Jego Świątobliwości, a w 2008 został prepozytem, kanonikiem gremialnym Białostockiej Kapituły Metropolitalnej. W 2011 został członkiem zwyczajnym Międzynarodowej Akademii Miłosierdzia przy sanktuarium Miłosierdzia Bożego w Krakowie-Łagiewnikach.
W 1990 został prefektem alumnów Archidiecezjalnego Wyższego Seminarium Duchownego w Białymstoku. Od 1995 do 1998 oraz od 2001 do 2008 był ojcem duchownym alumnów białostockiego seminarium. Prowadził w nim wykłady z propedeutyki teologii, teologii życia wewnętrznego oraz teologii fundamentalnej. Był również wykładowcą Wyższego Seminarium Duchownego w Ełku, Wyższego Seminarium Duchownego w Grodnie, Archidiecezjalnego Kolegium Teologicznego w Białymstoku oraz Polskiego Centrum Katechetycznego w Wilnie.
17 listopada 2012 papież Benedykt XVI mianował go biskupem pomocniczym archidiecezji białostockiej ze stolicą tytularną Dices. Święcenia biskupie otrzymał 15 grudnia 2012 w archikatedrze białostockiej. Głównym konsekratorem był Edward Ozorowski, arcybiskup metropolita białostocki, zaś współkonsekratorami Stanisław Szymecki, arcybiskup senior białostocki, i arcybiskup Celestino Migliore, nuncjusz apostolski w Polsce. Jako zawołanie biskupie przyjął słowa „"In Misericordia Tua speravi"” ("Zaufałem Twemu miłosierdziu"). Od 26 marca do 3 września 2021, po objęciu przez arcybiskupa Tadeusza Wojdę arcybiskupstwa gdańskiego, zarządzał archidiecezją jako administrator.
W Konferencji Episkopatu Polski został przewodniczącym Zespołu ds. Sanktuariów i Komitetu ds. Dialogu z Religiami Niechrześcijańskimi, delegatem ds. Dialogu Katolików i Muzułmanów oraz członkiem Zespołu ds. Kontaktów z Konferencją Episkopatu Litwy.

</doc>
<doc id="2818993" url="https://pl.wikipedia.org/wiki?curid=2818993" title="Hans van Alphen">
Hans van Alphen



</doc>
<doc id="2818994" url="https://pl.wikipedia.org/wiki?curid=2818994" title="Legendy PRL">
Legendy PRL



</doc>
<doc id="2818995" url="https://pl.wikipedia.org/wiki?curid=2818995" title="Klocek hamulcowy">
Klocek hamulcowy



</doc>
<doc id="2818996" url="https://pl.wikipedia.org/wiki?curid=2818996" title="Marie Pierre Parent">
Marie Pierre Parent

Marie Pierre Parent (ur. 15 maja 1982 w Joliette) – kanadyjska biathlonistka. Uczestniczka Zimowych Igrzysk Olimpijskich 2006.

</doc>
<doc id="2819003" url="https://pl.wikipedia.org/wiki?curid=2819003" title="Greatest Hits (album Amy Diamond)">
Greatest Hits (album Amy Diamond)

Greatest Hits – album kompilacyjny szwedzkiej piosenkarki Amy Diamond wydany przez Cosmos Music Group w 2010 roku. Zawiera 12 największych przebojów piosenkarki w latach 2005-2009, dodatkowo cztery nowe piosenki, trzy wersje akustyczne oraz remix.
W listopadzie 2010 był na 12 miejscu najlepiej sprzedających się albumów w Szwecji. Diamond została najmłodszą artystką w historii państwa, która wydała taką płytę.

</doc>
<doc id="2819004" url="https://pl.wikipedia.org/wiki?curid=2819004" title="Coypel">
Coypel

Coypel – francuska rodzina malarzy:

</doc>
<doc id="2819009" url="https://pl.wikipedia.org/wiki?curid=2819009" title="Swings and Roundabouts">
Swings and Roundabouts

Swings And Roundabouts – piąty album szwedzkiej piosenkarki Amy Diamond wydany w 2009 roku przez wytwórnię Cosmos Music Group. W Szwecji uzyskał status złotej płyty.

</doc>
<doc id="2819012" url="https://pl.wikipedia.org/wiki?curid=2819012" title="Pawilon nr 4 MTP">
Pawilon nr 4 MTP

Pawilon nr 4 (wcześniej: nr 9) – pawilon wystawiennicza Międzynarodowych Targów Poznańskich zlokalizowana przy placu św. Marka (Centralnym), od strony ul. Bukowskiej, w sąsiedztwie nieco wcześniejszego Pawilonu Ministerstwa Komunikacji (nr 10).
Pawilon był jednym z obiektów oddanych do użytku na XXIV MTP, zaplanowane z rozmachem na lipiec 1955. Były to pierwsze targi po przerwie w latach 1951-1954, wywołanej zimną wojną i związanymi z nią działaniami gospodarczymi rządu PRL. Budynek został zaprojektowany przez Bolesława Szmidta, jako jedno z największych gabarytowo jego dzieł. Architektura hali utrzymana jest w konwencji klasycyzującego socrealizmu, będąc jedynym przedstawicielem tego stylu na Targach. Pawilon przykrywa szeroki, kolebkowy dach nad główną nawą. Silnie zaakcentowane zostały boczne ryzality i portyki z kolumnami.

</doc>
<doc id="2819017" url="https://pl.wikipedia.org/wiki?curid=2819017" title="Hala nr 17 na MTP">
Hala nr 17 na MTP



</doc>
<doc id="2819018" url="https://pl.wikipedia.org/wiki?curid=2819018" title="Charax">
Charax

Charax – rodzaj ryb z rodziny kąsaczowatych (Characidae).
Klasyfikacja.
Gatunki zaliczane do tego rodzaju:
Gatunkiem typowym jest "Salmo gibbosus" ("Ch. gibbosus").

</doc>
<doc id="2819022" url="https://pl.wikipedia.org/wiki?curid=2819022" title="Kościół św. Wojciecha w Grodźcu">
Kościół św. Wojciecha w Grodźcu

Kościół Świętego Wojciecha w Grodźcu − rzymskokatolicki kościół parafialny we wsi Grodziec. Należy do dekanatu tuliszkowskiego. Mieści się przy Placu Arcybiskupa Bronisława Dąbrowskiego. 
Jest to budynek murowany, neogotycki wzniesiony w latach 1893-1900 za czasów ks. proboszcza Wojciecha Góreckiego, konsekrowany w 1901. W ołtarzu głównym mieści się posąg św. Wojciecha, patrona świątyni i parafii. W ołtarzach dwóch kaplic bocznych mieszczą się posągi św. Józefa i św. Antoniego. W dwóch ołtarzach w bocznych nawach umieszczone są obrazy Najświętszego Serca Jezusowego i Najświętszej Maryi Panny Częstochowskiej, wykonane w częstochowskiej pracowni E. Jędrzejczyka. Ołtarze ufundowała rodzina Kwileckich. W prezbiterium mieści się polichromia wykonana przez nieznanego artystę; w nawie, kaplicach i loży polichromię wykonała Zofia Baudouin de Courtenay. W latach 1974-1975 przeprowadzono renowację polichromii. Niedawno zostały założone witraże, dzieło toruńskich artystów Władysława i Wojciecha Koziołów.

</doc>
<doc id="2819027" url="https://pl.wikipedia.org/wiki?curid=2819027" title="San Marcos (departament)">
San Marcos (departament)

San Marcos – jeden z 22 departamentów Gwatemali, położony najdalej na zachód spośród departamentów kraju, w południowej jego części. Stolicą departamentu jest miasto San Marcos. Departament graniczy na zachodzie z Meksykańskim stanem Chiapas, na północy z departamentem Huehuetenango, na wschodzie z departamentem Quetzaltenango natomiast na południu z departamentem Retalhuleu oraz wąskim pasem sięga wybrzeża Pacyfiku.
Jest jednym z większych departamentów Gwatemali (6 miejsce), lecz pod względem liczby mieszkańców jest drugim po stołecznym. Najważniejszymi miastami w departamencie oprócz stolicy departamentu są San Pedro Sacatepéquez, Tajumulco, Concepción Tutuapa, El Tumbador i Malacatán. Departament, oprócz terenów opadających do Pacyfiku ma wybitnie górzysty charakter a średnie wyniesienie całego departamentu nad poziom morza wynosi aż 2 398 m. Klimat, jak na tę szerokość geograficzną jest chłodny, z niewielkimi amplitudami dobowymi i minimalną temperaturą 8 °C.
Podział departamentu.
W skład departamentu wchodzi 29 gmin (municipios).

</doc>
<doc id="2819030" url="https://pl.wikipedia.org/wiki?curid=2819030" title="Randy Johnson">
Randy Johnson

Randall David Johnson (ur. 10 września 1963) – amerykański baseballista, który występował na pozycji miotacza przez 22 sezony w Major League Baseball.
Kariera zawodnicza.
Po ukończeniu szkoły średniej w 1982 został wybrany w drafcie przez Atlanta Braves, jednak nie podpisał kontraktu, gdyż zdecydował się na kontynuowanie nauki na University of Southern California, gdzie w latach 1983–1985 występował w drużynie uniwersyteckiej USC Trojans. W czerwcu 1985 po raz drugi przystąpił do draftu i został wybrany w drugiej rundzie przez Montreal Expos i początkowo występował w klubach farmerskich tego zespołu, między innymi w Indianapolis Indians, reprezentującym poziom Triple-A. W MLB zadebiutował (jako starter) 15 września 1988 w meczu przeciwko Pittsburgh Pirates, w którym zaliczył pierwsze w karierze zwycięstwo. W Expos rozegrał zaledwie 11 spotkań, po czym w maju 1989 w ramach wymiany przeszedł do Seattle Mariners.
Będąc zawodnikiem Mariners, 2 czerwca 1990 w meczu przeciwko Detroit Tigers rozegrał no-hittera. Miesiąc później po raz pierwszy w karierze wystąpił w Meczu Gwiazd. W latach 1992–1995 zwyciężał w lidze w klasyfikacji strikeoutów, a w sezonie 1995 miał najlepszy wskaźnik ERA (2,48) i otrzymał nagrodę Cy Young Award dla najlepszego miotacza w American League. W lipcu 1998 został oddany do Houston Astros, w którym występował przez pół sezonu.
W grudniu 1998 jako wolny agent podpisał kontrakt z Arizona Diamondbacks. Jako zawodnik D-backs pięciokrotnie zwyciężał w klasyfikacji strikeouts (1999–2002, 2004), trzykrotnie miał najlepszy ERA (1999, 2001–2002) i czterokrotnie był nagradzany Cy Young Award. 24 marca 2001 podczas meczu przeciwko San Francisco Giants w ramach spring training, po narzuceniu fastballa (piłka, która osiąga prędkość 90–100 mil na godzinę) trafił w nadlatującego gołębia. W tym samym roku wystąpił w World Series, gdzie Diamondbacks pokonali New York Yankees w siedmiu meczach; Johnson został wybrany wraz z Curtem Schillingiem World Series MVP przy statystykach 3–0 W–L, 1,04 ERA, 19 SO.
18 maja 2004 w meczu przeciwko Atlanta Braves został najstarszym baseballistą (40 lat i 7 miesięcy), który rozegrał perfect game, zaś 29 czerwca 2004 w spotkaniu z San Diego Padres czwartym w historii MLB zawodnikiem, który zaliczył 4000. strikeout w karierze.
Występował jeszcze w New York Yankees, ponownie w Arizona Diamondbacks i San Francisco Giants, w którym zakończył karierę. W 2015 został uhonorowany członkostwem w Baseball Hall of Fame. W sierpniu 2015 numer 51, z którym występował został zastrzeżony przez Arizona Diamondbacks.

</doc>
<doc id="2819031" url="https://pl.wikipedia.org/wiki?curid=2819031" title="Ruvyironza">
Ruvyironza

Ruvyironza (także Luvironza) – rzeka w Burundi i Tanzanii, uznawana za najbardziej odległe źródło Nilu. Wypływa w Burundi, a następnie wpływa do Tanzanii i łączy się z Kagerą.

</doc>
<doc id="2819032" url="https://pl.wikipedia.org/wiki?curid=2819032" title="Radiatori">
Radiatori

Radiatori (także: "marziani", dosł., z uwagi na kształt: "kaloryfery", "grzejniki") – rodzaj ekstrudowanego włoskiego makaronu, wymyślony w okresie międzywojennym, ale popularność zyskał dopiero w latach 60. XX wieku.
Kształt wzorowany jest na staromodnych grzejnikach. Ma on za zadanie, dzięki zwiększonej powierzchni kawałka makaronu, utrzymywać długo ciepło potrawy i wyłapywać jak najwięcej sosu z talerza. W związku z tym podaje się go z gęstymi i zawiesistymi sosami warzywnymi lub mięsnymi. Może być też dodatkiem do zup i sałatek. Oferowany jest także w wersjach barwionych. Może być stosowany wymiennie z conchiglie lub ruote.

</doc>
<doc id="2819035" url="https://pl.wikipedia.org/wiki?curid=2819035" title="Władimir Kiejsier">
Władimir Kiejsier



</doc>
<doc id="2819037" url="https://pl.wikipedia.org/wiki?curid=2819037" title="Maksym Grigorjew">
Maksym Grigorjew



</doc>
<doc id="2819039" url="https://pl.wikipedia.org/wiki?curid=2819039" title="Kościół św. Andrzeja Boboli w Kaczorach">
Kościół św. Andrzeja Boboli w Kaczorach

Kościół św. Andrzeja Boboli w Kaczorach – rzymskokatolicki kościół parafialny w mieście Kaczory. Mieści się przy ulicy Kościelnej. Należy do dekanatu Wysoka diecezji bydgoskiej.
Świątynia została wybudowana w 1932 przez katolików i ewangelików. Przez krótki okres służyła wyznawcom obu wyznań, ale potem została zajęta przez protestantów. Po drugiej wojnie światowej, w 1947 roku, świątynia została ponownie konsekrowana przez śmiłowskiego proboszcza i przekazana katolickim wiernym. Od 1967 pełniła funkcję kościoła rektorskiego, dzięki dekretowi księdza prymasa Stefana Wyszyńskiego. Od 1971 stała się samodzielnym kościołem parafialnym.

</doc>
<doc id="2819040" url="https://pl.wikipedia.org/wiki?curid=2819040" title="Sara Cobo">
Sara Cobo

Sara Cobo Botello (ur. 24 lipca 1993) – meksykańska aktorka i piosenkarka.
Jest siostrą aktorki Lourdes Cobo. Znana z roli Carli Vive w telenoweli "Popland". Wystąpiła również w innych serialach jak: "Navidad sin fin", "Niñas mal" i wielu innych.

</doc>
<doc id="2819042" url="https://pl.wikipedia.org/wiki?curid=2819042" title="NRS">
NRS



</doc>
<doc id="2819044" url="https://pl.wikipedia.org/wiki?curid=2819044" title="Maciej Kubisztal">
Maciej Kubisztal

Maciej Kubisztal (ur. 15 czerwca 1981 w Tarnowie) – polski piłkarz ręczny, grający na pozycji obrotowego. Brat Michała i Dariusza Kubisztalów. Zawodnik . Jego numer na koszulce to 57.

</doc>
<doc id="2819045" url="https://pl.wikipedia.org/wiki?curid=2819045" title="Université Pierre et Marie Curie">
Université Pierre et Marie Curie

Uniwersytet Piotra i Marii Curie (, skrót "UPMC") – wyższa szkoła techniczna w Paryżu, członek założyciel stowarzyszenia PRES Uniwersytetów Sorbońskich oznaczony jako "Paryż VI". Specjalizuje się w naukach technicznych, przyrodniczych i medycynie. Zlokalizowany w kampusie Jussieu, w Dzielnicy Łacińskiej, na lewym brzegu Sekwany. Jeden z największych uniwersytetów pedagogicznych i medycznych we Francji i Europie. Kształcił ponad 30 000 studentów, w tym ponad 8000 na studiach podyplomowych.
Historia.
Uniwersytet utworzony został w 1971, w wyniku podziału Uniwersytetu Paryskiego, jako główny spadkobierca Wydziału Nauk tej uczelni. Kampus uniwersytecki Jussieu powstawał w latach 50. i 60. XX wieku. W 1968 doszło do podziału Wydziału Nauk Uniwersytetu Paryskiego na mniejsze jednostki. W 1971 ustanowiono oficjalnie Uniwersytet Paryż VI, specjalizujący się w naukach technicznych, przyrodniczych i medycynie. W 1974 uniwersytet otrzymał imię wybitnych uczonych Piotra i Marii Curie, co przyczyniło się do wzrostu jego prestiżu. W 2008 uniwersytet dołączył do stowarzyszenia "Uniwersytetów Paryskich", zmieniając swoje logo i dodając w nazwie uniwersytetu nazwę stowarzyszenia. Dwa lata później stowarzyszenie zostało rozwiązane i przekształcone w PRES ("pôle de recherche et d'enseignement supérieur"), Uniwersytety Sorbońskie.
1 stycznia 2018 Uniwersytet Paryż VI stał się częścią Sorbony.
Do likwidacji uniwersytet należał do największych uczelni pedagogicznych i medycznych w Paryżu i w Europie (w niektórych sondażach wymieniany jako najlepszy we Francji). W ocenie AWRU drugi we Francji i 42 na świecie.
Struktura.
Uniwersytet składał się z siedmiu wydziałów: chemicznego, inżynieryjnego, matematycznego, medycznego, fizycznego nauk o życiu, nauk o ziemi oraz środowiska i biotechnologii. 
W strukturze uniwersytetu funkcjonowała również Szkoła Inżynierska ("Polytech Paris UPMC"), Instytut Astrofizyczny, Instytut Henri Poincaré oraz kilka innych jednostek. 
ISUP, najlepsza szkoła statystyki we Francji, funkcjonowała na wydziale matematycznym.
Współpraca międzynarodowa.
Uniwersytet prowadził bardzo szeroką współpracę międzynarodową. Jest członkiem takich organizacji jak UNICA (Network of Universities from the Capitals of Europe), LERU (League of European Research Universities), EUA (European University Association) oraz TASSEP (Transatlantic Science Student Exchange Programme). Prowadzona współpraca obejmuje zarówno obszary badawcze (realizacja projektów międzynarodowych) jak i dydaktyczne (wymiana studentów). Uniwersytet prowadził także współpracę z krajami rozwijającymi się, takimi jak Liban, Syria, Wietnam oraz kraje północnej Afryki.
Sławni absolwenci.
Uniwersytet ukończyło wiele wybitnych postaci. Kilkanaście z nich (wliczając absolwentów Wydziału Nauki i Wydziału Medycyny Uniwersytetu Paryskiego) uhonorowanych zostało Nagrodą Nobla. Wśród nich byli między innymi:
oraz patronujący uniwersytetowi Maria Skłodowska i Piotr Curie.

</doc>
<doc id="2819046" url="https://pl.wikipedia.org/wiki?curid=2819046" title="Uniwersytet Piotra i Marii Curie">
Uniwersytet Piotra i Marii Curie



</doc>
<doc id="2819047" url="https://pl.wikipedia.org/wiki?curid=2819047" title="Skipass">
Skipass

Skipass (j. ang: "ski" – narty i "pass" – przepustka) – nazwa karty identyfikacyjnej narciarza i jednocześnie karnetu umożliwiającego korzystanie z urządzeń w ośrodku narciarskim lub wielu ośrodkach narciarskich, m.in. z wielu wyciągów narciarskich, busów dowożących do wyciągów i wyposażenia rekreacyjnego (après-ski). 
Historia.
Skipassy wyewoluowały z okresowych biletów na korzystanie z wyciągu lub wielu wyciagów ośrodka narciarskiego. Często były imienne, z wklejonym zdjęciem i sprawdzane były ręcznie. Pierwsze skipassy obejmujące wiele ośrodków pojawiły się w Europie w latach 80. XX wieku.
Współczesna postać.
Współczesny skipass ma przeważnie postać karty elektronicznej albo magnetycznej, z podanym okresem jej ważności, numerem identyfikacyjnym karty oraz czasem wydrukowanymi podstawowymi danymi narciarza oraz jego zdjęciem. Może zawierać również jego datę urodzenia, numer telefonu i adres. Popularnym okresem ważności europejskich skipassów jest 6 dni (niedziela–piątek).
Posiadanie ważnej karty pozwala na korzystanie z wielu urządzeń w jednym lub wielu ośrodkach narciarskich, które podjęły współpracę w tym zakresie. Karty mogą być wykorzystywane m.in. do:
Wraz z zakupem skipassu często jest oferowane atrakcyjne ubezpieczenie narciarskie. Skipass może zostać narciarzowi odebrany w konsekwencji poważnego naruszenia zasad obowiązujących w danym ośrodku narciarskim. 
Współcześnie pojawiają się skipassy w postaci aplikacji ładowanych do smartfonów lub specjalnego typu zegarków. Jednym z najbardziej znanych skipassów jest "Dolomiti Superskipass", umożliwiający korzystanie z 1200 km tras narciarskich, 450 wyciągów w 12 ośrodkach narciarskich we włoskich Dolomitach.
Skipassy w Polsce.
Namiastki skipassów rozwijają się w Polsce. Umożliwiają one korzystanie z wielu wyciągów/ośrodków w danym regionie, jednak nie mają jeszcze pozostałych funkcjonalności dostępnych w skipassach alpejskich.
W sezonie 2014/2015 w Polsce dostępne są m.in. następujące karnety:

</doc>
<doc id="2819048" url="https://pl.wikipedia.org/wiki?curid=2819048" title="Université de Paris VI">
Université de Paris VI



</doc>
<doc id="2819049" url="https://pl.wikipedia.org/wiki?curid=2819049" title="Andalucía">
Andalucía

Andalucía () – była hiszpańska zawodowa grupa kolarska. Grupa powstała przed sezonem 2005 na bazie innej hiszpańskiej grupy Costa de Almeria-Paternina, przestała istnieć po sezonie 2012.
W sezonie 2012 zarejestrowana była w dywizji UCI Professional Continental Teams. W lutym 2013 roku Antonio Cabello, menedżer grupy, ogłosił rozwiązanie grupy. Głównym powodem takiej decyzji był brak sponsora.
Sponsorem tytularnym grupy przez wszystkie lata była hiszpańska wspólnota autonomiczna Andaluzja.

</doc>
<doc id="2819051" url="https://pl.wikipedia.org/wiki?curid=2819051" title="Andalucía-Caja Granada">
Andalucía-Caja Granada



</doc>
<doc id="2819053" url="https://pl.wikipedia.org/wiki?curid=2819053" title="Suwak tłusty">
Suwak tłusty

Suwak tłusty, dawniej także: myszoskoczka ("Meriones crassus") – gatunek gryzonia z podrodziny myszoskoczków w rodzinie myszowatych (Muridae), występujący w południowo-zachodniej części Palearktyki – w północnej Afryce i południowej Azji. Polska nazwa „myszoskoczka” bywa używana także dla określenia innych gatunków – suwaka pustynnego ("Meriones meridianus") oraz myszoskoczki małej ("Gerbillus gerbillus").
Historia odkrycia i badań.
Suwak tłusty został po raz pierwszy opisany w 1842 roku przez kuratora Muzeum Historii Naturalnej w Sztokholmie, profesora zoologii na Uniwersytecie w Lund Carla Sundevalla w pracy „Om Professor J. Hedenborgs insamlingar af däggdjur i Nordöstra Africa och Arabien”. W 1919 brytyjski zoolog Oldfield Thomas opisał poszczególne gatunki rodzaju "Meriones" i dokonał podziału systematycznego.
Systematyka.
"M. crassus" jest myszoskoczką należącą do rodzaju "Meriones". Pierwszą kompleksową rewizją systematyki rodzaju autorstwa Oldfielda Thomasa była praca Jamesa Chawortha-Mustersa i Johna Ellermana (1947).
W 1972 roku Barry R. Koffler przedstawił podział gatunku "M. crassus" na 9 podgatunków o różnej typowej lokalizacji:
Po przeprowadzonych w 2009 roku morfometrycznych badaniach czaszek suwaka tłustego zoolodzy wykazali, że na podstawie różnic w budowie części bębenkowej kości skroniowej poszczególnych populacji można wyłonić dwa podgatunki:
Najbliższym krewnym tego gatunku jest suwak perski ("Meriones persicus").
Nazewnictwo.
Nazwa rodzajowa "Meriones" nawiązuje do mitologicznego wojownika Merionesa (grec. Μηριόνης), syna Molusa, zaś epitet gatunkowy pochodzi od łacińskiego "crassus" oznaczającego „gruby”, „ciężki”, co jest aluzją do ciężkiej budowy ciała. Lokalne nazwy: arab. الجرد الحريرى, ang. "sundevall’s jird", "silky jird", "little sand jird".
W 1968 roku Komisja Nazewnictwa Zwierząt Kręgowych Polskiego Towarzystwa Zoologicznego w publikacji "Polskie nazewnictwo zoologiczne" określała, że gatunek "Meriones crassus" nosi polską nazwę „myszoskoczka”. Z czasem jednak oznaczenie „myszoskoczka” było też używane dla określania innych gatunków. Kazimierz Kowalski w pracy "Ssaki, zarys teriologii" (1971) przypisał tę nazwę gatunkowi "Meriones meridianus", zaś "Multimedialna encyklopedia PWN Edycja 2.0" (2008) oznaczyła tą nazwą myszoskoczkę małą ("Gerbillus gerbillus"). Nazwa „myszoskoczka” bywała także błędnie przypisywana innemu gatunkowi – suwakowi mongolskiemu. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano ostatecznie nazwę suwak tłusty, określając także nazwę „suwak” dla rodzaju tych gryzoni.
Genetyka.
Garnitur chromosomowy suwaka tłustego tworzy 60 par chromosomów. Zoolodzy zwracają uwagę, że jest to cecha wyróżniająca "M. crassus" od innych gatunków z rodzaju "Meriones".
Budowa ciała.
Suwak tłusty jest gryzoniem o średniej wielkości (całkowita długość wraz z głową i ogonem: 205–290 mm) i lekkiej budowie ciała. Masa ciała tych zwierząt (średnio 69,2 g) jest zmienna w cyklach rocznych – latem jest większa (77,6 ± 2,7 g), a w zimie mniejsza (60,7 ± 12,3 g). Długa i miękka sierść części grzbietowej jest blado żółtobrązowa, lekko nakrapiana czarnymi przebarwieniami wzdłuż grzbietu. Części wewnętrzne łap są białe. Na policzkach sierść jest nieco jaśniejsza, wokół oczu widać blade, jaśniejsze plamy, za uszami plamy białe. Uszy umiarkowanej długości pokrywa rzadki biały włos. Długi ogon pokryty jest od wierzchu żółto-brązowym włosem, od spodu jest biały. Przednie części łap są nieowłosione. Pazury w kolorze bladym. Główny element odróżniający suwaka "M. crassus" od innych Gerbilinae to ogon z dobrze rozwiniętą kępką czarnych włosów na końcu i pas ciemnej sierści wzdłuż linii grzbietowej. Dymorfizm płciowy u suwaków wyraża się rozmiarami osobników obu płci – samce są większe od samic.
"M. crassus" ma uzębienie o charakterze hypsodontycznym, co oznacza zęby o krótkich korzeniach i masywnej koronie. Wzór zębowy suwaka tłustego: formula_1
Receptory słuchu suwaka tłustego są bardzo czułe.
Fizjologia.
Organizm suwaka tłustego jest dobrze przystosowany do życia w gorącym i suchym klimacie. Funkcje organizmu są nastawione na optymalizowanie gospodarki płynami. Gryzoń oddaje kał bardzo suchy, a mocz w postaci mocno zagęszczonej. Suwak nie poci się, a przed żarem słońca chroni się opuszczając norę tylko w nocy. Wodę pozyskuje z pokarmu.
Suwak tłusty potrafi dobrze gospodarować trudnym do zdobycia pożywieniem. Osiąga to dzięki wysokiej zdolności do trawienia materiałów suchych roślin, niskiemu tempu metabolizmu oraz zdolności do zatrzymywanie pokarmu w przewodzie pokarmowym – głównie w kątnicy.
Suwak tłusty jest wśród gatunków rodzaju "Meriones" najlepiej przystosowana do życia w suchym klimacie i przetrwania najbardziej niesprzyjających okresów. Zoolodzy zaobserwowali, że "M. crassus" może przetrwać w niewoli przez wiele miesięcy bez dostępu do wody, otrzymując pożywienie w postaci suchej karmy. Szybko reaguje na zmiany warunków siedliskowych i bez problemu zmienia miejsce pobytu nie wykazując wtedy przywiązania terytorialnego. Myszoskoczki te potrafią dopasowywać rozpoczęcie cyklu rozrodczego do pór roku i panujących warunków atmosferycznych. W przetrwaniu pomaga im także samotniczy tryb życia lub życie w bardzo małych koloniach, co pozwala na łatwiejsze gospodarowanie szczupłymi zasobami pożywienia.
Owo specyficzne przystosowanie gatunku zwróciło uwagę fizjologów i dlatego suwaki tłuste często były wykorzystywane do badań fizjologicznych. Oceniano tempo ubytku masy ciała zwierząt utrzymywanych bez dostępu do wody. Suwaki tłuste w badanej przez naukowców hodowli utrzymywane na suchej diecie przez miesiąc utraciły tylko 5% swojej masy ciała. Naukowcy stwierdzili także, że suwaki tłuste rozmnażały się w hodowli tylko wtedy, gdy miały dostęp do treściwego i soczystego pożywienia.
Tryb życia.
Suwak tłusty prowadzi nocny tryb życia. Funkcjonuje w małych koloniach, ale może też wieść życie samotnicze. Stadny tryb życia jest odnotowywany w okresach większej dostępności pożywienia.
Poszczególni naukowcy przedstawiają odmienne tezy na temat socjalnego trybu życia gatunku.
David Harrison (1972) oraz Haim i Tchernov (1974) twierdzą, że suwak tłusty jest gatunkiem socjalnym, żyjącym w koloniach po 8–10 osobników. Z kolei naukowcy, którzy w późniejszych latach badali populację tych suwaków w Negew, stwierdzili wyraźne cechy samotnicze. Badający w 1999 roku izraelskie populacje suwaków Mendelssohn i Yom-Tov także odnotowali, że na badanym terenie spotykali tylko pojedyncze osobniki, żyjące samotnie w danej okolicy. W literaturze zoologicznej spotykany jest też pogląd, że tezy o stadnym charakterze suwaków mogły wynikać z obserwacji pary z młodymi, przed ich usamodzielnieniem.
Cykl życiowy.
Suwaki tłuste mogą rozmnażać się przez cały rok, choć badacze zwracają uwagę, że okres lęgowy trwa zwykle od listopada do czerwca. W ciągu 1 roku samica może urodzić do trzech miotów, liczących około 3 do 7 młodych, albo – według innych źródeł – od 1 do 5 (średnio 3,3), lub 2–6. Małe suwaki rodzą się nagie, ślepe i nie są samodzielne. Mają długie wibryssy. Obserwacje przeprowadzone przez izraelskich zoologów podczas 16 ciąż suwaków wykazały, że czas trwania ciąży wynosił od 18 do 22 dni (średnio 19,7). Liczba młodych w miotach wahała się od trzech do siedmiu (średnia 4,9). Wcześniejsi badacze odnotowywali dłuższe czasy trwania ciąży – 23–25 dni czy nawet do 31 dni. Masa ciała młodych "M. crassus" wynosi średnio 3,35 g. Małżowina uszna młodych otwiera się w piątym dniu życia, sierść na grzbiecie pojawia się pomiędzy 10 a 12 dniem, zaś na części brzusznej w 12–15 dniu. Wtedy też młode zaczynają stosować pierwsze zabiegi pielęgnacyjne futerka. Oczy otwierają się między 17 a 20 dniem życia. Stały pokarm młode zaczynają spożywać między 17 a 23 dniem. Pod opieką matki pozostają do około 30 dnia życia, a po tym okresie usamodzielniają się i opuszczają gniazdo. Płodność mogą osiągać już po około 53 dniach od narodzin, ale średni wiek uzyskania płodności jest nieco wyższy i prawdopodobnie zróżnicowany dla przedstawicieli obu płci. Młode samice mogą być płodne wcześniej (po 61 dniach) niż ich bracia (średnio po 82 dniach). Dolna odnotowana granica płodności to 53 dni (samica) i 58 dni (samiec). Matka młodych jest płodna zaraz po porodzie.
Najwięcej miotów stwierdza się w okresie od marca do września. Suwaki tłuste starają się odchować młode przed nastaniem okresu, w którym zdobycie pożywienia staje się trudniejsze. Równocześnie jesienią odnotowuje się ostatnie ciąże w danym roku: w Izraelu, Omanie i Egipcie we wrześniu, ale w Iranie obserwowano pojawianie się młodych nawet w listopadzie i grudniu. Te różnice mogą wynikać z odmienności procesów fitofenologicznych roślinności. Proporcje płci 1:1. Nie stwierdzono sezonowości w proporcji.
"M. crassus" wykazuje dużą żywotność. Podczas badania długości życia członków jednej kolonii liczącej 20 osobników stwierdzono, że po pół roku żyło 70%, po roku 20%, a po 1,5 roku 10% suwaków. Dwa osobniki z grupy, która przeżyła ponad 1,5 roku, były dorosłe już na początku badań. W sprzyjających warunkach żywieniowych kolonia może się gwałtownie rozrastać. Suwaki tłuste żyją na wolności około 2 lat, a w niewoli do 3 lub do około 5 lat.
W niewoli suwaki tłuste mogą się rozmnażać we wszystkich porach roku. Liczebność miotu określana w hodowli mieściła się w nieco niższym przedziale – od 1 do 4 młodych. Różnice mogą być skutkiem różnych parametrów funkcjonowania zwierząt w laboratoriach.
Głos.
"M. crassus" komunikują się za pomocą różnych dźwięków głosowych, a także przez tupanie tylnymi kończynami.
Biologia wędrówek.
Badania przeprowadzone na populacji z pustyni Negew wykazały, że suwak tłusty spędza stosunkowo dużo czasu w pobliżu swojej nory, ale później migruje na 3–7 dni do innej nory, oddalonej średnio o 47 m (zakres 5–140 m), gdzie zatrzymuje się na podobny okres. Większość dobowej aktywności "M. crassus" spędza w norze. Na powierzchni przebywa jedynie po zmroku i spędza tam tylko 5–10% czasu dobowej aktywności.
Rozmieszczenie geograficzne.
Suwaki tłuste występują w południowo-zachodniej części Palearktyki: w północnej Afryce od Maroka, przez Tunezję, Niger, Sudan, po Egipt, oraz w Azji – od Półwyspu Arabskiego na południu (Oman, Arabia Saudyjska), przez Izrael, Jordanię, Syrię po turecką Anatolię na północy oraz na terenie Iraku, Iranu i Afganistanu po zachodni Pakistan.
W południowym Izraelu jest najczęściej spotykanym gatunkiem gryzonia.
Ekologia.
Suwak tłusty żywi się różnymi częściami roślin, w tym: nasionami, korzeniami, bulwami, liśćmi i owocami, a także owadami – szarańczą pustynną i świerszczami. Samce zjadają także plewy. "M. crassus" jest koprofagiem żerującym na odchodach osłów i wielbłądów. W poszukiwaniu pożywienia może się oddalać od nory nawet do 10 km, ale zawsze do niej wraca.
Suwak tłusty najchętniej zjada nasiona. Jednymi z chętniej spożywanych są nasiona łobody "Atriplex halimus". Pożywienie poszczególnych populacji jest zależne od składu gatunkowego i okresów wegetacji lokalnej flory. W porze letniej w Arabii suwaki chętnie żerują na akacjach, zjadają arbuz kolokwinta oraz osty. W Iranie badana kolonia zjadała nasiona poganka rutowatego rosnącego bezpośrednio nad norą. W Egipcie podczas penetracji nory znaleziono w niej fragmenty strączyńca ostrolistnego. Suwaki tłuste w Arabii Saudyjskiej i Kuwejcie zjadają nasiona lucerny, ale też szarańczę pustynną, świerszcze, korniki i szarańczę "Anacridium aegyptium".
Na "M. crassus" pasożytuje wiele gatunków lokalnych pasożytów, najczęściej pchły "Xenopsylla conformis" i "Xenopsylla ramesis", rzadziej pchły z gatunku "Xenopsylla dipodilli". Ponadto na suwakach tłustych pasożytują: "Synosternus cleopatrae", "Nosopsyllus theodori", "Nosopsyllus pumilionis", "Stenoponia tripectinata", "Coptopsylla africana", wszy "Polyplax paradoxa", kleszcze "Rhipicephalus sanguineus", "Hyalomma savignyi", roztocze "Androlaelaps longipes", pierwotniaki z rodzajów "Nuttallia" i "Graharnella" oraz krętki "Borrelia crocidurae". U osobników badanych w Jordanii stwierdzono występowanie wiciowców z rodzaju "Leishmania", które wywołują leiszmaniozę.
W Iranie "M. crassus" padają ofiarami sów.
Siedlisko.
"M. crassus" ma stosunkowo niewielkie wymagania siedliskowe. Można jednak odnotować, że istnieją wyraźne różnice w doborze siedliska w okresie letnim i zimowym. Decydują różne czynniki siedliskowe. W okresie lata, czyli w porze rozrodu, wybór pada na lokalizacje, gdzie w glebie występuje mała ilość skał i gliny, a teren jest obficie pokryty niskimi krzewami. W zimie suwak tłusty woli wybierać tereny z glebą o małej zawartości żwiru, a roślinność, mimo że skąpa, to ma stosunkowo wydatne organy spichrzowe. Od warunków glebowych zależy łatwość kopania nor oraz typ roślinności.
"M. crassus" żyjące w regionach pustynnych wybierają tereny suche, o rocznych opadach 30–100 mm. Podstawowym siedliskiem tych zwierząt są pustynie piaszczyste, doliny sebha, solne wydmy lub hamady. Gryzonie te unikają terenów skalistych. Siedliska spotykane są do wysokości 1000 m n.p.m.
W październiku i listopadzie gęstość zamieszkiwania jest wysoka na otwartych równinach i zboczach, zaś niska w ued. Odwrotna sytuacja ma miejsce w styczniu. Wynika to z okresowych migracji. Mierzony w cyklach rocznych poziom zagęszczenia jest zmienny i, w zależności od pory roku, wynosi 0,17–4,0 osobników na hektar.
Migracje.
Zoolodzy przeprowadzający badania izraelskich populacji "M. crassus" odnotowali regularne migracje. Jesienią (październik–listopad) suwak tłusty chętniej przebywał na otwartych przestrzeniach lub zboczach krateru (na pustyni Negew), niż w wyschniętych korytach rzek. Okresy jesiennych przeprowadzek pokrywały się z okresami wzmożonej wegetacji i kwitnięcia na równinach ulubionej potrawy: "Hammada salicornica". Suwaki wracały do ued, bowiem tam wcześniej rozpoczyna się wegetacja roślin zielnych.
Nora.
"M. crassus" spędza większość swojego życia w norze, kryjąc się przed wysoką temperaturą panującą w środowisku pustynnym. Struktura budowy nory jest zależna od typu gleby siedliska. W terenie piaszczystym budowane są nory bardzo proste, a w glebach cięższych, ilastych – rozbudowane. Zazwyczaj nora suwaka tłustego ma jedno wejście, ale spotykano także systemy korytarzy o łącznej długości do 40 m, z osiemnastoma wejściami. Wejścia do nory mają średnicę 4,5–8 cm, a korytarze biegną na głębokości około 1 metra poniżej poziomu terenu.
Nora jest wyposażona w komorę pełniącą funkcję spiżarni. Jest ona zwykle wykopana blisko powierzchni terenu, ale komora gniazdowa, wyścielona materiałem roślinnym, ulokowana jest głębiej. W spiżarni "M. crassus" gromadzi nasiona, co pozwala na zachowanie lub nawet zwiększenie ich wilgotności, bowiem nasiona wchłaniają parę wodną dzięki naturalnej wilgotności w norze.
Tunele mają średnicę 4,5–6 cm. Komora w terenie lessowym mierzy 10–12 cm. Ściany gniazda wyłożone są sianem na grubość 2–3 cm. Kilka badanych komór pełniło funkcję spiżarni. W terenach o gruncie piaszczystym budowa była wyraźnie prostsza. Często nory nie miały komór lub obserwowano w nich pseudo–komory, które były "de facto" fragmentami tuneli, poszerzonymi do średnicy 8–10 cm na odcinku 12–20 cm. Niektóre z nich miały cienką wyściółkę z siana – o grubości 0,5 cm. "M. crassus" często buduje swoje nory pod krzewami, np. słonolubnymi "Nitraria retusa". Suwaki tłuste żerują w promieniu do około 80 m od nory.
Średnia temperatura w badanych norach była wyższa niż średnia dobowa powietrza na powierzchni. W terenie piaszczystym była nieco wyższa niż w terenie lessowym. Z kolei średnia wilgotność powietrza w badanych norach była mniejsza od średniej wilgotności powietrza w terenie piaszczystym przez cały rok oraz występującej latem i jesienią w terenie lessowym.
Czasami suwaki tłuste zamieszkują wspólne nory z myszami domowymi ("Mus musculus"), suwakami libijskimi ("Meriones libycus") lub śródziemnomorskimi ("Meriones shawi)". Nory suwaka zostają też czasem zasiedlane przez skorpiony "Androctonus amoreuxi".
Siedliska w Izraelu.
Zoolodzy badający populacje w kraterze Ramon na izraelskiej pustyni Negew wyodrębnili sześć typów siedlisk:
Północna część krateru Ramon leży na wysokości 900–1200 m n.p.m., zaś południowe tereny na poziomie około 510 m n.p.m. Klimat tej części pustyni Negew charakteryzuje się gorącymi, suchymi latami, ze średnią dobową temperaturą lipca na poziomie 34 °C, oraz stosunkowo chłodnymi zimami o średniej dobowej temperaturze w styczniu na poziomie 12,5 °C. Średnie opady na północnym krańcu krateru nie przekraczają 100 mm rocznie, zaś w centralnej jego części wynoszą średnio 56 mm.
Hodowla.
"M. crassus" są używane jako zwierzęta laboratoryjne. Hoduje się je także jako zwierzęta domowe.

</doc>
<doc id="2819057" url="https://pl.wikipedia.org/wiki?curid=2819057" title="Gyromitra gigas">
Gyromitra gigas



</doc>
<doc id="2819058" url="https://pl.wikipedia.org/wiki?curid=2819058" title="Tatsuya Hagishima">
Tatsuya Hagishima



</doc>
<doc id="2819060" url="https://pl.wikipedia.org/wiki?curid=2819060" title="-ski (nazwisko)">
-ski (nazwisko)

-ski – morfem oraz końcówka odmiejscowych nazwisk. Wraz z morfemem "-cki" i "-dzki" był charakterystyczną końcówką dla szlacheckich nazwisk polskiego pochodzenia, które związane były z posiadaną własnością – najczęściej rodowych miast lub wsi. Nazwiska z tego typu przyrostkami wiążą się z sarmacką kulturą szlachecką i były odpowiednikiem zwrotów tytularnych występujących w szlacheckich nazwiskach za granicą jak we Francji "de" czy w Niemczech "von".
Pochodzenie oraz formy.
„Ski” jest formantem przymiotnikowym, kontynuantem z języka prasłowiańskiego "-ьskъ-jь", który określał przynależność do czegoś. Stanowi odmienioną formę formantu "„-sk”" z końcówką rodzaju męskiego. Dzięki temu formantowi tworzy się w języku polskim przymiotniki jak np. "„modelar-ski”", "„zielar-ski”", "„lniar-ski”". Na przykład w XIV wieku „niebieski” oznaczało „przynależny do nieba”, a dopiero później wyraz ten stał się osobnym określeniem barwy niebieskiej, charakterystycznej dla koloru nieba. Oprócz męskiej odmiany używa się w języku polskim także innych odmian formantu "„-sk”" – w rodzaju żeńskim "„-ska”" oraz nijakim "„-sko”".
Formant "-ski" używany w nazwiskach jest również rozszerzany do innych postaci np. "-i/yński", "-e/ański" oraz "-o/ewski".
Użycie w nazwiskach.
Pierwsze nazwiska z tym sufiksem pojawiają się w Polsce już w połowie średniowiecza, o czym świadczyć może np. nazwisko komesa miasta Kalisza wymienione we fragmencie "„comes Nasan Conarski Kalisiensis”" w łacińskim dokumencie z 1282 roku sygnowanym przez Przemysła II. Od późnego średniowiecza, za pomocą tego formantu, tworzono w Królestwie Polskim nazwiska szlacheckie. Pierwszy na ten temat wzmiankuje polski kronikarz Jan Długosz, który w swoich Kronikach sławnego Królestwa Polskiego pisanych w latach 1455–1480, podaje, że w Polsce za czasów Władysława Jagiełły nastał zwyczaj tworzenia nazwisk od posiadłości, tj. przez dodanie końcówki przymiotnikowej "ski" lub "cki". Od XIV wieku nazwiska z dodanym sufiksem „-ski” stawały się coraz bardziej powszechne, najpierw w Wielkopolsce, a później także na Pomorzu i Mazowszu.
Według Zygmunta Glogera, zwyczaj ten upowszechnił się w drugiej połowie XV wieku, głównie wśród średniej szlachty, ponieważ przedstawiciele starych rodów szlacheckich pisali się według starych średniowiecznych prawideł np. Łukasz z Górki czy Jan na Tęczynie. Zasada ta rozciągnęła się na całą szlachtę polską w dobie średniopolskiej, w okresie sarmatyzmu XVI i XVII wieku. Przez pewien czas obok siebie funkcjonowały jednak dawne imiona oraz te tworzone od dóbr rodowych. Nuncjusz papieski, Giulio Ruggieri, pisząc o polskiej szlachcie w 1565 roku, zauważył, że niektórzy w dalszym ciągu noszą dawne imiona kiedy tymczasem „inni ponazywali się od dóbr przez siebie posiadanych z dodaną sylabą -ski”. Od miejscowości pochodziły imiona właścicieli jak na przykład Tarnowski (z Tarnowa), Zamojski (z Zamościa), Suski (z Suchej), Leszczyński z Leszna stając się charakterystyczną cechą polskich nazwisk szlacheckich.
Nazwiska na "-ski" oraz na "-cki", tworzone od XIV wieku z nazwy wsi rodzinnej lub dziedzicznej, były z początku o tyle tylko sukcesyjne, o ile syn dziedziczył po ojcu tę samą wioskę, z której powstało nazwisko. Jeżeli osiadł w innej, otrzymywał automatycznie inne nazwisko. Zwyczaj ten stał się wkrótce powszechny i prowadził niekiedy do paradoksalnych sytuacji, jak zmienność nazwisk jednej osoby. Przykładem może być nazwisko sławnego kronikarza polskiego Marcina Bielskiego, który po ojcu nazywał się Wolski, od wsi Wola, ale gdy osiadł we wsi Biała (koło Pajęczna), został Bielskim, a syn jego, Joachim, już zatrzymał to nazwisko ojca ponieważ urodził się w tej miejscowości oraz odziedziczył majątek. Jeżeli szlachcic sprzedał majątek i kupił nowy to mogło się zmienić również jego nazwisko. Zdarzało się także, że jedna osoba posiadająca kilka majątków ziemskich mogła jednocześnie bądź wymiennie posiadać kilka różnych nazwisk. Np. biskup chełmski Wojciech Staroźrebski Sobiejuski herbu Dołęga tytułował się jednocześnie dwoma nazwiskami: "Staroźrebskim" od majątku Staroźreby oraz "Sobiejuskim" od majątku Sobiejuchy.
Bartosz Paprocki w swoim herbarzu opisuje sytuację, że gdy Bartosz Remar kupił wieś Wilkowice, synowie jego zostali Wilkowskimi. Zdarzało się także, że dwóch braci należących do tej samej rodziny i mających tych samych rodziców posiadało dwa różne nazwiska tylko dlatego, że rezydowali na dwóch różnych majątkach ziemskich. Wspomina o tym Bartosz Paprocki w swoim dziele „Herby rycerstwa polskiego”: "„Dom Rościszewskich na Dobrzyńskiej ziemi, znaczny, rozrodzony, po wsiach różne nazwiska mają: po Chrapuni zowią się Chrapuńskimi, po Strkwinie Strkwińskimi, po Borkowie Borkowskimi, po Kisielewie Kisielewskimi, po Borowice Borowskimi, po Zamościu Zamośckimi, po Stopinie Stopińskimi, po Odnodze Odnodzkimi”""." Doprowadzało to do uznawanej obecnie za absurdalną sytuacji, w której ojciec, matka oraz synowie, którzy zamieszkali w różnych miejscowościach, mogli mieć różne nazwiska.
Po pewnym czasie charakter odmiejscowy uległ zatarciu i zaczęły pojawiać się nazwiska z tym formantem, pochodzące od przydomków lub imion, np. Anielski od Anioł, Adamski od Adam.
Z czasem nazwiska zakończone na -ski zaczęły się również upowszechniać wśród warstw niższych jak mieszczanie czy chłopi. W pierwszej połowie XVII wieku nazwiska z tą końcówką nadawała sobie samozwańcza szlachta z ziemi krakowskiej. Zjawisko to spotkało się z protestem szlachty, która nazwiska na "ski" uznawała za jeden ze szlacheckich przywilejów. W 1638 roku Władysław Stanisław Jeżowski (szlachcic!), w pisanej wierszem książeczce, poświęconej ekonomii i urokom życia ziemiańskiego, zauważył z oburzeniem:
„ …Szlacheckie nazwiska
Używają częstokroć i rzęmieśniczyska,
Dobrze rzemieślnikowi mieć nazwisko na "wicz",
Nie na ski, szlachecka to…”
Aby więc uniknąć zupełnego podobieństwa nazwisk plebejskich do szlacheckich kończących się na "-ski" zastosowano wybieg ortograficzny i zapisywano je w formie "oski" zastrzegając formę z literą "w" na początku formantu "-ski" dla przedstawicieli stanu szlacheckiego. Szlachta w swoich nazwiskach pilnowała dość długo formy "„wski”", ale z biegiem czasu różnice te zatarły się w polskich nazwiskach, a ich ortograficzny podział zatracił swój klasowy charakter. Zasada ta zresztą nigdy nie była ściśle przestrzegana i wielu przedstawicieli szlachty nie miało litery "w" przed "-ski" jak np. znaczny ród Sobieskich herbu Janina, których nazwisko wywodzi się od nazwy miejscowości Sobieszyn. Ostatecznie szlachecki pisarz sarmacki Szymon Starowolski zauważył filozoficznie, że: "„Nie po swej woli, nie po wygolonej ordyńskiej czuprynie, nie po kontusie, ani po herbach, ani po przezwisku na ski ma być poznawan prawy szlachcic, ale po cnocie”".
Nazwiska z tym formantem upowszechniły się z czasem także w niższych stanach. W jednym z dokumentów spisujących nazwiska pątników jasnogórskich z początku XVIII w. nazwiska bez wtórnych formantów (np. Jarzyna, Stanisz) stanowiły 18,45%, nazwiska z patronimicznymi formantami "-ic", "-ik", "-ka" itp. (np. Dudkiewicz, Glinka) – 17,47%, a nazwiska z formantem posesywnym "-ski" i podobnymi aż 64,08% (w tym: "-cki" i "-dzki" 15,53%, "-ski" 14,56%, "-owski" 12,62%, "-i/yński" 7,77%, "-eński" 3,88%, "-ewski" 3,88%). Stosunkowo najpóźniej nazwiska z końcówką "-ski" oraz "-cki" upowszechniły się wśród chłopów, o czym świadczyć może fakt, że jeszcze w 1794 roku podczas insurekcji kościuszkowskiej naczelnik Tadeusz Kościuszko, w formie wyróżnienia oraz rodzaju promocji, nadał nazwisko "Głowacki" walecznemu kosynierowi Wojciechowi Bartosowi, który jako pierwszy zdobył rosyjskie armaty w Bitwie pod Racławicami.
Występowanie.
Początkowo nazwiska z końcówką -ski w okresie I Rzeczypospolitej charakterystyczne były dla szlachty z terenów Królestwa Polskiego. Natomiast wśród szlachty na Rusi i Litwie bardziej popularne były nazwiska zakończone końcówkami odojcowskimi jak "-owicz" oraz "-ewicz" wywodzących się bezpośrednio z formantu "-ic" za pomocą którego tworzono na Rusi nazwiska odojcowskie. W wyniku funkcjonowania tych terenów w granicach jednego państwa Rzeczypospolitej Obojga Narodów nazwiska z końcówką "-ski" upowszechniły się na tamtych regionach, a z końcówką "-wicz" w Królestwie Polskim. Obecnie oprócz Polski, nazwiska z końcówką "-ski" występują również na terenie państw znajdujących się historycznie we wpływach kultury polskiej jak tereny dawnej I Rzeczypospolitej. Spotyka się je na Białorusi, Litwie, Ukrainie oraz w Rosji.
Część osób noszących nazwiska z tą końcówką należy do ludności mieszkającej w obrębie I RP, która po rozbiorach Polski znalazły się w granicach Rosji, a część należy do potomków polskich zesłańców w Imperium Rosyjskim wysyłanych na Syberię oraz inne tereny w Rosji, które nastąpiły w wyniku wojen oraz powstań polskich wymierzonych przeciw temu krajowi. Dla przykładu po upadku Konfederacji barskiej na Sybir zesłano według szacunków samego posła rosyjskiego Nikołaja Repnina ponad 14 tys. konfederatów, resztę przymusowo wcielono do armii rosyjskiej. Po stłumieniu insurekcji kościuszkowskiej na Syberię zesłano około 20 tys. powstańców. W ramach represji po powstaniu listopadowym 28 tys. żołnierzy polskich zostało wcielonych do armii Imperium Rosyjskiego na 15 lat (w Królestwie służba trwała tylko 10 lat) i odesłanych w głąb Rosji skąd wielu już nie wróciło. Po zakończeniu powstania styczniowego 40 tys. wysłano etapami na katorgę na Sybir. Przykładem zesłańców mogą być Nicefor Czernichowski, który w XVII wieku, założył nad Amurem niewielkie państwo Jaxa, nazwane tak od jego herbu Jaxa, wojskowy oraz pisarz Ludwik Sienicki wzięty do niewoli w czasie wojny z Rosją w 1707, bibliograf i historyk Józef Andrzej Załuski, badacz Syberii środkowej Aleksander Czekanowski, pionier rosyjskiego Dalekiego Wschodu i przyrodnik Michał Jankowski, przyrodnik, podróżnik, odkrywca i lekarz Benedykt Dybowski.
Również w okresie zaborów i przynależności części państwa polskiego do Imperium Rosyjskiego, miała miejsce wewnętrzna emigracja z Polski do Rosji, podczas której Polacy osiedlali się tam dobrowolnie. Przykładem może być tutaj np. sławny polski malarz Aleksander Orłowski, który od 1802 mieszkał w Petersburgu i w rosyjskojęzycznej Wikipedii uznawany jest za rosyjskiego malarza, czy inżynier kolejnictwa, budowniczy kolei Petersburg-Moskwa oraz konstruktor mostów Feliks Jasiński. Znaczna część posiadaczy nazwisk zakończonych końcówką "-ski" w Rosji należy również do potomków zesłańców oraz polskiej emigracji do tego kraju. Za przykład może posłużyć sławny rosyjski uczony polskiego pochodzenia Konstantin Ciołkowski, który był synem polskiego zesłańca Edwarda Ciołkowskiego wywodzącego się ze szlacheckiej rodziny herbu Jastrzębiec, czy tancerz, choreograf oraz jeden z najwybitniejszych rosyjskich tancerzy baletu XX wieku Wacław Niżyński, który chociaż uznawany jest za Rosjanina, to miał oboje polskich rodziców, został ochrzczony w Warszawie i osobiście uważał się za Polaka zyskując sławę na świecie pod nazwiskiem pisanym w formie francuskojęzycznej, jako "Vaslav Nijinsky". Podobny losy miał również mistrz szachowy Dawid Janowski. Urodzony w polskiej rodzinie zamieszkałej w Wołkowysku leżącym obecnie na Białorusi, należącym wówczas do Imperium Rosyjskiego wyemigrował do Francji, gdzie jego nazwisko pisano ze zniekształconą końcówką "-sky". Kolejnymi przykładami mogą być generał Armii Czerwonej Konstanty Rokossowski, rosyjski pisarz Zygmunt Krzyżanowski, lotnik polarny Zygmunt Lewoniewski, matematyk Nikołaj Łobaczewski, sowiecki dyplomata Iwan Majski, funkcjonariusze Czeka – Feliks Dzierżyński oraz Wiaczesław Mienżynski, stalinowski prokurator Andriej Wyszynski, flagman floty Eduard Pancerzanski, pradziadek Igora Strawińskiego i konfederat barski Stanisław Strawiński, konstruktor lotniczy Igor Sikorski, rosyjski aktor oraz reżyser Oleg Jankowski, rosyjski dyplomata Siergiej Jastrżembski.
Formant "-ski" często występował również na terenach innych państw uczestniczących w zaborach Rzeczypospolitej jak Prusy, a później Niemcy czy Austrii. W krajach tych zapis tego formantu przyjmował oprócz pierwotnego zapisu również formy "-sky" lub "-zky". Przykładem może być tutaj m.in. sławny polsko-niemiecki grafik Daniel Chodowiecki, oficer pruski Władysław Bentkowski czy Stanisław Oppeln-Bronikowski. W przypadku kiedy posiadacze nazwisk mieli tytuły szlacheckie Niemcy również je uznawali dodając do nazwisk własny przyrostek zarezerwowany dla szlachty – „"von”", który pełnił w jęz. niemieckim tą samą rolę co w języku polskim „"-ski”". Nazwiska takie nosili: SS-Obergruppenführer Erich von dem Bach-Zelewski, Jan Kanty Działyński zwany po niemiecku "Johann Graf von Dzialynski", Jan Mikulicz-Radecki znany w Niemczech jako Johann Freiherr von Mikulicz-Radecki oraz brat sławnego polskiego malarza Henryka Rodakowskiego równie sławny austriacki ułan i generał Maksymilian von Rodakowski.
Nazwiska z końcówką "-ski" występują także w krajach zachodnich, w których mieszka emigracja lub mniejszość polska. W krajach anglosaskich: Stanach Zjednoczonych, Kanadzie, Wielkiej Brytanii oraz Australii formant ten spotykany bywa w formie "sky". Przykładem użycia tak zniekształconej końcówki "-ski" może być amerykańskie miasto Sandusky w stanie Ohio nazwane tak od nazwiska Antoniego Sadowskiego polskiego szlachcica, tłumacza oraz pioniera dzikiego zachodu, kompozytora Leopolda Godowskiego znanego w USA jako Leopold Godowsky, Alberta Wolskyego, Moe Drabowskyego czy Richarda Boleslavskyego. W zanglicyzowanej formie Casimir Pulasky często w USA wymieniane jest również nazwisko polskiego szlachcia oraz bohatera walk o wolność Polski oraz Stanów Zjednoczonych Kazimierza Pułaskiego. Niekiedy nazwiska z tą końcówką przybierają w anglojęzycznych krajach zaskakujące formy. Przykładem tym może być zdeformowana końcówka "-ske" na końcu nazwiska australijskiego gracza rugby polskiego pochodzenia Clintona Schifcofskego.
Na Węgrzech nazwiska słowiańskiego pochodzenia tego typu mają końcówkę "szky". Litewską wersją końcówki "owski" jest zaś "auskas".
Analogiczne nazwiska pojawiają się również w kulturze narodów byłej Jugosławii (przy czym w kulturach chorwackiej, serbskiej i bośniackiej popularniejsze są nazwiska z formantem "-ić"). Zbliżony przyrostek "-śkyj" ("-ський") można spotkać wśród znacznej części nazwisk ukraińskich, a przyrostek "-skij" ("-ский") wśród pewnej części nazwisk rosyjskich; takież "-ski" ("-скі") jest charakterystyczne dla białoruskich, "-ský" dla czeskich, a "-ski" ("-ски") dla macedońskich nazwisk. Podobieństwo ma dwa źródła: wspólne, słowiańskie korzenie języków oraz silne oddziaływanie polskiej kultury, począwszy od XIV wieku, na terenie kresów południowo-wschodnich i wschodnich.

</doc>
<doc id="2819064" url="https://pl.wikipedia.org/wiki?curid=2819064" title="Burhan Ghaljun">
Burhan Ghaljun

Burhan Ghaljun (ar. برهان غليون, ur. 11 lutego 1945 w Himsie) – syryjski profesor socjologii i działacz polityczny. Pierwszy przewodniczący Narodowej Rady Syryjskiej (od 29 sierpnia 2011 do 10 czerwca 2012), skupiającej wówczas siły opozycyjne wobec władzy prezydenta Baszszara al-Asada, w czasie trwającej od 2011 wojny domowej.
Życiorys.
Burhan Ghaljun urodził się 11 lutego 1945 w Himsie, w rodzinie sunnickiej. Studiował socjologię i filozofię na Uniwersytecie Damasceńskim. W 1969 przeniósł się do Paryża, gdzie otrzymał doktorat z nauk społecznych na Uniwersytecie Vincennes Saint Denis i doktorat z nauk humanistycznych na Sorbonie.
Był przeciwnikiem prezydentury Hafiza al-Asada i pod koniec lat 70. XX wieku wydał „Manifest na rzecz demokracji”. Opierał się na tradycjach europejskiego oświecenia, krytykował arabskie systemy polityczne, które według niego wrogo odnosiły się do społeczeństw. Zauważył potrzebę wprowadzania reform demokratycznych.
W latach 80. XX wieku był jednym z czołowych postaci syryjskiej opozycji. Był publicznym krytykiem prezydenta Asada oraz zwolennikiem niepodległej Palestyny. W 1983 założył Arabską Organizację na rzecz Praw Człowieka. Przeciwnik syna Hafiza al-Asada, Baszara al-Assada, który w 2000 zastąpił na stanowisku prezydenta Syrii swojego ojca.
Po 32-letnim pobycie w Paryżu, który poświęcił pracy akademickiej, w 2005 powrócił do działalności politycznej. Przystąpił do Deklaracji z Damaszku, jednoczącej partie, organizacje i działaczy na rzecz demokratycznych reform i przestrzegania praw człowieka w Syrii. Twierdził, że syryjskie grupy opozycyjne powinny unikać sojuszy z zachodnimi państwami przeciwko reżimowi, żeby nie być od nikogo uzależnionym.
Po wybuchu protestów przeciwko władzy prezydenta Baszszara al-Asada, w marcu 2011, zaangażował się w działalność na rzecz powstańców. Wobec zaostrzania się konfliktu wewnętrznego z każdym tygodniem, opozycja widziała potrzebę zjednoczenia sił – wzorem dla syryjskiego politycznego ciała opozycyjnego była Libijska Rada Tymczasowa, która w 2011 obaliła Muammara al-Kaddafiego. W sierpniu 2011 do Turcji przybyli przedstawiciele syryjskiej opozycji i po negocjacjach, które odbyły się 23 sierpnia 2011 w Stambule, powołano Narodową Radę Syryjską (NRS). Ghaljun 29 sierpnia 2011 został powołany na stanowisko przewodniczącego tej organizacji.
Był krytykowany za brak podejmowania odważnych decyzji, gdyż początkowo sprzeciwiał się militaryzacji konfliktu, a opowiadał się wyłącznie za dyplomatycznym rozwiązaniem wojny. Sympatyzował też z Braćmi Muzułmańskimi.
W lutym oraz maju 2012 jego mandat na stanowisku przewodniczącego Narodowej Rady Syryjskiej został przedłużony o trzy miesiące. Za rządów Ghaljuna, NRS uległa wewnętrznym podziałom. Gdy jego pozycja ulegała zagrożeniu, poparł dostawy broni dla Wolnej Armii Syrii. Gdy Lokalne Komitety Koordynacyjne zagroziły opuszczeniem NRS, 17 maja 2012 Ghaljun podał się do dymisji. Jego następcą został Abd al-Bassit Sajda, który objął stanowisko 10 czerwca 2012.
W okresie swoich rządów, przez cały czas przebywał w Turcji. Syrię po raz pierwszy od czasu wybuchu wojny odwiedził 19 czerwca 2012, spotkał się wówczas z rebeliantami i aktywistami.
Ghaljun unikał porównań jego poglądów politycznych do naseryzmu, islamizmu, komunizmu. Jako zwolennik demokracji traktował ją jako „panaceum dla świata arabskiego”.

</doc>
<doc id="2819065" url="https://pl.wikipedia.org/wiki?curid=2819065" title="T 11 (1909)">
T 11 (1909)



</doc>
<doc id="2819066" url="https://pl.wikipedia.org/wiki?curid=2819066" title="Carolyn Treacy">
Carolyn Treacy

Carolyn Treacy (ur. 19 marca 1982 w Saint Paul) – amerykańska biathlonistka. Uczestniczka Zimowych Igrzysk Olimpijskich 2006.

</doc>
<doc id="2819073" url="https://pl.wikipedia.org/wiki?curid=2819073" title="Juan Manuel Álvarez">
Juan Manuel Álvarez

Juan Manuel Álvarez Álvarez (ur. 12 kwietnia 1948 w mieście Meksyk) – meksykański piłkarz występujący na pozycji środkowego obrońcy, w późniejszym czasie trener.
Kariera klubowa.
Álvarez pochodzi ze stołecznego miasta Meksyk i jest wychowankiem tamtejszego zespołu Atlético Español. W jego barwach zadebiutował w meksykańskiej Primera División w sezonie 1971/1972, a premierowego gola strzelił podczas rozgrywek 1972/1973, szybko zostając podstawowym zawodnikiem drużyny. W tej roli w sezonie 1973/1974 zdobył tytuł wicemistrza Meksyku, zaś w 1975 roku triumfował z nim w najbardziej prestiżowych rozgrywkach kontynentu, Pucharze Mistrzów CONCACAF. W 1976 roku zajął natomiast z Atlético Español drugie miejsce w turnieju Copa Interamericana. Po sześciu latach spędzonych w swoim macierzystym zespole odszedł do ekipy Tecos UAG z siedzibą w mieście Guadalajara, w której barwach spędził z kolei osiem sezonów, jednak nie odniósł z nią żadnego większego sukcesu zarówno na arenie krajowej, jak i międzynarodowej. Podczas pobytu w Tecos zdobył jedenaście bramek w 203 spotkaniach i jest uważany za jedną z klubowych legend. Profesjonalną karierę piłkarską zakończył w wieku 37 lat.
Kariera reprezentacyjna.
W 1972 roku Álvarez został powołany przez selekcjonera Diego Mercado do reprezentacji Meksyku na Igrzyska Olimpijskie w Monachium. Właśnie w tych rozgrywkach zadebiutował w kadrze narodowej, 28 sierpnia w wygranym 1:0 meczu z Sudanem, a ogółem rozegrał na tej imprezie wszystkie sześć spotkań w wyjściowym składzie, tworząc podstawową parę stoperów ze swoim kolegą klubowym, José Luisem Trejo. Jego drużyna po dwóch zwycięstwach i porażce awansowała do drugiej rundy, gdzie jednak zajęła ostatnie miejsce, notując tym razem remis i dwie przegrane. Kilka lat później wystąpił również w trzech spotkaniach wchodzących w skład eliminacji do Mistrzostw Świata 1982, na które Meksykanie ostatecznie nie zdołali się zakwalifikować. Ogółem swój bilans reprezentacyjny Álvarez zamknął na czternastu rozegranych meczach, ani razu nie wpisując się na listę strzelców.
Kariera trenerska.
Po zakończeniu kariery piłkarskiej Álvarez, rozpoczął pracę jako trener, początkowo zostając szkoleniowcem klubu Correcaminos UAT z siedzibą w mieście Ciudad Victoria, który objął w czerwcu 1988, później odszedł ze stanowiska i powrócił na nie w listopadzie tego samego roku, łącznie prowadząc drużynę w czterech meczach ligowych. W 1989 roku został trenerem Tecos UAG, którego barwy reprezentował już jako piłkarz. Zespół ten trenował z kolei przez kolejne kilka miesięcy bez większych sukcesów; został zwolniony w styczniu 1990 po serii ośmiu spotkań z rzędu bez zwycięstwa. W późniejszym czasie znalazł zatrudnienie w Meksykańskim Związku Piłki Nożnej, gdzie najpierw objął funkcję selekcjonera reprezentacji Meksyku U-17. W 1991 roku poprowadził ją na Młodzieżowych Mistrzostwach Ameryki Północnej, gdzie zanotował z nią trzy zwycięstwa i trzy remisy w sześciu konfrontacjach i zakwalifikował się na Mistrzostwa Świata U-17 we Włoszech. Na światowym czempionacie jego drużyna odniosła bilans zwycięstwa i dwóch porażek i zakończyła swój udział w turnieju na fazie grupowej, w której zajęła ostatnie miejsce.
W 1992 roku Álvarez wraz z kadrą U-17 wziął udział w kolejnych Młodzieżowych Mistrzostwach Ameryki Północnej, tym razem notując w nich lepszy bilans niż poprzednio – cztery zwycięstwa i dwa remisy. Dzięki takim wynikom prowadzona przez niego drużyna zdołała awansować na odbywające się w 1993 roku Mistrzostwa Świata U-17 w Japonii, gdzie jednak, podobnie jak przed dwoma laty, odpadła już w fazie grupowej, notując bilans zwycięstwa i dwóch porażek. W 1994 roku został selekcjonerem reprezentacji Meksyku U-20, z którą wystąpił na Młodzieżowych Mistrzostwach Ameryki Północnej, lecz wskutek bilansu dwóch zwycięstw i porażki zajął z nią dopiero drugie miejsce w grupie, które nie zaowocowało awansem na Mistrzostwa Świata U-20 w Katarze. Po kontynentalnym turnieju odszedł z krajowej federacji i podpisał umowę z drugoligową drużyną Club Celaya, z którą w sezonie 1994/1995 zwyciężył w rozgrywkach Primera División A, dzięki czemu zanotował awans do najwyższej klasy rozgrywkowej. W rozgrywkach 1995/1996 poprowadził natomiast Celayę do największego sukcesu w historii klubu, tytułu wicemistrza Meksyku, przegrywając w dwumeczu finałowym z Necaxą tylko z powodu gorszego bilansu bramkowego.
W połowie 1996 roku Álvarez za sprawą dobrych wyników osiąganych jako trener Celayi podpisał umowę z bardziej utytułowanym klubem Deportivo Toluca. Podczas kilkunastomiesięcznego pobytu w tej drużynie nie odniósł z nią żadnych sukcesów, zaś został zwolniony w sierpniu 1997 po dwunastu meczach ligowych z rzędu bez zwycięstwa i na stanowisku trenera zastąpił go Enrique Meza. W marcu 1998 objął funkcję szkoleniowca Tiburones Rojos de Veracruz, którego jednak nie zdołał uchronić przed relegacją z najwyższej klasy rozgrywkowej i na koniec sezonu 1997/1998 spadł z nim do drugiej ligi meksykańskiej. W późniejszym czasie został członkiem sztabu szkoleniowego swojego byłego kolegi z klubu i reprezentacji, José Luisa Trejo, z którym współpracował w roli asystenta w kilku klubach z ligi meksykańskiej, kolejno w Cruz Azul, Jaguares de Chiapas, CF Pachuca (mistrzostwo Meksyku w sezonie Clausura 2006), Tigres UANL oraz Club Necaxa. W 2009 roku został wiceprezesem drużyny Jaguares de Chiapas z miasta Tuxtla Gutiérrez, który w lutym 2010 poprowadził tymczasowo w jednym spotkaniu, natomiast w listopadzie tego samego roku objął funkcję trenera kostarykańskiego zespołu Deportivo Saprissa, którego głównym akcjonariuszem był meksykański biznesmen, Jorge Vergara. Ekipę ze stołecznego San José prowadził przez pół roku bez większych sukcesów.

</doc>
<doc id="2819075" url="https://pl.wikipedia.org/wiki?curid=2819075" title="José Meléndez">
José Meléndez

José Daniel Meléndez Mayorg (ur. 19 maja 1993 w Zaraza) – wenezuelski lekkoatleta, specjalizujący się w biegach sprinterskich, olimpijczyk.
W czerwcu 2010 roku zdobył srebro mistrzostw ibero-amerykańskich w sztafecie 4 × 400 metrów. Startował na mistrzostwach świata juniorów w Barcelonie, na których dotarł do półfinału biegu na 400 metrów. Uczestnik igrzysk olimpijskich w Londynie. Dwukrotny złoty medalista mistrzostw Ameryki Południowej (2013). Złoty medalista biegu na 400 metrów podczas młodzieżowych mistrzostw Ameryki Południowej (2014). Medalista mistrzostw Wenezueli.

</doc>
<doc id="2819079" url="https://pl.wikipedia.org/wiki?curid=2819079" title="Reminiscence">
Reminiscence

Reminiscence – solowy album polskiego pianisty jazzowego Mieczysława Kosza, nagrany wraz z kontrabasistą Bronisławem Suchankiem i perkusistą Januszem Stefańskim.
Nagrania zarejestrowano w marcu 1971 w sali Filharmonii Narodowej w Warszawie. Płyta ukazała się w serii Polish Jazz nr 25. Winylowy album wydany został w 1971 przez Polskie Nagrania „Muza”. Reedycje na CD: Polskie Nagrania Muza PNCD 925 (2004) i PNCD 1025 (w 2005).

</doc>
<doc id="2819081" url="https://pl.wikipedia.org/wiki?curid=2819081" title="Jose Melendez">
Jose Melendez



</doc>
<doc id="2819082" url="https://pl.wikipedia.org/wiki?curid=2819082" title="Wypadek kolejowy w Manfalut">
Wypadek kolejowy w Manfalut

Wypadek kolejowy w Manfalut – zderzenie pociągu z autobusem szkolnym na przejeździe kolejowo-drogowym w pobliżu egipskiego miasta Manfalut, 300 km na południe od Kairu, które miało miejsce 17 listopada 2012.
Autobusem podróżowało 60 osób – dzieci i opiekunowie, którzy jechali na wycieczkę szkolną. O godzinie 7:00 autobus szkolny wjechał pod pociąg na przejeździe kolejowo-drogowym, na którym nie zamknięto szlabanów. Pojazd został staranowany przez pociąg pasażerski, w wyniku czego zginęło 51 osób, w tym 47 dzieci w wieku od czterech do sześciu lat, dwie opiekunki, kierowca autobusu oraz przechodzień. Rannych zostało 17 osób, w tym kilku pasażerów pociągu. Na miejscu aresztowano dróżnika, który spał w momencie wypadku.
Z powodu wypadku do dymisji podał się minister transportu Muhammad Raszad Al-Matiniu.

</doc>
<doc id="2819085" url="https://pl.wikipedia.org/wiki?curid=2819085" title="Kosztantau">
Kosztantau

Kosztantau (ros. Коштантау) – szczyt w Kabardo-Bałkarii w Rosji, czwarty pod względem wysokości (5151 m n.p.m.) szczyt Kaukazu. Kilka kilometrów dalej na południe leży granica z Gruzją. Na zboczach szczytu występują lodowce górskie. Ściany góry mają ponad 1500 metrów wysokości.
Szczyt znajduje się na terenie Kabardyjsko-Bałkarskiego Rezerwatu Wysokogórskiego.
Przy próbie zdobycia szczytu w dniu 17 sierpnia 1888 roku zginęli dwaj angielscy alpiniści Donkin i Foks oraz ich dwaj przewodnicy.
Szczyt został zdobyty po raz pierwszy w 1889 roku przez Hermana Woolleya wraz z ekspedycją.

</doc>
<doc id="2819089" url="https://pl.wikipedia.org/wiki?curid=2819089" title="Alberto Aguilar">
Alberto Aguilar

Alberto Martín Aguilar Suárez (ur. 9 marca 1985 w San Fernando de Apure) – wenezuelski lekkoatleta, specjalizujący się w biegach sprinterskich, olimpijczyk.
W 2011 startował na mistrzostwach Ameryki Środkowej i Karaibów, na których zajął 6. miejsce w sztafecie 4 × 400 metrów, a indywidualnie odpadł w eliminacjach biegu na 400 metrów. Brązowy medalista igrzysk panamerykańskich w biegu rozstawnym 4 × 400 metrów. W 2012 startował na halowych mistrzostwach świata w Stambule. Wystąpił na igrzyskach olimpijskich w Londynie, na których zajął 7. miejsce w sztafecie 4 × 400 metrów. Medalista mistrzostw kraju.
Rekordy życiowe.
28 października 2011 wenezuelska sztafeta 4 × 400 metrów w składzie Arturo Ramírez, Alberto Aguilar, José Acevedo, Omar Longart ustanowiła rekord kraju na tym dystansie – 3:00,82.
10 marca 2012 wenezuelska sztafeta 4 × 400 metrów w składzie José Acevedo, Omar Longart, Alberto Aguilar, Freddy Mezones ustanowiła halowy rekord kraju na tym dystansie – 3:11,11.

</doc>
<doc id="2819091" url="https://pl.wikipedia.org/wiki?curid=2819091" title="Whistle!">
Whistle!

 – manga wykreowana w 1998 roku przez Daisuke Higuchi'ego, która doczekała się 24 tomów i była publikowana w czasopiśmie "Shūkan Shōnen Jump". W 2002 roku powstał serial anime złożony z 39 odcinków. Głównym bohaterem serii jest młody japoński piłkarz, Shō Kazamatsuri.
Fabuła.
Fabuła rozpoczyna się w momencie gdy młody chłopak o imieniu Shō Kazamatsuri, uczeń szkoły średniej przenosi się ze szkoły Musashi no Mori (słynącej ze świetnej drużyny piłki nożnej) do Sakury Jyōsui gdzie ma wreszcie nadzieję dostać się do szkolnej drużyny piłkarskiej, ponieważ w poprzedniej nie dostał takiej szansy. Jego nauczycielka Yuko Katori przedstawia go członkom drużyny jako byłego członka drużyny Musashi no Mori, którzy jednak są zdziwieni z powodu jego kiepskiej gry, dlatego są do niego nastawieni nieprzyjaźnie i wyśmiewają się z niego. Kapitan szkolnej drużyny piłkarskiej Tatsuya Mizuno mówi mu wprost, że nigdy nie dostanie szansy wystąpienia w pierwszym składzie. Po tych słowach Shō mimo swoich kiepskich warunków fizycznych nie poddaje się i bierze się ostro za trening, aby polepszyć swoje umiejętności i zasłużyć na miejsce w składzie.
Obsada.
Reżyser: Hiroshi Fukutomi 
Scenarzysta: Shin'ichi Yukimuro 
Muzyka: Toshihiko Sahashi 
Aktorzy:
Taiten Kusunoki - Soujyou Matsushita 
Kohei Kiyasu - Daichi Fuwa 
Chieko Higuchi - Tsubasa Shiina 
Kizatomi Nimura - Yusuke Morinaga 
Daisuke Ishikawa - Masaki Kurogawa 
Eiji Mizuue - Hitoyoshi Iga 
Hidenobu Kiuchi - Ojciec / Szef Policji / Shigeki Sato 
Hideomi Hanazawa - Satoshi Tsuruoka 
Hiroki Takahashi - Kou Kazamatsuri 
Hiroshi Shimozaki - Kapitan Clone / Saitou 
Hirotaka Nagase - Masato Takai 
Hitoshi Bifu - Souichirou Kirihara 
Katashi Ishizuka - Naoki Inoue 
Makoto Tomita - Kazuma Sanada 
Makoto Ueki - Yuuto Wakana 
Masaaki Ishikawa - Seiya Amano / Tenjou Ryoichi / Yuuichirou Sakuraba 
Masami Suzuki - Yuki Kojima 
Masaru Hotta - Yoshihiko Koga 
Mie Sonozaki - Akira Saionji 
Mika Ishibashi - Santa Yamaguchi 
Miki Haramoto - Yuko Katori 
Minako Komukai - Sho Kazamatsuri 
Miriko Nagahama - Ippei Toyama 
Naomi Matamura - Hiroyoshi Noro 
Noriko Namiki - Taki Sugihara 
Ryô Naitô - Katsurou Shibusawa 
Ryou Kubota - Kaoru Gomi 
Sachie Maruyama - Takumi Kasai 
Satoshi Tsuruoka - Hideomi Hanazawa 
Shun Takagi - Mamoru Tanaka 
Takahiro Hirano - Eishi Kaku 
Takayuki Kondô - Seiji Fujishiro 
Takehiro Hasu - Yamamoto-sensei 
takeshi Maeda - Tatsuya Mizuno 
Teruaki Ogawa - Takashi Narumi 
Tony Hirota - Odenyano Oya-san (Oyassan) 
Yoshiaki Matsumoto - Shigeru Mamiya 
Lista odcinków.
1. 
Break Through The Wall
壁をつき破れ！
Kabe wo tsuki yabure!
2. 
Run With Teammates
仲間と共に走れ
Nakami to tomoni harshire!
3. 
Hit The Goal
ゴールを決めろ
Gooru wo kimero!
4. 
Never Give Up On The Future
未来（ゆめ）をあきらめるな
Mirai (yume) wo akirameru na!
5. 
Gotta Be The Forward
FWの座を勝ち取れ
FW no za wo kachitore!
6. 
Venge Forward
壁を抜け
Kabe wo nuke!
7. 
VOR!
誰よりも一番前に行け
Dareyori mo ichiban maeni ike!
8. 
Catch The Last Pass
ラストパスを受け止めろ
Rasuto pasu wo uketomero!
9. 
Leap Over The Wall
壁を越えろ
Kabe wo koero!
10. 
Grab A Position On The Team
レギュラーの座をつかめ
Regyuraa no za wo tsukame!
11. 
Back To The Field
フィールドに帰れ！
Fiirudo ni kaere!
12. 
Make A Way
スペースを作り出せ！
Supeesu wo tsukuridase!
13. 
Find Your Own Path
自分の道を切り拓け！
Jibun no michi wo kirihirake!
14. 
Run Over The Tears
涙の向こうへ駈け抜けろ！
Namida no mukou he kake nukero!
15. 
Go For The Ball
一瞬のボールに挑め！
Isshun no booru ni idome!
16. 
Let's Beat'em With Teamwork
チームワークでぶつかれ！
Chiimu waaku de butsukare!
17. 
Let It Go
悪夢を吹っ飛ばせ！
Akumu wo futtobase!
18. 
You Gotta Believe In Yourself
勝利を棄てるな！
Shouri wo suteru na!
19. 
Understanding One Another
心のままを受けいれろ!
Kokoro no mama wo ukeirero!
20. 
Feel My Friend's Pain
あいつの痛みを噛みしめろ！
Aitsu no itami wo kamishimero!
21. 
Always Run Ahead
どこまでも前へ走れ!
Doko made mo mae he hashire!
22. 
Fly With Your Friends
仲間と共に飛べ!
Nakama to tomoni tobe!
23. 
Pursue The Palpitation
ときめきを追いかけろ!
Tokmeki wo oikakero!
24. 
Aim For The World
世界をめざせ!
Sekai wo mezame!
25. 
Break Through Their Flat 3
フラット3を突き破れ!
Furatto shurii wo tsukiyabure!
26. 
See The Father At The Shoot
そのシュートに父を見ろ!
Sono shuuto ni chichi wo miro!
27. 
Take A Chance On The Unknown
未知数に賭けろ!
Michisuu ni kakero!
28. 
Beat Your Rival
ライバルを追い越せ!
Raibaru wo oikose!
29. 
Never Regret
ちからを出しきれ!
Chikara wo dashikire!
30. 
Control The Game
あいつを生かすパスを出せ!
Aitsu wo ikasu pasu wo dase!
31. 
Sharpen Your Skill
自分の武器を身につけろ！
Jibun no buki wo minitsukero!
32. 
Find Your Way Out
岐路から舞い上がれ!
Kiro kara mai uegare!
33. 
Back To Origin
原点に帰れ！
Genten ni kaere!
34. 
Be The Wind
風になれ！
Kaze ni nare!
35. 
Brand New Tomorrow
明日へ旅立て！
Ashita he tabidatsu!
36. 
Look At This Uniform
このユニホームに応えろ！
Kono yunihoomu ni kotaero!
37. 
Enjoy A Game
試合(ゲーム)を遊べ！
Shiai (Geemu) wo asobe!
38. 
Get A Chance
流れ(チャンス)を生かせ！
Nagare (Chansu) wo ikase!
39. 
Whistle For The Victory
勝利の笛(ホイッスル)を聞け！
Shouri no fue (hoissuru) wo kike!

</doc>
<doc id="2819097" url="https://pl.wikipedia.org/wiki?curid=2819097" title="Magelanka siwogłowa">
Magelanka siwogłowa

Magelanka siwogłowa ("Chloephaga poliocephala") – gatunek dużego, przeważnie wędrownego ptaka z rodziny kaczkowatych (Anatidae), zamieszkujący południową część Ameryki Południowej. Monotypowy. Nie jest zagrożony. Dość często spotykany w hodowlach.
Występowanie.
Lato: górskie rejony południowej Patagonii oraz archipelag Ziemia Ognista, a także Andy Patagonii i Araukanii. Zima: niziny całej Patagonii i Pampy, Andy środkowoargentyńskie i Chile środkowe. Występuje od poziomu morza do około 1500 m n.p.m. Czasami zalatuje na Falklandy.
Morfologia.
Rozmiary.
Samica jest nieco mniejsza od samca.
Długość ciała: 50–60 cm, masa ciała około 2,2 kg.
Wygląd zewnętrzny.
Głowa i szyja popielate. Pierś i dolna część szyi rdzawokasztanowate, błyszczące. Grzbiet szarobrązowy, boki tułowia w białe i czarne prążki, brzuch biały. Dziób czarny, nogi żółtopomarańczowe, ale od przodu czarne.
Wygląd osobników obu płci jest podobny, jednak u samca w górnych partiach ciała zanika biało-czarne prążkowanie, dochodzące do wyżej położonych części ciała u samicy.
Status.
Międzynarodowa Unia Ochrony Przyrody (IUCN) uznaje magelankę siwogłową za gatunek najmniejszej troski (LC – "Least Concern") nieprzerwanie od 1988 roku. Globalny trend liczebności uznawany jest za spadkowy.

</doc>
<doc id="2819099" url="https://pl.wikipedia.org/wiki?curid=2819099" title="Franjo Rački">
Franjo Rački

Franjo Rački (ur. 25 listopada 1828 w Fužine, zm. 13 lutego 1894 w Zagrzebiu) – chorwacki duchowny katolicki, działacz narodowy, ideolog jugoslawizmu, historyk.
Życiorys.
Franjo Rački pochodził z rodziny kupieckiej. W 1848 roku ukończył gimnazjum w Senju, rok później rozpoczął studia teologiczne na Uniwersytecie Wiedeńskim. Ukończył je w 1852 roku, w tym samym roku przyjął święcenia kapłańskie. W 1855 roku zdobył stopień doktora teologii i został profesorem teologii w seminarium w Senju. W latach 1857–1860 prowadził studia historyczne w Rzymie.
Po powrocie do Chorwacji w 1860 roku, wobec zmienionych warunków politycznych, zaangażował się w życie oświatowe i polityczne. Wraz ze swym przyjacielem biskupem Josipem Strossmayerem założył Partię Narodową. Celem tego stronnictwa było zjednoczenie Słowian południowych (początkowo językowe i kulturalne, a następnie polityczne) w ramach federacji pod berłem Habsburgów. Podejmował w ten sposób hasła wygasłego już iliryzmu i stał się głównym ideologiem partii oraz ruchu jugosłowiańskiego. Manifestem programowym ruchu stał się artykuł Račkiego "Jugoslavenstvo" opublikowany w 1860 roku w czasopiśmie "Pozor". Od 1861 roku był deputowanym do saboru z ramienia Partii Narodowej.
Od 1863 roku pełnił funkcję szkolnego inspektora krajowego. W 1867 roku został prezesem Jugosłowiańskiej Akademii Nauki i Sztuki, powołanej z jego staraniem w Zagrzebiu; pozostawał na tym stanowisku przez niemal 20 lat (do 1886 roku), prowadząc także badania naukowe nad historią średniowieczną Słowian południowych.
Po rozczarowaniach jakimi były dla niego warunki ugody węgiersko-chorwackiej z 1868 roku oraz przejście Partii Narodowej na stanowiska prowęgierskie w 1873 roku, razem ze Strossmayerem, porzucił politykę. Powrócił jednak do niej w 1880 roku, będąc jednym z założycieli Niezależną Partię Narodową, o programie zbliżonym do pierwotnych idei Partii Narodowej (autonomia Chorwacji w ramach monarchii austro-węgierskiej, dążenie do zbliżenia Słowian południowych).

</doc>
<doc id="2819100" url="https://pl.wikipedia.org/wiki?curid=2819100" title="Polowanie na Odyseusza">
Polowanie na Odyseusza



</doc>
<doc id="2819102" url="https://pl.wikipedia.org/wiki?curid=2819102" title="Noël Coypel">
Noël Coypel

Noël Coypel (ur. 25 grudnia 1628 w Paryżu, zm. 24 grudnia 1707 tamże) – francuski malarz.
Stworzył dekoracje ścienne w Wersalu wedle kartonów pozostawionych przez Lebruna, a także dekoracje malarskie w pałacu Tuileries (1672). Od 1695 kierował francuską Akademią w Rzymie. Wróciwszy do Francji, objął kierownictwo Królewskiej Akademii Malarstwa i Rzeźby. Jego dzieła charakteryzowały się poprawnym rysunkiem, żywą kolorystyką i fantazją.
Jego dwaj synowie: Antoine Coypel i Noël Nicolas Coypel byli także malarzami.

</doc>
<doc id="2819103" url="https://pl.wikipedia.org/wiki?curid=2819103" title="Semilly">
Semilly

Semilly – miejscowość i gmina we Francji, w regionie Szampania-Ardeny, w departamencie Górna Marna.
Według danych na rok 2009 gminę zamieszkiwało 109 osób, a gęstość zaludnienia wynosiła 7,5 osób/km².

</doc>
<doc id="2819104" url="https://pl.wikipedia.org/wiki?curid=2819104" title="Graignes-Mesnil-Angot">
Graignes-Mesnil-Angot

Graignes-Mesnil-Angot – miejscowość i gmina we Francji, w regionie Normandia, w departamencie Manche. Miejscowość została utworzona 24 lutego 2007 w wyniku połączenia gmin Le Mesnil-Angot i Graignes. 
Według danych na rok 2009 gminę zamieszkiwało 789 osób, a gęstość zaludnienia wynosiła 43 osób/km². Powierzchnia wynosiła 18,35 km².

</doc>
<doc id="2819105" url="https://pl.wikipedia.org/wiki?curid=2819105" title="Sauvignon blanc">
Sauvignon blanc

Sauvignon blanc, Sauvignon Blanc – drugi pod względem wielkości światowych upraw biały szczep winorośli, pochodzący przypuszczalnie z regionu Bordeaux we Francji. Nazwa wywodzi się od francuskich słów "sauvage" (dziki) i "blanc" (biały), które odnoszą się do dziko rosnących krzewów tej odmiany na południowym zachodzie Francji, być może wywodzących się od savagnin, popularnej w Jurze. Sauvignon blanc jest uprawiany w wielu regionach winiarskich świata jako podstawa orzeźwiających i wyrazistych wytrawnych białych win odmianowych. Światową sławę zyskały także deserowe wina z tego szczepu produkowane w apelacjach AOC Sauternes i Barsac we Francji. Główne obszary upraw rozpościerają się we Francji (Dolina Loary, Bordeaux), Nowej Zelandii (Marlborough), Chile, Kanadzie, Australii, RPA, Mołdawii, krajach środkowoeuropejskich i w Kalifornii. Niektóre z kalifornijskich win sauvignon blanc są sprzedawane pod nazwą "fume blanc".
W zależności od klimatu, aromat sauvignon blanc mieści się w szerokim spektrum smaków i zapachów: od wyraźnie trawiastego aż po słodkawy, przywołujący na myśl owoce egzotyczne. Specjaliści używają określeń rześki, elegancki i świeży na najlepsze przykłady jednoodmianowych win z Doliny Loary i Nowej Zelandii. Lekko schłodzone wina sauvignon blanc stanowią dobre uzupełnienie dań rybnych i serów, zwłaszcza kozich. To także jedne z niewielu win, które pasują do sushi.
Sauvignon blanc, obok rieslingów, było jednym z pierwszych wysokiej klasy win rozlewanych na szeroką skalę do butelek z zakrętką, zwłaszcza przez winiarzy z Nowej Zelandii. Wina sauvignon blanc pije się zwykle młode, gdyż niewiele zyskują na starzeniu, z wyjątkiem niektórych win starzonych w dębowych beczkach albo baryłkach (pessac-léognan i graves do 15 lat) i innych win białych z apelacji bordoskich.
Historia.
Przodkowie sauvignon blanc pochodzili z zachodniej Francji, z Doliny Loary albo Bordeaux. Takiej pewności nie ma co do samej odmiany. Badania sugerują, że jest potomkiem odmiany savagnin. Wskazuje się także związki z carménère. W XVIII wieku z sauvignon blanc i cabernet franc wykształciła się w regionie Bordeaux krzyżówka znana jako cabernet sauvignon. W XIX wieku na plantacjach sauvignon blanc zdarzały się także krzewy sauvignon vert (w Chile znany jako sauvignonasse, w Europie jako friulano) oraz mutant sauvignon gris. Jeszcze przed klęską filoksery, która spustoszyła francuskie winnice w XIX wieku, sadzonki wymieszanych krzewów zostały wywiezione do Chile, gdzie do dziś spotyka się tak urozmaicone winnice. Pomimo zbieżności nazw, nie jest znane pokrewieństwo pomiędzy sauvignon blanc a mutantem sauvignon rosé z Doliny Loary.
Pierwsze sadzonki sauvignon blanc zostały przywiezione do Kalifornii w latach 80. XIX wieku przez Charlesa Wetmore’a, założyciela winiarni Cresta Blanca. Źródłem sadzonek były winnice Château d'Yquem w apelacji Sauternes. Odmiana dobrze zaaklimatyzowała się w Livermore Valley. Robert Mondavi nadał kalifornijskim winom sauvignon blanc w 1968 określenie „Fumé Blanc”. W Nowej Zelandii szczep pojawił się na próbę w latach 70. XX wieku jako kandydat do kupażowania z odmianą müller-thurgau.
Rozpowszechnienie.
Sauvignon blanc pochodzi z Francji, z regionu Bordeaux albo Doliny Loary, gdzie nadal jest szeroko uprawiany. Duże obszary winnic znajdują się także w Kalifornii, Australii, Chile, Republice Południowej Afryki z tendencją rosnącą, gdyż miłośnicy białych win szukają alternatywy dla chardonnay. Odmiana jest popularna również w północnych Włoszech. Sauvignon blanc uprawia się także w krajach Europy Środkowej, choć powierzchnią winnic ustępuje innym szczepom:
Francja.
We Francji sauvignon blanc jest trzecim co do ważności szczepem białym ( ha w 2010, za ugni blanc i chardonnay). Uprawiany jest w morskim klimacie Bordeaux (szczególnie w apelacjach Entre-Deux-Mers, Graves i Pessac-Léognan na wina wytrawne i w Sauternes na wino słodkie), jak również w przejściowym klimacie doliny Loary (m.in. w apelacjach Pouilly-Fumé, Sancerre i Touraine). Klimat w tych regionach sprzyja spowolnieniu dojrzewania gron, dzięki czemu winogrono ma więcej czasu, by zrównoważyć poziom cukru i kwasowości istotny dla postrzegania aromatów wina. Francuscy winiarze zwracają uwagę na cechy siedliska ("terroir"), przede wszystkim gleby, które mają wpływ na jakość, smak i aromat wina. Kredowo-marglowe podłoże w Sancerre i Pouilly nadaje winom bogactwo i złożoność aromatów, natomiast winorośl uprawiana na innych glebach wapiennych daje wina delikatniejsze, ale wonniejsze. Żwirowe gleby wzdłuż Loary i jej dopływów sprzyjają kwiatowo-mineralnym smakom, wina bordoskie są zaś bardziej delikatne i owocowe. Najtrwalsze z win produkowanych z sauvignon blanc pochodzą z gleb o wysokim udziale krzemu.
Wino pouilly fumé pochodzi z miasteczka Pouilly-sur-Loire, położonego nad Loarą, naprzeciwko Sancerre. Tamtejsza gleba jest krzemionkowo-wapienna i miała jakoby wprowadzać do wina dymny aromat, stąd w nazwie apelacji pojawiło się francuskie słowo "Fumé", oznaczające dym. W rzeczywistości zapach ten, zauważalny w niektórych winach, pochodzi od fermentacji lub starzenia w silnie wypalonych beczkach. Sauvignon blanc jest obok sémillon, muscadelle i ugni blanc jedną z trzech podstawowych odmian dozwolonych w produkcji białego bordeaux. Z reguły są to wina kupażowane z kilku szczepów ("cuvée"), ale podstawą dla niektórych win, np. Pavillon Blanc produkowanego w słynnym Château Margaux jest właśnie sauvignon blanc. W dolinie Rodanu wytwarza się wyraźnie wytrawne białe wina z sauvignon blanc i odmiany tresallier.
W apelacji Sauternes grona sauvignon blanc są pozostawiane na krzewach po osiągnięciu dojrzałości (późny zbiór – ang. "late harvest", fr. "vendange tardive") i kupażowane z odmianą sémillon na słodkie wino "sauternes". Udział sauvignon blanc w zależności od producenta wynosi od 5 do 50%, przy czym jedyne sauternes klasy "premier cru supérieur", Château d'Yquem zawiera 20% sauvignon blanc, a jego zdolność starzenia w zależności od rocznika ocenia się na od 20 do 60 lat. Zwyczajowo w Sauternes krzewy sauvignon blanc były sadzone w równych odstępach pomiędzy rzędami sémillon. Skłonność sauvignon blanc do dojrzewania wcześniej o tydzień lub dwa sprawiała, że gdy oczekiwały na zbiór częściowo traciły intensywność aromatu. Sprawiło to, że niektórzy winogrodnicy zdecydowali się na wydzielenie sauvignon blanc do osobnych winnic.
Z tradycyjnie kojarzoną z odmianą chardonnay gminą Chablis sąsiaduje apelacja Saint-Bris AOC, której wina sauvignon blanc zyskują coraz większe uznanie.
Na mniejszą skalę sauvignon blanc uprawia się w innych regionach Francji.
Włochy.
Szczep sauvignon blanc jest uprawiany w północnych Włoszech, a najlepsze białe wina daje w regionach Górna Adyga i Friuli-Wenecja Julijska. Sporą popularnością cieszy się także w Wenecji Euganejskiej, Emilii-Romanii i Lombardii. Tutejsze wina cechują się owocowo-kwiatowym zapachem i pełnym aromatem, a niektóre z win są lekko starzone. Sauvignon blanc, nazywany sauvignon jest podstawą dla licznych win klasy DOC, np. Collio i Colli Orientali del Friuli.
Niemcy.
W Niemczech sauvignon blanc był w 2008 roku uprawiany tylko na 434 ha (0,4% powierzchni winnic), ale z wyraźną tendencją wzrostową, gdyż od 2005 roku powierzchnia upraw wzrosła niemal dwuipółkrotnie.
Austria.
W Austrii odmiana jest nazywana muskat-silvaner i uprawiana przede wszystkim w Styrii na wytrawne wina o zróżnicowanej jakości. Spotykana jest także w winnicach regionu Wachau.
Węgry.
Sauvignon blanc zyskał popularność jako surowiec do produkcji świeżych i lekkich win do konsumpcji bez starzenia.
Inne kraje Europy Środkowej.
Szczep jest uprawiany na stosunkowo niewielką skalę w Czechach, Bułgarii, Słowenii
Australia.
W Australii, przede wszystkim w regionie Margaret River, winogrono jest mieszane z odmianą sémillon. Jednoodmianowe wina sauvignon blanc, produkowane w rejonie Adelaide Hills i Padthaway (Australia Południowa) odróżniają się od analogicznych win z sąsiedniej Nowej Zelandii, które cechuje większa dojrzałość smaku z nutami brzoskwini i limonki oraz nieco wyższa kwasowość.
Nowa Zelandia.
W latach 90. XX wieku światową popularność zyskały wina sauvignon blanc z części Nowej Zelandii o morskim klimacie, przede wszystkim z Wyspy Południowej. W regionie Marlborough piaszczyste tereny na łupkowym podłożu okazały się najlepszymi lokalizacjami winnic ze względu na dobry drenaż i ubogą glebę, która sprzyja niskim zbiorom i lepszej koncentracji aromatów. Równoleżnikowo rozciągające się pasy podobnej gleby przecinają aluwialne ziemie doliny rzeki Wairau. Dobre rezultaty i szeroki wachlarz woni daje tam uprawa winnic południkowo (północ-południe), gdzie krzewy na cięższych glebach dojrzewają później i dają grona o bardziej trawiastym posmaku, a bardziej kamieniste podłoże daje grona o smaku przywodzącym na myśl owoce tropikalne. Różnice w glebach i znaczenie momentu winobrania dla ostatecznego efektu stanowią o wyjątkowości sauvignon blanc z Nowej Zelandii.
Wydłużony kształt Wyspy Południowej sprawia, że odległość winnic od wybrzeża nie przekracza 130 km. Chłodny, morski klimat wyspy zapewnia długi i stabilny okres wegetacyjny, pozwalający na wykształcenie przez winogrona naturalnej równowagi między kwasowością a poziomem cukru. Właściwe proporcje stanowią o zapachu i intensywności smaku, z których słyną nowozelandzkie sauvignon blanc. Na uznaniu zyskują wina sauvignon blanc z Waipara na Wyspie Południowej i Martinborough, Gisborne i Hawke’s Bay na Wyspie Północnej, o nieco innym bukiecie niż te z Marlborough. Za nuty agrestu, szparagów i trawiaste, kojarzone z nowozelandzkimi sauvignon odpowiadają związki chemiczne z rodziny pirazyn, które osiągają większe stężenie w winach produkowanych w chłodniejszym klimacie. Aromaty owoców tropikalnych i bukszpanu mogą być związane z pochodnymi tioli.
Chile i Brazylia.
Na początku lat 90. XX wieku, ampelografowie rozpoczęli rozdzielanie sauvignon blanc od krzewów sauvignonasse, dotąd rosnących razem. Jednoszczepowe chilijskie sauvignon blanc ma wyraźnie mniejszą zawartość kwasów od swojego nowozelandzkiego odpowiednika, a bliższe stylowi francuskiemu. Najważniejszym regionem produkcji sauvignon blanc jest region Valparaíso, dzięki chłodnemu klimatowi, pozwalającemu na zbiór winogron nawet 6 tygodni później niż w innych częściach Chile.
Uprawiane w Brazylii krzewy określane jako sauvignon blanc okazały się w rzeczywistości winoroślą odmiany seyval blanc.
Ameryka Północna.
Czołowym producentem winogron sauvignon blanc w Ameryce Północnej jest Kalifornia, choć istnieją także winnice w stanie Waszyngton oraz na Półwyspie Niagara i w dolinie rzeki Okanagan w Kanadzie. W Kalifornii wino produkowane z sauvignon blanc jest znane także jako fumé blanc. Po raz pierwszy nazwa ta została użyta przez Roberta Mondaviego z Robert Mondavi Winery w 1968, któremu zaoferowano partię dobrej jakości gron sauvignon blanc. W tym czasie odmiana nie cieszyła się uznaniem w Kalifornii ze względu na trawiasty posmak i zbyt wyraźne, niezrównoważone aromaty. Mondavi zdecydował się przełamać siłę aromatów przez starzenie w beczkach i zaoferował wyprodukowane wino pod nazwą Fumé Blanc, nawiązującą do francuskiego Pouilly-Fumé. Winiarze z Kalifornii używają obecnie nazw fumé blanc i sauvignon blanc wymiennie, niezależnie, czy wino zostało poddane starzeniu w beczkach, czy nie. Wina oferuje się w dwóch stylach: zbliżonym do nowozelandzkiego, z nutami owoców egzotycznych, szczególnie cytrusowych i passiflory, oraz w stylu Fumé Blanc Mondaviego, bardziej zrównoważonym, przywodzącym na myśl melony.
Inne kraje.
Uznanie powoli zdobywają wina sauvignon blanc z Republiki Południowej Afryki, z regionów Stellenbosch i Durbanville. Wśród białych szczepów winorośli sauvignon blanc zajmował trzecią lokatę (8,2% powierzchni wszystkich upraw, bez względu na kolor).
Uprawa i winifikacja.
Wymagania.
Sauvignon blanc wypuszcza pąki późno, ale dojrzewa wcześnie. Dobrze udaje się w słonecznym klimacie, ale bez nadmiernego upału. W gorętszych regionach, takich jak Południowa Afryka, Australia czy Kalifornia sauvignon blanc najlepiej sobie radzi w chłodniejszych apelacjach, w przeciwnym razie przejrzewa i traci aromat i kwasowość.
Winobranie i produkcja wina.
Winiarze w Nowej Zelandii i Chile zbierają grona przez dłuższy okres ze względu na różnice w cechach smakowych w zależności od stopnia dojrzałości, które są wykorzystywane w kompozycji wina. W pierwszym stadium winogrono cechuje się dużą zawartością kwasu jabłkowego, a w smaku dominują nuty trawiaste i bzu. W miarę dojrzewania stosunek cukrów do kwasów harmonizuje się, a wino nabiera aromatu brzoskwiniowego w cieplejszym i agrestowego w chłodniejszym klimacie. Za aromaty kojarzone z sauvignon blanc odpowiadają pochodne pirazyn. W pagórkowatych winnicach, np. w dolinie Wairau w Nowej Zelandii, można osiągnąć ten sam efekt zbierając wszystkie winogrona jednocześnie.
Charakter wina sauvignon w wysokim stopniu zależy od podejścia do procesu winifikacji. Jednym z czynników jest długość kontaktu moszczu ze skórkami. W początkowym okresie rozwoju winiarstwa w Nowej Zelandii nie było przetwórni winiarskich na Wyspie Południowej, tak więc winogrona były przewożone ciężarówkami i potem promem na Wyspę Północną, nawet do Auckland. Wydłużało to kontakt soku ze skórkami, co wzmacniało aromat wina. Niektórzy winiarze (np. w dolinie Loary) celowo pozostawiają część moszczu ze skórkami na potrzeby korekcji smaku wina, ale inni (np. w Kalifornii) starają się ograniczyć czas kontaktu do minimum ze względu na żywotność trunku.
Innym czynnikiem jest wybór temperatury fermentacji. Francuscy winiarze przeprowadzają fermentację w wyższych temperaturach (około 16–18 °C), co pozwala wydobywać nuty mineralne w winie, zaś producenci z Nowego Świata stosują nieco niższe temperatury, sprzyjające uwydatnieniu nut owocowych. Nieliczni producenci z doliny Loary oraz większość winiarzy z Nowej Zelandii po fermentacji alkoholowej przeprowadza jeszcze fermentację jabłkowo-mlekową. Duży wpływ na charakter wina ma także starzenie w dębowych beczkach, które wyrównuje aromaty i ogranicza naturalnie wysoką kwasowość sauvignon blanc. Niektórzy wytwórcy, np. w Nowej Zelandii i Sancerre fermentują wino w stalowych zbiornikach zamiast w beczkach, by zachować naturalną intensywność smaku i zapachu.
Synonimy.
Sauvignon blanc jest znany także pod licznymi synonimami: beyaz sauvignon, blanc doux, blanc fume, bordeaux bianco, douce blanche, feher sauvignon, feigentraube, fié, fié dans le neuvillois, fume, fume blanc, fume surin, genetin, gennetin, gentin a romorantin, gros sauvignon, libournais, melkii sotern, muskat silvaner, muskat sylvaner, muskatani silvanec, muskatni silvanec, muskatsilvaner, painechon, pellegrina, petit sauvignon, picabon, piccabon, pinot mestny bely, pissotta, puinechou, punechon, punechou, quinechon, rouchelin, sampelgrina, sarvonien, sauternes, sauvignon, sauvignon bianco, sauvignon bijeli, sauvignon blanco, sauvignon fume, sauvignon gros, sauvignon jaune, sauvignon jeune, sauvignon petit, sauvignon vert, sauvignon white, savagnin (nieprawidłowo), savagnin blanc (nieprawidłowo), savagnin musqué, savagnou, savignon, servanien, servonien, servoyen, souternes, sovinak, sovinjon, sovinjon beli, sovinon, spergolina, surin, sylvaner musque, uva pelegrina, weisser sauvignon, oraz zöld ortlibi.

</doc>
<doc id="2819106" url="https://pl.wikipedia.org/wiki?curid=2819106" title="The Magic Circle">
The Magic Circle

The Magic Circle – brytyjska organizacja, założona w Londynie w 1905 roku, której celem jest promowanie i rozwój sztuki iluzji.

</doc>
<doc id="2819107" url="https://pl.wikipedia.org/wiki?curid=2819107" title="Love (album Ayumi Hamasaki)">
Love (album Ayumi Hamasaki)

LOVE – czwarty minialbum japońskiej piosenkarki Ayumi Hamasaki. Płyta ukazała się 8 listopada 2012 roku w trzech wersjach: regularnej, limitowanej i CD+DVD.
Utwór "Song 4 u" został wykorzystany jako piosenka przewodnia gry na PS3 "Tales of Xillia 2". Minialbum jest pierwszym wydawnictwem z serii świętujących 15. rocznicę piosenkarki. Album osiągnął 4 pozycję w rankingu Oricon, sprzedano egzemplarzy.

</doc>
<doc id="2819109" url="https://pl.wikipedia.org/wiki?curid=2819109" title="La Cambe">
La Cambe

La Cambe – miejscowość i gmina we Francji, w regionie Normandia, w departamencie Calvados.
Według danych na rok 2009 gminę zamieszkiwało 640 osób, a gęstość zaludnienia wynosiła 57 osób/km².

</doc>
<doc id="2819113" url="https://pl.wikipedia.org/wiki?curid=2819113" title="Haucourt-en-Cambrésis">
Haucourt-en-Cambrésis

Haucourt-en-Cambrésis – miejscowość i gmina we Francji, w regionie Hauts-de-France, w departamencie Nord. Jej burmistrzem jest Jean-Michel Cantillon.
Według danych na rok 2009 gminę zamieszkiwały 207 osoby a gęstość zaludnienia wynosiła 58 osób/km².

</doc>
<doc id="2819114" url="https://pl.wikipedia.org/wiki?curid=2819114" title="Pedro Pineda">
Pedro Pineda

Pedro Pineda Deras (ur. 30 listopada 1971 w Nezahualcóyotl) – meksykański piłkarz występujący na pozycji napastnika, w późniejszym czasie trener.
Kariera klubowa.
Pineda pochodzi z miasta Nezahualcóyotl i rozpoczynał grę w piłkę w tamtejszych amatorskich zespołach. Jako dziewiętnastolatek rozpoczął treningi w trzecioligowym Halcones de Neza, gdzie dzięki udanym występom zaczął być powoływany do juniorskich reprezentacji, a po kilku miesiącach przeszedł do jednego z najbardziej utytułowanych klubów w kraju, Chivas de Guadalajara. Jeszcze przed debiutem w najwyższej klasie rozgrywkowej potwierdził opinię sporego talentu, notując świetne spotkania w młodzieżowej kadrze narodowej, dzięki czemu w 1991 roku wyjechał do Włoch, podpisując pięcioletni kontrakt z A.C. Milan. Tam przez kilkanaście tygodni trenował z pierwszą drużyną, w której występowali wówczas piłkarze tacy jak Frank Rijkaard, Roberto Donadoni czy Marco van Basten, lecz z powodu ogromnej konkurencji w linii ataku szybko powrócił do ojczyzny, na zasadzie wypożyczenia po raz drugi zostając piłkarzem Chivas. W meksykańskiej Primera División zadebiutował za kadencji szkoleniowca Jesúsa Bracamontesa, 18 grudnia 1991 w zremisowanym 1:1 spotkaniu z Universidadem de Guadalajara i w tym samym meczu strzelił także premierowego gola w pierwszej lidze, strzałem z rzutu karnego.
Latem 1992 Pineda został wykupiony z Milanu przez drużynę, której kibicował w dzieciństwie; Club América z siedzibą w stołecznym mieście Meksyk. W 1992 roku triumfował z nią w najbardziej prestiżowych rozgrywkach kontynentu, Pucharze Mistrzów CONCACAF, jednak przez następne trzy lata pozostawał jedynie rezerwowym ekipy i na ligowych boiskach pojawiał się sporadycznie. W lipcu 1995 udał się na wypożyczenie do swojego rodzinnego miasta, gdzie podpisał umowę z Toros Neza, gdzie od razu został kluczowym piłkarzem zespołu i w sezonie 1995/1996 zdobył czternaście bramek, będąc najskuteczniejszym piłkarzem klubu i plasując się w czołówce najlepszych strzelców ligi. Po zakończeniu rozgrywek otrzymał od Toros ofertę permanentnego transferu, lecz pokłócony z zarządem drużyny wolał wrócić do Amériki, gdzie ponownie pozostawał jedynie rezerwowym.
W połowie 1997 roku Pineda został piłkarzem innego zespołu ze stolicy, Club Necaxa, w którym początkowo pełnił rolę rezerwowego, lecz już po upływie pół roku został najlepszym strzelcem i kluczowym piłkarzem ekipy. Podczas wiosennego sezonu Verano 1998 miał ogromny wkład w wywalczenie przez klub wicemistrzostwa kraju, a sześć miesięcy później, w jesiennych rozgrywkach Invierno 1998, osiągnął jedyny w karierze tytuł mistrza Meksyku. Bezpośrednio po tym sukcesie podpisał umowę z rywalem Necaxy zza miedzy, Atlante FC, gdzie kontynuował strzelecką passę, podobnie jak w kolejny klubie, którego barwy reprezentował – CF Monterrey. Nie potrafił jednak nawiązać do osiągnięć odnoszonych w Necaxie, przez co w styczniu 2000 powrócił do miasta Meksyk, podpisując kontrakt z Cruz Azul, lecz tam przez pół roku rzadko pojawiał się na ligowych boiskach w wyjściowej jedenastce i tylko raz wpisał się na listę strzelców.
Latem 2000 Pineda zasilił prowadzoną przez trenera Javiera Aguirre drużynę CF Pachuca, z którą w wiosennym sezonie Verano 2001 zdobył wicemistrzostwo Meksyku, będąc najlepszym strzelcem zespołu z ośmioma bramkami na koncie. Po roku spędzonym w Pachuce podpisał umowę z beniaminkiem najwyższej klasy rozgrywkowej, CF La Piedad, którego barwy reprezentował przez sześć miesięcy, po czym z powodu różnicy zdań z zarządem klubu powrócił do stołecznego Atlante FC. W lipcu 2003, po roku bezrobocia, jako wolny piłkarz przeszedł do zespołu Puebla FC, aby zdobyć swoją setną bramkę w lidze meksykańskiej, lecz ostatecznie popadł w konflikt z trenerem Mario Carrillo i nie wystąpił w żadnym meczu. Profesjonalną karierę piłkarską zakończył w wieku 33 lat, w powszechnej opinii nie wykorzystując pełni swojego talentu. Po zakończeniu kariery ukończył kurs trenerski i przez trzy lata prowadził czwartoligowy Club Deportivo Lerma, a później pracował jako dyrektor Narodowego Instytutu Sportu w mieście Texcoco.
Kariera reprezentacyjna.
W 1991 roku Pineda został powołany przez selekcjonera Alfonso Portugala do reprezentacji Meksyku U-20 na Młodzieżowe Mistrzostwa Świata w Portugalii. Tam był podstawowym piłkarzem swojej drużyny, występując we wszystkich spotkaniach od pierwszej do ostatniej minuty i strzelił cztery gole; w fazie grupowej ze Szwecją (3:0), dwa z Brazylią (2:2) oraz z WKS (1:1). Jego kadra narodowa odpadła ostatecznie w ćwierćfinale, a on sam został uhonorowany w oficjalnym plebiscycie FIFA Złotym Butem dla najlepszego strzelca rozgrywek. W 1992 roku znalazł się w składzie reprezentacji Meksyku U-23 ogłoszonym przez trenera Cayetano Rodrígueza na Igrzyska Olimpijskie w Barcelonie, gdzie rozegrał wszystkie trzy mecze jako rezerwowy, nie zdobywając bramki, natomiast jego drużyna zakończyła swój udział w olimpiadzie już w fazie grupowej, notując komplet remisów.

</doc>
<doc id="2819116" url="https://pl.wikipedia.org/wiki?curid=2819116" title="Otto z Metten">
Otto z Metten



</doc>
<doc id="2819118" url="https://pl.wikipedia.org/wiki?curid=2819118" title="Hieronim (Zacharow)">
Hieronim (Zacharow)

Hieronim, imię świeckie Władimir Iwanowicz Zacharow (ur. 1897 w Moskwie, zm. 14 grudnia 1966) – rosyjski biskup prawosławny.
Życiorys.
Ukończył szkołę handlową w Moskwie (1916) i podjął wyższe studia na kierunku psychologia eksperymentalna, nigdy jednak nie uzyskał końcowego dyplomu. Wieczyste śluby mnisze złożył 4 września 1925. 20 września tego samego roku został wyświęcony na hierodiakona, zaś dzień później – na hieromnicha, w monasterze Spotkania Włodzimierskiej Ikony Matki Bożej w Moskwie. W 1926 został proboszczem parafii przy żeńskim Monasterze Sumarokowskim (gubernia kostromska). Następnie od 1928 do 1931 był proboszczem parafii św. Michała Archanioła w Zagorsku, od 1930 jako archimandryta.
Więzień łagrów w latach 1931–1935.
31 grudnia 1944 został wyświęcony na biskupa kiszyniowskiego i mołdawskiego. Ceremonia chirotonii odbyła się w moskiewskim soborze Objawienia Pańskiego, z udziałem konsekratorów: metropolity leningradzkiego Aleksego, metropolitów krutickiego i kołomieńskiego Mikołaja i kijowskiego i halickiego Jana oraz arcybiskupa iżewskiego i udmurckiego Jana. Po trzech latach urzędowania biskup Hieronim został przeniesiony na katedrę riazańską, gdzie pozostawał ordynariuszem do lutego 1948. Następnie został przeniesiony powtórnie, tym razem do eparchii iżewskiej i udmurckiej. W 1952 został biskupem kujbyszewskim i syzrańskim. W 1956 objął z kolei zarząd eparchii orłowskiej i briańskiej. Po sześciu latach Święty Synod przeniósł go do eparchii rostowskiej. W 1962 otrzymał godność arcybiskupią, zaś rok później został nagrodzony prawem noszenia krzyża na kłobuku. Urząd sprawował do śmierci w 1966.

</doc>
<doc id="2819120" url="https://pl.wikipedia.org/wiki?curid=2819120" title="Piotr Ufimcew">
Piotr Ufimcew

Piotr Ufimcew (ros. Пётр Я́ковлевич Уфи́мцев, ur. 1931 w Kraju Ałtajskim) – radziecki fizyk i matematyk, twórca teorii, na bazie której stworzono nowoczesną technologię stealth, umożliwiającą zmniejszenie wykrywalności obiektów znanymi metodami obserwacji.
Życiorys.
Na początku lat 60 Ufimcew zaczął tworzyć modele matematyczne opisujące dyfrakcję fal elektromagnetycznych na obiektach dwu i trójwymiarowych. Wśród tych obiektów były też bryły obrotowe o skończonych rozmiarach, np. dysk, walec, stożek, paraboloida, warstwa kulista, cienki drut. Powstała "fizyczna teoria dyfrakcji" (ang. Physical Theory of Diffraction (PTD)). Rosjanie nie przewidzieli jednak, że znajdzie ona ważne zastosowania wojskowe, więc w 1962 jej rezultaty opublikowali w książce "Metoda fal krawędziowych w fizycznej teorii dyfrakcji" w wydawnictwie "Radzieckie radio", a w 1971 książkę przetłumaczono na język angielski, pod tym samym tytułem.
Denys Overholser - inżynier zajmujący się technologią stealth w zakładach zbrojeniowych Lockheed po lekturze tej książki uświadomił sobie, że Ufimcew stworzył aparat matematyczny do analizy propagacji fal radarowych, padających na samolot. Obecnie, w kręgu specjalistów stealth, powszechnie uważa się, że teoria Ufimcewa odegrała krytyczną rolę w opracowaniu amerykańskich samolotów stealth: bombowców F-117 i B-2.

</doc>
<doc id="2819121" url="https://pl.wikipedia.org/wiki?curid=2819121" title="Sowieckaja Gawań">
Sowieckaja Gawań



</doc>
<doc id="2819124" url="https://pl.wikipedia.org/wiki?curid=2819124" title="Nadleśnictwo Supraśl">
Nadleśnictwo Supraśl

Nadleśnictwo Supraśl – jednostka organizacyjna Lasów Państwowych podległa Regionalnej Dyrekcji Lasów Państwowych w Białymstoku, której siedziba znajduje się w Supraślu.
Nadleśnictwo terytorialnie leży na obszarach dwóch powiatów: białostockiego (gminy: Supraśl, Wasilków i Gródek) oraz sokólskiego (gminy: Sokółka, Szudziałowo). 
Nadleśnictwo podzielone jest na dwa obręby Supraśl i Sokółka w ich skład wchodzi 11 leśnictw: Lipina, Łaźnisko, Dworzysk, Kopna Góra, Klin, Borki, Sokołda, Zacisze, Surażkowo, Podsupraśl, Krasne.
Nadleśnictwo położone jest na terenie Puszczy Knyszyńskiej. Powierzchnia nadleśnictwa wynosi 17456,35 ha, z czego 17066,28 stanowią lasy. Dodatkowo w zasięgu terytorialnym nadleśnictwa znajduje się ok. 1600 ha lasów niepaństwowych nie nadzorowanych przez Nadleśnictwo.
Tereny nadleśnictw Supraśl (pow. 17.455 ha), Dojlidy (pow. 16.109 ha) oraz Czarnej Białostockiej (pow. 13.922 ha) weszły w 2011 roku w skład Leśnego Kompleksu Promocyjnego Puszcza Knyszyńska utworzonego zarządzeniem Nr 64 Dyrektora Generalnego Lasów Państwowych z dnia 30 listopada 2011 r. 
Drzewostan.
Drzewostan ze względu na klimat o charakterze kontynentalnym w Puszczy Knyszyńskiej drzewostan stanowią drzewa iglaste: sosna i świerk, domieszki liściaste tworzą brzoza, olsza i dąb. Przeciętny wiek drzewostanów wynosi 57 lat. 
Ochrona Przyrody.
Rezerwaty przyrody
Na terenie Nadleśnictwa Supraśl położonych jest 11 rezerwatów przyrody o powierzchni ogólnej 1822 ha, co stanowi ponad 10% powierzchni Nadleśnictwa. 
Rezerwaty przyrody leżące na terenie nadleśnictwa:
Pomniki przyrody
Na terenie Nadleśnictwa znajduje się 40 drzew uznanych za pomniki przyrody oraz dwa głazy uznane za pomniki przyrody nieożywionej.
Ochrona gatunkowa
"Fauna"
Na terenie kompleksów leśnych występuje wiele gatunków zwierząt wśród nich także objęte ścisłą ochroną gatunkową są to m.in. wilki, rysie, żubrów, orlika krzykliwego, żurawie wydry, a także niewielkich rozmiarów koszatki leśne, orzesznice, gronostaje, łasice.
"Flora"
Wśród wielu gatunków roślin na uwagę zasługują podlegające ochronie gatunki: wawrzynek wilczełyko, arnika górska, kruszczyk błotny, podkolan biały, rosiczka okrągłolistna, storczyk plamisty, widłak jałowcowaty, widłak wroniec, tajęża jednostronna, lilia złotogłów, gnidosz królewski, widłak cyprysowaty, chamedafne północna, brzoza niska, wierzba lapońska, czosnek niedźwiedzi, pełnik europejski.
Edukacja.
w nadleśnictwie Supraśl edukacja prowadzona jest głównie w oparciu o Arboretum w Kopnej Górze, „Leśną Szkołę” oraz Małe Muzeum Historii Puszczy Knyszyńskiej znajdujące się w Kopnej Górze.
Na terenie Nadleśnictwa wytyczono trzy ścieżki edukacyjne: 

</doc>
<doc id="2819126" url="https://pl.wikipedia.org/wiki?curid=2819126" title="Port lotniczy Oslo-Torp">
Port lotniczy Oslo-Torp



</doc>
<doc id="2819128" url="https://pl.wikipedia.org/wiki?curid=2819128" title="Jason Giambi">
Jason Giambi

Jason Gilbert Giambi (ur. 8 stycznia 1971) – amerykański baseballista, który występował na pozycji pierwszobazowego.
Giambi studiował na Long Beach State University, gdzie w latach 1990–1992 występował na pozycji trzeciobazowego w drużynie uniwersyteckiej Long Beach State 49ers. W 1992 został wybrany w drugiej rundzie draftu przez Oakland Athletics i początkowo grał w klubach farmerskich tego zespołu, między innymi w Edmonton Trappers, reprezentującym poziom Triple-A. W 1992 wystąpił na Igrzyskach Olimpijskich, gdzie reprezentacja Stanów Zjednoczonych zajęła czwarte miejsce.
W Major League Baseball zadebiutował 8 maja 1995 jako designated hitter w meczu przeciwko Texas Rangers. W sezonie 2000 po raz pierwszy w karierze wystąpił w Meczu Gwiazd i został wybrany MVP American League. W latach 2000–2001 miał najlepszy w lidze wskaźnik on-base percentage (odpowiednio 0,476 i 0,477).
W grudniu 2001 podpisał siedmioletni kontrakt jako wolny agent z New York Yankees wart 120 milionów dolarów. W związku z aferą w firmie BALCo, trzy lata później zeznawał w sprawie zażywania niedozwolonych środków dopingujących i przyznał się do stosowania sterydów, które otrzymał od Grega Andersona, trenera kontroli wagi Barry'ego Bondsa, a także wstrzykiwania sobie hormonu wzrostu i testosteronu podczas sezonu 2003. W marcu 2009 zeznawał przeciwko Barry'emu Bondsowi w procesie dotyczącym zażywania niedozwolonych środków dopingujących.
Występował jeszcze ponownie w Oakland Athletics, a następnie w Colorado Rockies. W lutym 2013 podpisał kontrakt z Cleveland Indians. 8 września 2013 w meczu międzyligowym z New York Mets zaliczył 2000. uderzenie w MLB.
W lutym 2015 oficjalnie ogłosił zakończenie kariery zawodniczej.

</doc>
<doc id="2819129" url="https://pl.wikipedia.org/wiki?curid=2819129" title="Mubarek">
Mubarek



</doc>
<doc id="2819132" url="https://pl.wikipedia.org/wiki?curid=2819132" title="Kurzy traktor">
Kurzy traktor

Kurzy traktor – przenośny kurnik bez podłogi. W kurzych traktorach mogą przebywać też inne gatunki drobiu. Wiele kurzych traktorów to lekkiej konstrukcji ramy z siatką o kształcie trójkątnym, do których przeniesienia wystarczy jedna osoba. Na jednym lub na obu końcach klatki mogą być dodane kółka. Kurze traktory bywają parterowe, z wybiegiem obok części zadaszonej; oraz dwukondygnacyjne, z wybiegiem pod spodem.
Termin "kurzy traktor" nawiązuje do funkcji nowoczesnego ciągnika, które tutaj są spełniane przez kury: kopanie, odchwaszczanie i przygotowywanie ziemi do sadzenia drzew czy upraw, lub nawożenie rejonu już obsadzonego.
Korzyści.
Kurze traktory zapewniają kurom bezpieczeństwo i dostęp do świeżej trawy, chwastów, owadów (np. czerwi much) i pasożytów (chociaż zostaną one szybko zjedzone, jeśli traktor pozostanie w tym samym miejscu dłuższy czas), co wzbogaca ich dietę i częściowo uniezależnia od dokarmiania. W przeciwieństwie do stacjonarnych kurników, kurze traktory nie mają podłóg, dzięki czemu nie trzeba ich czyścić. Naśladują naturalny, symbiotyczny cykl życiowy, gdzie ptaki zjadają nasiona, rośliny i pozostawiają nawóz w postaci odchodów, po czym przenoszą się w inny rejon. W trakcie oczyszczania gleby kury będą też znosić zdrowsze jaja niż kury trzymane na jednym wybiegu.
Stosując kurze traktory rolnicy mogą hodować drób w systemie rolnictwa ekstensywnego, gdzie ptaki mają dostęp do świeżego powietrza, słońca, mają zapewnioną paszę, czego brakuje kurom w chowie klatkowym. Ponieważ klatka jest na danym (małym) terenie tylko przez kilka dni, rośliny mogą odrosnąć i wykarmić więcej ptaków, niż gdyby kury mogły przemieszczać się swobodnie po całym terenie. Kurzy traktor zapewnia też schronienie przed deszczem, wiatrem i drapieżnikami. Co więcej, kury znoszą jajka w przeznaczonych do tego pomieszczeniach, zamiast ukrywać się w krzakach.
Użycie.
Kurzy traktor może być używany zarówno w małym ogródku przydomowym, jak i na większym terenie.
Kurze traktory są popularne w rolnictwie organicznym, zwłaszcza wśród zwolenników permakultury, ze względu na znikomy wkład ludzkiej pracy potrzebnej do uprawy roli przy użyciu zwierząt. Kurzy traktor znalazł się w 2000 roku na pokazowej farmie Iowa State University Allee Demonstration Farm, był znany w Australii (kolebce permakultury), w Japonii w 2004 tylko na skalę ogrodów, nie przemysłową, wykorzystywany jest w ekowiosce Island Cohousing w centrum wyspy Martha’s Vineyard w stanie Massachusetts w USA.

</doc>
<doc id="2819140" url="https://pl.wikipedia.org/wiki?curid=2819140" title="777 Tour">
777 Tour

777 Tour – minitrasa Rihanny, w której odwiedziła 7 państw w 7 dni i dała 7 koncertów. Gwiazda wynajęła samolot Boeing 777, na który wzięła ze sobą całą swoją ekipę, grupkę swoich fanów i grupę dziennikarzy z 82 krajów.
Lista utworów.
Meksyk:
Toronto:

</doc>
<doc id="2819141" url="https://pl.wikipedia.org/wiki?curid=2819141" title="Przeklęte trasy">
Przeklęte trasy

Przeklęte trasy (ang. "Dangerous Drives", 2009-2010) – dokumentalny serial telewizyjny, przedstawiający nieustraszonych kierowców, którzy nie mogą żyć bez codziennej dawki adrenaliny. Często płacą za swoją pasję wysoką cenę, niebezpieczeństwo i wielkie ryzyko są wpisane w ich zawód. Serial ukazuje różne oblicza ciekawej, ale i niebezpiecznej pracy ludzi.

</doc>
<doc id="2819144" url="https://pl.wikipedia.org/wiki?curid=2819144" title="Herb gminy Walce">
Herb gminy Walce

Herb gminy Walce
Na tarczy dzielonej w słup w (heraldycznie) prawym złotym polu znajduje się pół czarnego orła dynastii henryków domu Piastów Śląskich, ze srebrną przepaską przechodzącą przez skrzydło i pół piersi, z połową krzyża srebrnego na półksiężycu, z czerwonym językiem. A w polu (heraldycznie) lewym barwy błękitnej (niebieskiej) postać św. Walentego w spodniej srebrnej szacie, w złotym ornacie podbitym przy rękawach od spodu czerwienią, ze złocistym nimbem, rękami i twarzą w barwie cielistej. Postać zwrócona lekko w (heraldycznie) prawo. Przy krawędzi prawej, symbol jego męki - miecz ze srebrzystym ostrzem i złotą głownią (rękojeścią) w kształcie krzyża (tu pół krzyża) przytykając do wizerunku pół orła. 

</doc>
<doc id="2819146" url="https://pl.wikipedia.org/wiki?curid=2819146" title="Okręt badawczy">
Okręt badawczy



</doc>
<doc id="2819147" url="https://pl.wikipedia.org/wiki?curid=2819147" title="Trevor Dudley Smith">
Trevor Dudley Smith

Trevor Dudley Smith (ur. 17 lutego 1920 w Oxfordshire, zm. 21 lipca 1995 w Waszyngtonie) – brytyjski pisarz, który pisał pod kilkoma pseudonimami w tym między innymi pod peseudonimem Adam Hall, Warwick, Lesley Scott Trevor, Howard North (powieść "Autostrada", wyd. PIW 1977) i Elleston Trevor.

</doc>
<doc id="2819149" url="https://pl.wikipedia.org/wiki?curid=2819149" title="Styrek (Brzezowa)">
Styrek (Brzezowa)

Styrek (ok. 366 m n.p.m.) – wzgórze w miejscowości Brzezowa w województwie małopolskim, w powiecie myślenickim, w gminie Dobczyce. Znajduje się na obszarze Pogórza Wiśnickiego. Wzgórze wznosi się nad Jeziorem Dobczyckim i jest tylko częściowo porośnięte lasem. Na jego grzbiecie znajduje się osiedle domków letniskowych, do którego prowadzi droga od szosy Dobczyce – Kornatka – Droginia. Tuż przy wierzchołku wzgórza znajduje się mająca postać baszty skała o wysokości ok. 5 m, zwana Diabelskim Kamieniem.

</doc>
<doc id="2819150" url="https://pl.wikipedia.org/wiki?curid=2819150" title="Trałowce typu Ton">
Trałowce typu Ton

Trałowce typu Ton – typ brytyjskich trałowców przeznaczonych do operowania na wodach przybrzeżnych, opracowanych na początku lat 50. XX wieku. Zbudowanych zostało 118 jednostek tego typu, spośród których do Royal Navy trafiło 116, pozostałe dwie wyprodukowano dla South African Navy.
Okręty miały początkowo nosić nazwy owadów, ostatecznie jednak nadano im nazwy brytyjskich miejscowości kończące się na "-ton", stąd nazwa typu.
Wiele z okrętów służących w Royal Navy zostało sprzedanych (część z nich niespełna kilka lat po wejściu do służby) marynarkom innych państw –
Argentyny (6 jednostek), Australii (6), Ghany (1), Indii (4), Irlandii (3), Malezji (7) oraz Związku Południowej Afryki (8). Dwie jednostki służyły także przejściowo w Royal New Zealand Navy. Część okrętów została przebudowana w trakcie służby na niszczyciele min, okręty badawcze i patrolowe.
W latach 80. okręty zaczęto zastępować trałowcami typu "River". Ostatnie jednostki typu "Ton" zostały wycofane ze służby w Royal Navy w pierwszej połowie lat 90.

</doc>
<doc id="2819151" url="https://pl.wikipedia.org/wiki?curid=2819151" title="Most Lwowski w Rzeszowie">
Most Lwowski w Rzeszowie

Most Lwowski – most przez Wisłok w Rzeszowie, łączący śródmiejską aleję Piłsudskiego z pobicińską ulicą Lwowską.
Pierwszy most w tym rejonie powstał przed 1605 r. Był on prawdopodobnie zlokalizowany u wylotu obecnej głównej alei starego cmentarza. Na początku XVIII w. drewniany most ulokowano w obecnym miejscu - pomiędzy ulicami: Piłsudskiego i Lwowską. Przetrwał on do 1815 r., kiedy to został porwany przez wielką powódź. Most odbudowano jako kamienny, z jednym filarem na środku rzeki. Służył on jednak jedynie kilka lat. Kolejną, tym razem żelazną, przeprawę wybudowali Austriacy około 1860 r. Most ten został wysadzony przez wycofujące się wojska rosyjskie 19 maja 1915 r. Do jego odbudowy przystąpiono już po odzyskaniu niepodległości. Nowy most, wykonany z żelbetu został zaprojektowany przez inż. Skoczyńskiego. Uroczyste jego otwarcie miało miejsce 21 maja 1928 r., z udziałem gen. Andrzeja Galicy i starosty Artura Fridricha. Most służył mieszkańcom do II wojny światowej. We wrześniu 1939 r. został uszkodzony podczas próby wysadzenia go przez Wojsko Polskie. Niemieckie władze okupacyjne szybko uszkodzenie naprawiły, wzmacniając most dodatkowym drewnianym filarem. W takim kształcie funkcjonował on do 1 sierpnia 1944 r., kiedy to został wysadzony przez wycofujące się oddziały Wehrmachtu. Po wojnie na jego miejscu ulokowano tymczasowy drewniany most, który służył aż do wybudowania nowej stałej przeprawy w 1962 roku.

</doc>
<doc id="2819157" url="https://pl.wikipedia.org/wiki?curid=2819157" title="Sylikażel">
Sylikażel



</doc>
<doc id="2819160" url="https://pl.wikipedia.org/wiki?curid=2819160" title="Marziani">
Marziani



</doc>
<doc id="2819164" url="https://pl.wikipedia.org/wiki?curid=2819164" title="Waleryj Wakulczyk">
Waleryj Wakulczyk

Waleryj Pauławicz Wakulczyk (biał. Валерый Паўлавіч Вакульчык, ur. 19 czerwca 1964 w Radostowie) – białoruski funkcjonariusz bezpieczeństwa państwowego w stopniu generała porucznika. W latach 2008–2011 zastępca szefa Centrum Operatywno-Analitycznego przy Prezydencie Republiki Białorusi. Od 2011 do 2012 Przewodniczący Komitetu Śledczego Republiki Białoruś. Od 2012 do 2020 Przewodniczący Komitetu Bezpieczeństwa Państwowego Republiki Białorusi.
Życiorys.
W 1985 ukończył studia w Wyższej Gwardyjskiej Szkole Oficerskiej Wojsk Pancernych w Charkowie. W 1992 ukończył Wyższe Kursy Kontrwywiadu Wojskowego KGB ZSRR, a w 2011 studia w Akademii Zarządzania przy Prezydencie Białorusi.
Od 1985 do 1991 służył w Siłach Zbrojnych ZSRR. Od 1991 do 2008 był funkcjonariuszem organów bezpieczeństwa państwowego Republiki Białorusi. W 2008 otrzymał stanowisko zastępcy szefa Centrum Operatywno-Analitycznego przy Prezydencie Białorusi. 24 października 2011 został przewodniczącym nowo utworzonego Komitetu Śledczego Białorusi. 16 listopada 2012 otrzymał nominację na stanowisko Przewodniczącego Komitetu Bezpieczeństwa Państwowego Republiki Białoruś.
2 października 2020 roku został wpisany na „” Unii Europejskiej. Albania, Islandia, Liechtenstein, Norwegia, Macedonia Północna, Czarnogóra i Ukraina przystąpiły do sankcji UE 20 listopada 2020 roku. Z tego powodu Wakulczyk został wpisany na listach sankcyjnych Szwajcarii, Wielkiej Brytanii i Kanady.

</doc>
<doc id="2819172" url="https://pl.wikipedia.org/wiki?curid=2819172" title="Yomiuri Giants">
Yomiuri Giants

 – japoński klub baseballowy z Tokio, występujący w zawodowej lidze Nippon Professional Baseball.
Klub powstał w 1934 roku i zdobył najwięcej tytułów spośród wszystkich zespołów występujących w NPB, dlatego porównywany jest z amerykańskim zespołem New York Yankees, który 27 razy wygrał World Series. Z tego względu Yomiuri Giants nazywani są "Japońskimi Jankesami".

</doc>
<doc id="2819175" url="https://pl.wikipedia.org/wiki?curid=2819175" title="2013 w lekkoatletyce">
2013 w lekkoatletyce

2013 w lekkoatletyce – prezentacja sezonu 2013 w lekkoatletyce
Najważniejszą imprezą sezonu były rozegrane w połowie sierpnia mistrzostwa świata w Moskwie. Od 10 maja do 6 września na stadionach Azji, Ameryki Północnej oraz Europy rozgrywanych było czternaście prestiżowych mityngów lekkoatletycznych, czyli Samsung Diamentowa Liga IAAF.
Tabele światowe.
Sezon halowy.
Poniższe tabele prezentują najlepsze rezultaty uzyskane w poszczególnych konkurencjach w sezonie halowym 2012.
Sezon letni.
Poniższe tabele prezentują najlepsze rezultaty uzyskane w poszczególnych konkurencjach w sezonie letnim 2013.

</doc>
<doc id="2819177" url="https://pl.wikipedia.org/wiki?curid=2819177" title="Belowodskoje">
Belowodskoje



</doc>
<doc id="2819182" url="https://pl.wikipedia.org/wiki?curid=2819182" title="Herbert Wirth">
Herbert Wirth

Herbert Wilhelm Wirth (ur. 3 grudnia 1956) – polski inżynier, geolog, menedżer, profesor nauk inżynieryjno-technicznych, były prezes zarządu KGHM Polska Miedź S.A.
Życiorys.
Ukończył studia magisterskie na wydziale geologiczno-poszukiwawczym Akademii Górniczo-Hutniczej w Krakowie ze specjalnością: geologia złóż rud i geologia matematyczna. Po studiach doktoranckich na tej samej uczelni uzyskał stopień doktora nauk technicznych. Następnie habilitował się w dziedzinie nauk technicznych na Wydziale Geoinżynierii, Górnictwa i Geologii Politechniki Wrocławskiej. W 2019 otrzymał tytuł profesora nauk inżynieryjno-technicznych.
W latach 1981–1991 pracował w Przedsiębiorstwie Geologicznym we Wrocławiu. Między 1992 a 1998 był zatrudniony w firmach zajmujących się analizami geologicznymi. Z KGHM zawodowo związany jest od 1998, gdy zaczął pracę w Centrum Badawczo-Projektowym Miedzi „Cuprum”.
W 2009 został powołany na stanowisko prezesa zarządu spółki akcyjnej KGHM Polska Miedź. Został również przewodniczącym rady nadzorczej Centrum Badawczo-Rozwojowe KGHM Cuprum Sp. z o.o., a także przewodniczącym rady dyrektorów KGHM International. Prezesem zarządu KGHM Polskiej Miedzi był do 2016. Objął stanowisko profesora na Politechnice Wrocławskiej.
Jest współtwórcą think tanku Poland Go Global. Członek prezydium Komitetu Górnictwa Polskiej Akademii Nauk.
Odznaczenia i wyróżnienia.
Odznaczony Odznaką Honorową „Bene Merito” (2012), Złotym Krzyżem Zasługi (2013), chilijskim Krzyżem Komandorskim Orderu Bernardo O’Higginsa (2014), Krzyżem Kawalerskim Orderu Odrodzenia Polski (2015).
W 2013 otrzymał Perłę Honorową Polskiej Gospodarki (w kategorii gospodarka), a w 2014 Złotą Odznakę Honorową Zasłużony dla Województwa Dolnośląskiego. Umieszczany na liście „top menedżerów” magazynu „Bloomberg Businessweek Polska”. Uhonorowany tytułem doktora honoris causa Uniwersytetu Ekonomicznego we Wrocławiu oraz Akademii Górniczo-Hutniczej w Krakowie.
W 2011 kierowane przez niego przedsiębiorstwo KGHM Polska Miedź otrzymało nagrodę Fray International Sustainability Award w Meksyku za osiągnięcia i inwestycje na rzecz zrównoważonego rozwoju.

</doc>
<doc id="2819183" url="https://pl.wikipedia.org/wiki?curid=2819183" title="Martin Latka">
Martin Latka

Martin Latka (ur. 28 września 1984 w Hluboce nad Vltavou) – piłkarz czeski grający na pozycji środkowego obrońcy.
Kariera piłkarska.
Swoją karierę piłkarską Latka rozpoczął w klubie Tatran Hluboká nad Vltavou. W 1992 roku podjął treningi w SK České Budějovice. 4 sierpnia 2002 zadebiutował w jego barwach w pierwszej lidze czeskiej w przegranym 1:3 domowym meczu ze Spartą Praga. W klubie z Czeskich Budziejowic grał przez rok.
W 2003 roku Latka przeszedł do Slavii Praga. W Slavii swój debiut zanotował 16 sierpnia 2003 w przegranym 1:2 wyjazdowym spotkaniu z Viktorią Pilzno. W 2005 roku został uznany Talentem Roku w Czechach. W 2006 roku został wypożyczony do Birmingham City, w którym zadebiutował 1 lutego 2006 w wyjazdowym meczu z Liverpoolem (1:1). Na koniec sezonu spadł z Birmingham z Premier League do Football League Championship i wrócił do Slavii. W sezonach 2007/2008 i 2008/2009 wywalczył z nią dwa tytuły mistrza Czech.
W 2009 roku Latka został zawodnikiem klubu Panionios Ateny. W greckiej lidze swój debiut zaliczył 1 lutego 2009 w zwycięskim 3:0 domowym meczu z Panathinaikosem. W zespole Panioniosu występował do końca sezonu 2010/2011.
W 2011 roku Latka wrócił do Slavii Praga. W 2013 roku przeszedł do Fortuny Düsseldorf. W latach 2014–2016 ponownie grał w Slavii, a latem 2016 przeszedł do Slovana Liberec.
Kariera reprezentacyjna.
Latka grał w reprezentacji Czech na różnych szczeblach wiekowych. W 2003 roku wystąpił na Mistrzostwach Świata U-20. W dorosłej reprezentacji zadebiutował 14 listopada 2012 w wygranym 3:0 towarzyskim meczu ze Słowacją, rozegranym w Ołomuńcu.

</doc>
<doc id="2819186" url="https://pl.wikipedia.org/wiki?curid=2819186" title="Mickybo i ja">
Mickybo i ja

Mickybo i ja (ang. "Mickybo and Me") – brytyjsko-irlandzko-australijski komediodramat z 2004 roku w reżyserii Terry’ego Loane’a. Wyprodukowany przez Universal Studios.
Fabuła.
Akcja filmu rozgrywa się w Belfaście w roku 1970. 10-letni Mickybo (John Joe McNeill) dorasta w licznej, katolickiej rodzinie i bardzo się stara wyróżnić spośród rodzeństwa. Natomiast Jonjo (Niall Wright) jest jedynakiem, którego rodzice właśnie się rozwodzą. Chłopców łączy fascynacja legendarnymi kowbojami.

</doc>
<doc id="2819196" url="https://pl.wikipedia.org/wiki?curid=2819196" title="Mistrzostwa Azji i Strefy Pacyfiku w Curlingu 2012">
Mistrzostwa Azji i Strefy Pacyfiku w Curlingu 2012

Mistrzostwa Azji i Strefy Pacyfiku w Curlingu 2012 rozegrano między 18 a 25 listopada 2012, w nowozelandzkim mieście Naseby.
W zawodach brało udział 13 drużyn (6 kobiecych i 7 męskich). Drużyny zakwalifikowane do finału wystąpią w mistrzostwach świata w 2013. Do rywalizacji powróciły Australijki. Debiutowali Kazachowie, którzy wcześniej (do 2006) brali udział w mistrzostwach Europy.
W związku z dużą liczbą reprezentacji u panów postanowiono zastosować standardowy system kołowy. W przypadku pań, tak jak we wcześniejszych edycjach rozgrywano dwie rundy każdy z każdym. W półfinałach pary 1-4 i 2-3 grały do 2 (mężczyźni) lub 3 (kobiety) wygranych meczów.
Tytuły mistrzowskie obroniły zespoły chińskie. W finale pań zespół Wang Bingyu pokonał Japonki (Satsuki Fujisawa) 10:4. Brązowe medale przypadły Koreankom (Kim Eun-jung). Złote medale wśród mężczyzn wywalczyła drużyna Liu Rui, która wygrała w finale nad Japonią (Yosuke Morozumi) 6:2. Najniższe miejsce na podium zdobyli Australijczycy (Hugh Millikin).
Kobiety.
Round Robin.
Sesja 1..
18 listopada 2012; 9:30
Sesja 2..
18 listopada 2012; 18:30
Sesja 3..
19 listopada 2012; 9:30
Sesja 4..
19 listopada 2012; 18:30
Sesja 5..
20 listopada 2012; 14:00
Sesja 6..
21 listopada 2012; 9:30
Sesja 7..
21 listopada 2012; 18:30
Sesja 8..
22 listopada 2012; 9:30
Sesja 9..
22 listopada 2012; 18:30
Sesja 10..
23 listopada 2012; 14:00
Playoff.
Tie-breaker.
23 listopada 2012; 16:30
1-4.
24 listopada 2012; 9:00
2-3.
24 listopada 2012; 9:00
24 listopada 2012; 14:00
Mały finał.
25 listopada 2012; 9:30
Finał.
25 listopada 2012; 9:30
Mężczyźni.
Round Robin.
Sesja 1..
18 listopada 2012; 14:00
Sesja 2..
19 listopada 2012; 14:00
Sesja 3..
20 listopada 2012; 9:30
Sesja 4..
20 listopada 2012; 18:30
Sesja 5..
21 listopada 2012; 14:00
Sesja 6..
22 listopada 2012; 14:00
Sesja 7..
23 listopada 2012; 9:30
Playoff.
1-4.
24 listopada 2012; 14:00
2-3.
24 listopada 2012; 14:00
24 listopada 2012; 9:00
Mały finał.
25 listopada 2012; 14:00
Finał.
25 listopada 2012; 14:00

</doc>
<doc id="2819197" url="https://pl.wikipedia.org/wiki?curid=2819197" title="Herb Marttila">
Herb Marttila

Herb gminy Marttila – herb gminy Marttila zainspirowany postacią patrona lokalnej świątyni.
W czerwono-zielonym polu znajdują się trzy złote postacie: świętego Marcina prawą ręką uzbrojoną w miecz przecinającego swój płaszcz, dosiadającego kroczącego konia, a poniżej siedzącego na ziemi, półnagiego żebraka unoszącego prawą rękę. Głowę świętego otacza nimb. Jeździec i koń skierowani są w (heraldycznie) prawą stronę, żebrak w przeciwną.
Herb został zaprojektowany przez artystę Ahti Hammar i zatwierdzony 17 lipca 1956 roku.

</doc>
<doc id="2819201" url="https://pl.wikipedia.org/wiki?curid=2819201" title="Mistrzostwa Europy w Piłce Siatkowej Kobiet 2015">
Mistrzostwa Europy w Piłce Siatkowej Kobiet 2015

Mistrzostwa Europy w Piłce Siatkowej Kobiet 2015 – 29. mistrzostwa Europy w piłce siatkowej kobiet rozgrywane w dniach od 26 września do 4 października 2015 roku w Holandii i Belgii.
Tytuł sprzed 2 lat obroniły Rosjanki, które w finale pokonały współgospodynie turnieju, Holenderki 3:0.
Eliminacje i uczestnicy.
Bezpośredni awans na Mistrzostwa Europy 2015 uzyskało 5 najlepszych drużyn poprzednich mistrzostw oraz gospodarze turnieju.
Pozostałych uczestników wyłoniły turnieje kwalifikacyjne.
Hale sportowe.
Turniej został przeprowadzony na 5 obiektach w 4 miastach.
Rozgrywki.
Faza grupowa.
Grupa A.
 Apeldoorn
Tabela
Wyniki
Grupa B.
 Antwerpia
Tabela
Wyniki
Grupa C.
 Rotterdam
Tabela
Wyniki
Grupa D.
 Eindhoven
Tabela
Wyniki
Faza pucharowa.
Półfinały.
 Rotterdam
Mecz o 3. miejsce.
 Rotterdam
Finał.
 Rotterdam

</doc>
<doc id="2819202" url="https://pl.wikipedia.org/wiki?curid=2819202" title="Cristian Darío Álvarez">
Cristian Darío Álvarez

Cristian Darío Álvarez (ur. 13 listopada 1985 w General Lagos) – argentyński piłkarz grający na pozycji bramkarza. Od 2017 występuje w hiszpańskim klubie Real Saragossa.
Kariera piłkarska.
Swoją karierę piłkarską Álvarez rozpoczął w klubie Rosario Central. 29 marca 2006 zadebiutował w jego barwach w argentyńskiej Primera División w przegranym 0:2 wyjazdowym meczu z River Plate. W sezonie 2006/2007 stał się podstawowym zawodnikiem "Los Canallas" i miał pewne miejsce między słupkami tego klubu do końca sezonu 2007/2008, który okazał się jego ostatnim spędzonym w Rosario.
W 2008 roku Álvarez przeszedł do RCD Espanyol. W Espanyolu swój debiut zanotował 8 lutego 2009 w zremisowanym 1:1 wyjazdowym meczu z Getafe CF. Przez pełne trzy sezony pełnił rolę zmiennika dla Kameruńczyka Carlosa Kameniego. W sezonie 2011/2012, po odejściu Kamaniego do Málagi CF i za kadencji Mauricio Pochettino stał się graczem wyjściowej jedenastki, został także mianowany kapitanem tego zespołu.

</doc>
<doc id="2819203" url="https://pl.wikipedia.org/wiki?curid=2819203" title="Cristian Dario Alvarez">
Cristian Dario Alvarez



</doc>
<doc id="2819205" url="https://pl.wikipedia.org/wiki?curid=2819205" title="Cristian Álvarez">
Cristian Álvarez



</doc>
<doc id="2819207" url="https://pl.wikipedia.org/wiki?curid=2819207" title="Anarchistyczny ruch oporu w Hiszpanii 1939-1975">
Anarchistyczny ruch oporu w Hiszpanii 1939-1975



</doc>
<doc id="2819209" url="https://pl.wikipedia.org/wiki?curid=2819209" title="Szczuroskoczek pędzloogonowy">
Szczuroskoczek pędzloogonowy

Szczuroskoczek pędzloogonowy ("Dipodomys nitratoides") – gatunek ssaka z podrodziny szczuroskoczków (Dipodomyinae) w obrębie rodziny karłomyszowatych (Heteromyidae). 
Zasięg występowania.
Szczuroskoczek pędzloogonowy występuje w południowo-zachodnich Stanach Zjednoczonych zamieszkując w zależności od podgatunku:
Taksonomia.
Gatunek po raz pierwszy naukowo opisał w 1894 roku amerykański zoolog Clinton Hart Merriam nadając mu nazwę "Dipodomys merriami nitratoides". Holotyp pochodził z Tipton, w San Joaquin Valley, w hrabstwie Tulare, w Kalifornii, w Stanach Zjednoczonych.
"D. nitratoides" należy do grupy gatunkowej "merriami" wraz z "D. merriami" do którego jest bardzo podobny. Oba gatunki zamieszkują odpowiednio pustynie San Joaquin Valley i Mojave po obu stronach gór Tehachapi. Autorzy "Illustrated Checklist of the Mammals of the World" rozpoznają trzy podgatunki.
Morfologia.
Długość ciała (bez ogona) 74–112 mm, długość ogona samic średnio 137 mm, samców średnio 141 mm, długość ucha średnio 12 mm, długość tylnej stopy średnio 35 mm; masa ciała 40–53 g. 
Ekologia.
Zamieszkuje tereny położone na wysokości 50-800 m n.p.m.

</doc>
<doc id="2819210" url="https://pl.wikipedia.org/wiki?curid=2819210" title="Pasywne sieci optyczne">
Pasywne sieci optyczne



</doc>
<doc id="2819212" url="https://pl.wikipedia.org/wiki?curid=2819212" title="Sauvignon">
Sauvignon



</doc>
<doc id="2819213" url="https://pl.wikipedia.org/wiki?curid=2819213" title="Nadleśnictwo Łopuchówko">
Nadleśnictwo Łopuchówko

Nadleśnictwo Łopuchówko - jednostka organizacyjna Lasów Państwowych podległa 
Regionalnej Dyrekcji Lasów Państwowych w Poznaniu, której siedziba znajduje się w Murowanej Goślinie. Nadleśnictwo terytorialnie leży na obszarach czterech powiatów i dziewięciu gmin. Powierzchnia nadleśnictwa wynosi 24 003,67 ha.
Ochrona przyrody.
Rezerwaty Przyrody
Na terenie Nadleśnictwa leżą Buczyna, Klasztorne Modrzewie, Las Mieszany, Żywiec Dziewięciolistny, Śnieżycowy Jar. 
W kompleksie leśnym stanowiącym lasy doświadczalne Leśnego Zakładu Doświadczalnego w Murowanej Goślinie zachowały się powierzchnie doświadczalne ze 100-letnim rodowodem. 
Edukacja.
Edukacja przyrodnicza prowadzona jest w oparciu o Arboretum oraz Ośrodek Naukowo-Dydaktyczny w Zielonce, leżący na terenie Leśnego Zakładu Doświadczalnego Murowana Goślina oraz Ośrodek Edukacji Leśnej w Łysym Młynie.
Turystyka.
Szlaki turystyczne
Urozmaicona rzeźba terenu oraz bliskość stolicy województwa, miasta Poznania, prowadzi do dużego zainteresowania turystów spędzaniem czasu na łonie przyrody. Przez obszar Nadleśnictwa przebiegają trzy szlaki piesze. 
Szlak prowadzi z Zielonki przez Dzwonowo Leśne, Dzwonowo, Nidźwiedziny, Rejowiec, Szczodrochowo, Skoki (17,3 km)
Szlak rozpoczyna się w Owińskach na teren Nadleśnictwa wchodzi przecinając trakt Bednarski, dalej przez rezerwat przyrody "Klasztorne Modrzewie" i "Las Mieszany", Zielonkę, Głęboczek, Dzwonowo, Sławice do Sławy (11 km) 
Szlak prowadzi z Hucisk przez Głęboczek, Łopuchowo, Wojnowo, Długą Goślinę, Białężyn, Starczanowo, rezerwat przyrody "Śnieżycowy Jar", Łuków (dalej szlak biegnie do Rogoźna).
Wieża widokowa
Wieża widokowa na Dziewiczej Górze pozwala na podziwianie panoramy okolic Poznania, czynna jest od kwietnia do października.
Turyści mogą zatrzymać się na parkingu leśnym w Boduszewie, turystyczne ognisko można zorganizować na Dziewiczej Górze.

</doc>
<doc id="2819215" url="https://pl.wikipedia.org/wiki?curid=2819215" title="Oddział Wojewódzki ZOSP RP Województwa Wielkopolskiego w Poznaniu">
Oddział Wojewódzki ZOSP RP Województwa Wielkopolskiego w Poznaniu

Oddział Wojewódzki ZOSP RP Województwa Wielkopolskiego im. gen. Stanisława Taczaka w Poznaniu – jeden z oddziałów wojewódzkich Związku Ochotniczych Straży Pożarnych Rzeczypospolitej Polskiej. Tworzy go 110 772 osób (2011). Pod patronatem tego oddziału działają 72 orkiestry, 30 zespół artystycznych, 361 drużyn sportowych. Siedziba znajduje się w Poznaniu przy ulicy Norwida 14.Od 1994 roku oddział posiada osobowość prawną. Od 2005 roku posiada sztandar i nosi nazwę im. gen. Stanisława Taczaka. Oddział nadaje odznakę honorową "SEMPER VIGILANT" (pol. wiecznie czuwający).
Władze.
Prezydium Zarządu.
Prezes:
Wiceprezesi:
Sekretarz:
Skarbnik:
Członkowie:
Zarząd wykonawczy Oddziału Wojewódzkiego.
Dyrektor
Zastępca dyrektora
Sąd Honorowy.
Przewodniczący:
Wiceprzewodniczący:
Sekretarz:
Członkowie:
Komisja Rewizyjna.
Przewodniczący:
Wiceprzewodniczący:
Sekretarz:
Członkowie:

</doc>
<doc id="2819216" url="https://pl.wikipedia.org/wiki?curid=2819216" title="Broby">
Broby

Broby – miejscowość ("tätort") w południowej Szwecji, położona w regionie administracyjnym ("län") Skania. Siedziba władz ("centralort") gminy Östra Göinge.
Miejscowość położona jest nad rzeką Helge å na obszarze Göinge w północno-wschodniej części prowincji historycznej ("landskap") Skania, ok. 25 km na północ od Kristianstad przy drodze krajowej nr 19 ("Riksväg 19", Ystad – Östanå).
Nazwa miejscowości oznacza dosłownie „wieś po drugiej stronie mostu”. Broby przynajmniej od XVII w. stanowiło lokalne centrum handlu oraz miejsce odbywania się zebrań i sądów. Znajduje się tam jeden z największych i najstarszych w Szwecji skansenów, "Broby Hembygdspark".
W Broby ("Östra Broby församling") urodził się Viking Palm, mistrz olimpijski w zapasach (Helsinki, 1952).
W 2010 Broby liczyło 2920 mieszkańców.

</doc>
<doc id="2819220" url="https://pl.wikipedia.org/wiki?curid=2819220" title="SM Tb 60">
SM Tb 60



</doc>
<doc id="2819221" url="https://pl.wikipedia.org/wiki?curid=2819221" title="Wielomieszek">
Wielomieszek



</doc>
<doc id="2819222" url="https://pl.wikipedia.org/wiki?curid=2819222" title="Charles Porter (lekkoatleta)">
Charles Porter (lekkoatleta)

Charles Michael (Chilla) Porter (ur. 11 stycznia 1936 w Brisbane, zm. 15 sierpnia 2020 w Innaloo) – australijski lekkoatleta, skoczek wzwyż.
23 listopada 1956 zdobył srebrny medal igrzysk olimpijskich w 1956 w Melbourne, przegrywając po zaciętej walce tylko z Charlesem Dumasem ze Stanów Zjednoczonych. Ustanowił wówczas swój rekord życiowy – 2,10 m (wynik ten był do 1962 rekordem Australii). 
Na igrzyskach Imperium Brytyjskiego i Wspólnoty Brytyjskiej w 1958 w Cardiff zdobył srebrny medal, ulegając jedynie Ernle Haisleyowi Jamajki, a wyprzedzając Roberta Kotei z Ghany. Odpadł w kwalifikacjach na igrzyskach olimpijskich w 1960 w Rzymie. Na igrzyskach Imperium Brytyjskiego i Wspólnoty Brytyjskiej w 1962 w Perth ponownie wywalczył srebrny medal, za swym rodakiem Percym Hobsonem, a przed Antonem Norrisem z Barbadosu.
Siedmiokrotnie był mistrzem Australii w skoku wzwyż, od mistrzostw w 1954/1955 bez przerwy do mistrzostw w 1960/1961.
Jego synem jest Christian Porter, polityk, prokurator generalny Australii.

</doc>
<doc id="2819224" url="https://pl.wikipedia.org/wiki?curid=2819224" title="Chilla Porter">
Chilla Porter



</doc>
<doc id="2819227" url="https://pl.wikipedia.org/wiki?curid=2819227" title="Władimir Karasjew">
Władimir Karasjew



</doc>
<doc id="2819229" url="https://pl.wikipedia.org/wiki?curid=2819229" title="Nikoła Karaklajić">
Nikoła Karaklajić



</doc>
<doc id="2819233" url="https://pl.wikipedia.org/wiki?curid=2819233" title="SM Tb 62">
SM Tb 62



</doc>
<doc id="2819236" url="https://pl.wikipedia.org/wiki?curid=2819236" title="Josef Friedrich Schmidt">
Josef Friedrich Schmidt

Josef Friedrich Schmidt – (ur. 24 listopada 1871 w Ambergu, zm. 28 września 1948 w Monachium) – niemiecki przedsiębiorca, twórca oraz wydawca gry planszowej "Mensch ärgere dich nicht", w Polsce znanej głównie pod nazwą "Chińczyk". W roku 1907/1908 założył własną firmę "Schmidt Spiele".

</doc>
<doc id="2819239" url="https://pl.wikipedia.org/wiki?curid=2819239" title="Franciszek Gralla">
Franciszek Gralla

Franciszek Gralla (ur. 2 października 1905 w Gliwicach, zm. 3 maja 1945 na statku Arcona) – działacz Polonii, lekarz. 
Studiował nauki medyczne na uczelniach w Innsbrucku, Wiedniu, a od 1929 na Uniwersytecie Wrocławskim, gdzie ukończył medycynę w 1934. W 1928 r. wstąpił do Silesia Superior i pozostał członkiem tej organizacji do 1939 r. (był m.in. jego prezesem i kilkukrotnym sekretarzem). Był też członkiem Związku Polaków w Niemczech i wielu innych polskich organizacji w Niemczech. Ze względu na duże zaangażowanie i talenty organizacyjne uważany jest za jedną z czołowych postaci polskiego środowiska studenckiego w Niemczech okresu międzywojennego. W czasie II wojny światowej był więziony od 1940 r. w Auschwitz, gdzie pracując w szpitalu uratował wielu więźniów. W trakcie ewakuacji z Auschwitz przewożony statkiem Cap Arcona zginął w wyniku jego zbombardowania.

</doc>
<doc id="2819241" url="https://pl.wikipedia.org/wiki?curid=2819241" title="Katastrofa autobusu w Manfalut">
Katastrofa autobusu w Manfalut



</doc>
<doc id="2819244" url="https://pl.wikipedia.org/wiki?curid=2819244" title="Lorenzo de' Medici">
Lorenzo de' Medici



</doc>
<doc id="2819245" url="https://pl.wikipedia.org/wiki?curid=2819245" title="Piero di Cosimo de' Medici">
Piero di Cosimo de' Medici



</doc>
<doc id="2819246" url="https://pl.wikipedia.org/wiki?curid=2819246" title="Poetyka (dzieło)">
Poetyka (dzieło)



</doc>
<doc id="2819248" url="https://pl.wikipedia.org/wiki?curid=2819248" title="Bronisław Kopczyński">
Bronisław Kopczyński

Bronisław Piotr Kopczyński (ur. 30 kwietnia 1882 w Warszawie, zm. 25 października 1964 tamże) – polski artysta malarz, rysownik, grafik. Autor popularnych litografii i akwarel związanych z Warszawą.
Życiorys.
W latach 1902-1905 studiował w Krakowie na Akademii Sztuk Pięknych między innymi pod okiem Teodora Axentowicza. 
W 1906 roku wrócił do Warszawy i zajął się tworzeniem.
W latach 1911-1912 ponownie studiował na krakowskiej ASP, tym razem pod kierunkiem Leona Wyczółkowskiego i Jacka Malczewskiego.
Głównym obszarem zainteresowania artysty była zabytkowa architektura polskich miast. Uwieczniał ją głównie w akwarelowych cyklach, które powstawały zwykle w trakcie pobytu w poszczególnych miastach (cykle widoków Wilna, Warszawy, Lublina, cykle "Sześćsetletnia Warszawa w przeddzień zbrodni hitlerowskich" oraz "Piękno i polskość ziem odzyskanych"). Podczas krótkiego pobytu w Lublinie powstało 50 prac ilustrujących widoki tego miasta ("Ulica Mostowa", "Ulica Krawiecka", "Ruiny starego pałacu", "Brama Grodzka", "Klasztor oo. Bernardynów", "Brama Krakowska" i inne).
Malował zarówno stare budynki jak i charakterystyczne detale. Na jego pracach pojawiały się stare kościoły, kamienice, podwórza, fasady, rzeźbione schody. Na tle architektury przedstawiał przypadkowe postacie i charakterystyczne typy mieszkańców: wąsatych dozorców, stare przekupki i ulicznych grajków. Dążył do tego, by utrwalić wyjątkowy urok i klimat Starego Miasta w Warszawie, które na jego oczach się zmieniało. Prace Kopczyńskiego są z jednej strony realistyczne, z drugiej zaś krzywe linie wprowadzają do jego prac charakterystyczny - niemal baśniowy - nastrój.
Oprócz akwarel, Bronisław Kopczyński wykonywał również litografie i rysunki satyryczne do czasopism. Jest także autorem polichromii kościelnych (wykonał m.in. polichromie w prezbiterium kościoła św. Katarzyny (1938) oraz w kościele Matki Boskiej Zwycięskiej na Kamionku (po 1945)) i scenografii teatralnych (Teatr Ludowy w Krakowie, Teatr Współczesny w Warszawie).
Swoje prace eksponował wielokrotnie na wystawach w kraju oraz za granicą (Węgry, Wielka Brytania, Stany Zjednoczone).
Autor pamiętników "Przy lampce naftowej: wspomnienia o dawnej Warszawie, Krakowie, wędrówkach z farbami, spotkanych ludziach 1882-1952" (1954).
Członek Towarzystwa Zachęty Sztuk Pięknych oraz stowarzyszenia Pro Arte.
Uczestnik wojny 1920 roku.
Odznaczony m.in. Krzyżem Kawalerskim Orderu Odrodzenia Polski (1955) i Medalem 10-lecia Polski Ludowej (1955).
Ojciec Bronisława Onufrego Kopczyńskiego.
Bronisław Kopczyński spoczywa na cmentarzu Powązkowskim w Warszawie (kw. 219-VI-22).

</doc>
<doc id="2819249" url="https://pl.wikipedia.org/wiki?curid=2819249" title="Cukrówki">
Cukrówki



</doc>
<doc id="2819251" url="https://pl.wikipedia.org/wiki?curid=2819251" title="Tenis stołowy na Letnich Igrzyskach Paraolimpijskich 2012 – klasa 5 indywidualnie mężczyzn">
Tenis stołowy na Letnich Igrzyskach Paraolimpijskich 2012 – klasa 5 indywidualnie mężczyzn

Gra indywidualna mężczyzn - kl. 5 to jedna z konkurencji w tenisie stołowym rozgrywanych podczas Letnich Igrzysk Paraolimpijskich 2012. Tenisiści stołowi rywalizowały w centrum wystawienniczo-konferencyjnym ExCeL.
Do rywalizacji przystąpiło 12 zawodników, podzielonych na cztery grup. W każdej z nich zmagania toczyły się systemem kołowym (tj. każdy z każdym, po jednym meczu). Zwycięzcy grup awansowali do półfinałów. Od tego etapu pojedynki odbywały się systemem pucharowym (jedno spotkanie, przegrywający odpada, a zwycięzca kwalifikuje się do kolejnej fazy). 
Harmonogram zawodów.
Zawody miały miejsce pomiędzy 30 sierpnia a 2 września.

</doc>
<doc id="2819252" url="https://pl.wikipedia.org/wiki?curid=2819252" title="Tractatus logico-philosophicus">
Tractatus logico-philosophicus



</doc>
<doc id="2819255" url="https://pl.wikipedia.org/wiki?curid=2819255" title="Józef Ab">
Józef Ab

Józef Lajb Ab (ur. 22 sierpnia 1863 w Łodzi, zm. 7 lutego 1941 tamże) – właściciel i dyrektor szkoły, działacz oświatowy. 
Syn Leona (Lewina) i Berty z Codików. 
Pracę w szkolnictwie rozpoczął w r. 1885 mając absolutorium wyższej uczelni. 
Był w latach 1897–1910 prezesem Towarzystwa Nauczycieli i Nauczycielek Żydów oraz członkiem Komitetu Walki z Analfabetyzmem. 
W 1910 r. założył przy ul. Spacerowej (obecnie al. T. Kościuszki) 29 7-klasową Żeńską Szkołę Handlową, przenosząc ją w 1913 r. na ul. Zieloną 8.
W 1921 r. szkoła została przekształcona w Gimnazjum Żeńskie o profilu humanistycznym i przeniesiona została do budynku przy ul. Zielonej 10. W 1920 r. przeprowadzono pierwsze matury. W roku szkolnym 1925/26 pozostał jej właścicielem choć szkoła została przejęta przez grono nauczycieli występujące formalnie jako „Zrzeszenie Pedagogów. Spółka z o.o.” W 1931 r. przestał być dyrektorem szkoły, a szkoła otrzymała imię Józefa Aba. Dyrektorem szkoły został Ludwik Krajeński, a w latach 1933–1939 dyrektorem była Stella Estera Reinowa. Nauczanie odbywało się w języku polskim, lekcje języka hebrajskiego traktowano jako nadobowiązkowe.
Szkoła nie posiadała praw szkoły państwowej, dopiero w roku szkolnym 1938/39 gimnazjum uzyskało takie prawa, natomiast liceum nadal ich nie posiadało.
W latach 30. mieszkał wraz z córką przy ul. Piotrkowskiej 118.
W getcie mieszkał przy ul. Dworskiej 14.
Zmarł w getcie 7 lutego 1941 r. i spoczywa na cmentarzu żydowskim „nowym” przy ul. Brackiej (str. L, kw. R, nr grobu 7). 
Był żonaty z Bertą (Bajlą Gitlą) (1865–1934), lekarzem dentystą. Miał córkę Nadieżdę (ur. 1896) – nauczycielkę i plastyczkę oraz syna Michała (1894–1916) – studenta matematyki, który jako sanitariusz zmarł w szpitalu pod Tarnopolem i został pochowany w Buczaczu. Losy jego córki Nadieżdy są nieznane.

</doc>
<doc id="2819256" url="https://pl.wikipedia.org/wiki?curid=2819256" title="Maksymilian Huber">
Maksymilian Huber



</doc>
<doc id="2819257" url="https://pl.wikipedia.org/wiki?curid=2819257" title="Live recording">
Live recording

Live recording – koncertowy album polskiego skrzypka i saksofonisty jazzowego Michała Urbaniaka i, jak podano na okładce, Michal Urbaniak's Group, w której wystąpili znani polscy muzycy jazzowi: pianista Adam Makowicz, kontrabasista Paweł Jarzębski i perkusista Czesław Bartkowski.
Nagrania na płycie zarejestrowano na żywo w styczniu 1971 w sali Filharmonii Warszawskiej.
LP ukazał się w serii Polish Jazz nr 24 w 1971. Album wydany został przez Polskie Nagrania „Muza”. Reedycja na CD: Polskie Nagrania Muza PNCD 924 (2004).

</doc>
<doc id="2819258" url="https://pl.wikipedia.org/wiki?curid=2819258" title="Tachikawa Ki-17">
Tachikawa Ki-17

Tachikawa Ki-17 (Samolot Armii Wzór Szkolenia Podstawowego 95-3 Model A, 九五式三型練習機, Kyugoshiki san-gata renshuki, amerykańskie oznaczenie kodowe - Cedar) – japoński samolot szkolno-treningowy służący do szkolenia podstawowego. Samolot wszedł do służby Cesarskiej Armii Japońskiej w 1936 i służył do końca wojny.
Tło historyczne.
W 1935 na zamówienie Armii powstał Tachikawa Ki-9, który w zamierzeniu miał być budowany w dwóch wersjach z różnymi silnikami i w zależności od wersji miał być przeznaczony do szkolenia podstawowego lub pośredniego. Wersja ze słabszym, 150-konnym silnikiem, okazała się jednak nieudana i w kwietniu 1935 Koku Hombo (ministerstwo ds. lotnictwa) wydało polecenie zaprojektowania nowego samolotu przeznaczonego do szkolenia podstawowego, który otrzymał oznaczenie Ki-17. Według specyfikacji Armii masa startowa samolotu miała wynosić nie więcej niż 1000 kg, obciążenie skrzydeł nie miało przekraczać 35 kg/m² i samolot miał wytrzymywać przeciążenia do 6 g (w porównaniu Ki-9 przeznaczony do szkolenia pośredniego musiał być w stanie wytrzymać 12 g). Projektanci Tachikawy próbowali przekonać Koku Hombo do zwiększenia maksymalnie dopuszczalnego ładowania skrzydła, ale eksperci ministerstwa nie wyrazili na to zgody. Dwa pierwsze prototypy samolotu miały być gotowe już sierpniu 1935.
Opis konstrukcji.
Tachikawa Ki-17 był dwupłatowym, dwumiejscowym, jednosilnikowym samolotem szkolno-treningowym przeznaczonym do treningu podstawowego. Wewnętrzna konstrukcja kadłuba, powierzchni nośnych i sterowych była stalowa, kryta płótnem. Instruktor i uczeń siedzieli w otwartych kokpitach w układzie tandem (jeden za drugim). Samolot miał podwozie klasyczne, stałe z płozą ogonową.
Zewnętrznie samolot przypominał jego poprzednika, Ki-9, ale w porównaniu z nim jego górne i dolne skrzydła miały równą rozpiętość (Ki-9 miał mniejsze dolne skrzydło), przez co Ki-17 miał większą powierzchnię skrzydeł pomimo mniejszej rozpiętości.
W pierwszej wersji samolot miał lotki na obydwu skrzydłach, ale w czasie oblatywania okazało się, że były one zbyt czułe i w wersji produkcyjnej samolot miał lotki już tylko na dolnym skrzydle.
Napęd samolotów stanowił 7-cylindrowy, chłodzony powietrzem silnik gwiazdowy typu Hitachi Ha-12 o mocy startowej 150 KM.
Masa własna samolotu wynosiła 681 kg, a masa startowa zaledwie 900 kg. Rozpiętość skrzydeł wynosiła 9,82 m, długość samolotu wynosiła 7,8 m, a jego wysokość 2,95 m.
Prędkość maksymalna Ki-17 wynosiła 170 km/h, a prędkość przelotowa 130 km/h. Samolot mógł wspiąć się na pułap 5300 m, w powietrzu mógł się utrzymywać do 3,45 godzin.
Historia.
Pierwszy z dwóch prototypów został ukończony w lipcu 1935 i został oblatany w tym miesiącu. Samoloty weszły do służby w 1936 i służyły do końca wojny. W latach 1936-44 wyprodukowano 560 egzemplarzy tego samolotu (łącznie z dwoma pierwszymi prototypami).

</doc>
<doc id="2819259" url="https://pl.wikipedia.org/wiki?curid=2819259" title="Aparat oddechowy o obiegu zamkniętym">
Aparat oddechowy o obiegu zamkniętym



</doc>
<doc id="2819261" url="https://pl.wikipedia.org/wiki?curid=2819261" title="Santa Rosa (departament)">
Santa Rosa (departament)

Santa Rosa – jeden z 22 departamentów Gwatemali, położony na południu kraju. Stolicą departamentu jest miasto Cuilapa. Departament graniczy na zachodzie z departamentem Escuintla, na zachodzie i północy z departamentami Gwatemala i Jalapa, na wschodzie z departamentem Jutiapa, natomiast południową granicę stanowi wybrzeże Pacyfiku.
Najważniejszymi miastami w departamencie oprócz stołecznego są Barberena, Chiquimulilla, Taxisco i Nueva Santa Rosa. Departament ma charakter górzysty o średnim wyniesieniu 893 m n.p.m. i łagodnym do ciepłego klimacie, średnia maksymalna temperatura dnia wynosi 29°C a minimalna 15°C.
Podział departamentu.
W skład departamentu wchodzi 14 gmin (municipios).

</doc>
<doc id="2819262" url="https://pl.wikipedia.org/wiki?curid=2819262" title="Leigh Halfpenny">
Leigh Halfpenny

Leigh Halfpenny (ur. 22 grudnia 1988 w Gorseinon na przedmieściach Swansea) – walijski rugbysta występujący na pozycji lub . Reprezentant kraju, dwukrotny uczestnik pucharu świata, trzykrotny członek ekipy British and Irish Lions.
Kariera klubowa.
Halfpenny grę w rugby rozpoczął w rodzinnym Gorseinon, po czym przeniósł się do zespołu Neath Swansea Ospreys. Dla "Rybołowów" występował w zespołach do lat 16, 18 (w sezonie 2005/2006) i 20. W sezonie 2006/2007 trenował z seniorami powiązanego z Ospreys klubu Neath R.F.C., który swoje mecze miejscowej lidze Welsh Premier Division.
Przed sezonem 2007/2008 walijski osiemnastolatek przeniósł się do drużyny Cardiff R.F.C., stając się jednocześnie dostępnym dla utworzonego na potrzeby Ligi Celtyckiej zespołu Cardiff Blues. W pierwszym sezonie w Cardiff Halfpenny ogrywany był głównie w lokalnej lidze (19 spotkań) oraz wśród młodzieżowców Blues, otrzymując tylko jedną szansę występu w seniorskim zespole Blues. Zadebiutował w rozgrywanym w maju 2008 roku na Ravenhill Stadium meczu Ligi Celtyckiej przeciwko Ulster Rugby. W sezonie tym "Niebiescy" zdobyli mistrzostwo. Jednakowoż regularne występy przyniósł Halfpenny'emy dopiero kolejny sezon, kiedy to urazu pachwiny nabawił się Tom James, podstawowy skrzydłowy Blues. W pierwszych sześciu meczach, w których wychodził w pierwszym składzie, młody Walijczyk zdobył siedem przyłożeń, w tym jedno w meczu Pucharu Heinekena z Gloucester. We wszystkich rozgrywkach Blues, wychowanek Gorseinon R.F.C. wystąpił 18 razy, zdobywając przy tym 82 punkty.
Wraz z drużyną z Cardiff Halfpenny w 2010 roku wywalczył Europejski Puchar Challenge – w finale z RC Toulon zdobył osiem punktów (przyłożenie i rzut karny), a mecz zakończył się rezultatem 28–21 dla ekipy z Walii. 
Kariera reprezentacyjna.
Halfpenny był reprezentantem Walii na szczeblu juniorskim i młodzieżowym (drużyny do lat 16, 18, 19 i 20). W 2006 roku został powołany na juniorską (U-18) edycję Pucharu Sześciu Narodów, a rok później na Mistrzostwa Świata U-19. W Irlandii Walijczycy zajęli czwarte miejsce, a sam Halfpenny z 57 punktami na koncie został najlepiej punktującym zawodnikiem turnieju. W roku 2008 ponownie sięgnięto po Halfpenny'ego, tym razem przy okazji Mistrzostw Świata Juniorów. Podczas rozgrywanego u siebie turnieju Waliczycy odpadli w półfinale, jednak zawodnik Cardiff Blues był wyróżniającym się graczem swojego zespołu.
Dobra postawa zarówno w klubie, jak i w reprezentacji młodzieżowej zaowocowała w 2008 roku powołaniem Halfpenny'ego do seniorskiej reprezentacji na jesienne mecze międzynarodowe. Kontuzja Marka Jonesa, skrzydłowego Scarlets, zmusiła Warrena Gatlanda do postawienia na niedoświadczonego Halfpenny'ego. Gracz Blues zadebiutował 8 listopada, wychodząc w pierwszym składzie na rozgrywany na Millennium Stadium mecz ze "Springboks". Zdobył wówczas jedyne trzy punkty dla Walii w pierwszej połowie, trafiając między słupy z rzutu karnego. 
W 2009 roku został wybrany (jako najmłodszy zawodnik) do składu Lwów, mieszanej „reprezentacji” Wysp Brytyjskich na "tourneé" po Południowej Afryce. Jednak podczas całej dziesięciomeczowej serii zdołał wystąpić w zaledwie jednym pojedynku sparingowym z Free State Cheetahs, opuszczając pozostałe spotkania (w tym „testmecze” z reprezentacją RPA) z powodu kontuzji uda.
Również dalsza kariera walijskiego zawodnika formacji ataku naznaczona była przez kontuzje. W marcu 2011 roku rozegrał dwa spotkania w ramach Pucharu Sześciu Narodów, choć poprzedni raz w kadrze wystąpił w sierpniu poprzedniego roku. Podczas Pucharu Świata w Nowej Zelandii w 2011 roku (po wyleczeniu kontuzji kostki), Leigh zagrał w sześciu z siedmiu meczów Walijczyków, grając na pozycji i . W decydującym momencie półfinału, przy wyniku 9–8 dla Francji, Halfpenny wykonywał rzut karny zza linii środkowej na wprost słupów, jednak piłka po jego kopie przeleciała minimalnie pod poprzeczką. W meczu o trzecie miejsce "Czerwone Smoki" uległy "Wallabies".
W 2012 roku Halfpenny wywalczył sobie miejsce miano pierwszego obrońcy kadry, sprawując jednocześnie funkcję podstawowego kopacza. Drużyna, w której odgrywał znaczącą rolę, wygrała Puchar Sześciu Narodów, zdobywając przy tym Wielki Szlem przyznawany za wygranie wszystkich swoich spotkań. Sam Leigh punktował we wszystkich pięciu meczach (łącznie 66 punktów), m.in. przesądzając (na sekundy przed końcem meczu) o zwycięstwie nad Irlandią.

</doc>
<doc id="2819263" url="https://pl.wikipedia.org/wiki?curid=2819263" title="Adam Pazio">
Adam Pazio

Adam Pazio (ur. 27 września 1992 w Wołominie) – polski piłkarz, występujący na pozycji lewego obrońcy lub środkowego pomocnika.
Życiorys.
Pazio urodził się w Wołominie i jest wychowankiem lokalnego Huraganu, skąd w 2010 roku został, za 15 tysięcy złotych, kupiony przez Polonię Warszawa. W pierwszej drużynie Polonii zadebiutował 27 kwietnia 2012 roku w przegranym meczu z Lechem Poznań (0:1). W sezonie 2012/2013 został podstawowym zawodnikiem klubu z Warszawy. 6 czerwca 2013 roku rozwiązał kontrakt z Polonią Warszawa i stał się wolnym zawodnikiem. 20 czerwca 2013 podpisał dwuletni kontrakt z Lechią Gdańsk. Nie wypełnił go jednak, gdyż w letnim okienku transferowym przeszedł do Podbeskidzia Bielsko-Biała, podpisując z nim dwuletni kontrakt.
Był reprezentantem Polski U-20 w drużynie Władysława Żmudy.
Statystyki ligowe.
Stan na 11 maja 2015

</doc>
<doc id="2819264" url="https://pl.wikipedia.org/wiki?curid=2819264" title="Sololá (departament)">
Sololá (departament)

Sololá – jeden z 22 departamentów Gwatemali, położony na południowo-zachodniej części kraju. Stolicą departamentu jest miasto Sololá. Departament graniczy na zachodzie z departamentem Quetzaltenango, na północy z departamentami Totonicapán i Quiché, na wschodzie z departamentem Chimaltenango i na południu z departamentem Suchitepéquez.
Jest drugim najmniejszym departamentem Gwatemali, lecz pod względem liczby mieszkańców plasuje się blisko średniej. Najważniejszymi miastami w departamencie oprócz stolicy departamentu są Nahualá, San Lucas Tolimán, Santa Catarina Ixtahuacan, Santa Lucía Utatlán i Santiago Atitlán. Departament ma wybitnie górzysty charakter, a średnie wyniesienie całego departamentu nad poziom morza wynosi 2113 m. W centrum departamentu leży duże (130 km²) jezioro kraterowe – Atitlán. Klimat, jak na tę szerokość geograficzną, jest chłodny, z niewielkimi amplitudami dobowymi i minimalną temperaturą 9°C, a według klasyfikacji klimatów Köppena dominuje klimat sawann ("Aw") i klimat umiarkowany z suchą zimą ("Cwb") z dominacją opadów w porze deszczowej w miesiącach czerwiec-wrzesień.
Podział departamentu.
W skład departamentu wchodzi 19 gmin (municipios):

</doc>
<doc id="2819265" url="https://pl.wikipedia.org/wiki?curid=2819265" title="Władysław Roguski">
Władysław Roguski

Władysław Roguski h. Ostoja (ur. 27 marca 1890 w Warszawie, zm. 3 lub 29 lutego 1940 w Poznaniu) – polski malarz, grafik, projektant tkanin.
Życiorys.
Naukę malarstwa rozpoczął w warszawskiej Szkole Rysunku u Jana Kauzika i Miłosza Kotarbińskiego. Następnie studiował w krakowskiej Szkole Sztuk Pięknych w pracowniach Józefa Mehoffera i Józefa Pankiewicza. Po ukończeniu nauki tworzył, od 1911 wystawiał w Towarzystwie Zachęty Sztuk Pięknych. Wstąpił do LP 4 września 1914 służył w Legionach Polskich, walczył w szeregach 1 kompanii I baonu 3 pułku piechoty II Brygady. Pełnił funkcję sekcyjnego. Od 1918 walczył w 3 pułku artylerii lekkiej Legionów. Od 1920 przez dwa lata wystawiał z Formistami, a dwa lata później z Rytmem i działającą w Poznaniu grupą Plastyka. Występował w kabarecie "Ździebko". W 1922 został wykładowcą w Państwowej Szkole Sztuk Zdobniczych w Poznaniu. Aresztowany przez Gestapo został rozstrzelany 3 lub 29 lutego 1940 na terenie Fortu VII w Poznaniu.
Twórczość.
Twórczość Władysława Roguskiego obejmuje malarstwo rodzajowe i portretowe, wiele obrazów przedstawia tematykę religijną. Jednym z motywów był wizerunek Madonny z Dzieciątkiem, który artysta ukazywał w stylu podobnym do ludowego malarstwa na szkle. Najczęstszą techniką stosowaną przez Roguskiego była akwarela.

</doc>
<doc id="2819269" url="https://pl.wikipedia.org/wiki?curid=2819269" title="Daphnia ambigua">
Daphnia ambigua

"Daphnia (Daphnia) ambigua" Scourfield, 1947 – gatunek wioślarki z rodzaju "Daphnia" i podrodzaju "Daphnia" s. str., należący do rodziny Daphniidae.
Opis.
"Daphnia ambigua" (brak nazwy polskiej). Skorupka jest prześwitująca, szklista. Męskie osobniki sięgają rozmiarów 0,52-0,80 mm, natomiast żeńskie 0,60-1,75 mm.
Występuje w zbiornikach astatycznych oraz w jeziorach różnej wielkości i trofii. Gatunek introdukowany z Ameryki Północnej do Europy.

</doc>
<doc id="2819270" url="https://pl.wikipedia.org/wiki?curid=2819270" title="Daphnia atkinsoni">
Daphnia atkinsoni

"Daphnia (Ctenodaphnia) atkinsoni" Baird, 1859 – gatunek wioślarki z rodzaju "Daphnia" i podrodzaju "Ctenodaphnia", należący do rodziny Daphniidae.
Opis.
"Daphnia (Ctenodaphnia) atkinsoni" (brak nazwy polskiej). Skorupka z ubarwieniem szarym o czerwonawym i żółtawym odcieniu. Męskie osobniki sięgają rozmiarów 1,0-1,7 mm, natomiast żeńskie 2,3-4,1 mm.
Występuje w zbiornikach astatycznych, stawach, drobnych, nieraz silnie zanieczyszczonych zbiornikach wodnych i w wodach słonawych.

</doc>
<doc id="2819271" url="https://pl.wikipedia.org/wiki?curid=2819271" title="Daphnia cristata">
Daphnia cristata

"Daphnia (Daphnia) cristata" G. O. Sars, 1861 – gatunek wioślarki z rodzaju "Daphnia" i podrodzaju "Daphnia" s. str., należący do rodziny Daphniidae.
Opis.
"Daphnia cristata" (brak nazwy polskiej). Skorupka jest prześwitująca, szklista o owalnym kształcie. Męskie osobniki sięgają rozmiarów 0,50-1,00 mm, natomiast żeńskie 0,70-1,80 mm.
Występuje w jeziorach w hipolimnionie i dolnym metalimnionie podczas lata, a w epilimnionie jesienią. 

</doc>
<doc id="2819272" url="https://pl.wikipedia.org/wiki?curid=2819272" title="Rozwielitka hełmiasta">
Rozwielitka hełmiasta

Rozwielitka hełmiasta ("Daphnia (Daphnia) cucullata") – gatunek wioślarki z rodzaju dafnia ("Daphnia") i podrodzaju "Daphnia s. str.", należący do rodziny Daphniidae. Jejkorupka jest prześwitująca, szklista o owalnym i bocznie spłaszczonym kształcie. Męskie osobniki sięgają rozmiarów 0,8–1 mm, natomiast żeńskie 1–2 mm.
Występuje w jeziorach, rzadziej w stawach, często w znacznych liczebnościach.

</doc>
<doc id="2819273" url="https://pl.wikipedia.org/wiki?curid=2819273" title="Daphnia curvirostris">
Daphnia curvirostris

"Daphnia (Daphnia) curvirostris" Eylmann, 1887 – gatunek wioślarki z rodzaju "Daphnia" i podrodzaju "Daphnia" s. str., należący do rodziny Daphniidae.
Opis.
"Daphnia curvirostris" (brak nazwy polskiej). Skorupka słabo-prześwitująca o zabarwieniu żółtawym do brązowego. Męskie osobniki sięgają rozmiarów 0,7-1,1 mm, natomiast żeńskie 1,3-2,9 mm.
Występuje w twałych i tymczasowych kałużach, w stawach i w litoralu małych jezior. Gatunek eurytermiczny spotykany też w jeziorach dystroficznych i bezrybnych. Prawdopodobnie występuje w Polsce.

</doc>
<doc id="2819274" url="https://pl.wikipedia.org/wiki?curid=2819274" title="Inishmaan">
Inishmaan



</doc>
<doc id="2819275" url="https://pl.wikipedia.org/wiki?curid=2819275" title="Schumacher College">
Schumacher College

Schumacher College – uczelnia brytyjska w Dartington koło Totnes w hrabstwie Devon, założona w 1991 przez Satisha Kumara, Johna Lane'a i innych. Nosi imię ekonomisty i ogrodnika E. F. Schumachera. Jest międzynarodowym centrum studiów ekologicznych, kształcącym w dziedzinie zrównoważonego rozwoju, i prowadzi holistyczne kursy edukacyjne. Jest częścią Dartington Hall Trust.
Wśród wykładowców znajdują się m.in. twórca ruchu Transition Towns Rob Hopkins, Fritjof Capra, Brian Goodwin, James Lovelock, Vandana Shiva, i wielu innych.
We współpracy z University of Plymouth Schumacher College oferuje stopień Master of Science w "Holistic Science" (Nauka Holistyczna), Master of Arts w "Economics for Transition" (Ekonomia dla Przemian) oraz MSc w "Sustainable Horticulture and Food Production" (Zrównoważone Ogrodnictwo i Produkcja Żywności), a także roczny program jedno-, dwu- i trzytygodniowych kursów. Od 2013/2014 planowany jest czwarty kierunek studiów wyższych, "Ecological Design" (Projektowanie Ekologiczne) oraz kurs zawodowy zrównoważonego ogrodnictwa "Dartington Certificate in Sustainable Horticulture".
Szkoła oferuje studentom posiłki wegetariańskie. Powstała na tej podstawie książka "Gaia's Kitchen: Vegetarian Recipes for Family and Community from Schumacher College" autorstwa Julii Ponsonby, wieloletniej szefowej kuchni college'u, z zawodu antropologa i filozofa, otrzymała nagrodę "Gourmand World Cookbook Award" za najlepszą wegetariańską książkę kucharską roku 2001.

</doc>
<doc id="2819280" url="https://pl.wikipedia.org/wiki?curid=2819280" title="Daphnia galeata">
Daphnia galeata

"Daphnia (Daphnia) galeata" G. O. Sars, 1864 – gatunek wioślarki z rodzaju "Daphnia" i podrodzaju "Daphnia" s. str., należący do rodziny Daphniidae.
Opis.
"Daphnia galeata" (brak nazwy polskiej). Skorupka jest prześwitująca, szklisto-żółta, owalna. Męskie osobniki sięgają rozmiarów 0,89-1,36 mm, natomiast żeńskie 0,75-2,90 mm.
Występuje w jeziorach, gatunek euplanktonowy.

</doc>
<doc id="2819281" url="https://pl.wikipedia.org/wiki?curid=2819281" title="Port lotniczy Inishmaan">
Port lotniczy Inishmaan



</doc>
<doc id="2819282" url="https://pl.wikipedia.org/wiki?curid=2819282" title="Inishmore">
Inishmore



</doc>
<doc id="2819283" url="https://pl.wikipedia.org/wiki?curid=2819283" title="Daphnia longiremis">
Daphnia longiremis

"Daphnia (Daphnia) longiremis" G. O Sars, 1861 – gatunek wioślarki z rodzaju "Daphnia" i podrodzaju "Daphnia" s. str., należący do rodziny Daphniidae.
Opis.
"Daphnia longiremis" (brak nazwy polskiej). Skorupka jest szklista. Męskie osobniki sięgają rozmiarów 1,4-1,7 mm, natomiast żeńskie 0,5-2,4 mm.
Występuje w dużych głębokich jeziorach, podczas lata w głębszych warstwach wody, występuje też w stawach. Samce pojawiają się rzadko.

</doc>
<doc id="2819284" url="https://pl.wikipedia.org/wiki?curid=2819284" title="Inisheer">
Inisheer



</doc>
<doc id="2819285" url="https://pl.wikipedia.org/wiki?curid=2819285" title="Port lotniczy Inisheer">
Port lotniczy Inisheer



</doc>
<doc id="2819286" url="https://pl.wikipedia.org/wiki?curid=2819286" title="Daphnia magna">
Daphnia magna

Daphnia magna (Straus, 1820), rozwielitka wielka – gatunek wioślarki z rodzaju "Daphnia" i podrodzaju "Ctenodaphnia", należący do rodziny Daphniidae.
Opis.
Skorupka słabo prześwitująca, o ubarwieniu szarożółtym do szaroczerwonego. Męskie osobniki sięgają rozmiarów 2,2–3,5 mm, natomiast żeńskie 2,0–6,0 mm.
Występuje w trwałych i okresowych zbiornikach wodnych. Gatunek eurytermiczny.

</doc>
<doc id="2819287" url="https://pl.wikipedia.org/wiki?curid=2819287" title="Port lotniczy Inishmore">
Port lotniczy Inishmore



</doc>
<doc id="2819288" url="https://pl.wikipedia.org/wiki?curid=2819288" title="Daphnia obtusa">
Daphnia obtusa

"Daphnia (Daphnia) obtusa" Kurz, 1875 – gatunek wioślarki z rodzaju "Daphnia" i podrodzaju "Daphnia" s. str., należący do rodziny Daphniidae.
Opis.
"Daphnia obtusa" (brak nazwy polskiej). Skorupka w przekroju bocznym szeroko owalna, o ubarwieniu żółtawym do brązowawego. Męskie osobniki sięgają rozmiarów 0,8-1,3 mm, natomiast żeńskie 1,4-3,5 mm.
Występuje w małych i dużych jeziorach, w tymczasowych śródleśnych, dystroficznych zbiornikach oraz zbiornikach górskich. Prawdopodobne występowanie w Polsce.

</doc>
<doc id="2819289" url="https://pl.wikipedia.org/wiki?curid=2819289" title="Daphnia parvula">
Daphnia parvula

"Daphnia (Daphnia) parvula" Fordyce, 1901 – gatunek wioślarki z rodzaju "Daphnia" i podrodzaju "Daphnia" s. str., należący do rodziny Daphniidae.
Opis.
"Daphnia parvula" (brak nazwy polskiej). Skorupka o ubarwieniu żółtawym. Męskie osobniki sięgają rozmiarów 0,7-1,0 mm, natomiast żeńskie 0,7-1,5 mm.
Występuje w małych jeziorach i stawach, rzadko w wodach astatycznych. Gatunek zawleczony do Europy w czasie II wojny światowej przez wojskowe amfibie z USA. Prawdopodobne występowanie w Polsce.

</doc>
<doc id="2819290" url="https://pl.wikipedia.org/wiki?curid=2819290" title="Daphnia pulicaria">
Daphnia pulicaria

"Daphnia (Daphnia) pulicaria" Forbes, 1893 – gatunek wioślarki z rodzaju "Daphnia" i podrodzaju "Daphnia" s. str., należący do rodziny Daphniidae.
Opis.
Skorupka owalna, o ubarwieniu czerwonożółtym. Męskie osobniki sięgają rozmiarów 1,0-1,6 mm, natomiast żeńskie 1,4-4,0 mm.
Występuje w stawach i jeziorach o przezroczystej wodzie.

</doc>
<doc id="2819291" url="https://pl.wikipedia.org/wiki?curid=2819291" title="Daphnia similis">
Daphnia similis

"Daphnia (Ctenodaphnia) similis" Claus, 1876 – gatunek wioślarki z rodzaju "Daphnia" i podrodzaju "Ctenodaphnia", należący do rodziny Daphniidae.
Opis.
"Daphnia (Ctenodaphnia) similis" (brak nazwy polskiej). Skorupka żółtawo-szklista. Męskie osobniki sięgają rozmiarów 1,5-2,1 mm, natomiast żeńskie 2,0-4,5 mm.
Występuje w wodach zasolonych, alkalicznych stawach, bezrybnych zbiornikach wodnych. Gatunek euryhalinowy.

</doc>
<doc id="2819292" url="https://pl.wikipedia.org/wiki?curid=2819292" title="Daphnia longispina">
Daphnia longispina

Daphnia longispina O.F. Müller, 1776 – gatunek wioślarki z rodzaju "Daphnia" (podrodzaju "Daphnia" s. str.), należący do rodziny Daphniidae.
Karapaks stawonogów tego gatunku jest słabo prześwitujący, o barwie żółtawej, zielonkawej do szarobrązowej. Męskie osobniki mają od 1,1 do 1,8 mm, natomiast żeńskie od 1,0 do 2,5 mm.
Występuje w różnych typach zbiorników. Formy "longispina" i "rosea" zwykle występują w mniejszych zbiornikach wodnych, podczas gdy forma "hyalina" w większych.
Przez ponad stulecie uważano "Daphnia longispina compleks" za grupę obejmującą kilka gatunków, które uważano za spokrewnione. Do grupy tej zaliczano "D. hyalina", "D. longispina" ("sensu stricto"), "D. rosea" i "D. zschokkei". Mimo różnic morfologicznych, między tymi gatunkami dochodzi do krzyżowania i powstawania form morfologicznie pośrednich, co było podstawą do łączenia ich w kompleks (grupę) o nazwie "Daphnia longispina complex". Badania mtDNA wskazują jednak na brak istotnych różnic genetycznych pomiędzy tymi gatunkami i sugerują, że np. formy "hyalina" i "rosea" wyewoluowały niezależnie od siebie w kilku liniach wewnątrz szerzej ujętego gatunku. W związku z tym, w wyniku najnowszych badań, formy: "hyalina", "zschokkei" i "rosea" zostały włączone do "Daphnia longispina" . Od "Daphnia longispina" wzięła również nazwę większa grupa rozwielitek z podrodzaju "Daphnia (Daphnia)", które nie były zaliczane do opisanego powyżej kompleksu ("Daphnia longispina complex"). Do grupy "Daphnia longispina" (popularnie zwanej grupą " longispina"), zalicza się następujące gatunki: "D. cristata", "D. cucullata", "D. curvirostris", "D. galeata galeata", "D. galeata mendotae", "D. lacustris", "D. laevis", "D. longiremis", "D. longispina", "D. thorata" i "D. umbra". Grupą siostrzaną "Daphnia longispina" jest "Daphnia pulex" (od jej przedstawicielki – "D. pulex", popularnie zwaną grupą "pulex").

</doc>
<doc id="2819293" url="https://pl.wikipedia.org/wiki?curid=2819293" title="Krucjaty Billy’ego Grahama we Francji">
Krucjaty Billy’ego Grahama we Francji

Krucjaty Billy’ego Grahama we Francji – kampanie ewangelizacyjne amerykańskiego ewangelisty Billy’ego Grahama we Francji. Francja była jednym z częściej odwiedzanych przez Grahama krajem Europy Zachodniej. Pierwsza kampania odbyła się w 1955 roku, następne w latach 1963 i 1986. Podczas ostatniej wizyty zgromadziło się ponad sto tysięcy ludzi. Nazywany był zarówno „czarującym kaznodzieją”, jak i „fundamentalistycznym eksportem”, porównywano go z papieżem Janem Pawłem II.
Amerykański protestantyzm a Francja.
Amerykański protestantyzm przejawiał zainteresowanie Francją od początku XIX wieku. Kraj ten jawił się jako wielki cel dla amerykańskich ewangelistów. Adoniram Judson, jeden z pierwszych baptystycznych działaczy we Francji, w 1832 roku ocenił, że zewangelizowana Francja będzie oddziaływać na wszystkie klasy inteligencji w Europie. Nawrócenie Francji postrzegane było w Ameryce jako pokonanie ateizmu na jego własnym gruncie. Po II wojnie światowej nawróceniem Francji z ateizmu zainteresowany był amerykański prezydent Eisenhower i inni politycy amerykańscy w czasach zimnej wojny. Był to dla nich cel bardziej polityczny niż religijny, ponieważ ateizm postrzegany był w Ameryce jako pierwszy krok w stronę komunizmu. Nawrócenie Francji z ateizmu jawiło się dla amerykańskich polityków jako nawrócenie od fascynacji komunizmem.
Celem Billy’ego Grahama było dotarcie do ludzi niewierzących. Francja była jednym z większych i zarazem najbardziej zsekularyzowanych krajów Europy Zachodniej. Czyniło to ją jednym z pierwszych celów dla amerykańskiego ewangelisty na kontynencie europejskim.
Krucjaty Grahama.
Po raz pierwszy odwiedził Francję w 1954 roku. Była to krótka wizyta podczas podróży po Europie, podjęta po zakończeniu krucjaty w Londynie. W ramach podróży po Europie odwiedził: Glasgow, Helsinki, Sztokholm, Kopenhagę, Amsterdam, Frankfurt, Düsseldorf, Berlin i Paryż. Do Paryża przybył 30 czerwca, nie przeprowadził tu żadnego otwartego spotkania, spotkał się jedynie w "Palais de Chaillot" z dwoma tysiącami siedmiuset francuskojęzycznymi pastorami i protestanckimi liderami z Francji, Belgii oraz Szwajcarii.
W następnym roku przeprowadził pierwszą wielką kampanię ewangelizacyjną we Francji. Odbyła się ona w hali sportowej "Vélodrome d'Hiver", 5-9 czerwca. Cieszyła się zainteresowaniem ze strony mediów.
12-26 maja 1963 roku przeprowadził kolejną kampanię ewangelizacyjną, każdego dnia w innym mieście: Montauban, Douai, Paryż, Nancy, Tuluza, Lyon, Miluza. Według szacunków ekipy Grahama w tej kampanii uczestniczyło sześćdziesiąt tysięcy ludzi.
Największa kampania miała miejsce w roku 1986, odbyła się 20-27 września. Przygotowania do niej trwały od 1983 roku. Przybyło ponad sto tysięcy słuchaczy, ponadto w 31 miejscach Francji zgromadziło się około kolejnych dwustu tysięcy, by słuchać amerykańskiego ewangelisty dzięki przekazom satelitarnym. Podczas tej wizyty Billy Graham spotkał się z prezydentem Mitterandem.
Oprócz tego, do krucjat przeprowadzanych przez Grahama we Francji można doliczyć krucjatę globalną z 1995 roku, przeprowadzaną za wykorzystaniem łączy satelitarnych.
Billy Graham w swojej biografii „Taki, jaki jestem” poświęca niewiele uwagi Francji, co może świadczyć, że Francja nie odgrywała ważnej roli w jego misyjnych planach. Francuski historyk, Sebastien Fath, specjalista od ewangelikalnego protestantyzmu, twierdzi jednak że Francja odgrywała ważniejszą rolę niż wskazuje na to biografia Grahama.
Oceny.
We francuskiej prasie Grahama nazywano „głoszącym chłopcem”, „czarującym kaznodzieją”, „ewangelikalnym stachanowcem”, „fundamentalistycznym eksportem”.
W 1954 roku francuski dziennikarz Marcel Cheminade ocenił, że Graham jest prawdziwym amerykańskim idolem, bardziej popularnym niż Rudolf Valentino bądź Frank Sinatra. Henri Fesquet na łamach „Le Monde” w 1955 roku napisał, że Graham ma „ducha adaptacji” i pochwalił francuskich protestantów za zaproszenie go do Francji.
André Wurmser na łamach komunistycznego „L’Humanité” jeszcze przed rozpoczęciem pierwszej krucjaty we Francji napisał, że mamy do czynienia z zagranicznym przedsięwzięciem, które nawet nie ukrywa, że jest polityczną agendą. Następca Barnuma manipuluje ludzkimi uczuciami, aby zapewnić bezpieczeństwo dla amerykańskich kapitalistów. Jego zdaniem inspiratorem krucjat był senator McCarthy.
Najbardziej krytyczną ocenę Grahama dał francuski pisarz i filozof, Roland Barthes, w roku 1957. Zarzucił mu, że Bóg którego głosi nie ma nic wspólnego z tomizmem. Barthes argumentował, że w historii zachodniego chrześcijaństwa, zarówno katolicyzmu jak i protestantyzmu, wielką rolę zawsze odgrywał arystotelizm. Graham z tym zerwał, postawił na magię słowa i muzyczną oprawę. W jego kazaniach nie ma też perswazji, zastąpiona została przez sugestię. W usłudze Grahama przewijają się trzy wielkie fazy każdej religijnej akcji: oczekiwanie, sugestia i inicjacja. Wypowiada bardzo proste tautologiczne stwierdzenia, w stylu „Bóg jest Bogiem”. Jeżeli Bóg rzeczywiście przemawia przez usta Grahama, to jest głupim Bogiem. Jego zdaniem kampanie Billy’ego Grahama we Francji po części są wynikiem makkartystycznego epizodu w USA. Zarzucał też, że przybył do Francji za namową prezydenta Eisenhowera.
Francuscy protestanci na ogół pozytywnie oceniali krucjaty Grahama, jednak ze środowiska ewangelikalnego wyszło kilka krytycznych ocen zarzucających mu nadmierny ekumenizm. Pozytywne oceny wyszły ze środowiska katolickiego, ze strony takich osób jak historyk Daniel Rops. Jednak w 1963 roku nie wszystkie głosy ze strony katolickiej były tak pozytywne jak Ropsa. Część twierdziła, że katolicy nie powinni uczestniczyć w krucjatach Grahama. 
W roku 1986 reakcje były o wiele cieplejsze, nazywano go ewangelikalnym papieżem i porównywano z Janem Pawłem II. Centrowy dziennik „France Soir” 22 września 1986 roku ocenił, że wraz z Janem Pawłem II Graham jest jednym z największych kaznodziejów współczesnego świata. Kampania z roku 1986 najbardziej krytycznie oceniona została na łamach centrolewicowego „Le Monde”. Dziennikarz Henry Tincq napisał: „Moja rada jest taka: Wracaj do Ameryki i zapomnij o twoich planach dla Francji”.
Sebastien Fath, zauważył, że w 1945 roku ewangelikalni protestanci liczyli około pięćdziesiąt tysięcy wyznawców, natomiast 60 lat później – czterysta tysięcy. Jego zdaniem jest to w znacznej mierze zasługa Grahama. Krucjaty Grahama ujawniły, że Kościół katolicki nie jest już przeciwnikiem dla ewangelikalnego chrześcijaństwa. Ujawniły również, że nie istnieje już tradycyjny front pomiędzy katolicyzmem a protestantyzmem. Krytyczne głosy wobec Grahama tłumaczył kulturowym antyamerykanizmem (w większym stopniu dało to znać w krajach skandynawskich).

</doc>
<doc id="2819294" url="https://pl.wikipedia.org/wiki?curid=2819294" title="Peziza succosa">
Peziza succosa



</doc>
<doc id="2819296" url="https://pl.wikipedia.org/wiki?curid=2819296" title="Sowerbyella unicolor">
Sowerbyella unicolor



</doc>
<doc id="2819305" url="https://pl.wikipedia.org/wiki?curid=2819305" title="Sigfrid Lundberg">
Sigfrid Lundberg

Ernst Sigfrid Lundberg (ur. 15 lutego 1895 w Uppsali – zm. 20 maja 1979 tamże) – szwedzki kolarz szosowy, srebrny medalista olimpijski.
Kariera.
Największy sukces w karierze Sigfrid Lundberg osiągał w 1920 roku, kiedy wspólnie z Harrym Stenqvistem, Ragnarem Malmem i Axelem Perssonem zdobył srebrny medal w drużynowej jeździe na czas podczas igrzysk olimpijskich w Antwerpii. Był to jedyny medal wywalczony przez Lundberga na międzynarodowej imprezie tej rangi. W rywalizacji indywidualnej Lundberg zajął 22. pozycję, co było najsłabszym wynikiem wśród Szwedów. Wielokrotnie zdobywał medale szosowych mistrzostw Szwecji, w tym osiem złotych. Nigdy jednak nie zdobył medalu na szosowych mistrzostwach świata.

</doc>
<doc id="2819306" url="https://pl.wikipedia.org/wiki?curid=2819306" title="Medalistki mistrzostw Polski seniorów w skoku wzwyż">
Medalistki mistrzostw Polski seniorów w skoku wzwyż

Medalistki mistrzostw Polski seniorów w skoku wzwyż – zdobywczynie medali seniorskich mistrzostw Polski w konkurencji skoku wzwyż.
Skok wzwyż kobiet jest rozgrywany na mistrzostwach kraju od pierwszych mistrzostw w 1922, które odbyły się w Warszawie. Pierwszą w historii mistrzynią Polski została zawodniczka AZS Warszawa Barbara Pawska, która uzyskała wynik 1,09 m.
Najwięcej medali mistrzostw Polski (piętnaście) zdobyła Kamila Lićwinko, a najwięcej złotych (po dziewięć) – Danuta Bułkowska i Kamila Lićwinko.
Aktualny rekord mistrzostw Polski seniorów w skoku wzwyż wynosi 1,98 m i został ustanowiony przez Kamilę Lićwinko podczas mistrzostw w 2015 w Krakowie.
Klasyfikacja medalowa.
W historii mistrzostw Polski seniorów na podium tej imprezy stanęło w sumie 117 zawodniczek. Najwięcej medali – 15 – wywalczyła Kamila Lićwinko, a najwięcej złotych (po 9) – Danuta Bułkowska i Kamila Lićwinko. W tabeli kolorem wyróżniono zawodniczki, którzy wciąż są czynnymi lekkoatletkami.
Zmiany nazwisk.
Niektóre zawodniczki w trakcie kariery lekkoatletycznej zmieniały nazwiska. Poniżej podane są najpierw nazwiska panieńskie, a następnie po mężu:

</doc>
<doc id="2819308" url="https://pl.wikipedia.org/wiki?curid=2819308" title="Rzeki na Alasce">
Rzeki na Alasce

Lista rzek w stanie Alaska.

</doc>
<doc id="2819309" url="https://pl.wikipedia.org/wiki?curid=2819309" title="Henry Kaltenbrunn">
Henry Kaltenbrunn

Henry Gustaves Kaltenbrunn (ur. 15 maja 1897 we Vryburgu - zm. 15 lutego 1971 w Benoni) – południowoafrykański kolarz szosowy i torowy, dwukrotny medalista olimpijski.
Kariera.
Największe sukcesy w karierze Henry Kaltenbrunn osiągnął w 1920 roku, kiedy zdobył dwa medale podczas igrzysk olimpijskich w Antwerpii. W indywidualnej jeździe na czas reprezentant Związku Południowej Afryki zdobył srebrny medal, ulegając tylko Harry'emu Stenqvistowi ze Szwecji, a bezpośrednio wyprzedzając Francuza Fernanda Canteloube'a. W rzeczywistości linię mety jako pierwszy przekroczył Kaltenbrunn, Canteloube był drugi a Stenqvist trzeci, jednak po korekcie czasu (wynikającej z trudności na trasie) Stenqvista przesunięto na pierwsze miejsce. Na tych samych igrzyskach wspólnie z Jamesem Walkerem, Sammym Goosenem i Williamem Smithem zdobył brązowy medal w drużynowym wyścigu na dochodzenie. Na rozgrywanych cztery lata później igrzyskach olimpijskich w Paryżu Kaltenbrunn był jedenasty w indywidualnym wyścigu szosowym, a rywalizacji w wyścigu na 50 km na torze nie ukończył. Nigdy nie zdobył medalu na szosowych ani torowych mistrzostwach świata.

</doc>
<doc id="2819310" url="https://pl.wikipedia.org/wiki?curid=2819310" title="William Smith (kolarz)">
William Smith (kolarz)

William Smith (ur. 1893, zm. w październiku 1958 w Johannesburgu) – południowoafrykański kolarz torowy, dwukrotny medalista olimpijski.
Kariera.
Największe sukcesy w karierze William Smith osiągnął w 1920 roku, kiedy zdobył dwa medale podczas igrzysk olimpijskich w Antwerpii. Razem z Jamesem Walkerem w wyścigu tandemów zajął drugie miejsce, ulegając jedynie brytyjskiej drużynie w składzie: Harry Ryan i Thomas Lance. Na tych samych igrzyskach wspólnie z Jamesem Walkerem, Sammym Goosenem i Henrym Kaltenbrunnem zdobył brązowy medal w drużynowym wyścigu na dochodzenie. Ponadto wystartował w wyścigu na 50 km zajmując siódmą pozycję oraz w sprincie indywidualnym, w którym jednak odpadł we wczesnej fazie rywalizacji. Nigdy nie zdobył medalu na torowych mistrzostwach świata.

</doc>
<doc id="2819312" url="https://pl.wikipedia.org/wiki?curid=2819312" title="James Walker (kolarz)">
James Walker (kolarz)

James Walker (ur. w 1897 - zm. w XX wieku) - południowoafrykański kolarz torowy i szosowy, dwukrotny medalista olimpijski.
Kariera.
Największe sukcesy w karierze James Walker osiągnął w 1920 roku, kiedy zdobył dwa medale podczas igrzysk olimpijskich w Antwerpii. Razem z Williamem Smithem w wyścigu tandemów zajął drugie miejsce, ulegając jedynie brytyjskiej drużynie w składzie: Harry Ryan i Thomas Lance. Na tych samych igrzyskach wspólnie z Williamem Smithem, Sammym Goosenem i Henrym Kaltenbrunnem zdobył brązowy medal w drużynowym wyścigu na dochodzenie. Ponadto wystartował w sprincie indywidualnym, w którym jednak odpadł we wczesnej fazie oraz wyścigu na 50 km i szosowym wyścigu indywidualnym, których nie ukończył. Nigdy nie zdobył medalu na torowych ani szosowych mistrzostwach świata.

</doc>
<doc id="2819314" url="https://pl.wikipedia.org/wiki?curid=2819314" title="Sammy Goosen">
Sammy Goosen

Hendrik Willem Nicolaas "Sammy" Goosen (ur. w 1892 - zm. w XX wieku) - południowoafrykański kolarz torowy, brązowy medalista olimpijski.
Kariera.
Największy sukces w karierze Sammy Goosen osiągnął w 1920 roku, kiedy wspólnie z Williamem Smithem, Jamesem Walkerem i Henrym Kaltenbrunnem zdobył brązowy medal w drużynowym wyścigu na dochodzenie podczas igrzysk olimpijskich w Antwerpii. Był to jedyny medal wywalczony przez Goosena na międzynarodowej imprezie tej rangi. Na tych samych igrzyskach wystartował również w sprincie indywidualnym i wyścigu tandemów, jednak w obu przypadkach odpadał we wczesnej fazie rywalizacji. Nigdy nie zdobył medalu na torowychmistrzostwach świata.

</doc>
<doc id="2819315" url="https://pl.wikipedia.org/wiki?curid=2819315" title="Kurdystan (ujednoznacznienie)">
Kurdystan (ujednoznacznienie)



</doc>
<doc id="2819317" url="https://pl.wikipedia.org/wiki?curid=2819317" title="Clarice de' Medici">
Clarice de' Medici



</doc>
<doc id="2819318" url="https://pl.wikipedia.org/wiki?curid=2819318" title="Lorenzo II di Piero de' Medici">
Lorenzo II di Piero de' Medici



</doc>
<doc id="2819319" url="https://pl.wikipedia.org/wiki?curid=2819319" title="Stefan Edward Tomaszewski">
Stefan Edward Tomaszewski

Stefan Tomaszewski (ur. 16 sierpnia 1890 w Wilkowie, pow. leszczyński, zm. w kwietniu 1940 w Charkowie) – major administracji Wojska Polskiego, w 1939 dowódca batalionu KOP „Kopyczyńce”, kawaler Orderu Virtuti Militari, ofiara zbrodni katyńskiej.
Życiorys.
Syn Michała i Eleonory z domu Lenartowskiej. Uczył się w gimnazjum w Poznaniu i Ostrowie Wielkopolskim. Zdał maturę w 1909.
W okresie I wojny światowej służył w armii Cesarstwa Niemieckiego, od 1914 do 1919. Brał udział w powstaniu wielkopolskim. W 1919 roku wstąpił do Wojska Polskiego i służył w 70 pułku piechoty. W jednostce walczył w wojnie polsko-bolszewickiej, za swoje czyny został odznaczony Krzyżem Srebrnym Orderu Virtuti Militari.
Po zakończeniu działań wojennych pozostał w wojsku i w 1922 roku został zweryfikowany do stopnia porucznika piechoty ze starszeństwem z dniem 1 czerwca 1919 roku. Po wojnie służył w 70 pułku piechoty. W 1924 roku został awansowany na kapitana piechoty ze starszeństwem z dniem 15 sierpnia 1924 roku. W 1927 roku przeniesiony do Korpusu Ochrony Pogranicza do batalionu „Krasne” na stanowisko dowódcy kompanii szkolnej. Na stopień majora został mianowany ze starszeństwem z 19 marca 1938 i 28. lokatą w korpusie oficerów administracji, grupa administracyjna.
W sierpniu 1939 roku został mianowany dowódcą batalionu KOP „Kopyczyńce”. Po agresji ZSRR na Polskę wzięty do niewoli sowieckiej i przewieziony do obozu w Starobielsku. Wiosną 1940 roku zamordowany przez NKWD w Charkowie i pochowany potajemnie w bezimiennej mogile zbiorowej w Piatichatkach. Obecnie spoczywa na Cmentarzu Ofiar Totalitaryzmu w Charkowie. Figuruje na Liście Straceń, poz. 3366.
5 października 2007 Minister Obrony Narodowej awansował go pośmiertnie do stopnia podpułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2819320" url="https://pl.wikipedia.org/wiki?curid=2819320" title="Dedza (dystrykt)">
Dedza (dystrykt)



</doc>
<doc id="2819321" url="https://pl.wikipedia.org/wiki?curid=2819321" title="Dowa (dystrykt)">
Dowa (dystrykt)



</doc>
<doc id="2819322" url="https://pl.wikipedia.org/wiki?curid=2819322" title="Kasungu (dystrykt)">
Kasungu (dystrykt)



</doc>
<doc id="2819323" url="https://pl.wikipedia.org/wiki?curid=2819323" title="Lilongwe (dystrykt)">
Lilongwe (dystrykt)



</doc>
<doc id="2819324" url="https://pl.wikipedia.org/wiki?curid=2819324" title="Mchinji (dystrykt)">
Mchinji (dystrykt)



</doc>
<doc id="2819325" url="https://pl.wikipedia.org/wiki?curid=2819325" title="Nkhotakota (dystrykt)">
Nkhotakota (dystrykt)



</doc>
<doc id="2819326" url="https://pl.wikipedia.org/wiki?curid=2819326" title="Ntcheu (dystrykt)">
Ntcheu (dystrykt)



</doc>
<doc id="2819327" url="https://pl.wikipedia.org/wiki?curid=2819327" title="Ntchisi (dystrykt)">
Ntchisi (dystrykt)



</doc>
<doc id="2819328" url="https://pl.wikipedia.org/wiki?curid=2819328" title="Salima (dystrykt)">
Salima (dystrykt)



</doc>
<doc id="2819329" url="https://pl.wikipedia.org/wiki?curid=2819329" title="Chitipa (dystrykt)">
Chitipa (dystrykt)



</doc>
<doc id="2819330" url="https://pl.wikipedia.org/wiki?curid=2819330" title="Karonga (dystrykt)">
Karonga (dystrykt)



</doc>
<doc id="2819331" url="https://pl.wikipedia.org/wiki?curid=2819331" title="Szczuroskoczek jałowcowy">
Szczuroskoczek jałowcowy

Szczuroskoczek jałowcowy ("Dipodomys panamintinus") – gatunek ssaka z podrodziny szczuroskoczków (Dipodomyinae) w obrębie rodziny karłomyszowatych (Heteromyidae). 
Zasięg występowania.
Szczuroskoczek jałowcowy występuje w południowo-zachodnich Stanach Zjednoczonych zamieszkując w zależności od podgatunku:
Taksonomia.
Gatunek po raz pierwszy naukowo opisał w 1894 roku amerykański zoolog Clinton Hart Merriam nadając mu nazwę "Perodipus panamintinus". Holotyp pochodził z okolic Willow Creek, około 3 mi (4,9 km) na północny wschód od Jackass Spring, na wysokości 6200 ft (1890 m), w górach Panamint, w hrabstwie Inyo, w Kalifornii, w Stanach Zjednoczonych. 
"D. panamintinus" należy do grupy gatunkowej "heermanni", wraz z "D. gravipes", "D. heermanni", "D. microps", "D. ingens" i "D. stephensi". Autorzy "Illustrated Checklist of the Mammals of the World" rozpoznają pięć gatunek monotypowy.
Morfologia.
Długość ciała (bez ogona) średnio 119 mm, długość ogona średnio 170 mm, długość ucha średnio 14 mm, długość tylnej stopy średnio 44 mm; masa ciała średnio 72 g. 

</doc>
<doc id="2819333" url="https://pl.wikipedia.org/wiki?curid=2819333" title="Likoma (dystrykt)">
Likoma (dystrykt)



</doc>
<doc id="2819336" url="https://pl.wikipedia.org/wiki?curid=2819336" title="Baza wojskowa Armii Czerwonej w Birczy">
Baza wojskowa Armii Czerwonej w Birczy



</doc>
<doc id="2819338" url="https://pl.wikipedia.org/wiki?curid=2819338" title="Leinster (ujednoznacznienie)">
Leinster (ujednoznacznienie)



</doc>
<doc id="2819339" url="https://pl.wikipedia.org/wiki?curid=2819339" title="Fernand Canteloube">
Fernand Canteloube

Fernand Canteloube (ur. 3 sierpnia 1900 w Aubervilliers, zm. 16 lipca 1976 w Créteil) – francuski kolarz szosowy, dwukrotny medalista olimpijski.
Kariera.
Największe sukcesy w karierze Fernand Canteloube osiągał w 1920 roku, kiedy zdobył dwa medale podczas igrzysk olimpijskich w Antwerpii. W drużynowej jeździe na czas Francuzi w składzie: Achille Souchard, Fernand Canteloube, Georges Detreille i Marcel Gobillot zwyciężyli, wyprzedzając Szwedów oraz Belgów. W rywalizacji indywidualnej Canteloube był trzeci, przegrywając tylko z Harrym Stenqvistem ze Szwecji i Henrym Kaltenbrunnem ze Związku Południowej Afryki. W rzeczywistości linię mety jako pierwszy przekroczył Kaltenbrunn, Canteloube był drugi a Stenqvist trzeci, jednak po korekcie czasu (wynikającej z trudności na trasie) Stenqvista przesunięto na pierwsze miejsce. Poza igrzyskami jego największe sukcesy to zwycięstwo we francuskim Polymultipliée w 1922 roku oraz wygrana w drugim etapie hiszpańskiego wyścigu Santander-Madryt w 1923 roku. Nigdy jednak nie zdobył medalu na szosowych mistrzostwach świata.

</doc>
<doc id="2819343" url="https://pl.wikipedia.org/wiki?curid=2819343" title="Achille Souchard">
Achille Souchard

Alphonse Achille Souchard (ur. 17 maja 1900 w Le Mans, zm. 24 września 1976 w Paryżu) – francuski kolarz szosowy, złoty medalista olimpijski.
Kariera.
Największy sukces w karierze Achille Souchard osiągał w 1920 roku, kiedy w drużynowej jeździe na czas Francuzi w składzie: Achille Souchard, Fernand Canteloube, Georges Detreille i Marcel Gobillot zwyciężyli podczas igrzysk olimpijskich w Antwerpii. Był to jedyny medal wywalczony przez Soucharda na międzynarodowej imprezie tej rangi. Na tych samych igrzyskach w rywalizacji indywidualnej zajął dziesiątą pozycję. Poza igrzyskami jego największe sukcesy to między innymi: zwycięstwo we francuskim wyścigu Paryż-Évreux w latach 1919, 1920 i 1923 oraz Giro della Provincia Milano w 1925 roku. Ponadto pięciokrotnie zdobywał złote medale szosowych mistrzostw Francji, nigdy jednak nie zdobył medalu na szosowych mistrzostwach świata.

</doc>
<doc id="2819351" url="https://pl.wikipedia.org/wiki?curid=2819351" title="Georges Detreille">
Georges Detreille

Georges Henri Detreille (ur. 9 września 1893 w Paryżu - zm. 13 maja 1957 w Nicei) – francuski kolarz szosowy, złoty medalista olimpijski.
Kariera.
Największy sukces w karierze Georges Detreille osiągał w 1920 roku, kiedy w drużynowej jeździe na czas Francuzi w składzie: Achille Souchard, Fernand Canteloube, Georges Detreille i Marcel Gobillot zwyciężyli podczas igrzysk olimpijskich w Antwerpii. Był to jedyny medal wywalczony przez Detreille'a na międzynarodowej imprezie tej rangi. Na tych samych igrzyskach w rywalizacji indywidualnej zajął szóstą pozycję. Poza igrzyskami jego największe sukcesy to między innymi zwycięstwo we francuskim wyścigu Paryż-La Flèche w 1920 roku. Ponadto w 1926 roku zajął dziewiętnastą pozycję w klasyfikacji generalnej Tour de France. Nigdy jednak nie zdobył medalu na szosowych mistrzostwach świata.

</doc>
<doc id="2819352" url="https://pl.wikipedia.org/wiki?curid=2819352" title="François Coustou">
François Coustou

François Coustou (zm. ok. 1690) – francuski snycerz. 
Przebywał w Lyonie. Ojciec Nicolasa i Guillaume'a Coustou. Miał również córkę Eléonore, której syn Claude Francin również był rzeźbiarzem. Przez małżeństwo był spokrewniony z Antoine'em Coysevoxem, francuskim rzeźbiarzem.

</doc>
<doc id="2819353" url="https://pl.wikipedia.org/wiki?curid=2819353" title="Parona">
Parona



</doc>
<doc id="2819354" url="https://pl.wikipedia.org/wiki?curid=2819354" title="Marcel Gobillot">
Marcel Gobillot

Marcel René Gaspard Gobillot (ur. 3 stycznia 1900 w Paryżu, zm. 12 stycznia 1981 w Nicei) – francuski kolarz szosowy, złoty medalista olimpijski.
Kariera.
Największy sukces w karierze Marcel Gobillot osiągał w 1920 roku, kiedy w drużynowej jeździe na czas Francuzi w składzie: Achille Souchard, Fernand Canteloube, Georges Detreille i Marcel Gobillot zwyciężyli podczas igrzysk olimpijskich w Antwerpii. Był to jedyny medal wywalczony przez Gobillota na międzynarodowej imprezie tej rangi. Na tych samych igrzyskach w rywalizacji indywidualnej zajął czternastą pozycję. Poza igrzyskami jego największy sukces to między innymi zwycięstwo w kryterium szosowym w Alençon w 1924 roku oraz drugie miejsca we francuskich wyścigach Paryż – Bourges w 1924 roku i Paryż – L’Aigle w 1927 roku. Nigdy jednak nie zdobył medalu na szosowych mistrzostwach świata.

</doc>
<doc id="2819355" url="https://pl.wikipedia.org/wiki?curid=2819355" title="Orix Buffaloes">
Orix Buffaloes

 – japoński klub baseballowy z Osaki, występujący w zawodowej lidze Nippon Professional Baseball.
Klub powstał w 1936 roku pod nazwę Hankyu. W późniejszym okresie kilkakrotnie zmieniał nazwę (Hankyu Braves 1947-1988, ORIX Braves 1989-1990, ORIX Blue Wave 1991-2004). Od 2005 występuje jako Orix Buffaloes.

</doc>
<doc id="2819356" url="https://pl.wikipedia.org/wiki?curid=2819356" title="Hankyu Braves">
Hankyu Braves



</doc>
<doc id="2819357" url="https://pl.wikipedia.org/wiki?curid=2819357" title="Granat zaczepny wz.23">
Granat zaczepny wz.23

Granat zaczepny wz. Z. 23 – granat zaczepny polskiej produkcji, używany przez Wojsko Polskie. Granat wykonany z cienkiej blachy pobielanej o grubości 0,4 – 0,5 mm, rozrywającej się w trakcie wybuchu na wiele odłamków.
Materiałem wybuchowym był szedyt w ilości 150–160 g. Granat posiadał zapalnik czasowy wz. AC. 25 o ciężarze 125 g. Skorupa granatu ma kształt jajowaty, wykonana jest z gładkiej blachy żelaznej pomalowanej na kolor ochronny.

</doc>
<doc id="2819358" url="https://pl.wikipedia.org/wiki?curid=2819358" title="Orix Braves">
Orix Braves



</doc>
<doc id="2819359" url="https://pl.wikipedia.org/wiki?curid=2819359" title="Orix BlueWave">
Orix BlueWave



</doc>
<doc id="2819362" url="https://pl.wikipedia.org/wiki?curid=2819362" title="Klasztor Urszulanek Unii Rzymskiej w Poznaniu">
Klasztor Urszulanek Unii Rzymskiej w Poznaniu

Klasztor Urszulanek Unii Rzymskiej w Poznaniu – zabytkowy zespół dworu (Zespół Dworski - Pokrzywno I) wraz z klasztorem znajdujący się w Poznaniu w Pokrzywnie przy ul. Pokrzywno 1.
Historia.
W 1925 Urszulanki Unii Rzymskiej nabyły teren w Pokrzywnie (wtedy poza miastem) i rozpoczęły budowę domu wypoczynkowego i ośrodka rekolekcyjnego. Budowę ukończono 28 sierpnia 1927 poświęceniem domu i kaplicy.
W czasie II wojny światowej na teren klasztoru Niemcy przesiedlili 40 zakonnic z Poznania oraz utworzyli obóz pracy. W budynkach klasztornych w 1941 zakwaterowano chłopców z Hitlerjugend, następnie utworzono tam szpital dla chorych na gruźlicę. W 1943 wysiedlono z terenów klasztoru ludność cywilną, a w sierpniu 1944 rozpoczęto prace nad przekształceniem budynków w Centralny Instytut Badań nad Rakiem - placówkę naukową Uniwersytetu Rzeszy w Poznaniu, co było tylko przykrywką do prowadzenia badań nad bronią biologiczną, którymi kierował nazistowski naukowiec Kurt Blome. Na budowie pracowało ponad 500 osób z Poznania i Łodzi, a prace nadzorowało SS. Zbudowano 4 baraki służące jako pomieszczenia do badań, komorę gazową oraz krematorium. Zniszczono część zabudowań sakralnych w klasztorze. W celach obronnych przy skrzyżowaniu ul. Pokrzywno i Urszulanek został wybudowany schron z otworami strzelniczymi.
Po wojnie klasztor zajęły wojska radzieckie. Opuściły go we wrześniu 1945. Zniszczone części klasztoru zostały odbudowane. W 1950 Skarb Państwa przejął większość terenów klasztornych (100 ha, budynki gospodarcze, inwentarz), Urszulankom zostawiając park i ogród.
W 1963 w połowie domu został utworzony przez władze miejskie Zakład Specjalny dla przewlekle chorych kobiet, następnie Państwowy Dom Pomocy Społecznej dla Dorosłych. 8 października 1989 placówkę odwiedził premier Tadeusz Mazowiecki, otrzymał 3 200 000 zł jako „dar serca na potrzeby kraju”. W 1998 Urszulanki przejęły prowadzenie Domu Pomocy Społecznej.
W okresie 1987-1990 został wybudowany dom dla nowicjatu.

</doc>
<doc id="2819364" url="https://pl.wikipedia.org/wiki?curid=2819364" title="Centriscus">
Centriscus



</doc>
<doc id="2819366" url="https://pl.wikipedia.org/wiki?curid=2819366" title="Clive Pullen">
Clive Pullen

Clive Pullen (ur. 18 października 1994) – jamajski lekkoatleta specjalizujący się w trójskoku i skoku w dal.
Wielokrotny medalista CARIFTA Games. W 2010 zdobył brąz w skoku w dal podczas mistrzostw Ameryki Środkowej i Karaibów juniorów. Rok później startował na mistrzostwach świata kadetów w Lille Metropole, na których uplasował się na 9. miejscu. Złoty medalista mistrzostw Ameryki Środkowej i Karaibów juniorów z 2012. Wystąpił na światowym czempionacie juniorów w Barcelonie, na którym zajął 9. miejsce w konkursie trójskoku.
Stawał na najwyższym stopniu podium mistrzostw NCAA.

</doc>
<doc id="2819369" url="https://pl.wikipedia.org/wiki?curid=2819369" title="Pacific League">
Pacific League

 – jedna z dwóch zawodowych lig wchodzących w skład Nippon Professional Baseball. Powstała w 1950 roku jako Taiheiyo Baseball Union, w 1980 zmieniła nazwę na Pacific League. W lidze tej, podobnie jak w American League na liście pałkarzy umieszcza się designated hittera. Zwycięzca Pacific League spotyka się ze zwycięzcą Central League w serii meczów zwanych Japan Series.

</doc>
<doc id="2819373" url="https://pl.wikipedia.org/wiki?curid=2819373" title="Pawieł Czuchraj">
Pawieł Czuchraj

Pawieł Grigorjewicz Czuchraj, ros. Павел Григорьевич Чухрай (ur. 14 października 1946 w Bykowie) – radziecki i rosyjski reżyser i scenarzysta filmowy, syn reżysera Grigorija Czuchraja. 
Życiorys.
Pawieł Czuchraj urodził się w Bykowie pod Moskwą, w momencie gdy jego matka była w drodze do teściów, mieszkających na Ukrainie. Jego ojciec – Grigorij Czuchraj był znanym reżyserem filmowym. Matka – Iraida z domu Pieńkowa była wykładowcą języka i literatury rosyjskiej. Do 1955 roku (kiedy to rodzina przeniosła się do Moskwy) mieszkał na Ukrainie, gdzie jego ojciec pracował w Kijowskim Studiu Filmowym. Właśnie poprzez osobę ojca, Pawieł Czuchraj od dzieciństwa związany był z kinem – w wieku 16 lat wystąpił w filmie Marka Donskiego pt. "Zdrastwujtie, dieti!".
Po ukończeniu szkoły podstawowej (1962) rozpoczął naukę w szkole wieczorowej i pracę w „Mosfilmie”. Po dwóch latach pracy w charakterze montażysty, oświetleniowca i pomocnika operatora rozpoczął studia (1964) w WGIK na wydziale operatorskim (klasa Bołczekowa). W 1969 ukończył studia i od razu wstąpił na Wydział Reżyserski WGIK w klasie Tałankina, który ukończył jako ekstern w 1974. Jego pracą dyplomową był obraz "Wolnomu wola". Równocześnie wciąż pracował w „Mosfilmie” jako operator filmowy.
Jako reżyser zadebiutował w wieku 30. lat filmem pt. "Ty inogda wspominaj" (1977). Rozgłos przyniósł mu jednak dopiero film pt. "Ludi w okieanie" z 1980, który – utrzymany w konwencji filmu katastroficznego – cieszył się dość dużą oglądalnością i otrzymał kilka nagród na krajowych festiwalach filmowych. W 1983 roku, na fali popularności kina młodzieżowego, Czuchraj wyreżyserował obraz pt. "Klatka dla kanarków" (był również jego scenarzystą), uważany przez krytyków za jego najlepszy film.
Największym jego sukcesem był "Złodziej" z 1997 roku – film, który uczynił go znanym dla międzynarodowej publiczności. Obraz był jednym z największych hitów kasowych w Rosji, cieszył dużą oglądalnością w USA, Francji, Włoszech. Film otrzymał 6 statuetek „Nike” – prestiżowej nagrody Rosyjskiej Akademii Filmowej, w tym za najlepszy film roku i nagrodę młodzieżowego jury na MFF w Wenecji oraz nominację do „Feliksa” w kategorii „najlepszy film fabularny”. Był nominowany do Oscara i Złotego Globu w kategorii „najlepszy film nieanglojęzyczny”. Ostatnim głośnym i nagradzanym filmem Czuchraja był obraz "Kierowca dla Wiery" z 2004 roku.
Jest również uznanym reżyserem filmów reklamowych. Prowadzący programu TV "Wielka iluzja", w którym opowiada o historii kina światowego i prezentuje sylwetki znanych aktorów.
Życie osobiste.
Mieszka i pracuje w Moskwie. Jest żonaty z Mariją (z d. Zwieriewą) – znanym dramaturgiem filmowym i scenarzystką. Ma dwie córki: Darję (ur. 1968) – filmoznawcę i Anastasiję (ur. 1976) – ekonomistę z wykształcenia a prezenterkę telewizyjną z zawodu.

</doc>
<doc id="2819374" url="https://pl.wikipedia.org/wiki?curid=2819374" title="Central League">
Central League

 – jedna z dwóch zawodowych lig wchodzących w skład Nippon Professional Baseball. Powstała w 1950 roku. W lidze tej, podobnie jak w National League na liście pałkarzy umieszcza się miotacza. Zwycięzca Central League spotyka się ze zwycięzcą Pacific League w serii meczów zwanych Japan Series.

</doc>
<doc id="2819377" url="https://pl.wikipedia.org/wiki?curid=2819377" title="Arlöv">
Arlöv

Arlöv – część obszaru "tätortu" Malmö, stanowiąca jednocześnie centrum i siedzibę władz ("centralort") gminy Burlöv w regionie administracyjnym ("län") Skania w Szwecji.
W 2015 roku Arlöv liczyło 10 666 mieszkańców.
Położenie.
Arlöv jest położone ok. 5 km na północ od centrum Malmö w kierunku Lund, w południowo-zachodniej części prowincji historycznej ("landskap") Skania. Obszar gminy Burlöv wraz z Arlöv jest zaliczany do obszaru metropolitalnego Malmö ("Stormalmö").
Historia.
Miejscowość rozwinęło się jako osada przemysłowa wokół założonej w 1869 roku cukrowni, współcześnie należącej do koncernu Nordic Sugar. W latach 1899–1958 Arlöv miało status "municipalsamhälle" w ramach Burlövs landskommun.

</doc>
<doc id="2819378" url="https://pl.wikipedia.org/wiki?curid=2819378" title="Józef Kudasiewicz">
Józef Kudasiewicz

Józef Kudasiewicz (ur. 23 lipca 1926 w Kijach, zm. 16 listopada 2012 w Starachowicach) − polski duchowny katolicki, protonotariusz apostolski, profesor nauk teologicznych, biblista, tłumacz.
Życiorys.
W 1947 wstąpił do Wyższego Seminarium Duchownego w Kielcach. 20 grudnia 1952 przyjął święcenia kapłańskie. Następnie studiował na Katolickim Uniwersytecie Lubelskim (1952–1957), gdzie w 1954 zdobył licencjat z teologii, a w 1957 obronił pracę doktorską. W latach 1956–1957 pracował równocześnie jako wikariusz w parafii katedralnej w Kielcach. W latach 1958–1961 kontynuował studia na Biblicum w Rzymie. Zdobył licencjat z nauk biblijnych w 1959. Od 1961 był wykładowcą w swym macierzystym seminarium duchownym oraz na KUL-u, gdzie jako adiunkt został zatrudniony w 1965, w latach 1971–1997 kierował Katedrą Teologii Biblijnej Nowego Testamentu, w latach 1982–1986 Instytutem Nauk Biblijnych. W latach 1981–1990 był także ojcem duchownym Konwiktu Księży Studentów KUL. Na KUL pracował zawodowo do 2001. 
Habilitował się na podstawie rozprawy "Rola Jeruzalem w działalności zbawczej Jezusa" w 1971. Otrzymał stanowisko docenta w 1972, tytuł profesora nadzwyczajnego w 1979, zaś profesora zwyczajnego w 1989. 
Pod jego kierunkiem stopień naukowy doktora otrzymał m.in. Krzysztof Mielcarek.
Jego książki tłumaczone były na języki obce. Głównym przedmiotem jego badań były ewangelie synoptyczne w aspekcie historycznym, literackim i teologicznym. Prowadził polemikę z poglądami promarksistowskich autorów Z. Kosidowskiego i Z. Poniatowskiego.

</doc>
<doc id="2819380" url="https://pl.wikipedia.org/wiki?curid=2819380" title="Cosimo de' Medici">
Cosimo de' Medici



</doc>
<doc id="2819382" url="https://pl.wikipedia.org/wiki?curid=2819382" title="Giuliano di Piero de' Medici">
Giuliano di Piero de' Medici



</doc>
<doc id="2819385" url="https://pl.wikipedia.org/wiki?curid=2819385" title="Reprezentacja Walencji w piłce nożnej mężczyzn">
Reprezentacja Walencji w piłce nożnej mężczyzn

Piłkarska reprezentacja Walencji w piłce nożnej – zespół, reprezentujący wspólnotę autonomiczną Walencji, jednak nie należący do FIFA, ani UEFA.
Zobacz też.
Reprezentacje w piłkę nożną mężczyzn niezrzeszone w FIFA

</doc>
<doc id="2819386" url="https://pl.wikipedia.org/wiki?curid=2819386" title="Ludovico Sforza">
Ludovico Sforza



</doc>
<doc id="2819391" url="https://pl.wikipedia.org/wiki?curid=2819391" title="II wojna brytyjsko-birmańska">
II wojna brytyjsko-birmańska

II wojna brytyjsko-birmańska ( //; ; 5 kwietnia 1852 – grudzień 1852)
Tło konflilktu.
Podpisanie w 1842 roku chińsko-brytyjskiego traktatu nankińskiego, a następnie podobnych traktatów Chin z Francją i Stanami Zjednoczonymi, skutkowało udostępnieniem dużych chińskich portów morskich dla kupców największych potęg handlowych ówczesnego świata i, co za tym idzie, wzrostem konkurencji dla morskiego handlu brytyjskiego. To z kolei spowodowało wzrost zainteresowania Brytyjskiej Kompanii Wschodnioindyjskiej alternatywnym, lądowym szlakiem handlowym do Chin. Szlak taki musiałby przebiegać przez Birmę, która akurat stanowiła wyrwę w brytyjskich posiadłościach rozciągających się poza nią nieprzerwanie od Indii do Singapuru. Dodatkowo, uwagę Kompanii przyciągał szybko rozwijający się port w Rangunie. Należący do niej kupcy oraz współdziałający z Brytyjczykami amerykańscy misjonarze baptystyczni zaczęli więc od końca lat 40. XIX wieku prowadzić skierowaną przeciw Królestwu Birmy akcję propagandową mającą doprowadzić do interwencji wojsk brytyjskich. Mieli oni sojusznika w nowym gubernatotorze Indii – lordzie Dalhousie – znanym z imperialistycznych przekonań i chcącym rozszerzyć obszar swego władania. Jak dowodzi przebieg późniejszych wypadków, Brytyjczycy byli od początku lat 50. zdecydowani na wojnę i oczekiwali jedynie na pretekst do jej wybuchu. Jednak mimo wielu prowokacji i niesłusznych oskarżeń król Birmy Pagan Min zachowywał spokój nie dostarczając powodu do agresji.
Wybuch wojny.
Bezpośredni powód konfliktu.
W czerwcu i sierpniu 1851 roku gubernator Rangunu zatrzymał na krótko w areszcie i nałożył kary pieniężne (łącznie około 100 funtów) na kapitanów dwóch brytyjskich statków handlowych – Shepparda z "Monarcha" i Lewisa z "Championa". Rzecz dotyczyła drobnych zarzutów o charakterze kryminalnym i sporów płacowych, a oskarżycielami byli członkowie załóg będący, podobnie jak kapitanowie, poddanymi brytyjskimi. Obydwaj kapitanowie zaraz po uwolnieniu udali się do gubernatora Indii w Kalkucie ze skargą i żądaniem naprawienia szkód wycenionych przez nich na 1920 funtów. Lord Dalhousie uznał skargę za zasadną (choć obniżył wartość roszczenia do 920 funtów), a całą sprawę za naruszenie prestiżu Brytyjskiej Kompanii Wschodnioindyjskiej. Z misją żądania odszkodowania od gubernatora Rangunu wysłał on komandora George’a Lamberta – oficera znanego z gwałtowności charakteru i braku odpowiedzialności – na czele eskadry uzbrojonych okrętów (flagowa fregata HMS "Fox" oraz HEIC "Proserpine" i HEIC "Tenasserim"). Według niektórych historyków już te fakty świadczą o chęci zaognienia, a nie rozwiązania problemu. Lambert otrzymał szczegółowe instrukcje zachowania się w Rangunie, które jednoznacznie stwierdzały, że w razie odmowy wypłaty odszkodowania ma odpłynąć bez podejmowania dalszych działań.
Działania komandora Lamberta w Rangunie.
Po przybyciu 28 listopada 1851 roku do Rangunu na ręce Lamberta niespodziewanie wpłynęło jeszcze około czterdziestu drobnych skarg brytyjskich rezydentów. Złamał więc otrzymane instrukcje (co zostało później zaakceptowane przez Dalhousie) i przekazał list do króla Birmy z żądaniem odszkodowania i ukarania gubernatora. Pomimo tego afrontu król Birmy z zachowaniem powściągliwości i dyplomatycznych manier przystał na brytyjskie żądania. W swej odpowiedzi podkreślił przyjaźń mającą panować pomiędzy obydwoma narodami.
Choć prawdopodobnie konflikt mógł zostać na tym etapie łatwo zakończony, po przybyciu do Rangunu nowego gubernatora (Mahamenghla Meng Khannygyan) Lambert ponownie wszedł z nim w konfrontację – na skutek serii pomyłek wynikających z wzajemnego niezrozumienia swych kultur przez obydwie strony, 6 stycznia gubernator odmówił przyjęcia brytyjskiej delegacji. Lambert zareagował bardzo gwałtownie: jeszcze tego samego dnia rozkazał przeprowadzenie ewakuacji wszystkich brytyjskich poddanych obecnych w Rangunie (było to kilkaset osób), a następnie ogłosił blokadę rzek Irawadi, Yangon i Saluin, po czym odpłynął na niewielką odległość od Rangunu w dół rzeki Yangon uprowadzając ze sobą królewski okręt, co stanowiło akt piractwa. Następnego dnia zażądał w fiormie ultimatum przybycia na pokład swojego okrętu gubernatora Rangunu i złożenia przez niego przeprosin w upokarzającej formie. Ostatecznie spotkał się z odmową i groźbą ostrzelania w razie próby opuszczenia rzeki wraz z porwanym przez siebie królewskim okrętem.
Rankiem 10 stycznia 1852 roku Lambert zdecydował się odpłynąć spod Rangunu uprowadzając ze sobą królewski okręt. Gdy jego flota została przy tym zgodnie z zapowiedzią ostrzelana przez birmańskie baterie nadbrzeżne, brytyjskie okręty odpowiedziały ogniem i szybko je zniszczyły za pomocą swej znacznie lepszej artylerii zabijając przy tym wielu birmańskich żołnierzy. Przy okazji zniszczone zostały birmańskie okręty, a w nadbrzeżnych zabudowaniach wybuchł pożar.
Działania birmańskie zmierzające do deeskalacji konfliktu.
11 stycznia 1852 roku delegacja mieszkańców i kupców Rangunu różnych narodowości skierowała do kmdr. Lamberta petycję, w której poinformowała go między innymi o odwołaniu gubernatora Rangunu i propozycji nowego gubernatora (Aye Baina) wypłaty 9000 rupii tytułem odszkodowania oraz przyjęcia w Rangunie stałego brytyjskiego rezydenta. Petycja ta pozostała bez odpowiedzi, więc 16 stycznia gubernator Rangunu za pośrednictwem komisarza prowincji Tenasserim Archibalda Bogle’a skierował list do gubernatora Indii, w którym zawarł własny opis wypadków z 6 stycznia. 21 stycznia birmański gubernator Martabanu, portu położonego naprzeciw Moulmain, gdzie miał swą siedzibę Bogle, skierował do tegoż komisarza list będący próbą wyjaśnienia i uspokojenia sytuacji.
Reakcja gubernatora Indii.
Lord Dalhousie oficjalnie potępił działania Lamberta oskarżając go o wzniecenie wrogości między obydwiema stronami. Jednak nie pozbawił go funkcji, nie zażądał od niego żadnych wyjaśnień, ani nie postawił go przed sądem wojskowym. Na list z 8 stycznia z wyjaśnieniami gubernatora Rangunu odpowiedział 26 stycznia wysunięciem kolejnych żądań: pisemnych przeprosin ze strony gubernatora Rangunu, wypłaty odszkodowania w wysokości 9948 rupii, przyjęcia w Rangunie akredytowanego agenta Kompanii Wschodnioindyjskiej z honorami należnymi przedstawicielowi brytyjskiego rządu. Strona birmańska odpowiedziała listem, w którym jako warunek spełnienia powyższych żądań wysunięto żądanie zwrotu przez Brytyjczyków uprowadzonego królewskiego okrętu. Reakcją Dalhousie były rozkazy rozpoczęcia przygotowań do wojny oraz wysłanie kolejnego listu, w którym do wcześniejszych żądań dołożył jeszcze wypłatę zadośćuczynienia w wysokości 100 000 funtów za straty brytyjskich kupców poniesione na skutek pożaru wywołanego przez ostrzał ranguńskiego portu przez okręty eskadry Lamberta. Działania te zostały podjęte 12 lutego, a więc jeszcze przed otrzymaniem przez Dalhousie odpowiedzi od króla Birmy na list wysłany mu 7 stycznia przez Lamberta. Gdy list od króla dotarł do rąk gubernatora Indii, ten odpowiedział ultimatum, w którym do dotychczasowej listy dołożył jeszcze żądanie usunięcia ze stanowiska gubernatora Rangunu. Jako datę przyjęcia ultimatum Dalhousie wyznaczył 1 kwietnia 1852 roku.
Żądania te zostały odrzucone przez birmańskiego króla, co oznaczało wybuch wojny.
Przebieg wojny.
2 kwietnia 1852 roku brytyjska flota ekspedycyjna zakotwiczyła u ujścia rzeki Yangon. Składało się na nią 19 uzbrojonych okrętów (w tym flagowy HMS "Rattler") dysponujących 143 działami i mających na pokładzie 2270 osób załogi oraz 5767 żołnierzy z 16 działami. Sześć okrętów należało do Royal Navy, kolejnych sześć do Brytyjskiej Kompanii Wschodnioindyjskiej, a resztę wynajęto. Całością sił dowodził kontradmirał Charles Austen (po jego zachorowaniu na cholerę obowiązki dowódcy floty, a więc i całości sił, objął komandor George Lambert; Austen zmarł 7 października), a dowódcą korpusu ekspedycyjnego został generał-porucznik Henry Thomas Godwin. Początkowy plan Dalhousie przewidywał zajęcie trzech głównych portów morskich Birmy przed nadejściem pory deszczowej i oczekiwanie na reakcję Birmańczyków; miała to być bardziej demonstracja siły niż wojna na pełną skalę.
Zajęcie birmańskich portów.
3 kwietnia siły brytyjskie rozdzieliły się i ich część udała się pod Mulmejn. 5 kwietnia, po trwającym zaledwie pół godziny szturmie, zdobyły one Martaban. Następnie brytyjska flota ponownie skoncentrowała się u ujścia rzeki Yangon i zaczęła powoli płynąć w jej górę niszcząc po drodze birmańskie baterie. 10 kwietnia główne siły brytyjskie znalazły się naprzeciw umocnień portu Rangunu.
W niedzielę wielkanocną 11 kwietnia 1852 roku brytyjskie okręty rozpoczęły ostrzał artyleryjski portów w Rangunie i Dala, a 12 kwietnia 1852 roku brytyjski desant zajął port nie napotykając oporu – siły birmańskie wycofały się na północ od miasta i skupiły na umocnionych pozycjach w okolicach pagody Szwedagon. 14 kwietnia Brytyjczycy zajęli szturmem Szwedagon tracąc ogółem 17 zabitych i 132 rannych.
W maju Brytyjczycy zajęli Basejn, a w czerwcu Pegu, uzyskując w ten sposób kontrolę nad wszystkimi portami Dolnej Birmy.
Przerwa w walkach.
Do października walki ustały ze względu na monsunową porę deszczową. Birmańczycy, licząc na osłabienie sił brytyjskich przez choroby, przyjęli taktykę wyczekiwania na rozwój wypadków i nie zwrócili się do Brytyjczyków z oczekiwaną przez nich propozycją rozejmu. Nieprzygotowany na taki rozwój wypadków Dalhousie przybył w lipcu osobiście do Rangunu. Po naradzie z Lambertem i Goodwinem zdecydował on, że nowym celem wojny stanie się zajęcie całej prowincji Pegu. Tworzyłoby to połączenie między należącymi już do Brytyjczyków prowincjami Arakan i Tenasserim oraz znacznie osłabiało Królestwo Birmy, a jednocześnie pozwalało uniknąć zaangażowania dużych sił i ewentualnych strat, czego wymagałaby próba zdobycia birmańskiej stolicy w Amarapurze. Dalhousie uznał jednocześnie, że rezygnacja z próby zajęcia Amarapury przekreśla z góry szanse na podpisanie traktatu pokojowego z Birmańczykami i nie starał się później o jego zawarcie poprzestając na deklaracji aneksji.
Ponowna ofensywa Brytyjczyków i upadek Pagan Mina.
W październiku Brytyjczycy rozpoczęli ofensywę w kierunku północnym, w stronę birmańskiej stolicy Amarapury. Zajmowane w jej trakcie tereny były cenne gospodarczo dla Brytyjskiej Kompanii Wschodnioindyjskiej ze względu na porastające je lasy tekowe. Wojska birmańskie, dowodzone nieudolnie między innymi przez syna słynnego generała Maha Banduli, stawiały słaby opór i ponosiły ciężkie straty w kontratakach. 9 października w rękach brytyjskich znalazło się Pyain. Ostatni kontratak regularnej birmańskiej armii miał miejsce w grudniu 1852 roku.
20 grudnia 1852 roku Brytyjska Kompania Wschodnioindyjska ogłosiła w imieniu Zjednoczonego Królestwa aneksję południowej Birmy. Północna granica nowej brytyjskiej posiadłości miała przebiegać wzdłuż linii łączącej Arakan na zachodzie z granicami ziem Karenów na wschodzie, nieco na północ od miejscowości Myede i dawnej birmańskiej stolicy Taungngu.
W grudniu 1852 roku doszło w Birmie do wojny domowej – z Amarapury uciekł przed aresztowaniem przyrodni brat króla Pagan Mina, książę Mindon Min, który od początku wojny był przywódcą stronnictwa opowiadającego się za jej jak najszybszym zakończeniem. W lutym doszło do zamachu pałacowego, w efekcie którego władza królewska przeszła w ręce Mindon Mina. Po przejęciu władzy Mindon Min wykonał gest dobrej woli uwalniając wszystkich europejskich więźniów. Dwóch z nich, włoskich księży, wysłał jako parlamentariuszy do Brytyjczyków. Ci jednak odesłali ich do króla z zadaniem przekazania mu informacji o dokonanym już fakcie aneksji południowej części jego królestwa. W marcu 1853 Mindon Min wysłał kolejną delegacją z prośbą o odstąpienie od aneksji. Brytyjczycy zaproponowali jedynie zwrot skrawka zajętego terytorium na północ od Pyain w zamian za podpisanie traktatu pokojowego. Propozycja ta została przez Birmańczyków ostatecznie odrzucona w maju i traktat pokojowy nie został nigdy zawarty.
Na terenie zajętej prowincji wybuchły liczne birmańskie rebelie, których uśmierzenie zajęło Brytyjczykom jeszcze trzy lata.
Skutki wojny.
Birma utraciła odstęp do morza, co w znacznym stopniu uzależniło jej handel od dobrej woli Brytyjczyków. Utrata delty Irawadi i lasów prowincji Pegu znacznie osłabiała gospodarkę birmańską pozbawiając ją części terenów uprawy ryżu i źródeł drewna tekowego. Będąca skutkiem wojny zmiana panującego okazała się z kolei korzystna, gdyż nowy król Mindon przeprowadził w następnych latach modernizację kraju.

</doc>
<doc id="2819392" url="https://pl.wikipedia.org/wiki?curid=2819392" title="Jan Władysław Nelken">
Jan Władysław Nelken



</doc>
<doc id="2819397" url="https://pl.wikipedia.org/wiki?curid=2819397" title="Krzyż walecznych (film 1958)">
Krzyż walecznych (film 1958)



</doc>
<doc id="2819400" url="https://pl.wikipedia.org/wiki?curid=2819400" title="Albert Wyckmans">
Albert Wyckmans

Albert Wyckmans (ur. 12 września 1897 w Antwerpii, zm. 20 czerwca 1995 tamże) – belgijski kolarz szosowy, brązowy medalista olimpijski.
Kariera.
Największy sukces w karierze Albert Wyckmans osiągał w 1920 roku, kiedy w drużynowej jeździe na czas zespół w składzie: Albert Wyckmans, Albert De Bunné, Jean Janssens i André Vercruysse zdobył brązowy medal podczas igrzysk olimpijskich w Antwerpii. Był to jedyny medal wywalczony przez Wyckmansa na międzynarodowej imprezie tej rangi. Na tych samych igrzyskach w rywalizacji indywidualnej zajął 23. pozycję. Nigdy nie zdobył medalu na szosowych mistrzostwach świata.

</doc>
<doc id="2819401" url="https://pl.wikipedia.org/wiki?curid=2819401" title="Sejm zwyczajny 1760">
Sejm zwyczajny 1760

Sejm 1760 – sejm zwyczajny Rzeczypospolitej Obojga Narodów, został zwołany 12 czerwca 1760 roku do Warszawy. 
Sejmiki przedsejmowe w województwach odbyły się 25 sierpnia 1760 roku. Sejmik główny pruski 5 września 1760 roku został zerwany. 
Marszałkiem sejmu starej laski obrano Adama Małachowskiego. Obrady sejmu trwały od 6 do 13 października 1760 roku.
Dwór obawiał się krytyki opozycji i skarg na sojusznicze wojsko rosyjskie przebywające na terytorium Rzeczypospolitej w czasie wojny siedmioletniej. 8 października 1760 roku sejm zerwał poseł podolski Franciszek Leżeński przekupiony przez dwór Augusta III Sasa za pośrednictwem Potockich, na żądanie posła rosyjskiego Fiodora Wojejkowa, zgodnie z uboczną zachętą Prus.

</doc>
<doc id="2819405" url="https://pl.wikipedia.org/wiki?curid=2819405" title="Valentina Ciurina">
Valentina Ciurina

Valentina Ciurina (ur. 30 sierpnia 1978 w Leningradzie) – mołdawska biathlonistka. Uczestniczka Zimowych Igrzysk Olimpijskich 2002 oraz 2006.

</doc>
<doc id="2819408" url="https://pl.wikipedia.org/wiki?curid=2819408" title="Cosimo I de' Medici">
Cosimo I de' Medici



</doc>
<doc id="2819409" url="https://pl.wikipedia.org/wiki?curid=2819409" title="Kishin Shinoyama">
Kishin Shinoyama

 – japoński fotograf i artysta współczesny. 
Uważany za jednego z najważniejszych fotografików japońskich swojego pokolenia. Tworzy głównie mocno stylizowane, „abstrakcyjne” akty. Znany również jako twórca słynnego zdjęcia przedstawiającego pocałunek Johna Lennona i Yoko Ono, widniejącego na okładce albumu Double Fantasy. 
W 1991 roku wydawniczy sukces odniósł jego photobook "Santa Fé", poświęcony aktorce i modelce Rie Miyazawa, który został sprzedany w 1,5 mln egzemplarzy. Tworzył w stylu "gekisha" polegającym m.in. na uchwyceniu obiektu we „właściwym”, pożądanym przez fotografa, momencie. Łączył technikę cyfrową i film, wprowadził również nowatorską technikę robienia zdjęć z jednoczesnym zastosowaniem kilku aparatów, zwaną "shinorama".
Życiorys.
Urodził się jako drugi syn mnicha buddyjskiego, studiował fotografię na tokijskim Uniwersytecie Nihon. W latach 1961 i 1968 pracował dla agencji "Light-House", od roku 1968 jako fotografik niezależny, w dziedzinie mody, sportu i reklamy. W roku 1970 wybrany fotografem roku przez związek fotografików japońskich. 
W 2011 roku stworzył serię zdjęć zatytułowaną "Atokata" (Ślady) inspirowanych zniszczeniami spowodowanymi tsunami na wschodnim wybrzeżu Japonii. Zdjęcia te były pokazywane po raz pierwszy w Europie podczas wystawy w ramach XXI Ars Cameralis w Galerii Sztuki Współczesnej BWA w Katowicach od końca listopada 2012 roku.

</doc>
<doc id="2819411" url="https://pl.wikipedia.org/wiki?curid=2819411" title="Virtuemart">
Virtuemart

VirtueMart - zaawansowana, oparta na wolnym oprogramowaniu, platforma e-commerce umożliwiająca zbudowanie sklepu internetowego w połączeniu z uznanym na świecie systemem zarządzania treścią Joomla!. Virtuemart napisany jest w języku PHP i do działania wymaga bazy danych typu MySQL. Na platformie VirtueMart opiera swoje działanie 9,5% sklepów internetowych, co daje jej drugie miejsce na świecie po Magento (26%).
Funkcjonalność.
Funkcjonalność VirtueMart wciąż jest rozwijana dzięki rozwijającej się społeczności pracującej wokół tej platformy od 2005 roku. Może być ona stosowana również w przypadku bardzo rozbudowanych sklepów internetowych. VirtueMart wspiera koszyk, wielojęzyczność, zakupy międzynarodowe, raportowanie, powiadamianie o statusie realizacji zamówienia, rabaty, SEF, wybór płatności i formy dostawy.

</doc>
<doc id="2819413" url="https://pl.wikipedia.org/wiki?curid=2819413" title="Jacek Smagowicz">
Jacek Smagowicz

Jacek Antoni Smagowicz (ur. 8 lipca 1943 w Warszawie, zm. 27 stycznia 2022 w Krakowie) – polski działacz opozycji antykomunistycznej oraz NSZZ „Solidarność”.
Życiorys.
Uczestnik wydarzeń Marca 1968 w Krakowie. Założyciel Wolnych Związków Zawodowych w Polmozbycie Kraków w 1980.
Od września 1980 był członkiem i działaczem NSZZ „Solidarność”. Od 1990 członek Zarządu Regionu NSZZ „Solidarność” Małopolska, w latach 1992–2011 członek Prezydium Komisji Krajowej NSZZ „Solidarność”.
Po wprowadzeniu stanu wojennego organizator strajku okupacyjnego w Polmozbycie Kraków później (do 16 grudnia 1981), uczestnik strajku w Nowohuckim Przedsiębiorstwie Instalacji Przemysłowych Montin. 17 grudnia 1981 za zorganizowanie strajku został zwolniony z pracy. Aresztowany 19 kwietnia 1982 i skazany za kontynuowanie działalności związkowej. Do 1 października 1982 internowany w ośrodkach odosobnienia w Załężu k. Rzeszowa i Uhercach. Później był m.in. współorganizatorem manifestacji i akcji protestacyjnych, w związku z czym był wielokrotnie zatrzymywany (w tym profilaktycznie), a także skazywany przez kolegia do spraw wykroczeń na kary grzywny oraz aresztowany. Wielokrotny uczestnik Marszu Szlakiem I Kompanii Kadrowej oraz stały współpracownik Duszpasterstwa Ludzi Pracy, prowadzonego ks. Kazimierza Jancarzem przy parafii św. Maksymiliana w Nowej-Hucie-Mistrzejowicach i Fundacji im. Brata Alberta, zakładanej przez ks. Tadeusza Isakowicza-Zaleskiego. 
Członek Komisji Weryfikacyjnej dla b. funkcjonariuszy Służby Bezpieczeństwa w Krakowie.
Postanowieniem z 28 sierpnia 2006 został przez prezydenta Lecha Kaczyńskiego – "za wybitne zasługi w działalności na rzecz przemian demokratycznych w Polsce, za osiągnięcia w pracy zawodowej i społecznej" – odznaczony Krzyżem Komandorskim Orderu Odrodzenia Polski. W 2018 został odznaczony Medalem „Pro Bono Poloniae”. W 2022 roku został pośmiertnie odznaczony Krzyżem Komandorskim z Gwiazdą Orderu Odrodzenia Polski. W 2016 otrzymał Krzyż Wolności i Solidarności.
W 2021 został laureatem nagrody honorowej „Świadek Historii” przyznanej przez Instytut Pamięci Narodowej.

</doc>
<doc id="2819415" url="https://pl.wikipedia.org/wiki?curid=2819415" title="Zsófia Gottschall">
Zsófia Gottschall

Zsófia Gottschall (ur. 7 kwietnia 1978 w Budapeszcie) – węgierska biathlonistka. Uczestniczka Zimowych Igrzysk Olimpijskich 2006.

</doc>
<doc id="2819420" url="https://pl.wikipedia.org/wiki?curid=2819420" title="Facet pełen uroku">
Facet pełen uroku

Facet pełen uroku (ang. "Good Luck Chuck") – amerykańsko-kanadyjska komedia romantyczna z 2007 roku w reżyserii Marka Helfricha. Wyprodukowany przez Lionsgate.
Opis fabuły.
Charlie (Dane Cook) został przeklęty przez dziewczynę, którą zranił. Od tej pory wszystkie kobiety, z którymi się spotyka, zaraz po pierwszej wspólnej nocy znajdują miłość swojego życia. Gdy więc poznaje piękną Cam (Jessica Alba), szuka sposobu, by zniechęcić ją do spędzenia z nim upojnych chwil.
Obsada.
i inni
Odbiór krytyczny.
Film otrzymał skrajnie negatywne recenzje; serwis Rotten Tomatoes w oparciu o opinie ze 113 recenzji (107 negatywnych i 6 pozytywnych) przyznał mu wynik 5%.

</doc>
<doc id="2819429" url="https://pl.wikipedia.org/wiki?curid=2819429" title="Jerzy Żeligowski">
Jerzy Żeligowski

Jerzy Żeligowski (ur. 29 kwietnia 1958, zm. 15 listopada 2012) – polski lekkoatleta i trener, skoczek w dal, halowy mistrz Polski (1986). Reprezentant Polski.
Kariera sportowa.
Był zawodnikiem AZS Poznań, specjalizującym się w skoku w dal. W swojej karierze zdobył wicemistrzostwo Polski w 1986 i brązowym medal mistrzostw Polski w 1987. Był także halowym mistrzem Polski w 1986, wicemistrzem w 1982 i brązowym medalistą w tych zawodach w 1985. W 1986 reprezentował Polskę na halowych mistrzostwach Europy, zajmując 13 miejsce, wynikiem 7,61.
Po zakończeniu kariery pracował jak trener w Studium Wychowania Fizycznego i Sportu Uniwersytetu im. Adama Mickiewicza w Poznaniu oraz w klubie UAM Triathlon Poznań, gdzie od 2004 zajmował się triathlonem.
Rekord życiowy: 7,98 (19 czerwca 1985, Warszawa) / 8,12w (29 czerwca 1986, Grudziądz), w hali: 7,80 (luty 1986, Zabrze).

</doc>
<doc id="2819431" url="https://pl.wikipedia.org/wiki?curid=2819431" title="Verónica Isbej">
Verónica Isbej

Verónica Isbej Morales (ur. 17 listopada 1976) – chilijska biathlonistka. Uczestniczka Zimowych Igrzysk Olimpijskich 2006.

</doc>
<doc id="2819435" url="https://pl.wikipedia.org/wiki?curid=2819435" title="Biathlon na Zimowych Igrzyskach Olimpijskich 2006 - sprint kobiet">
Biathlon na Zimowych Igrzyskach Olimpijskich 2006 - sprint kobiet



</doc>
<doc id="2819437" url="https://pl.wikipedia.org/wiki?curid=2819437" title="Biathlon na Zimowych Igrzyskach Olimpijskich 2006 - sztafeta kobiet">
Biathlon na Zimowych Igrzyskach Olimpijskich 2006 - sztafeta kobiet



</doc>
<doc id="2819439" url="https://pl.wikipedia.org/wiki?curid=2819439" title="Biathlon na Zimowych Igrzyskach Olimpijskich 2006 - sprint mężczyzn">
Biathlon na Zimowych Igrzyskach Olimpijskich 2006 - sprint mężczyzn



</doc>
<doc id="2819441" url="https://pl.wikipedia.org/wiki?curid=2819441" title="Bazyli (Daniłow, biskup kotłaski)">
Bazyli (Daniłow, biskup kotłaski)

Bazyli, imię świeckie Nikołaj Timofiejewicz Daniłow (ur. 23 września 1956 w Horodyszczu) – rosyjski biskup prawosławny.
Życiorys.
W latach 1974–1976 odbywał zasadniczą służbę wojskową. Następnie do 1978 pracował jako kierowca. W latach 1978–1984 studiował ekonomię na uniwersytecie w Homlu, po czym zgodnie z otrzymanym nakazem pracy wyjechał do Taszkentu, by pracować w swoim zawodzie w miejscowej fabryce „Santiechlit”. W 1987 rozpoczął naukę w seminarium duchownym w Moskwie, zaś rok później wstąpił jako posłusznik do Ławry Troicko-Siergijewskiej. Wieczyste śluby mnisze złożył 22 grudnia 1989, przyjmując imię Bazyli na cześć św. Bazylego Wielkiego. W 1990 ukończył naukę w seminarium, zaś w 1995 uzyskał w Moskiewskiej Akademii Duchownej dyplom kandydata nauk teologicznych. 14 sierpnia 1990 przyjął święcenia diakońskie z rąk biskupa homelskiego i żłobińskiego Arystarcha. Święceń kapłańskich udzielił mu 23 marca 1991 metropolita rostowski i nowoczerkaski Włodzimierz.
W Ławrze Troicko-Siergijewskiej pełnił obowiązki bibliotekarza, ekonoma, dziekana, opiekuna rezydencji patriarszej oraz pracownika wydawnictwa. W 2001 otrzymał godność ihumena. Cztery lata później na własną prośbę został przeniesiony do pracy duszpasterskiej w eparchii niżnonowogrodzkiej. Był proboszczem cerkwi Zaśnięcia Matki Bożej, cerkwi Ikony Matki Bożej „Znak” i Świętych Niewiast Niosących Wonności oraz cerkwi Świętych Piotra i Pawła w Niżnym Nowogrodzie.
4 września 2012 został nominowany na biskupa kotłaskiego. Jego chirotonia biskupia odbyła się 18 listopada 2012 w soborze Chrystusa Zbawiciela w Moskwie z udziałem konsekratorów: patriarchy moskiewskiego i całej Rusi Cyryla, metropolitów sarańskiego i mordowskiego Warsonofiusza, achalciskiego i kumurdojskiego Mikołaja (Gruziński Kościół Prawosławny), samtawiskiego i gorijskiego Andrzeja (Gruziński Kościół Prawosławny), archangielskiego i chołmogorskiego Daniela, niżnonowogrodzkiego i arzamaskiego Jerzego, senackiego i czchorckuskiego Szio (Gruziński Kościół Prawosławny), arcybiskupów witebskiego i orszańskiego Dymitra, wieriejskiego Eugeniusza, genewskiego i zachodnioeuropejskiego Michała (Rosyjski Kościół Prawosławny poza granicami Rosji), cagerskiego i lenteskiego Stefana (Gruziński Kościół Prawosławny), biskupów krasnogorskiego Irynarcha, gatczyńskiego Ambrożego, sołniecznogorskiego Sergiusza, smoleńskiego i wiaziemskiego Pantelejmona, narjan-marskiego i miezieńskiego Jakuba, gorodieckiego i wietłuskiego Augustyna, wyksewskiego i pawłowskiego Barnaby, almietjewskiego i bugulemskiego Metodego oraz kuźnieckiego i nikolskiego Serafina.

</doc>
<doc id="2819443" url="https://pl.wikipedia.org/wiki?curid=2819443" title="Dostojka dafne">
Dostojka dafne

Dostojka dafne ("Brenthis daphne") – gatunek motyla dziennego z rodziny rusałkowatych (Nymphalidae).
Wygląd.
Rozpiętość skrzydeł od 44 do 48 mm, dymorfizm płciowy niewielki .
Siedlisko.
Łąki na skrajach lasów, drogi leśne, zręby i leśne polany.
Biologia i rozwój.
Wykształca jedno pokolenie w roku. Prowadzi raczej osiadły tryb życia. Jaja składane są pojedynczo na spodzie liści. Larwy zimują w osłonkach jajowych lub we wczesnym stadium po wylęgu. Rozwój wiosną trwa około 2 miesięcy. Przepoczwarza się na roślinie żywicielskiej. Stadium poczwarki trwa ok. 3-4 tygodnie.
Okres lotu.
Od końca czerwca do połowy sierpnia.
Rośliny żywicielskie gąsienic.
Roślinami żywicielskimi są maliny i jeżyny.
Rozmieszczenie geograficzne.
Gatunek palearktyczny. W Polsce występuje głównie w północno-wschodniej części kraju oraz na nielicznych izolowanych stanowiskach w innych regionach.
Zagrożenia.
Gatunek niezagrożony z uwagi na typ zajmowanego siedliska. Wskutek ekspansji populacji czeskich i słowackich w przyszłości możliwy jest wzrost ilości stanowisk na południu Polski.

</doc>
<doc id="2819444" url="https://pl.wikipedia.org/wiki?curid=2819444" title="TDMoIP">
TDMoIP

TDM over IP (TDMoIP) – emulacja multipleksowania z podziałem czasu (TDM) w sieci pakietowej (PSN). W przypadku techniki TDMoIP TDM odnosi się do sygnałów T1, E1, E3, T3, natomiast PSN odnosi się do sieci IP, MPLS, L2TPv3 oraz Ethernet. Transmisja sygnałów TDM poprzez sieć pakietową odbywa się z wykorzystaniem protokołu UDP w warstwie transportowej. Technologia TDM over IP w przeciwieństwie do technologii VoIP nie wymaga kosztownych inwestycji w nową infrastrukturę, stąd stanowić może atrakcyjna alternatywę dla wymienionej.
TDMoverIP wyróżnia dwie metody mapowania: "structured-agnostic transport" (SAToP), dla danych przesyłanych przezroczyście oraz "structure-aware transport”, dla danych o zdefiniowanej strukturze (z wykorzystaniem warstw adaptacyjnych ATM).
Metoda "structure-aware transport” wyróżnia cztery typy przesyłanych danych: 
Segment TDM over IP.
 | Port nadawcy | Port odbiorcy |
 | Długość | Suma kontrolna |
Pierwsze trzy bity pola numeru portu źródłowego segmentu TDMoIP służą do identyfikacji wersji protokołu TDMoIP. Kolejne trzynaście bitów zawiera numer paczki ("bundle"). Paczka jest obiektem, do którego możemy przypisać od strony TDM kanał E1 lub jego wybrane szczeliny. Numer portu docelowego dla datagramów TDM over IP to 0x085E (2142). Suma kontrolna nie jest liczona (domyślnie przyjmuje wartość 0).
Jitter.
W celu skompensowania opóźnień poszczególnych pakietów sieci PSN w urządzeniach TDMoIP używany jest bufor jittera. Jest to blok pamięci w którym zapisywane są dane otrzymywane przez urządzenie, a następnie odczytywane w stałych odstępach czasu i przesyłane dalej do urządzeń TDM. Zwiększenie wartości buforu jitter zmniejsza możliwość utraty pakietów z danymi TDM, jednocześnie wprowadzając opóźnienia mogące skutkować pogorszeniem jakości transmisji.
Odzyskiwanie zegara.
W sieciach TDM zawsze istnieje przynajmniej jeden pierwotny zegar odniesienia. Zapewnia on źródło synchronizacji sąsiednim węzłom sieci, które to dystrybuują ten zegar do kolejnych urządzeń. Sieć pakietowa z założenia nie rozpowszechnia zegara, więc konieczne w technologii TDM over IP było zapewnienie metody pozwalającej na odzyskiwanie zegara. Technologia TDM over IP wyróżnia dwa sposoby uzyskiwania zegara. Pierwsza metoda polega na uzyskiwanie zegara na podstawie znaczników SRTS wykorzystywanych w warstwie adaptacyjnej AAL1. Drugi sposób zakłada użycie algorytmu adaptacyjnego i polega na obserwacji stanu buforu jittera.
QoS.
Z uwagi na specyfikę transmisji TDM over IP konieczne jest zapewnienie odpowiedniego Quality of Service (QoS) oraz możliwie małych opóźnień podczas transmisji pakietów TDMoIP. QoS w warstwie drugiej może zostać zapewniony poprzez odpowiedni priorytet tagu VLAN, natomiast w warstwie trzeciej poprzez pole Differentiated Services Code Point nagłówka IP. Na opóźnienia mają wpływ zarówno opóźnienia generowane poprzez urządzenia aktywne, jak i ilość danych TDM przesyłanych w paczkach. W przypadku braku ograniczeń dla dostępnego pasma transmisyjnego zalecane jest używanie możliwie małego ładunku danych TDM w pakietach TDMoIP.

</doc>
<doc id="2819447" url="https://pl.wikipedia.org/wiki?curid=2819447" title="Kuba Rozpruwacz (film)">
Kuba Rozpruwacz (film)

Kuba Rozpruwacz (ang. "Jack the Ripper") – brytyjski film kryminalny z 1988 roku w reżyserii Davida Wickesa. Film został oparty na prawdziwej historii Kuby Rozpruwacza z końca XIX w. Londynie.
Opis fabuły.
Rok 1888. Kuba Rozpruwacz terroryzuje East End w Londynie. Do sprawy brutalnych morderstw dokonywanych na prostytutkach, zostaje przydzielony inspektor Frederick Abberline. Naciskany przez rząd brytyjski i przerażoną rozgrywającymi się wydarzeniami społeczność, tworzy listę podejrzanych.

</doc>
<doc id="2819449" url="https://pl.wikipedia.org/wiki?curid=2819449" title="Paco Montañés">
Paco Montañés

Francisco "Paco" Montañés Claverías (ur. 8 października 1986 w Castellón de la Plana) – piłkarz hiszpański grający na pozycji prawego pomocnika. Od 2014 roku jest zawodnikiem klubu RCD Espanyol.
Kariera piłkarska.
Swoją karierę piłkarską Montañés rozpoczął w klubie FC Barcelona. W 2004 roku zaczął grać w zespole FC Barcelona C, a następnie także w FC Barcelona B. 13 maja 2006 zadebiutował w pierwszym zespole Barcelony w Primera División w przegranym 2:3 wyjazdowym meczu z Sevillą. W tamtym sezonie wywalczył z Barceloną tytuł mistrza Hiszpanii.
W 2007 roku Montañés odszedł z Barcelony do Villarrealu, gdzie grał w rezerwach tego klubu. W sezonie 2009/2010 występował w Ontinyent CF w Segunda División B. Z kolei latem 2010 przeszedł do AD Alcorcón z Segunda División. W Alcorcónie zadebiutował 29 sierpnia 2010 w zremisowanym 1:1 wyjazdowym meczu z Albacete Balompié. W Alcorcónie był podstawowym zawodnikiem i grał w tym klubie do końca sezonu 2011/2012.
W 2012 roku Montañés przeszedł do Realu Saragossa. W Realu swój debiut zanotował 20 sierpnia 2012 w przegranym 0:1 domowym spotkaniu z Realem Valladolid. 10 listopada 2012 w domowym meczu z Deportivo La Coruña (5:3) strzelił swojego pierwszego gola w rozgrywkach Primera División.
Kariera reprezentacyjna.
Montañés grał w reprezentacji Hiszpanii na różnych szczeblach wiekowych, od U-16 do U-23.

</doc>
<doc id="2819450" url="https://pl.wikipedia.org/wiki?curid=2819450" title="Francisco Montañés">
Francisco Montañés



</doc>
<doc id="2819451" url="https://pl.wikipedia.org/wiki?curid=2819451" title="Tim Sherwood">
Tim Sherwood

Timothy „Tim” Sherwood (ur. 6 lutego 1969 w St Albans) – angielski trener piłkarski i piłkarz, który grał na pozycji środkowego pomocnika.
Kariera klubowa.
Swoje pierwsze treningi zaczynał w Watford F.C. i to w jego barwach przyszło zadebiutować mu w spotkaniu ligowym. Miało to miejsce 12 września 1987 roku, kiedy "Szerszenie" mierzyły się w meczu Division Two z Sheffield Wednesday. W lipcu 1989 r. został wykupiony przez czwartą siłę First Divsion (ówczesna nazwa dzisiejszej Premier League), Norwich City. W ciągu dwóch i połowy sezonu zaliczył dla klubu trenowanego przez idola kibiców, Dave’a Stringera 71 występów ligowych. "Kanarki" jednak wciąż traciły na swojej sile, zajmując 10. (1989/90) i 15. (1990/91) miejsce w tabeli.
W lutym 1992 roku zmienił klub na Blackburn Rovers. Jako jeden z pierwszych nabytków nowego menedżera, Kenny’ego Dalglisha powoli wchodził do pierwszego składu, by w sezonie 1992/93 na trwałe je sobie zapewnić. Wkrótce został również mianowany kapitanem drużyny, która coraz lepiej radziła sobie w lidze. W dwóch pierwszych sezonach pobytu Sherwooda, Blackburn plasowało się na 4. i 2. miejscu w tabeli. Jeszcze lepszy okazał się sezon 1994/95, kiedy gracze z Ewood Park sięgnęli po swoje pierwsze od 81 lat mistrzostwo kraju. Medal za zdobycie tego trofeum odebrały wówczas (poza nim) takie znakomitości jak: Tim Flowers, Colin Hendry, Henning Berg, Graeme Le Saux, Stuart Ripley, Jason Wilcox oraz znakomici napastnicy: Chris Sutton i Alan Shearer, król strzelców wspomnianego sezonu. Był to definitywnie najlepszy sezon pomocnika w karierze. Podczas jego pobytu na Ewood Park, trener "Wędrowców", Dalglish, miał zwrócić się do właściciela klubu z prośbą o pozyskanie zawodników Girondins Bordeaux – Zinedine’a Zidane’a i Christophe’a Dugarry’ego. Jack Walker miał wtedy powiedzieć: "Why do you want to sign Zidane when we have Tim Sherwood?" ("Dlaczego chcesz kupić Zidane’a, skoro mamy Tima Sherwooda?")...
W następnych latach klub nie spisywał się już tak dobrze – 7., 13., 6., a wreszcie 19. miejsce w tabeli sezonu 1998/99 i spadek do Division One skłoniły Sherwooda do odejścia. Po jego usługi ręce wyciągnął Tottenham Hotspur, z którym wygrał Puchar Ligi. Pod koniec kariery grał ponadto w Portsmouth F.C. oraz Coventry City.
Kariera reprezentacyjna.
Tim rozegrał trzy spotkania dla reprezentacji Anglii – wszystkie w 1999 roku, podczas kadencji Kevina Keegana. Swój debiut zaliczył w meczu z Polską na stadionie Wembley, wygranym 3:1 (kapitalny mecz i hat-trick Paula Scholesa).
Kariera trenerska.
W październiku 2008 roku dołączył do Tottenhamu Hotspur jako asystent Harry’ego Redknappa. 16 grudnia 2013 r. przejął tymczasowo obowiązki pierwszego trenera Tottenhamu po tym, jak z klubu zwolniony został André Villas-Boas. Cztery dni później odniósł pierwsze zwycięstwo w Premier League jako trener pokonując Southampton 3:2 na wyjeździe. 23 grudnia 2013 r. podpisana została z nim stała umowa do końca sezonu 2014/2015. 13 maja 2014 r. został zwolniony z funkcji menedżera Tottenhamu. Tim Sherwood ma największą procentowo liczbę wygranych spotkań w Premier League ze wszystkich trenerów Tottenhamu w tym okresie. 14 lutego 2015 roku został trenerem Aston Villa podpisując trzyipółletni kontrakt. 25 października 2015 został zwolniony z funkcji menedżera Aston Villa.

</doc>
<doc id="2819453" url="https://pl.wikipedia.org/wiki?curid=2819453" title="Timothy Sherwood">
Timothy Sherwood



</doc>
<doc id="2819454" url="https://pl.wikipedia.org/wiki?curid=2819454" title="Pismo Studentów WUJ">
Pismo Studentów WUJ

Pismo Studentów WUJ – Wiadomości Uniwersytetu Jagiellońskiego – miesięcznik wydawany przez Fundację Studentów i Absolwentów UJ „Bratniak”.
Bezpłatne studenckie czasopismo wychodzące i kolportowane na Uniwersytecie Jagiellońskim nieprzerwanie od 1990 roku (podawana jest też data 1991). Jest jednym z oficjalnych mediów UJ, obok miesięcznika „Alma Mater”, radia UJOT FM i telewizji UJOT TV. Należy do najstarszych czasopism studenckich w Polsce. Od powstania wyszło ponad 250 numerów. Pismo jest wydawane w kolorze, numery zawierają 16-24 stron. Nakład wynosi między dwa a pięć tysięcy egzemplarzy. Według opublikowanych w 2014 roku badań „WUJ” był czwartym najbardziej rozpoznawalnym studenckim tytułem medialnym i najszerzej czytanym czasopismem studenckim w Krakowie.

</doc>
<doc id="2819455" url="https://pl.wikipedia.org/wiki?curid=2819455" title="Albert De Bunné">
Albert De Bunné

Albert De Bunné (ur. 16 lutego 1896 w Brukseli, zm. po 1927) – belgijski kolarz szosowy i torowy, brązowy medalista olimpijski.
Kariera.
Największy sukces w karierze Albert De Bunné osiągnął w 1920 roku, kiedy w drużynowej jeździe na czas zespół w składzie: Albert Wyckmans, Albert De Bunné, Jean Janssens i André Vercruysse zdobył brązowy medal podczas igrzysk olimpijskich w Antwerpii. Był to jedyny medal wywalczony przez De Bunné’a na międzynarodowej imprezie tej rangi. Na tych samych igrzyskach w rywalizacji indywidualnej zajął piątą pozycję, a razem z kolegami z reprezentacji był czwarty w drużynowym wyścigu na dochodzenie, przegrywając walkę o podium z reprezentantami Związku Południowej Afryki. W 1919 roku wywalczył indywidualnie szosowe mistrzostwo Belgii, a w latach 1921, 1922, 1926 i 1927 zwyciężał również w sprincie. Nigdy nie zdobył medalu na szosowych ani torowych mistrzostwach świata.

</doc>
<doc id="2819457" url="https://pl.wikipedia.org/wiki?curid=2819457" title="Szczuroskoczek pływający">
Szczuroskoczek pływający

Szczuroskoczek pływający ("Dipodomys simulans") – gatunek ssaka podrodziny szczuroskoczków (Dipodomyinae) w obrębie rodziny karłomyszowatych (Heteromyidae). 
Zasięg występowania.
Szczuroskoczek pływający występuje w zachodniej Ameryce Północnej zamieszkując w zależności od podgatunku:
Taksonomia.
Gatunek po raz pierwszy naukowo opisał w 1904 roku amerykański zoolog Clinton Hart Merriam nadając mu nazwę "Perodipus streatori simulans". Holotyp pochodził z Dulzury, w hrabstwie San Diego, w Kalifornii, w Stanach Zjednoczonych. 
Na podstawie analizy sekwencji molekularnych "D. simulans" należy do grupy gatunkowej "agilis" wraz z "D. agilis" i "D. venustus". Stwierdzono, że "Dipodomys simulans", wcześniej zaliczany do "D. agilis", różni się kariotypowo (inny 2n), allozymicznie, morfologicznie (cechy zewnętrzne, czaszki i kości prącia) i ekologicznie; te dwa gatunki są prawdopodobnie sympatryczne w Cajon Pass, oddzielający góry San Gabriel i San Bernardino. Inne prawdopodobnie dawne miejsca sympatryczne zostały prawdopodobnie pochłonięte przez rozwój miejski. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) 111–121 mm, długość ogona 160–181 mm, długość ucha średnio 15 mm, długość tylnej stopy średnio 42 mm; masa ciała 55–70 g. 
Ekologia.
Szczuroskoczek pływający zamieszkuje tereny o piaszczystych lub żwirowych glebach, łąki w południowej Kalifornii, oraz pustynię i lasy iglaste iglastego w Kalifornii Dolnej. Preferuje nizinne zarośla. Zasiedla tereny do wysokości 800 m n.p.m. Prowadzi nocny tryb życia. Żywi się głównie nasionami lokalnej roślinności, ale zdarza się mu spożywać inne części roślin, a także owady. Średnia długość życia wynosi około 10 miesięcy.

</doc>
<doc id="2819461" url="https://pl.wikipedia.org/wiki?curid=2819461" title="Kapelusz za sto tysięcy">
Kapelusz za sto tysięcy

Kapelusz za sto tysięcy – powieść dla młodzieży Adama Bahdaja z 1966 roku.
Podczas wakacji nad morzem „Dziewiątka”, główna bohaterka powieści, wpada na trop międzynarodowej afery szpiegowskiej oraz pomaga roztargnionemu wiolonczeliście odnaleźć kapelusz, który okazuje się być wart tytułowe sto tysięcy. W śledztwie pomaga jej także kolega i ornitolog - Maciek oraz jego babcia. 
Na motywach książki powstał odcinek popularnego serialu telewizyjnego "Podróż za jeden uśmiech".

</doc>
<doc id="2819462" url="https://pl.wikipedia.org/wiki?curid=2819462" title="I Got Dem Ol’ Kozmic Blues Again Mama!">
I Got Dem Ol’ Kozmic Blues Again Mama!

I Got Dem Ol' Kozmic Blues Again Mama! – trzeci album wokalistki Janis Joplin i jednocześnie jej pierwszy album solowy. 10 listopada 1969 r. trafił na Listę Billboardu zajmując 5. miejsce. Pozostał tam przez następnych dwadzieścia osiem tygodni.
Odbiór.
Według słów krytyka Richie Unterbergera, album początkowo nie został dobrze przyjęty gdyż muzycznie był bardziej soulowy, w przeciwieństwie do dwóch poprzednich albumów Joplin, w których zasłynęła z grania psychodelicznego rocka. Z czasem jednak opinia ta znacznie zmieniła się.

</doc>
<doc id="2819463" url="https://pl.wikipedia.org/wiki?curid=2819463" title="André Vercruysse">
André Vercruysse

André Vercruysse (ur. w XIX wieku - zm. w XX wieku) - belgijski kolarz szosowy, brązowy medalista olimpijski.
Kariera.
Największy sukces w karierze André Vercruysse osiągał w 1920 roku, kiedy w drużynowej jeździe na czas zespół w składzie: Albert Wyckmans, Albert De Bunné, Jean Janssens i André Vercruysse zdobył brązowy medal podczas igrzysk olimpijskich w Antwerpii. Był to jedyny medal wywalczony przez De Vercruysse'a na międzynarodowej imprezie tej rangi. Na tych samych igrzyskach w rywalizacji indywidualnej zajął piętnastą pozycję. Nigdy nie zdobył medalu na szosowych mistrzostwach świata.

</doc>
<doc id="2819467" url="https://pl.wikipedia.org/wiki?curid=2819467" title="Jean Janssens (kolarz)">
Jean Janssens (kolarz)

Jean Janssens (ur. w XIX wieku - zm. w XX wieku) - belgijski kolarz szosowy i torowy, brązowy medalista olimpijski.
Kariera.
Największy sukces w karierze Jean Janssens osiągał w 1920 roku, kiedy w drużynowej jeździe na czas zespół w składzie: Albert Wyckmans, Albert De Bunné, Jean Janssens i André Vercruysse zdobył brązowy medal podczas igrzysk olimpijskich w Antwerpii. Był to jedyny medal wywalczony przez Janssensa na międzynarodowej imprezie tej rangi. Na tych samych igrzyskach w rywalizacji indywidualnej zajął czwartą pozycję - w walce o brązowy medal lepszy okazał się Fernand Canteloube z Francji. Ponadto razem z kolegami z reprezentacji był czwarty w drużynowym wyścigu na dochodzenie, przegrywając miejsce na podium z reprezentantami Związku Południowej Afryki. Nigdy nie zdobył medalu na szosowych ani torowych mistrzostwach świata.

</doc>
<doc id="2819468" url="https://pl.wikipedia.org/wiki?curid=2819468" title="Sebastian Rode">
Sebastian Rode

Sebastian Rode (ur. 11 października 1990 w Seeheim-Jugenheim) – niemiecki piłkarz występujący na pozycji pomocnika w niemieckim klubie Eintracht Frankfurt. W latach 2007–2013 młodzieżowy reprezentant Niemiec.
Kariera klubowa.
W czasach juniorskich występował m.in. w SKV Hähnlein, FC Alsbach, Viktoria Griesheim, SV Darmstadt 98 i Kickers Offenbach. W 2008 roku dołączył do seniorskiej drużyny Kickers. W sumie, w jej barwach, rozegrał 15 meczów ligowych, w których zdobył jednego gola. W 2010 roku odszedł za około 250 tysięcy euro do Eintrachtu Frankfurt. W rozgrywkach Bundesligi zadebiutował 21 stycznia 2011 w meczu przeciwko Hamburger SV (0:1).1 lipca 2014 roku po wygaszonym kontrakcie z Eintrachtem za darmo dołączył do Bayernu Monachium. 6 czerwca 2016 roku podpisał 4-letni kontrakt z Borussią Dortmund, który obowiązywał do 2020 roku.

</doc>
<doc id="2819472" url="https://pl.wikipedia.org/wiki?curid=2819472" title="Morgam - viibus">
Morgam - viibus



</doc>
<doc id="2819477" url="https://pl.wikipedia.org/wiki?curid=2819477" title="Literatura bizantyńska epoki Laskarysów i Paleologów">
Literatura bizantyńska epoki Laskarysów i Paleologów

Literatura bizantyńska epoki Laskarysów i Paleologów – ostatni okres literatury bizantyńskiej, od zdobycia Konstantynopola przez krzyżowców w 1204 roku do upadku Konstantynopola w 1453 roku.
Po zdobyciu Konstantynopola przez krzyżowców w 1204 roku, w następnych latach państwo bizantyńskie odrodziło się w Azji Mniejszej z centrum w Nicei. Lata istnienia Cesarstwa Nicejskiego były w literaturze przede wszystkim okresem zbierania rozproszonej spuścizny. Do najwybitniejszych autorów tego okresu należą historyk i teolog Niketas Choniates i polihistor Nicefor Blemmydes.
Po odzyskaniu w 1261 roku Konstantynopola przez cesarza Michała VIII Paleologa w kolejnych dziesięcioleciach miał miejsce rozkwit literatury bizantyńskiej. Wokół zawartej przez cesarza unii lyońskiej gwałtowne spory w latach 70. i 80. XIII wieku toczyli Jan XI Bekkos, Grzegorz II Cypryjczyk, Konstantyn Meliteniota i Jerzy Metochita. Jeden z architektów unii, Jerzy Akropolita, w "Historii współczesnej" opisał wydarzenia z lat 1203–1261. Jego uczeń Jerzy Pachymeres, za panowania następnego cesarza, kontynuował dzieło swego mistrza, doprowadzając je do 1308 roku. Na dworze Andronika II Paleologa tworzył też polihistor Teodor Metochita, autor traktatów filozoficznych, historycznych, historycznoliterackich i astronomicznych. Jego uczeń, Nicefor Gregoras, oprócz "Historii rzymskiej" pozostawił po sobie prace z zakresu teologii, filologii i astronomii. Współczesnym Pachymeresa i Metochity był Maksym Planudes, wydawca dzieł antycznych Greków, autor zbiorów wypisów z dzieł naukowych i poetyckich, tłumacz licznych dzieł łacińskich na język grecki. W następnym pokoleniu jego pracę kontynuowali Manuel Moschopul, Tomasz Magister, Demetriusz Trykliniusz, Jan Pediazym i patriarcha Jan XIII Glykys. W retoryce za panowania Andronika II zaznaczył się Nicefor Chumnos, zwolennik stylu klasycznego i drobiazgowego studiowania i naśladowania pisarzy antycznych. W poezji wyróżnili się szczególnie Manuel Holobol i Manuel Files. Rozkwit przeżywał też romans bizantyński, nawiązujący do literatury rycerskiej Zachodu, głównie Francji, oraz do wzorów orientalnych. Do najciekawszych romansów tego okresu należą "Niezwykła opowieść o Beltandrze i Chrysantzy", "Kallimach i Chrysorroe" i "Libistros i Rodamne". W połowie XIV wieku, w okresie wojen domowych, doszło do kolejnego gwałtownego sporu teologicznego, tym razem dotyczącego doktryny hezychastycznej. W początkową polemikę pomiędzy Grzegorzem Palamasem a Barlaamem z Kalabrii włączyli się – po stronie antypalamitów – patriarcha Jan XIV Kalekas, Grzegorz Akyndyn i Nicefor Gregoras, a po stronie Grzegorza Palamasa – cesarz Jan VI Kantakuzen, patriarcha Filoteusz Kokkin i jego współpracownik Nil Kabazylas. Na obrzeżach tego sporu tworzyli Demetriusz Kydones i Mikołaj Kabazylas.
Ostatnie dziesięciolecia istnienia Cesarstwa Bizantyńskiego, wobec osłabienia stolicy państwa przyniosły wzrost znaczenia ośrodków lokalnych. Na Rodos tworzył w tym czasie Emanuel Georgilas Limenites, tam też powstał zbiór Rodyjskich pieśni miłosnych. Z Krety pochodzą "Zapiski i strofy" Stefana Sachlikisa. Na dworze despotów Morei w Mistrze pisał swoją satyrę Mazaris. W Mistrze działał też przez wiele lat filozof i uczony Jerzy Gemist-Pleton, odnowiciel neoplatońskiego i ezoterycznego platonizmu i propagator pogańskiego hellenizmu, który mocno oddziałał na renesansowe Włochy. Próbę obrony Platona, już we Włoszech, podjęli uczniowie i następcy Pletona: Bessarion i Jan Argiropul. Ze stanowiska arystotelizmu zaatakował z kolei Pletona inny jego uczeń Gennadiusz II Scholar, w podobnym duchu pisał również Jerzy z Trapezuntu. W latach 40. i 50. falę gwałtownych polemik wywołało zawarcie unii florenckiej. W obronie unii pisali, oprócz Bessariona, patriarcha Konstantynopola Grzegorz III Mammas, Sylwester Syropul i Józef z Metony. Przeciwko unii wystąpili Marek i Jan Eugenikowie oraz patriarcha Gennadiusz II Scholar. Przełom XIV i XV wieku przyniósł ostatnie romanse oparte na wzorach francuskich "Floriosa i Platzię Florę" i "Imberiosa i Margaronę". Jednocześnie dał się zauważyć zwrot ku tematom greckim: oprócz "Achilleidy" powstała "Opowieść historyczna o Belizariuszu" Emanuela Georgilasa Limenitesa. Popularnością przewyższyła wszystkie powstałe dotąd romanse, oparta na wzorach antycznych, " Opowieść o ciężko doświadczonym Apoloniuszu z Tyru". Historycy tego okresu różnili się stanowiskami. Jerzy Sfrantzes pisał swoją "Kronikę" z perspektywy Morei i dynastii Paleologów, związany z Lesbos Dukas zajmował stanowisko progenueńskie. Uczeń Pletona, Laonik Chalkokondyles napisał swój "Wykład historii" z pozycji tureckich. Ostatni wybitny historyk tego okresu Michał Kritobul był sekretarzem sułtana Mehmeda II i jego panowaniu poświęcił napisane przez siebie "Dzieje". Z ostatnich lat istnienia Bizancjum pozostało też sporo świadectw dotyczących walk z Turkami: "Opowiadanie o oblężeniu Konstantynopola" Jana Kanana, "Opowiadanie o zdobyciu Tesaloniki" Jana Anagnosty, wierszowana "Bitwa pod Warną" Zotyka Paraspondyla oraz relacje związane ze zdobyciem Konstantynopola przez Turków w 1453 roku, wśród których najwcześniejszą jest wierszowane "Zdobycie Konstantynopola", prawdopodobnie autorstwa Emanuela Limenitesa.
Okres nicejski.
Po zdobyciu Konstantynopola w kwietniu 1204 roku, Cesarstwo Bizantyńskie odrodziło się w Azji Mniejszej. Nowa dynastia Laskarysów za stolicę swego państwa obrała Niceę. Ze zdobytego Konstantynopola przedostał się do Nicei Niketas Choniates (ok. 1155 – ok. 1215) z pierwszą wersją swojej "Historii" obejmującej losy Cesarstwa od 1118 do 1204 roku. W Nicei Choniates ostatecznie ją opracował i uzupełnił, doprowadzając dzieło do roku 1206, drugiego roku panowania Henryka z Flandrii. Już na dworze Teodora I Laskarysa pisarz podjął pracę nad drugim swoim wielkim dziełem "Skarbcem ortodoksji" w 25 księgach przedstawiającym herezje i błędy doktrynalne w Kościele. Niketas napisał też wiele mów okolicznościowych i utwór poetycki "Na zaślubiny Izaaka Angelosa z Małgorzatą, córką węgierskiego króla Beli III".
Za panowania cesarza Jana III Watatzesa (1222-1254) działał w Cesarstwie Nicejskim Nicefor Blemmydes (1197-ok. 1272). Po studiach filozoficznych, teologicznych i medycznych, podjął się on szukania rękopisów do założonej przez cesarza w Nicei biblioteki. Był nauczycielem późniejszego cesarza Teodora II Laskarysa. Blemmydes interesował się różnymi dziedzinami ludzkiej wiedzy. Do najsławniejszych jego prac filozoficznych należą "Podręcznik logiki i fizyki" i poświęcony cesarzowi "Traktat" ("Lògos") – rzecz o obowiązkach panującego. W związku z zabiegami cesarza dotyczącymi zawarcia unii kościelnej napisał obszerne dwutomowe dzieło o pochodzeniu Ducha Świętego (księga pierwsza nosi tytuł "Dowody", a druga "Dysputa dogmatyczna"). Napisał też szereg mniejszych traktatów teologicznych, komentarzy do Psalmów, dziełko "Zarys geograficzny", dwie autobiografie i liczne wiersze o tematyce państwowej i religijnej.
Wśród pisarzy bizantyńskich tego okresu znaczące miejsce przypada też uczniowi Blemmydesa, cesarzowi (w latach 1254-1258) Teodorowi II Laskarysowi, autorowi pracy filozoficznej "O jedności przyrody", w której wykazywał jedność przyrody pomimo panujących w niej sprzeczności i przeciwieństw oraz "Teologii chrześcijańskiej", dzieła w 8 księgach, traktującego o Bogu, Trójcy Świętej i pochodzeniu Ducha Świętego. W "O pochodzeniu Ducha Świętego" skierowanym przeciw łacinnikom, Teodor II polemizował ze swym mistrzem. Napisał też szereg homilii i mów, pism o treści ascetycznej, modlitw i kanonów.
Renesans Paleologów.
Spór o unię.
W 1261 roku cesarz Michał VIII Paleolog odzyskał Konstantynopol. Wobec próby odbudowy Cesarstwa Łacińskiego przez koalicję jego przeciwników jednym z priorytetów jego polityki stało się zawarcie unii kościelnej z Rzymem, do której ostatecznie doszło na soborze w Lyonie w 1274 roku. Głównym teoretykiem unii za panowania Michała VIII był patriarcha Jan XI Bekkos (ok. 1225 – 1297), autor "O jedności i pokoju Kościołów Starego i Nowego Rzymu", w której udowadnia, że greccy Ojcowie Kościoła uznawali pochodzenie Ducha Świętego również od Syna Bożego (Filioque). Bekkos jest również autorem "Zbioru cytatów" z pism Ojców Kościoła wskazujących, że "Duch Święty pochodzi od Syna".
W 1282 roku, po śmierci Michała VIII, Bekkos został uwięziony. Przeciwko jego poglądom wystąpił wówczas nowy patriarcha Konstantynopola Grzegorz II Cypryjczyk (ok. 1241-1290) autor "Księgi wiary". W obronie unii pisali uwięzieni wraz z Bekkosem Konstantyn Meliteniota (zm. 1307) w "O pochodzeniu Ducha Świętego" i Jerzy Metochita (zm. 1328) w "Traktacie".
Historycy i polihistorzy.
Dzieło Choniatesa kontynuował po odzyskaniu Konstantynopola Jerzy Akropolita (1217-1282) – nauczyciel akademicki, poseł, wielki logoteta i przewodniczący delegacji bizantyńskiej na sobór lyoński. W swoim głównym dziele "Historia współczesna" opisał wydarzenia z lat 1203–1261, koncentrując się na losach Cesarstwa Nicejskiego i Łacińskiego. Jego współczesny, Teodor Skutariota, metropolita Kyzyku, napisał za panowania Michała VIII "Przegląd historii", kronikę dziejów ludzkości od stworzenia świata do przywrócenia Cesarstwa Bizantyńskiego w 1261 roku. Na przełomie XIII i XIV wieku wierszowaną kronikę przedstawiającą cesarzy rzymskich od Kaliguli (37 r.) po Michała VIII Paleologa (1282 r.) napisał Efraim z trackiego Ajnos.
Za panowania Andronika II Paleologa Jerzy Pachymeres (1243-ok. 1310), uczeń Akropolity, polihistor i wysoki urzędnik cesarski napisał "Dzieje współczesne", pracę historyczną w 13 księgach, obejmującą lata 1260-1308. W swoim dziele Pachymeres sporo miejsca poświęcił sporom teologicznym, dogmatycznym, a zwłaszcza zawartej w 1274 roku unii lyońskiej. Napisał ponadto pracę na temat systemu szkolnictwa bizantyńskiego zatytułowaną "Quadrivium", zarys filozofii Arystotelesa, parafrazę "Listów" Dionizego Areopagity. Był też autorem "Żywota Manuela Holobola", utworów retorycznych "Progymnasmata" i 13 mów na tematy polityczne.
Wielkim erudytą późniejszego okresu rządów Andronika II był Teodor Metochita (1270-1332), syn Jerzego Metochity, wielki logoteta od 1321 do 1328 roku. Głównym jego dziełem są "Pisma różne", które składają się ze 120 rozpraw na tematy filozoficzne, historyczne i historycznoliterackie. Metochita pozostawił po sobie dwadzieścia utworów poetyckich. Jest też autorem utworów hagiograficznych, "Zbioru komentarzy" do Arystotelesa pozbieranych z różnych podręczników filozoficznych i "Podstaw nauki astronomii".
Uczniem Teodora Metochity był inny bizantyński polihistor Nicefor Gregoras (1295-1359/1360) za panowania Andronika II chartofylaks i poseł cesarski, a pod koniec życia mnich. Najsłynniejszym dziełem Gregorasa jest "Historia rzymska", dzieło w 37 księgach obejmujące okres pomiędzy 1204 a 1359 rokiem. Gregoras kontynuuje, a częściowo uzupełnia prace swoich poprzedników Jerzego Akropolitesa i Jerzego Pachymeresa w formie pamiętnika z filozoficznym komentarzem, szczegółowo opisując wydarzenia od 1320 roku. Oprócz historii Gregoras zajmował się również teologią, był zwolennikiem unii kościelnej i przeciwnikiem palamityzmu. Napisał liczne utwory hagiograficzne. Do jego prac filologicznych należą: "Ćwiczenia gramatyczne", "O ortografii" oraz "Komentarz do Odysei". Napisał też dwie prace z zakresu astronomii: "Zachętę do astronomii" i "Przeciw wrogom astronomii".
Ostatnim wielkim historykiem tego okresu był Jan VI Kantakuzen, cesarz w latach 1347-1354. Już po zrzeczeniu się tronu i wstąpieniu do klasztoru napisał "Historię" lat 1320-1356, w 4 księgach, rodzaj pamiętnika, oparty na własnych notatkach, dokumentach archiwalnych i listach, będący apologią męża stanu, napisaną w obronie swoich rządów.
Planudes i filolodzy.
W szeregu znakomitych pisarzy bizantyńskich tego okresu szczególna rola przypada Maksymowi Palnudesowi (ok. 1255-ok. 1305) sekretarzowi i posłowi cesarza Andronika II. W 1285 roku Planudes został mnichem i założył w Konstantynopolu klasztor dla świeckich i szkołę przy bibliotece cesarskiej, w której rozwinął rozległą działalność filologiczną. Swoim współczesnym uprzystępnił w szerokim zakresie dzieła antycznych Greków. Wydał tragedie Sofoklesa i Eurypidesa, poza tym "Moralia" i "Życiorysy" Plutarcha, "Ody" Pindara. Wydał wraz z komentarzami "Plutosa" Arystofanesa, "Wojnę peloponeską" Tukidydesa, "Prace i dni" Hezjoda. Napisał komentarze do "Sielanek" Teokryta, "Sztuki wymowy" Hermogenesa, "Żywota Ezopa", do którego dołączył zbiór bajek Ezopowych. Opracował "Zbiór wypisów" z dzieł filozofów, historyków i geografów starożytnych, zbiór antycznej poezji epickiej, przysłów ludowych, "Antologię różnych epigramów", do 1606 roku jedyny znany w Europie zbiór epigramatyki greckiej. Odnalazł i przetłumaczył "Geografię" Ptolemeusza, wydał Arytmetykę Diofantosa. Nie poprzestał jednak na przywróceniu kulturze bizantyńskiej literatury greckiego antyku, był też pierwszym, który przyswoił jej szereg dzieł łacińskich. Przetłumaczył "Dystychy Katona", "Sen Scypiona" Cycerona, "O wojnie galijskiej" Cezara, kanon pism Owidiusza, "Satyry" Juwenalisa, "Ars minor" rzymskiego gramatyka Donata (IV w.), pisma "Pociecha płynąca z filozofii" Boecjusza oraz traktat "O Trójcy Świętej " św. Augustyna. Na przekładach Planudesa uczono się później na Zachodzie języka greckiego. Planudes opracował ponadto podręcznik gramatyki i składni greckiej: "Gramatykę".
Jego dzieło kontynuowali w następnym pokoleniu uczniowie i naśladowcy. Uczeń i przyjaciel Planudesa, Manuel Moschopul (ur. ok. 1265), opracował na potrzeby szkół "Pytania gramatyczne", ulubiony podręcznik humanistów epoki Odrodzenia, który uzupełnił jeszcze o "Ćwiczenia". Wydał "Ody" Pindara, opracował krótkie i rzeczowe komentarze do poezji Hezjoda, do dwóch pierwszych pieśni "Iliady", do tragedii Eurypidesa, Sielanek Teokryta i komedii Arystofanesa. Tomasz Magister (ok. 1275 – 1346), przyjaciel Moschopula, opracował "Słownik rzeczowników i czasowników", wydał "Triadę" Sofoklesa wraz z komentarzem oraz triady tragedii Eurypidesa i Ajschylosa. Demetriusz Trykliniusz (ok. 1280 – ok. 1340) wydał "Ody" olimpijskie Pindara z licznymi poprawkami i komentarzami, opracował też i opatrzył komentarzami 5 tragedii Ajschylosa, tragedie Sofoklesa, komedie Arystofanesa i "Sielanki" Teokryta. W latach 1316-1320 wydał komentarz do poezji Hezjoda. Z innych autorów warto wymienić Jana Pediazyma, autora komentarzy do "Tarczy" i "Teogonii" Hezjoda, "Syryngi" Teokryta oraz do pism Arystotelesa; ucznia i przyjaciela Manuela Moschopula, Andrzeja Lopadiosa, autora "Leksykonu wiedeńskiego"; patriarchę Jana XIII Glykysa (ur. ok. 1250), autora traktatu "O składni".
Poeci i retorzy.
Bizantyńscy poeci i retorzy XIII i XIV wieku zarabiali na życie jako urzędnicy państwowi bądź pisząc na zamówienie dworu lub arystokracji. Najwybitniejszy z poetów Manuel Holobol, sekretarz cesarza Michała VIII (1259-1282), krytykę postępowania cesarza przypłacił utratą nosa i warg, a wreszcie wygnaniem do Nicei. Napisał dwadzieścia hymnów o tematyce religijnej, przetykanych pochlebstwami skierowanymi do władców, dwie wierszowane mowy żałobne. Zasłynął też jako nauczyciel logiki, dał komentarz do "Analityk" Arystotelesa, tłumaczył dzieła logiczne Boecjusza.
Młodszy od niego Manuel Files, żyjący na przełomie XIII i XIV wieku, nie piastował raczej żadnego ważniejszego urzędu. W swojej poezji często skarżył się na trudne warunki materialne. Zostawił po sobie olbrzymią spuściznę ponad 20 000 utworów poetyckich. W jej skład wchodzą traktaty o zwierzętach (m.in.: "O przymiotach zwierząt", "Opis słonia"), dialogi ("Tragedia" ku czci zmarłego syna cesarza, "Dialog mężczyzny z duszą"), epigramy i dystychy religijne, wiersze dziękczynne, polecające, pocieszające i żebracze.
Żyjący w XIII wieku Konstantyn Anagnosta napisał dedykowane, bliżej nieznanemu, sekretarzowi Konstantynowi "Półjamby dziękczynne". Jerzy Lapetis, żyjący w XIV wieku na dworze władcy Cypru, jest autorem "Wierszy improwizowanych na temat całej nauki", zawierających kompendium popularnej wiedzy filozoficznej, moralnej i praktycznej, przydatnej w życiu społecznym i w rodzinie. Aleksy Makrembolita, również XIV-wieczny poeta z Tesaloniki napisał "Rozmowę między bogaczem a żebrakiem".
W retoryce zaznaczył się Nicefor Chumnos (ok. 1250-1327), za panowania Andronika II pierwszy minister (mesadzon). W pismach retorycznych, takich jak "O oddziaływaniu mów", dał się poznać jako zwolennik attycyzmu. Za wzór wymowy stawiał Izokratesa (V/IV w. p.n.e.) i Arystydesa (II w. n.e.). Był zdecydowanym zwolennikiem stylu klasycznego i drobiazgowego studiowania i naśladowania pisarzy antycznych. Swoje klasyczne wykształcenie wykorzystał do egzegezy biblijnej. Pozostawił też po sobie szereg traktatów filozoficznych poświęconych polemice ze stanowiska arystotelizmu z platonizmem, a zwłaszcza z emanacyjnym systemem neoplatońskim.
W tym samym czasie tworzył Teodor Hyrtaken, autor siedmiu deklamacji retorycznych, wśród nich: pozdrowienia cesarza Andronika powracającego do stolicy, mów pogrzebowych na cesarza Michała VIII, cesarzową Irenę i swego starszego przyjaciela Nicefora Chumnosa. Zachował się "Zbiór" 93 listów Hyrtakena, skierowanych do cesarzy i wysokich dygnitarzy dworskich, w których zabiegał o pomoc materialną, prosił lub dziękował. W I połowie XIV wieku działał również Teodor Pediazym autor "Opisu kościoła w Serraj".
Kontrowersja hezychastyczna.
W połowie XIV wieku, w okresie wojen domowych wstrząsających Cesarstwem, przez Bizancjum przetoczył się potężny spór teologiczny wokół doktryny hezychastycznej. Jego początki wiążą się ze zdobywającą sobie rosnącą popularność w latach 30. XIV wieku doktryną mistyczną Grzegorza Synaity (ok. 1280-1346). Jej celem było ujrzenie światłości boskiej, do czego miała doprowadzić specjalna praktyka ascetyczna. W pewnym momencie, jak twierdził Synaita, modlącego się ogarniało uczucie niewypowiedzianej błogości i opromieniała niewysłowiona światłość, którą apostołowie ujrzeli na Górze Tabor. Możliwość oglądania przez mnichów wiecznego światła Bożego ostro zaatakował w drugiej połowie lat 30. Barlaam z Kalabrii (ok. 1290-ok. 1350). W obronie hezychastycznej doktryny Synaity wystąpił z kolei Grzegorz Palamas (1296-1359). W napisanych w latach 1338, 1339 i 1341 "Triadach" dokonał rozróżnienia pomiędzy istotą Boga (ousia – οὐσία), a energiami boskimi (energeiai – ἐνέργειαι lub dynameis – δυνάμεις), które nie zostały stworzone przez Boga, a które wyrażają Jego nieskończone działanie, oddziałują na świat i objawiają się ludziom.
Zwołany przez cesarza w Konstantynopolu sobór, dzięki poparciu megadomestyka Jana Kantakuzena, na sesji w dniu 10 czerwca 1341 potępił Barlaama za wystąpienia przeciw hezychastom, zobowiązał do ich publicznego odwołania i zaprzestania polemik. Po rychłej śmierci cesarza sytuacja uległa zmianie. Do władzy w stolicy doszło stronnictwo cesarzowej Anny, Grzegorz Palamas został uwięziony, a obrońca hezychazmu Jan Kantakuzen, wypędzony z Konstantynopola. Przewodniczący obradom soboru z 1341 roku Jan XIV Kalekas, wydał szereg dokumentów przeciw palamitom (encyklikę, list do mnichów z góry Athos, urzędowy komentarz do "Tomosu" soborowego), a w 1344 roku potępił Palamasa. Głównym teoretykiem antypalamizmu stał się w tych latach Grzegorz Akyndyn (zm. po 1347), autor dzieła w 6 księgach "O bycie i energii" oraz "6 Mów przeciw najcięższym błędom Palamasowym", w których obalał "credo" Palamasa.
Kolejna zmiana w sytuacji politycznej cesarstwa doprowadziła antyhezychastów do utraty poparcia cesarzowej w 1346 roku. Na początku 1347 roku Jan Kalekas został złożony ze stolicy patriarszej, a Grzegorz Palamas wypuszczony z więzienia. W maju 1347 roku Jan Kantakuzen koronował się w Konstantynopolu na cesarza. Kolejne synody w Konstantynopolu, w maju-czerwcu i lipcu 1351 roku uznały palamityzm za doktrynę prawowierną i obłożyły ekskomuniką Barlaama, Akyndyna i Nicefora Gregorasa, który w tym czasie stanął na czele antyhezychastów. Spór zresztą na tym się nie zakończył. Przewodniczący synodom w 1351 roku patriarcha Filoteusz Kokkin (ok. 1300-1379) napisał przeciw antypalamitom "15 Argumentów przeciwnych " i 14 "Rozdziałów". Był też autorem "Żywota Palamasa". Jego współpracownik Nil Kabazylas (ok. 1300-1363) polemizował z antyhezychastycznym stanowiskiem Barlaama i Akyndyna w "Mowie". Pisał też przeciw unii Kościołów. Z argumentami Kabazylasa polemizował Jan Kyparysjota w traktacie "Logoi antirretikoi", który poświęcił ponadto zwalczaniu hezychastów dzieło "O herezjach". Kyparysjota napisał też "Palamatikai parabaseis" pierwsze systematyczne opracowanie dogmatyki Kościoła Wschodniego.
Na obrzeżach sporu stoją dwaj inni wybitni teologowie tego okresu. Demetriusz Kydones (ok. 1324-ok. 1397) napisał wprawdzie również traktat "Przeciw Palamasowi", zasadniczo był jednak zaangażowany w starania cesarza Jana V Paleologa zmierzające do zawarcia unii kościelnej. Poświęcił temu zagadnieniu "O pochodzeniu Ducha Świętego" i "Romaios symbuleutikos". Jego dziełem jest też przetłumaczenie na grekę "Summy contra gentiles" św. Tomasza z Akwinu. Mikołaj Kabazylas (zm. ok. 1391), krewny Nila Kabazylasa, zdobył sławę jako autor siedmioczęściowego "Życia w Chrystusie". W swoich pismach wiele miejsca poświęcił też liturgii.
Stary i nowy romans.
W zmienionej sytuacji polityczno-kulturalnej, po zdobyciu Konstantynopola przez krzyżowców w 1204 roku, zmianie uległy też gusty publiczności literackiej. Stary sofistyczny romans, wzorowany na autorach antycznych Tacjuszu i Heliodorze, powoli odszedł do przeszłości. Pojawiły się natomiast utwory nawiązujące do literatury rycerskiej Zachodu, głównie Francji, oraz do wzorów orientalnych. Teodor Meliteniota (zm. 1397) napisał jeszcze przeładowany uczonymi terminami ze wszystkich dziedzin ówczesnej wiedzy poemat "Ku mądrości", adresowany do wąskiego grona wykształconych czytelników. Już jednak "Niezwykła opowieść o Beltandrze i Chrysantzy" z przełomu XII I XIII wieku łączyła w sobie wpływy bizantyńskiego eposu Bazyli Digenis Akritas oraz francuskiego romansu rycerskiego. Swobodna atmosfera obyczajowa opowieści przypominała Dekameron Boccaccia. Utwór opowiada o Beltandrze, źle traktowanym przez ojca rycerzu, który wyrusza na poszukiwanie przygód. W Zamku Miłości dowiaduje się, że po wielu trudach zdobędzie miłość Chrysantzy, córki króla Antiochii. Zdobywa jej miłość, choć dla ratowania życia musi poślubić garderobianą. Ostatecznie ucieka z ukochaną i bierze z nią ślub.
Pochodzący z przełomu XIII i XIV wieku "Kallimach i Chrysorroe", pozostając pod wpływem sofistycznego romansu bizantyńskiego, wprowadzał elementy orientalne: schadzki zakochanych, zaczarowane przedmioty. Bohater romansu, Kallimach, wraz z dwoma braćmi, wyrusza na poszukiwanie przygód. W tajemniczym zamku zabija smoka i ocala piękną Chrysorroe. Porywa ją jednak bogaty książę, który przy pomocy zaczarowanego jabłka zabija Kallimacha. Ostatecznie przy pomocy tego samego jabłka bracia przywracają Kallimacha do życia, a ten odzyskuje ukochaną. "Libistros i Rodamne" romans z XIV wieku, opowiada o losach rycerza Libistrosa, który w świątyni Erosa, otrzymuje przepowiednię, że zdobędzie miłość indyjskiej księżniczki. Jakoż istotnie zyskuje ją, potem traci dziewczynę, by dopiero po wielu trudach i przeszkodach na zawsze się z nią połączyć i zostać królem Srebrnogrodu. W utworze łączą się elementy kultury francuskiej z grecko-orientalnym obrazem życia codziennego. Niemałą rolę odgrywają w nim czary: czarownica i czarodziejski pierścionek. Poemat utrzymany jest w wykwintniejszym niż "Beltander i Chrysantzy" tonie.
Z przełomu XIII i XIV wieku pochodzi fragment romansu "Stary rycerz", będący przeróbką francuskiej powieści prozą autorstwa Gyrona le Courtois, należącej do cyklu rycerzy Okrągłego Stołu. Pod wpływem literatury francuskiej, a konkretnie "Opowieści o Troi" ("Roman de Troie") Benoît de Sainte-Maure (XII w.), pozostaje też "Iliada" Konstantyna Hermoniaka, obszerny, liczący 8799 wierszy utwór, który zaczyna się od przedstawienia Homera, a kończy zemstą Hekabe.
Schyłek.
Teologia pomiędzy Wschodem a Zachodem.
Dramatyczne losy Cesarstwa w drugiej połowie XIV wieku i w pierwszej połowie wieku XV, walczącego z rosnącym w siłę państwem tureckim o przetrwanie, odbiły się też na literaturze bizantyńskiej. Zabiegi kolejnych cesarzy o pomoc z Zachodu i związane z tym kolejne projekty zawarcia unii kościelnej spowodowały, że teologia ostatnich dziesiątków lat istnienia Bizancjum rozwijała się w kontekście teologii zachodniej. Manuel Chryzoloras (ok. 1350-1415), filolog i teolog, wieloletni nauczyciel języka i literatury greckiej w różnych miastach włoskich, napisał traktat "Rozdziały" w obronie zachodniej doktryny o pochodzeniu Ducha Świętego. O pochodzeniu Ducha Świętego pisał również Maksym Chryzoberges (zm. ok. 1430), od 1390/1391 dominikanin w Pera, autor "Traktatu". Jego brat Andrzej (zm. 1451/1456) przetłumaczył na grekę mszał dominikański, jest też autorem "Apologii pism Tomasza", zwalczającej palamityzm.
Sporo polemik wywołała zawarta w 1439 roku unia Kościołów greckiego i rzymskiego. Z apologią unii wystąpił najpierw Bessarion w "O jedności". Bessarion napisał też dzieło w obronie "Zbioru cytatów" Jana XI Bekkosa przeciw atakującemu go Palamasowi. Dwie "Apologie" w sprawie unii napisał też Grzegorz III Mammas, patriarcha Konstantynopola w latach 1443-1450, początkowo przeciwnik unii kościelnej, a potem jej gorący orędownik. W latach 1450-1453 inny zwolennik unii Sylwester Syropul opisał przebieg obrad soborowych. Gorącym zwolennikiem unii i jednym z najwybitniejszych teologów schyłkowego okresu literatury bizantyńskiej był Józef z Metony (ok. 1430-1500), autor między innymi "Apologii soboru florenckiego" i "Mowy obrończej".
Przeciw unii pisał przede wszystkim biskup Efezu Marek Eugenik (1391/1392-ok. 1443) autor "57 Rozdziałów", "Łacinnika", "56 Sylogizmów". Marek Eugenik jest też autorem licznych pism liturgicznych i dogmatycznych, szczególnie poświęconych obronie palamityzmu. Pisarzem antyunijnym był też jego brat Jan (ok. 1400-ok. 1453), ponadto autor pism ascetycznych i mistycznych oraz znakomitych utworów retorycznych. Przeciw unii pisał też po 1443 roku Gennadiusz II Scholar (1405-po 1472), pierwszy patriarcha Konstantynopola po upadku Bizancjum, początkowo apologeta unii, autor 8 mów w jej obronie, później jej przeciwnik, który w "O pochodzeniu Ducha Świętego" i "Neophrona i Aeromythii", przeciwstawia się łacińskiemu wyznaniu wiary, a także łacińskim obyczajom i obrządkom. Gennadiusz pisał ponadto przeciw judaizmowi i islamowi, próbował godzić palamityzm ze scholastyką, tłumaczył pisma teologów zachodnich.
Spór o Platona i Arystotelesa.
Sobór we Florencji doprowadził też do ujawnienia innego jeszcze sporu nurtującego bizantyńskich uczonych. W warunkach wspólnego zamieszkiwania całej delegacji osiągnął on swój punkt kulminacyjny. Adwersarze nie kryli przed katolickimi słuchaczami istoty kontrowersji, która dotyczyła pierwszeństwa Platona lub Arystotelesa w wykładzie wiary chrześcijańskiej. Główny polemista Jerzy Gemist-Pleton (ok. 1355-ok. 1450) zajmował w tych dyskusjach stanowisko zdecydowanie platońskie i antyarystotelesowe. Był to platonizm szczególnego rodzaju. Pozostawał pod silnym wpływem doktryny Plotyna i filozofów aleksandryjskich z II wieku po Chrystusie. Pleton głosił ponadto, że wszechświat posiada ukryty sens, objawiony w ezoterycznych pismach Hermesa Trismegistosa i Pseudo-Dionizego Areopagity. Swoimi wystąpieniami oddział bardzo silnie na uczonych włoskich. Specjalnie dla nich napisał we Włoszech pracę "O różnicy między Arystotelesem i Platonem". W innych swoich pracach "Mowie doradczej" i "O prawach" domagał się reformy politycznej i religijnej, polegającej na powrocie do religii pogańskiej.
Stanowisko Pletona wywołało gwałtowną reakcję. Jerzy z Trapezuntu (1395-1484) w "Comparationes philosopharum Aristotelis et Platonis" (wyd. w Wenecji 1523), zaatakował Gemista-Pletona, wskazując na platonizm jako na źródło epikureizmu, orygenizmu i arianizmu. Przeciw Jerzemu z Trapezuntu pisał z kolei, uczeń Pletona i kardynał Kościoła rzymskiego, Bessarion (1408-1472), który w "In calumniatorem Platonis", podjął się obrony Platona. Nie pojmował jednak platonizmu jako zupełnej alternatywy dla filozofii Arystotelesa, dążył raczej do rewizji późnych, krańcowych interpretacji jego myśli i do uzgodnienia obydwu filozofów w duchu Plotyna, czym silnie oddziałał na Akademię Florencką. Obrony Platona podjął się też Jan Argiropul (ok. 1415-1487) tłumacz "Etyki nikomachejskiej" Arystotelesa, "Isagoge" i "Peri psyches" Porfiriusza. Filozoficznie bliski platonizmowi, we wstępie do Porfiriusza odnowił platońską teorię idei, przypisując im niezależne od rzeczy realnych istnienie. W obronie arystotelizmu, przeciw Bessarionowi i Pletonowi, którego oskarżał o ateizm pisał też Gennadiusz II Scholar.
Poezja na wyspach.
Upadek znaczenia politycznego Konstantynopola, począwszy od końca XIV wieku, przyniósł też utratę jego znaczenia kulturowego. W XV wieku rolę centrum kulturalnego przejęła Morea. Poezja rozkwitła również na wyspach Morza Egejskiego. Na dworze despotów Morei działał w XV wieku Mazaris, autor "Podróży Mazarisa do Hadesu", satyrycznego dialogu opisującego stosunki panujące na dworze w Mistrze. Z Rodos pochodzą powstałe na przełomie XIV i XV wieku "Rodyjskie pieśni miłosne". Na Rodos tworzył też w drugiej połowie XV wieku Emanuel Georgilas Limenites, autor "Czarnej śmierci na Rodos" i "Opowieści historycznej o Belizariuszu". Na weneckiej Krecie żył i tworzył Stefan Sachlikis, autor autobiograficznych i dosyć swobodnych "Zapisków i strof", ukazujący w swojej poezji życie starej arystokracji bizantyńskiej pod panowaniem weneckim. Z XV wieku pochodzi również niewielki poemat "Czas wolny po pracy", autorstwa Bergadesa.
Koniec romansu.
Przełom XIV i XV wieku przyniósł dwa romanse będące przeróbkami utworów francuskich. Pochodzący z przełomu XIV i XV stulecia romans "Florios i Platzia Flore" jest tłumaczeniem popularnej na Zachodzie francuskiej opowieści ludowej "Floire et Blanceflor". Utwór opowiada o miłości saraceńskiego królewicza Floriosa i córki branki królewskiej Platzii Flory. Młodzi doświadczają wielu przeszkód ze strony rodziców Floriosa, wszystkie je jednak pokonują dzięki zaczarowanemu pierścieniowi podarowanemu ukochanemu przez Platzię Florę. XV-wieczny romans "Imberios i Margarona" jest wzorowany na staroprowansalskiej powieści rycerskiej "Pierre de Provence et la belle Maguelonne". Imberios, syn króla Prowansji, zdobywa w turnieju rękę pięknej Margarony, porwany następnie przez piratów, po wielu przygodach odnajduje ją ukrytą w klasztorze. Na motywach francuskich został też oparty XV-wieczny romans "Achilleida" osnuty wokół postaci Achillesa. Achilles porywa Poliksenę, żonę cudzoziemskiego króla. Po jej śmierci udaje się pod Troję, gdzie ginie zamordowany podstępnie w kościele przez brata Polikseny. Opowieść kończy się zdobyciem Troi przez Greków. Przeróbką łacińskiej wersji antycznego romansu jest z kolei pochodząca z przełomu XIV i XV wieku "Opowieść o ciężko doświadczonym Apoloniuszu z Tyru". Apoloniusz król Tyru zdobywa, jako rozbitek rękę córki króla Trypolisu. Ta umiera w podróży przy porodzie, a maleńka córka zostaje oddana pod opiekę. Po latach porwaną przez piratów i sprzedaną do domu publicznego córkę Apoloniusz odnajduje w Mitylenie. Okazuje się, że również żona Apoloniusza nie umarła i wszystko kończy się szczęśliwie. Pod koniec istnienia Cesarstwa wielką popularnością cieszył się też romans o bizantyńskim bohaterze z VI wieku Belizariuszu. Utwór zachował się w kilku wersjach, najdoskonalszą z nich, zatytułowaną "Opowieść historyczna o Belizariuszu" opracował pod koniec XV wieku Emanuel Georgilas Limenites.
Upadek.
Z ostatnich lat istnienia Bizancjum pozostało też sporo świadectw dotyczących walk z Turkami. Z lat dwudziestych XV wieku zachowały się "Opowiadanie o oblężeniu Konstantynopola" Jana Kanana, opisujące oblężenie stolicy przez wojska sułtana Murada II w 1422 roku i "Opowiadanie o zdobyciu Tesaloniki" Jana Anagnosty, relacjonujące czterodniowe oblężenie zakończone zdobyciem miasta przez Turków w 1423 roku. Z lat 40. pochodzi wierszowana relacja "Bitwa pod Warną" Zotyka Paraspondyla. Szczególnie dużo utworów literackich wiąże się ze zdobyciem Konstantynopola przez Turków w 1453 roku. Najwcześniejsze z nich jest, oparte na encyklice metropolity kijowskiego, wierszowane "Zdobycie Konstantynopola", prawdopodobnie autorstwa Emanuela Limenitesa. Późniejszy "Żal nad Konstantynopolem" przybiera formę trenu o upadki miasta. Dialogiem pomiędzy patriarchami Konstantynopola, Antiochii, Aleksandrii i Jerozolimy jest "Tren czterech patriarchów". Szczególnym rodzajem dialogu, toczonego przez Wenecję i Konstantynopol są też "Żale".
Schyłek istnienia Cesarstwa zaowocował też czterema znakomitymi dziełami historycznymi. Ateńczyk Laonik Chalkokondyles (ok. 1430-ok. 1470), związany z dworem despoty Morei, napisał "Wykład historii" w 10 księgach, obejmujący lata 1298-1463. Jest to dzieło, po raz pierwszy w dziejach historiografii bizantyńskiej, napisane z pozycji tureckich. Opisuje pochodzenie Turków, wzrost ich potęgi, a przyczynę upadku Konstantynopola uznaje za karę za zburzenie przez Greków azjatyckiej Troi. Stojący na gruncie polityki progenueńskiej historyk Dukas (ok. 1400-1470) jest autorem dzieła, którego tytuł zaginął, opisującego historię Bizancjum w latach 1341-1462. Również Dukas sporo miejsca poświęca rozrostowi potęgi tureckiej pomiędzy 1204 a 1359 rokiem. Przyczynę upadku Cesarstwa upatruje w karze Bożej za nieprawości jego mieszkańców. Jerzy Sfrantzes (1401-ok. 1478) jest autorem "Kroniki" opisującej losy Bizancjum w latach 1413-1477, będącej rodzajem osobistego dziennika, mającego układ annalistyczny i ograniczonego do Konstantynopola, Morei i dynastii Paleologów. Ostatni wybitny historyk tego okresu Michał Kritobul (zm. ok. 1470) był sekretarzem sułtana Mehmeda II. Po odejściu z jego służby napisał "Dzieje", w których przedstawił wydarzenia z lat 1451-1467 (to jest od wstąpienia Mehmeda II na tron, po podbój przez Turków Albanii).

</doc>
<doc id="2819480" url="https://pl.wikipedia.org/wiki?curid=2819480" title="Dostojka dia">
Dostojka dia

Dostojka dia ("Boloria dia ") – gatunek motyla dziennego z rodziny rusałkowatych (Nymphalidae).
Wygląd.
Rozpiętość skrzydeł od 32 do 36 mm, dymorfizm płciowy niewielki.
Siedlisko.
Zamieszkuje suche, otwarte obszary (murawy, pastwiska, przydroża itp.). Niekiedy spotykany także na wilgotniejszych łąkach w miejscach pozbawionych roślinności.
Biologia i rozwój.
Lata niespokojnie, nisko nad ziemią. Owady dorosłe wygrzewają się z otwartymi skrzydłami. Białawe jaja składane są pojedynczo na liściach roślin żywicielskich. Ruchliwa larwa żeruje na kwiatach a później na liściach. Stadium poczwarki trwa 1,5 do 2 tygodni.
Okres lotu.
Pierwsze pokolenie od początku maja do połowy czerwca, drugie od początku lipca do końca sierpnia. Często również trzecie pokolenie od początku września do połowy października.
Rośliny żywicielskie gąsienic.
Fiołek kosmaty, fiołek polny.
Rozmieszczenie geograficzne.
Gatunek eurosyberyjski, w Polsce występuje na terenie całego kraju.

</doc>
<doc id="2819482" url="https://pl.wikipedia.org/wiki?curid=2819482" title="Szczuroskoczek flagoogonowy">
Szczuroskoczek flagoogonowy

Szczuroskoczek flagoogonowy ("Dipodomys spectabilis") – gatunek ssaka z podrodziny szczuroskoczków (Dipodomyinae) w obrębie rodziny karłomyszowatych (Heteromyidae).
Zasięg występowania.
Szczuroskoczek flagoogonowy występuje w Ameryce Północnej zamieszkując w zależności od podgatunku:
Taksonomia.
Gatunek po raz pierwszy naukowo opisał w 1890 roku amerykański zoolog Clinton Hart Merriam na łamach czasopisma "North American fauna" i nadając mu nazwę "Dipodomys spectabilis". Jako miejsce typowe odłowu holotypu Merriam wskazał Dos Cabezos, w hrabstwie Cochise, w Arizonie, w Stanach Zjednoczonych. Holotypem był samiec odłowiony 22 listopada 1889 roku przez Vernona Baileya.
"D. spectabilis" należy do grupy gatunkowej "spectabilis" wraz z "D. nelsoni", z którym wcześniej uważany był za gatunek konspecyficzny. Autorzy "Illustrated Checklist of the Mammals of the World" rozpoznają sześć podgatunków.
Morfologia.
Długość ciała (bez ogona) 130–141 mm, długość ogona 180–208 mm, długość ucha średnio 16 mm, długość tylnej stopy 40–46 mm; masa ciała 98–132 g (samice są nieco mniejsze i lżejsze od samców).

</doc>
<doc id="2819496" url="https://pl.wikipedia.org/wiki?curid=2819496" title="Figi">
Figi

Figi – rodzaj damskich majtek – bez nogawek. W górnej, najszerszej części mają wstawioną gumkę podtrzymującą figi w pasie. Dookoła otworów na nogi niekiedy również są wszyte gumki. Dolna część fig, która styka się z kroczem, zwykle składa się z dwóch warstw materiału: zewnętrznej i bardziej miękkiej wewnętrznej. Wewnętrzna warstwa może być wykonana z bawełny, która dobrze absorbuje wilgoć.
Figi mogą być ozdobione nadrukami, haftami, koronkami lub kokardkami. W zestawieniu z biustonoszem są sprzedawane jako komplet bielizny.

</doc>
<doc id="2819499" url="https://pl.wikipedia.org/wiki?curid=2819499" title="Ben-Youssef Meïté">
Ben-Youssef Meïté

Ben Youssef Meité (ur. 11 listopada 1986 w Séguéli) – iworyjski lekkoatleta, sprinter, uczestnik igrzysk olimpijskich, rekordzista kraju.
Stawał na podium juniorskich mistrzostw Afryki. W 2005 zdobył dwa złote medale podczas igrzysk frankofońskich w Niamey. Uczestnik igrzysk afrykańskich z Algieru (2007). Bez awansu do półfinału startował na mistrzostwach świata w Berlinie w 2009. W tym samym roku zdobył dwa złote medale (bieg na 100 i 200 metrów) igrzysk frankofońskich. Złoty i srebrny medalista mistrzostw Afryki z roku 2010. Na koniec sezonu zajął 3. miejsce w biegu na 200 metrów podczas pucharu interkontynentalnego. 
Na eliminacjach zakończył swój występ na mistrzostwach świata w Daegu. Dwukrotny srebrny medalista igrzysk afrykańskich z Maputo (2011).
Na początku roku 2012 dotarł do półfinału biegu na 60 metrów podczas halowych mistrzostw świata w Stambule. W tym samym roku zdobył złoty medal mistrzostw Afryki w biegu na 200 metrów. Reprezentował Wybrzeże Kości Słoniowej na igrzyskach olimpijskich w Londynie, na których dotarł do półfinału na 100 metrów. W 2015 zdobył dwa złote medale igrzysk afrykańskich w Brazzaville. Poprawiając rekord kraju na 9,96, zajął 6. miejsce w finale biegu na 100 metrów podczas igrzysk olimpijskich w Rio de Janeiro (2016). Rok później dotarł do półfinału światowego czempionatu w Londynie.
Jego ojcem był Amadou Meïté – były sprinter, medalista igrzysk afrykańskich oraz dwukrotny olimpijczyk.

</doc>
<doc id="2819501" url="https://pl.wikipedia.org/wiki?curid=2819501" title="Paweł Czuchraj">
Paweł Czuchraj



</doc>
<doc id="2819503" url="https://pl.wikipedia.org/wiki?curid=2819503" title="Adolpho Milman">
Adolpho Milman



</doc>
<doc id="2819512" url="https://pl.wikipedia.org/wiki?curid=2819512" title="Ben Youssef Méité">
Ben Youssef Méité



</doc>
<doc id="2819513" url="https://pl.wikipedia.org/wiki?curid=2819513" title="Ben Youssef Meite">
Ben Youssef Meite



</doc>
<doc id="2819517" url="https://pl.wikipedia.org/wiki?curid=2819517" title="Thomas Lance">
Thomas Lance

Thomas Glasson Lance (ur. 14 czerwca 1891 w Paddington – zm. 29 lutego 1976 w Brighton) – brytyjski kolarz torowy, złoty medalista olimpijski oraz wicemistrz świata.
Kariera.
Największy sukces w karierze Thomas Lance osiągnął w 1920 roku, kiedy wspólnie z Harrym Ryanem zdobył złoty medal w wyścigu tandemów podczas igrzysk olimpijskich w Antwerpii. Był to jedyny medal wywalczony przez Lance'a na międzynarodowej imprezie tej rangi. Na tych samych igrzyskach wystartował również w sprincie indywidualnym, ale odpadł we wczesnej fazie rywalizacji. Nigdy nie zdobył medalu na torowych mistrzostwach świata ani mistrzostwach Wielkiej Brytanii.

</doc>
<doc id="2819518" url="https://pl.wikipedia.org/wiki?curid=2819518" title="Iñigo López">
Iñigo López

Íñigo López Montaña (ur. 23 lipca 1982 w Logroño) – piłkarz hiszpański grający na pozycji środkowego obrońcy w Deportivo La Coruña.
Kariera piłkarska.
Swoją karierę piłkarską López rozpoczął w klubie Las Rozas CF. W latach 2002–2004 grał w nim w Tercera División. W 2004 roku został zawodnikiem Atlético Madryt. Przez dwa lata grał w rezerwach tego klubu w Segunda División B. W 2006 roku odszedł do SS Reyes, a rok później został piłkarzem AD Alcorcón. W sezonie 2009/2010 awansował z Alcorcón z Segunda División B do Segunda División.
W 2010 roku López przeszedł do Granady CF. W Granadzie swój debiut zanotował 29 sierpnia 2010 w przegranym 1:4 wyjazdowym spotkaniu z Realem Betis. W sezonie 2010/2011 wywalczył z Granadą awans do Primera División. W sezonie 2011/2012 utrzymał się z nią w lidze.

</doc>
<doc id="2819519" url="https://pl.wikipedia.org/wiki?curid=2819519" title="Inigo Lopez">
Inigo Lopez



</doc>
<doc id="2819521" url="https://pl.wikipedia.org/wiki?curid=2819521" title="Akademia Wychowania Fizycznego i Sportu w Gdańsku">
Akademia Wychowania Fizycznego i Sportu w Gdańsku



</doc>
<doc id="2819525" url="https://pl.wikipedia.org/wiki?curid=2819525" title="Miękławkowate">
Miękławkowate



</doc>
<doc id="2819528" url="https://pl.wikipedia.org/wiki?curid=2819528" title="Bezbog">
Bezbog



</doc>
<doc id="2819532" url="https://pl.wikipedia.org/wiki?curid=2819532" title="Amia">
Amia



</doc>
<doc id="2819535" url="https://pl.wikipedia.org/wiki?curid=2819535" title="Medalistki mistrzostw Polski seniorów w biegu na 60 metrów">
Medalistki mistrzostw Polski seniorów w biegu na 60 metrów

Medalistki mistrzostw Polski seniorów w biegu na 60 metrów – zdobywczynie medali seniorskich mistrzostw Polski w konkurencji biegu na 60 metrów.
Bieg na 60 metrów kobiet był rozgrywany na mistrzostwach kraju od pierwszych mistrzostw w 1922, które odbyły się w Warszawie. Pierwszą w historii mistrzynią Polski została zawodniczka lwowskiej Pogoni Bronisława Szmendziuk, która uzyskała wynik 8,7 s. Po raz ostatni mistrzostwa w biegu na 60 metrów na otwartym stadionie zostały rozegrane w 1950 w Krakowie.
Najwięcej medali mistrzostw Polski (sześć) zdobyła Helena Woynarowska, a najwięcej złotych (cztery) – Stanisława Walasiewicz.
Rekord mistrzostw Polski seniorów w biegu na 60 metrów wynosi 7,5 s i został ustanowiony przez Stanisławę Walasiewicz podczas mistrzostw w 1938 w Grudziądzu.
Klasyfikacja medalowa.
W historii mistrzostw Polski seniorów na podium tej imprezy stanęło w sumie 37 zawodniczek. Najwięcej medali – 6 – wywalczyła Helena Woynarowska, a najwięcej złotych (4) – Stanisława Walasiewicz.
Zmiany nazwisk.
Niektóre zawodniczki w trakcie kariery lekkoatletycznej zmieniały nazwiska. Poniżej podane są najpierw nazwiska panieńskie, a następnie po mężu:

</doc>
<doc id="2819538" url="https://pl.wikipedia.org/wiki?curid=2819538" title="Zakon (Biblia)">
Zakon (Biblia)

Zakon (hebr. תורה (tora), gr. νόμος (nomos), czyli Prawo) – biblijne określenie Prawa nadanego Żydom przez Boga. Słowo Zakon jest archaizmem używanym w niektórych przekładach Pisma Świętego.
Judaizm oprócz Tory uznaje też Torę Ustną, jednak biblijne określenie "Zakon" nigdy nie odnosi się do Tory Ustnej.
Tłumaczenie.
Słowo "Zakon" w nowych przekładach zostało zastąpione słowem "Prawo". W języku hebrajskim prawo określane jest słowem תורה (tora), które jednocześnie oznacza Pięcioksiąg Mojżeszowy.
Przekłady używające tłumaczenia "Zakon":
Przekłady używające tłumaczenia "Prawo":
Przekłady używające tłumaczenia "Tora":
Znaczenie.
Prawo obowiązujące Żydów składa się z 613 micwot, w tym wyróżnić można 10 przykazań zwanych Dekalogiem.
W mowie potocznej można spotkać użycie słowa Zakon (Tora) jako określenie samego Dekalogu.
Nadanie.
Zakon (Tora, Prawo) został nadany Żydom na Górze Synaj.
Chrześcijaństwo.
W kręgach chrześcijańskich można wyróżnić przynajmniej cztery stanowiska względem Tory:

</doc>
<doc id="2819542" url="https://pl.wikipedia.org/wiki?curid=2819542" title="30stm">
30stm



</doc>
<doc id="2819544" url="https://pl.wikipedia.org/wiki?curid=2819544" title="Księgowy (film 2001)">
Księgowy (film 2001)

Księgowy (ang The Accountant) - amerykański film krótkometrażowy z 2001 roku w reżyserii Ray McKinnon. W 2002 roku film otrzymał Oscara w kategorii Najlepszy krótkometrażowy film aktorski.

</doc>
<doc id="2819547" url="https://pl.wikipedia.org/wiki?curid=2819547" title="Piet Ikelaar">
Piet Ikelaar

Petrus Gerardus "Piet" Ikelaar (ur. 2 stycznia 1896 w Amstelveen – zm. 25 listopada 1992 w Zaandam) – holenderski kolarz torowy i szosowy, dwukrotny medalista olimpijski.
Kariera.
Największe sukcesy w karierze Piet Ikelaar osiągnął w 1920 roku, kiedy zdobył dwa medale podczas igrzysk olimpijskich w Antwerpii. Wspólnie z Franse de Vrengiem zajął trzecie miejsce w wyścigu tandemów, ulegając jedynie Brytyjczykom i reprezentantom Związku Południowej Afryki. Brązowy medal zdobył także w wyścigu na 50 km, przegrywając tylko z Henrym George’em z Belgii i Brytyjczykiem Cyrilem Aldenem. Na tych samych igrzyskach wspólnie z kolegami z reprezentacji był szósty w drużynowym wyścigu na dochodzenie i drużynowej jeździe na czas, a indywidualny wyścig szosowy ukończył na ósmej pozycji. Kilkakrotnie zdobywał medale szosowych mistrzostw Holandii, w tym w latach 1923 i 1924 zwyciężał indywidualnie. Nigdy nie zdobył medalu na szosowych mistrzostwach świata.

</doc>
<doc id="2819551" url="https://pl.wikipedia.org/wiki?curid=2819551" title="Gunter Prus">
Gunter Prus

Gunter herbu Prus (zm. 1232 w Wiedniu) – biskup płocki w 1223 i w latach 1227–1232, wcześniej kanonik płocki.
Historia.
Gunter herbu Prus – (? -1223), Kanonik i dziekan płocki. Po raz drugi został wybrany po śmierci Jana I Gozdawity przed 21 październikiem 1227 r. Uzyskał przywileje w diecezji od księcia Konrada Mazowieckiego, współpracował w zakładaniu zakonu Braci Dobrzyńskich. Zdecydowany przeciwnik Krzyżaków. Wystąpił zbrojnie przeciwko Prusom. Zmarł w Wiedniu i tam został pochowany w czasie podróży do Rzymu.
Jako elekt płocki wziął udział w wiecu książąt i biskupów w Gąsawie w listopadzie 1227 roku. 
Według Encyklopedii Powszechnej S. Orgelbranda – Gunter, kanonik płocki, obrany 1223 r. biskupem płockim, przez skromność ustąpił stolicy biskupiej Janowi herbu Poraj. Po zgonie tego ostatniego obrany powtórnie 1227 r. zasiadł na stolicy biskupiej aż do śmierci w 1232 r. Sam wojował z sąsiadami swymi pogańskimi Prusakami. Później doradził Konradowi, ks. mazowieckiemu przywołać Krzyżaków i osadzić ich w ziemiach polskich.
Według Herbarza Polski Kaspra Niesieckiego – "Gunter biskup Płocki, z kanonika tegoż miejsca, na tę godność zgodnie od kapituły obrany , i potwierdzony od arcybiskupa Gnieźnieńskiego w r. 1227. pomogła mu do tego siła jego modestya, z której lubo miał wielką cześć kanoników po sobie do tej infuły, przecież dla zgody, ustąpił jej był swemu antecessorowi Janowi . Ten widząc w jakiej oppressyi była jego dyecezya, od Prusaków na ten czas Poganów, gdy najeżdżali kraje tamte, i złupiwszy ze wszystkiego, ludzi jednych zabijali, drugich w niewolę zabierali, a co największa, że Konrad książę Mazowiecki, prawie się tem nic wzruszał na obronę poddanych swoich, choć się to w oczach jego działo; zebrawszy cos ludzi biskup, zdolnych do boju, mniejszemi potyczkami, wsciągnąwszy Prusaków rozboje, zamek Dzierzgowski, z którego najbardziej wycieczki czynili do księztwa Mazowieckiego, spędziwszy ztamtąd poganów, ludźmi swemi osadził; a żeby był i na potem drogę podobnych łotrostwom zagrodził, pochopem był Konradowi książęciu, aby był Krzyżaków, z Syryi niedawno od Saracenów rugowanych, sprowadził do Prus , co gdy się stało, biskup tymże Krzyżaków, wieś do stołu swego należącą w Chełmińskiej ziemi i z wyspą, nadał. Kościół też swój niemniej świętobliwie rządził przez pięć lat, aż jadąc w interesie duchownym do Rzymu, w Wiedniu przeszedł na wieczny spokój, w roku 1232. ciało jego tamże pogrzebiono. Łubieński, Długosz in Vitis Epise. Płocen".

</doc>
<doc id="2819552" url="https://pl.wikipedia.org/wiki?curid=2819552" title="Frans de Vreng">
Frans de Vreng

Franciscus "Frans" de Vreng (ur. 11 kwietnia 1898 w Amsterdamie, zm. 13 marca 1974 tamże) – holenderski kolarz torowy, brązowy medalista olimpijski.
Kariera.
Największe sukcesy w karierze Frans de Vreng osiągnął w 1920 roku, kiedy zdobył dwa medale podczas igrzysk olimpijskich w Antwerpii. Wspólnie z Pietem Ikelaarem zajął trzecie miejsce w wyścigu tandemów, ulegając jedynie Brytyjczykom i reprezentantom Związku Południowej Afryki. Na tych samych igrzyskach wspólnie z kolegami z reprezentacji zajął szóste miejsce w drużynowym wyścigu na dochodzenie, a w sprincie indywidualnym odpadł we wczesnej fazie rywalizacji. Nigdy nie zdobył medalu na torowych mistrzostwach świata.

</doc>
<doc id="2819574" url="https://pl.wikipedia.org/wiki?curid=2819574" title="Księgowy (ujednoznacznienie)">
Księgowy (ujednoznacznienie)



</doc>
<doc id="2819578" url="https://pl.wikipedia.org/wiki?curid=2819578" title="Shay Cullen">
Shay Cullen

Shay Cullen (ur. 27 marca 1943) − irlandzki misjonarz pracujący na Filipinach.
Życiorys.
Został wyświęcony na kapłana w 1969 r. Jest członkiem Towarzystwa Misyjnego św. Kolumbana. Pracuje na FIlipinach, gdzie został wysłany bezpośrednio po święceniach.
W 1974 roku założył tam fundację PREDA, zajmującą się zwalczaniem handlu dziećmi i rehabilitacją ofiar tego procederu, propagowaniem idei i prowadzeniem Sprawiedliwego Handlu (PREDA Fair Trade), a także pomocą dyskryminowanym plemionom tubylczym, za co otrzymał m.in. prestiżową nagrodę praw człowieka od miasta Weimar w Niemczech. Wraz ze swoją fundacją był czterokrotnie nominowany do Pokojowej Nagrody Nobla.
Do Polski przybył we wrześniu 2010 i w listopadzie 2012 roku na zaproszenie Polskiego Stowarzyszenia Sprawiedliwego Handlu "Trzeci Świat i My"; odwiedził dwukrotnie Poznań, był też raz w Warszawie.

</doc>
<doc id="2819580" url="https://pl.wikipedia.org/wiki?curid=2819580" title="Semtex (album)">
Semtex (album)

Semtex − album studyjny polskich raperów Borixona i Kajmana oraz producenta muzycznego PRWRS-a. Wydawnictwo ukazało się 18 maja 2009 roku nakładem wytwórni muzycznej Juicey Juice Nagrania w dystrybucji Fonografiki. Materiał był promowany teledyskiem do utworu "Podmuch".
Lista utworów.
Opracowano na podstawie materiału źródłowego.

</doc>
<doc id="2819581" url="https://pl.wikipedia.org/wiki?curid=2819581" title="Konstantyn Meliteniotes">
Konstantyn Meliteniotes



</doc>
<doc id="2819582" url="https://pl.wikipedia.org/wiki?curid=2819582" title="Etnografia muzyczna">
Etnografia muzyczna

Etnografia muzyczna (etnomuzykologia) – dziedzina nauki zajmująca się badaniami nad muzyką tradycyjną, oraz muzyką cywilizacji pozaeuropejskich. Głównymi zadaniami etnomuzykologii są badania struktury muzycznej utworów oraz kontekstów, w których utwory są wykonywane. Etnomuzykologia jest dziedziną pośrednią pomiędzy muzykologią a etnologią.
Historia.
Historia pojęcia.
Podstawy istnienia dyscypliny stworzył Guido Adler, wyznaczając w subdyscyplinę muzykologii porównawczej (, ). Jej głównym zadaniem było porównywać różne kultury muzyczne. Nauka ta miała formę gabinetową, polegała na porównywaniu zebranych już wcześniej materiałów etnograficznych. W kolejnych dziesięcioleciach stosowano nazwę Musikalische Völkerkunde, Musikethnologie – nauka o muzyce ludowej, etnologia muzyczna. Pierwszą osobą która zaproponowała nazwę etno-muzykologia w latach 50. był polski muzykolog Łucjan Kamieński. Następnie ukazał się artykuł Jaapa Kunsta określającą już stałą nazwę tej dziedziny. W języku naukowym są również inne nazwy pokrewne jak etnografia muzyczna czy folklorystyka muzyczna. Rozwinięciem zakresu badań etnomuzykologicznych jest kolejny etap jej rozwoju, gdzie funkcjonuje już pod nazwą antropologia muzyki.
Historia dyscypliny.
Początki badań nad muzyką etniczną można już zauważyć w XIX wieku, kiedy w Europie rozpoczynały się badania nad kulturą ludową. Zbieranie muzyki ludowej odbywało się w sposób nieuporządkowany i prowadzone było przez amatorów. Ważnym dokumentem, który zmienił sposób badań są instrukcje dla zbieraczy folkloru autorstwa Johanna Gottfrieda Herdera. W Polsce z okresu przed akademickiego szczególnie wartościowe są zbiory O. Kolberga. Początki dziedziny naukowej przypadają na przełom XIX i XX wieku. W tym czasie Guido Adler wyznaczył jedną z dziedzin muzykologii: Muzykologię porównawczą. Polegała ona na zebraniu materiałów etnograficznych ich klasyfikacji i kategoryzacji. Porównywanie dotyczyło różnych kategorii muzycznych jak rytm, skala, ambitus, modus. Znani badacze muzyki tradycyjnej z początku XX wieku to Béla Bartók, Zoltán Kodály, Alan Lomax, Constantin Brăiloiu, Vinko Žganec, Franjo Kuhač, Carl Stumpf, Erich von Hornbostel, Curt Sachs, Hugh Tracey i Alexander J. Ellis.
W tym właśnie okresie powstaje m.in. klasyfikacja melodii węgierskich Bartóka, ewolucjonistyczna historia instrumentów muzycznych Sachsa, oraz pierwsza klasyfikacja instrumentów muzycznych autorstwa Hornbostela-Sachsa.
Związek etnomuzykologii z antropologią widać w trakcie przełomów paradygmatycznych. Nauka o muzyce etnicznej inspirowała się zdobyczami funkcjonalizmu, strukturalizm oraz językoznawstwa. Wynikiem powstania tych kierunków w antropologii kulturowej są badania nad muzyką w kontekście całej struktury społecznej. Z językoznawstwa przejęto dwie perspektywy badań języka muzycznego metodą synchroniczną i diachroniczną.
Zwrotem w badaniach nad muzyką tradycyjną jest praca Johna Blackinga z 1964, o muzyce Vendów. W publikacji pojawia się koncepcja badań nad kulturą muzyczną jako całością, to znaczy uwzględniając wszystkie dziedziny życia związane z muzykalnością człowieka. Otwiera to pole działania dla antropologii muzyki.
Postmodernizm przyniósł badania kognitywne, których przedstawicielami są Paul Berliner, Hugo Zemp, Steven Feld, Anthony Seeger. Prace z nurtu etnomuzykologii kognitywnej dotyczą badań nad klasyfikacją i rozumieniem muzyki przez wykonawców.
Do najważniejszych osiągnięć w etnomuzykologii należy wprowadzenie obserwacji uczestniczącej, w której poznajemy bezpośrednio perspektywę wykonawcy. Etnomuzykolodzy dążą do uczestnictwa w badanej kulturze muzycznej. Kluczem jest poznanie nie tylko teorii, ale i praktyki muzycznej.
Etnomuzykologia wyróżnia się spośród innych nauk o muzyce przez panujące wśród badaczy przekonanie, iż muzyka zawsze musi być rozpatrywana jako element kultury, jako produkt społeczny (etnomuzykologia oznacza badania muzyki w kulturze).
Działy.
Etnografia muzyczna.
Obejmuje badania terenowe, celem tej dziedziny jest zbieranie materiałów muzycznych, tworzeniu transkrypcji, by w dalszej perspektywie tworzyć kategoryzacje materiałów w celach porównawczych.
Etnomuzykologia.
Zajmuje się badaniami muzyki w perspektywie lokalnej. Całością kultury muzycznej dotyczącej danej grupy etnicznej.
Antropologia muzyki.
Celem jej jest tworzenie ogólnych teorii dotyczących kultury muzycznej człowieka.
ICTM.
Badaczy muzyki tradycyjnej skupia "The International Council for Traditional Music". Jej członkami są naukowcy z całego świata. Stowarzyszenie ma charakter organizacji non-profit (NGO).
Badania w Polsce.
Badaniami etnomuzykologicznymi zajmują się w Polsce zarówno pracownicy uniwersyteccy, jak i hobbyści, zainteresowani zbieraniem twórczości ludowej. Oprócz badań terenowych i gabinetowych nad muzyką tradycyjną, wiele osób zagłębia się w praktykę wykonawczą biorąc udział jako aktywny uczestnik w badanej kulturze muzycznej ("bi-musicality").
Dziedzina uniwersytecka.
Etnomuzykologia jest wykładana jako przedmiot w każdej placówce naukowej muzykologii oraz w akademiach muzycznych. W Polsce obecnie można podjąć podyplomowe studia etnomuzykologiczne na Uniwersytecie Warszawskim.
Etnomuzykologia jest kierunkiem studiów uniwersyteckich w krajach anglosaskich (USA i UK).

</doc>
<doc id="2819588" url="https://pl.wikipedia.org/wiki?curid=2819588" title="Roberto Rojas (hiszpański piłkarz)">
Roberto Rojas (hiszpański piłkarz)

Roberto Rojas González (ur. 17 listopada 1974 w Madrycie) – hiszpański piłkarz grający na pozycji obrońcy.
Kariera piłkarska.
Swoją karierę piłkarską Rojas rozpoczął w klubie Real Madryt. W sezonie 1994/1995 grał w zespole C Realu, a w 1995 roku awansował do zespołu B. W sezonie 1996/1997 spadł z nim z Segunda División do Segunda División B. W 1998 roku stał się członkiem pierwszego zespołu Realu. 13 listopada 1998 zadebiutował w Primera División w przegranym 1:2 domowym meczu z Celtą Vigo. Ogółem w sezonie 1998/1999 rozegrał 5 ligowych meczów.
W 1999 roku Rojas przeszedł do Málagi. Swój debiut w niej zaliczył 21 sierpnia 1999 w zwycięskim 1:0 domowym meczu z Espanyolem. W 2002 roku wygrał z Málagą rozgrywki Pucharu Intertoto. W Máladze grał do końca sezonu 2003/2004.
W 2004 roku Rojas został zawodnikiem Rayo Vallecano, w którym grał w sezonie 2004/2005. W sezonie 2005/2006 występował w AD Alcorcón, a w sezonie 2006/2007 w AD Parla, w którym zakończył swoją karierę.

</doc>
<doc id="2819594" url="https://pl.wikipedia.org/wiki?curid=2819594" title="Katastrofa mostu Almöbron">
Katastrofa mostu Almöbron

Katastrofa mostu Almöbron – katastrofa, która wydarzyła się 18 stycznia 1980 w nocy, w pobliżu szwedzkiego miasta Stenungsund, w wyniku zderzenia masowca MS Star Clipper z mostem Almöbron.
Most został oddany do użytku 15 czerwca 1960, jako najdłuższy z trzech mostów, łączących Stenungsund na zachodnim wybrzeżu Szwecji z wyspą Tjörn. W chwili otwarcia był najdłuższym mostem łukowym na świecie.
MS Star Clipper powstał w stoczni w Malmö w 1968 i rok później został sprzedany norweskiemu przedsiębiorstwu żeglugowemu "Billabong-Per Wasler &amp; Co." z siedzibą w Bergen.
Katastrofa.
Do katastrofy doszło mglistej nocy 18 stycznia 1980 o 1.30. Masowiec o nośności 27 450 ton, płynący z Norwegii do Uddevalli, z niewiadomych przyczyn zboczył z kursu.
MS „Star Clipper” zamontowaną nad nadbudówką suwnicą uderzył w bok łuku przęsła mostu. Uderzenie okazało się wystarczająco silne, by spowodować zawalenie się łuku, który runął do cieśniny i na statek. Załoga statku, by ostrzec kierowców jadących mostem, użyła flar. Zawiadomiona policja zjawiła się po dziesięciu minutach, ale wyłącznie od strony Stenungsund. Po drugiej stronie mostu przybycie na miejsce zdarzenia zajęło policji czterdzieści minut, przez co nie udało się całkowicie zatrzymać ruchu drogowego. W rezultacie tego, do wody wpadło siedem samochodów, co spowodowało śmierć ośmiu osób. Załoga statku nie poniosła strat w ludziach.
Przyczyny katastrofy nie udało się ustalić. Szwedzka rządowa komisja śledcza ("Statens haverikommission – SHK"), badająca wypadek na moście, nie ustaliła odpowiedzialnych za katastrofę.
Most, o nowej nazwie Tjörnbron, odbudowano w rekordowo krótkim czasie, a jego ponownego otwarcia dokonał 9 listopada 1981 król Karol XVI Gustaw. Obecny most to most wantowy, o długości całkowitej 664 m i szerokości 15,2 m.

</doc>
<doc id="2819598" url="https://pl.wikipedia.org/wiki?curid=2819598" title="Cornwall Island (Nunavut)">
Cornwall Island (Nunavut)

Cornwall Island (Wyspa Kornwalii) – wyspa wchodząca w skład Wysp Królowej Elżbiety, największa wyspa w Zatoce Norweskiej. Powierzchnia wyspy wynosi ok. 2358 km². Należy ona do terytorium Nunavut. Położona jest na północ od wyspy Devon oraz na południe od Wyspy Amunda Ringnesa.

</doc>
<doc id="2819601" url="https://pl.wikipedia.org/wiki?curid=2819601" title="EASEP">
EASEP



</doc>
<doc id="2819604" url="https://pl.wikipedia.org/wiki?curid=2819604" title="Albert Dupontel">
Albert Dupontel

Albert Dupontel, właśc. Philippe Guillaume (ur. 11 stycznia 1964 w Saint-Germain-en-Laye) – francuski aktor, reżyser i scenarzysta filmowy.
Życiorys.
Wczesne lata.
Urodził się w Saint-Germain-en-Laye we Francji. Aż do 20 roku życia, mieszkał z ojcem, lekarzem stomatologiem, w Conflans-Sainte-Honorine. Jego ojciec pochodził z Côtes-d’Armor i spędził wiele czasu w pobliżu Saint-Brieuc, w Trégomeur. Kiedy miał cztery i pół roku, dyrektorka przedszkola skarżyła się, że nie można z nim wytrzymać.
Uczył się w szkole Paul Bert de Conflans, ćwiczył judo i gimnastykę. Po ukończeniu szkoły, przez sześć lat (1982-86), studiował w szkole medycznej Hôpital Bichat-Claude-Bernard, w tym ratownictwo medyczne. Studiował potem przez dwa lata w szkole teatralnej w Théâtre national de Chaillot.
Kariera.
W latach 1986-88 grał małe role teatralne. Występował na scenie z cyklem stand-up. W 1990 roku był bohaterem telewizyjnej komedii Canal+ France "Sales histoires". Zrealizował krótkometrażową komedię "Désiré" (1992). Zagrał w "Wielce skromny bohater" (1996). Za rolę Berniego Noëla w komedii "Bernie" (1996), której był reżyserem, zdobył nominację do Césara.
W 2018 otrzymał dwie nagrody Cezara za film "Do zobaczenia w zaświatach": w kategorii najlepszy reżyser i najlepszy scenariusz adaptowany. Film nominowany był w 13 kategoriach.

</doc>
<doc id="2819605" url="https://pl.wikipedia.org/wiki?curid=2819605" title="Lunarka">
Lunarka



</doc>
<doc id="2819610" url="https://pl.wikipedia.org/wiki?curid=2819610" title="Kazimierz Wrześniewski">
Kazimierz Wrześniewski

Kazimierz Andrzej Wrześniewski (ur. 3 marca 1936, zm. 8 listopada 2012 w Warszawie) – polski psycholog, wykładowca Uniwersytetu Warszawskiego.
Życiorys.
Ukończył w 1966 studia na Wydziale Psychologii i Pedagogiki Uniwersytetu Warszawskiego, w 1973 uzyskał pod kierunkiem Jerzego Kucha stopień doktora. W 1991 habilitował się na Wydziale Lekarskim Akademii Medycznej w Warszawie. Był wykładowcą akademickim Uniwersytetu Warszawskiego i Szkoły Wyższej Psychologii Społecznej oraz specjalistą w zakresie psychologii zdrowia, pełnił funkcję członka zarządu w "The European Health Psychology". Był autorem wielu felietonów i opracowań naukowych dotyczących psychologii zdrowia, współautorem książek i prac naukowych. Spoczywa na cmentarzu w Legionowie.

</doc>
<doc id="2819613" url="https://pl.wikipedia.org/wiki?curid=2819613" title="Zabytki we Wrocławiu">
Zabytki we Wrocławiu

Zabytki we Wrocławiu – zabytki we Wrocławiu, wpisane do rejestru zabytków:
Inne obiekty.
Wrocław – Brochów
Wrocław – Jerzmanowo 
Wrocław – Leśnica
Wrocław – Muchobór Wielki
Wrocław – Ołtaszyn
Wrocław – Osobowice
Wrocław – Pawłowice
Wrocław – Pracze
Wrocław – Swojczyce
Wrocław – Widawa
Wrocław – Żerniki

</doc>
<doc id="2819616" url="https://pl.wikipedia.org/wiki?curid=2819616" title="Wyspa Ryszarda">
Wyspa Ryszarda



</doc>
<doc id="2819618" url="https://pl.wikipedia.org/wiki?curid=2819618" title="Skalny wodospad Šomoška">
Skalny wodospad Šomoška

Skalny wodospad (słow. "Kamenný vodopád", węg. "A somoskői bazaltorgonák") – niezwykły obiekt przyrody nieożywionej (przykład zastygnięcia lawy bazaltowej), zwany skalnym lub kamiennym wodospadem, znajdujący się w południowej Słowacji, około 12 kilometrów na południe od miasta Fiľakovo, na obszarze Cerovej vrchoviny. W pobliżu przebiega granica słowacko-węgierska. Obiekt odkryto przypadkowo, podczas budowy gotyckiego zamku Šomoška.
Położenie.
Obiekt położony jest bezpośrednio przy szlaku turystycznym i ścieżce dydaktycznej; w odległości ok. 1,5 km (30 min) od miejsca parkingowego na Słowacji lub ok. 400 m (10 min) od miejsca parkingowego po stronie węgierskiej.
Wodospad znajduje się w granicach Narodowego Rezerwatu Przyrody Šomoška ("Národná prírodná rezervácia Šomoška") oraz transgranicznego (słowacko-węgierskiego) Geoparku Novohrad-Nógrád (wizerunek wodospadu, podobnie jak gotyckich ruin jest elementem loga geoparku).
Geneza.
Skalny wodospad powstał ok. 4 mln lat temu (pliocen), w wyniku zastygnięcia lawy bazaltowej. Położony jest na wschodnim zboczu wzgórza zamkowego, które tworzy bazaltowy nek o wymiarach 160 × 130 m. Pięcio- i sześcioboczne kolumny (tzw. cios słupowy lub kolumnowy), powstające podczas powolnego chłodzenia, są typowe dla bazaltu. Jednakże tak idealne wykształcenie i charakterystyczne wygięcie, prezentowane przez skalny wodospad, stanowi unikat w skali europejskiej.
Poszczególne kolumny mierzą 15–20 cm szerokości. Nachylone są pod kątem 60–80°, prostopadle do ówczesnej powierzchni chłodzenia. Cały wodospad ma ok. 9 m wysokości i 15 m szerokości.
Bazalty Cerovej vrchoviny są przejawem ostatniej fazy zjawisk wulkanicznych, które, z różnym natężeniem, występowały w wielu rejonach Karpat od kredy po czwartorzęd. Aktywność wulkaniczna związana była z formowaniem się orogenu karpackiego.

</doc>
<doc id="2819619" url="https://pl.wikipedia.org/wiki?curid=2819619" title="Sikorsky MH-53 Pave Low">
Sikorsky MH-53 Pave Low

Sikorsky HH-53/MH-53 Pave Low – amerykański śmigłowiec wielozadaniowy, wykorzystywany przez United States Air Force do zadań poszukiwawczo-ratunkowych w warunkach bojowych (CSAR) oraz wsparcia operacji specjalnych, opracowany przez Sikorsky Aircraft Corporation na bazie śmigłowca CH-53 Sea Stallion.
Historia.
Oblot śmigłowca HH-53B, pierwszego zaprojektowanego specjalnie z myślą o wykonywaniu zadań poszukiwawczo-ratownicznych, miał miejsce 15 marca 1967. W 1968 roku zaprezentowana została nieco zmodyfikowana wersja HH-53C. Wyprodukowano 8 egzemplarzy w wersji HH-53B (później zmodernizowanych do standardu HH-53C) oraz 64 HH-53C. Śmigłowce wykorzystywano podczas wojny wietnamskiej, gdzie zastąpiły maszyny HH-3E "Jolly Green Giant", zyskując przydomek "Super Jolly Green Giant". W późniejszych latach śmigłowce pełniły służbę podczas startów statków kosmicznych oraz wykorzystywane były do poszukiwania załóg statków powracających z lotów kosmicznych.
W latach 70. podjęto próby mające na celu umożliwienie prowadzenie działań przez śmigłowce HH-53 w każdych warunkach pogodowych, zarówno w dzień jak i w nocy. Ich wynikiem była modernizacja 11 śmigłowców HH-53B i HH-53C do standardu HH-53H Pave Low III. W 1980 roku nastąpiło przeniesienie pierwszych maszyn z Military Airlift Command (Dowództwa Wojskowego Lotnictwa Transportowego) do 1st Special Operations Wing (1. Skrzydła Operacji Specjalnych), jednocześnie ze zmianą ich nazwy na MH-53H.
W latach 1986-1990 41 maszyn wersji HH-53B, HH-53C, HH-53H oraz CH-53C zmodernizowano do kolejnego standardu – MH-53J Pave Low III Enhanced. Ostatnia modernizacja doprowadziła do powstania wersji MH-53M Pave Low IV.
Śmigłowce zostały wycofane ze służby w 2008 roku.

</doc>
<doc id="2819621" url="https://pl.wikipedia.org/wiki?curid=2819621" title="Joanna Matejko">
Joanna Matejko

Joanna Cecylia Matejko (ur. 14 czerwca 1927, zm. w 2017) – polska historyczka, polonijna działaczka społeczna. Żona Aleksandra Matejki.
Życiorys.
Joanna Grześkowiak była najstarszą córką leśnika Franciszka Grześkowiaka (1900–1963) i Marianny z domu Grabowskiej (1907–1982). 10 lutego 1940 cała rodzina została zesłana do obwodu archangielskiego. W październiku 1941 roku – po ogłoszeniu amnestii dla zesłanych Polaków – cała rodzina ruszyła na południe. Wraz z Armią Andersa rodzina wydostała się z ZSRR w sierpniu 1942 roku i Joanna – wraz z rodzeństwem – (po rocznym pobycie w Iranie) znalazła się w Północnej Rodezji, gdzie mieszali (w Abercorn) i chodzili do polskiego gimnazjum i liceum dla uchodźców w Lusace do 1947. Joanna ukończyła gimnazjum i liceum w Lusace.
Po powrocie do Polski w sierpniu 1947 ukończyła studia historyczne, następnie obroniła doktorat. W 1967 wyjechała z mężem do Zambii, a stamtąd do Kanady, osiedliła się w Edmonton i tam studiowała historię Kanady na Uniwersytecie Alberty. Wkrótce po przybyciu do Edmonton rozpoczęła badania nad dziejami Polaków w Kanadzie, a szczególnie w Albercie oraz nawiązała współpracę z Kanadyjsko-Polskim Instytutem Badawczym w Toronto, którego została członkinią. Była główną inicjatorką tych badań oraz redaktorką ich wyników.
Była także działaczką Federacji Polek w Kanadzie, Ogniwa Edmonton, przygotowywała komentarze do cotygodniowych polskich programów radiowych. Stale współpracowała z redakcją kwartalnika Dialogi.
Życie rodzinne.
Rodzice Joanny Grześkowiak i wszystkie ich dzieci (siedmioro dzieci w wieku od 13 do 2 lat w momencie zesłania) przeżyli zsyłkę. Druga jej najstarsza siostra, Józefa Kierzkiewicz (ur. w 1929 roku) była działaczką Związku Sybiraków, kolejna siostra, Teresa (1931–1967), nauczycielka, była żoną Walentego Regulskiego i matką m.in. Elżbiety Regulskiej-Chlebowskiej.
Joanna Grześkowiak wyszła za Aleksandra Matejkę, z którym miała córkę Agnieszkę.

</doc>
<doc id="2819622" url="https://pl.wikipedia.org/wiki?curid=2819622" title="Marosatherina ladigesi">
Marosatherina ladigesi



</doc>
<doc id="2819623" url="https://pl.wikipedia.org/wiki?curid=2819623" title="HH-53">
HH-53



</doc>
<doc id="2819624" url="https://pl.wikipedia.org/wiki?curid=2819624" title="Sikorsky HH-53">
Sikorsky HH-53



</doc>
<doc id="2819630" url="https://pl.wikipedia.org/wiki?curid=2819630" title="Boog Powell">
Boog Powell

John Wesley Powell (ur. 17 sierpnia 1941) – amerykański baseballista, który występował na pozycji pierwszobazowego przez 17 sezonów w Major League Baseball.
Przebieg kariery.
W 1959 roku podpisał kontrakt jako wolny agent z Baltimore Orioles i początkowo występował w klubach farmerskich tego zespołu, między innymi w Rochester Red Wings. W MLB zadebiutował 26 września 1961 w meczu przeciwko New York Yankees.
Będąc zawodnikiem Orioles czterotnie wystąpił w World Series (w 1966 zwycięstwo nad Los Angeles Dodgers 4–0, w 1969 przegrana z New York Mets 1–4, w 1970 zwycięstwo 4–1 z Cincinnati Reds, w 1971 przegrana 3–4 z Pittsburgh Pirates). W 1968 po raz pierwszy wystąpił w Meczu Gwiazd. Dwa lata później został wybrany MVP American League.
W lutym 1975 w ramach wymiany przeszedł do Cleveland Indians, w którym grał przez dwa sezony. W sezonie 1977 występował w Los Angeles Dodgers, w którym zakończył karierę.

</doc>
<doc id="2819631" url="https://pl.wikipedia.org/wiki?curid=2819631" title="Operacja Słup Obłoków">
Operacja Słup Obłoków



</doc>
<doc id="2819634" url="https://pl.wikipedia.org/wiki?curid=2819634" title="MH-53E Sea Dragon">
MH-53E Sea Dragon



</doc>
<doc id="2819635" url="https://pl.wikipedia.org/wiki?curid=2819635" title="Sikorsky MH-53E Sea Dragon">
Sikorsky MH-53E Sea Dragon



</doc>
<doc id="2819641" url="https://pl.wikipedia.org/wiki?curid=2819641" title="Bartosz Kaniecki">
Bartosz Kaniecki

Bartosz Kaniecki (ur. 11 lipca 1988 w Łodzi) – polski piłkarz występujący na pozycji bramkarza.
Kariera klubowa.
Kaniecki rozpoczął piłkarską karierę w Widzewie Łódź. W 2007 roku został włączony do kadry pierwszego zespołu, gdzie 8 grudnia w spotkaniu z GKS-em Bełchatów zadebiutował w Ekstraklasie, zmieniając w 78. minucie kontuzjowanego Bartosza Fabiniaka.
Na początku 2010 roku został wypożyczony do II-ligowej Concordii Piotrków Trybunalski, w której to barwach rozegrał 13 spotkań.
Po powrocie z wypożyczenia, sezon 2010/11 rozpoczął jako drugi bramkarz łódzkiej drużyny. Początkowo grał w meczach Młodej Ekstraklasy oraz Pucharu Polski, a w końcówce rundy jesiennej rozegrał trzy spotkania w Ekstraklasie. Od 25. kolejki na stałe zajął miejsce między słupkami bramki, zastępując w niej Macieja Mielcarza. Łącznie, w sezonie 2010/11 Kaniecki rozegrał 10 meczów w najwyższej klasie rozgrywkowej oraz 3 pojedynki w Pucharze Polski.
W rundzie jesiennej sezonu 2011/12 po zmianie trenera łódzkiej drużyny, gdzie miejsce Czesława Michniewicza zajął Radosław Mroczkowski, do bramki ponownie wrócił Maciej Mielcarz. Kaniecki zaliczył w sumie dwa występy w Pucharze Polski.
W lutym 2012 roku na zasadzie transferu wiązanego wspólnie z Piotrem Grzelczakiem zasilił drużynę Lechii Gdańsk. Rundę wiosenną sezonu 2011/12 spędził jednak w zespole drugoligowca - Bałtyku Gdynia, grając dla niego w 7 spotkaniach.
Po powrocie z wypożyczenia, przygotowania do sezonu 2012/13 rozpoczął od testów w niemieckim Dynamie Drezno. W wyniku kontuzji pierwszego bramkarza Lechii Gdańsk Sebastiana Małkowskiego, Kaniecki został włączony do kadry pierwszej drużyny. 30 września 2012 roku w meczu z Lechem Poznań (2:0) zadebiutował w barwach Lechii stając się, począwszy od tego meczu, pierwszym bramkarzem zespołu. W swoim piątym występie w barwach klubu, przeciwko Podbeskidziu Bielsko-Biała, Kaniecki w wyniku starcia z zawodnikiem gospodarzy Kamilem Adamkiem doznał złamania ręki. Kontuzja wykluczyła go z gry do kwietnia 2013 roku, kiedy to zagrał w przegranym spotkaniu z Jagiellonią Białystok.
Reprezentacja.
W grudniu 2010 roku ówczesny trener reprezentacji Polski Franciszek Smuda powołał Bartosza Kanieckiego na towarzyskie spotkanie z Bośnią i Hercegowiną, jednakże nie zaliczył on debiutu w narodowych barwach.

</doc>
<doc id="2819642" url="https://pl.wikipedia.org/wiki?curid=2819642" title="Radoszewscy herbu Oksza">
Radoszewscy herbu Oksza

 Radoszewscy – polski ród szlachecki herbu Oksza, wywodzący się z Radoszewic w ziemi sieradzkiej.
Stary polski ród mający czeskie korzenie. Według Paprockiego i Niesieckiego wywodzi się od Wrszowców, wypędzonych z Czech, którym Bolesław Krzywousty nadał nadwarciańskie ziemie. Były to dobra Bogumiłowice, Broszęcin, Dylów, Radoszewice, Siemkowice, Zielęcin i wiele innych. Za protoplastę rodu uważa się Bogusława Bokse, syna Imbrama z Siemkowic, odziedziczył on m.in. ziemie radoszewickie i pisał się z Radoszewic (1441). Rodzina majętna i wpływowa, jej członkowie piastowali wiele ważnych urzędów w dawnej Polsce. Wydała m.in. czterech senatorów.
4 lutego 1870 roku jedna z gałęzi rodziny otrzymała tytuł barona w księstwie Sasko-Gotajskim.

</doc>
<doc id="2819643" url="https://pl.wikipedia.org/wiki?curid=2819643" title="Cyril Alden">
Cyril Alden

Cyril Albert Alden (ur. 1 stycznia 1884 w Londynie, zm. 12 kwietnia 1939 w Acton) – brytyjski kolarz torowy, trzykrotny medalista olimpijski.
Kariera.
Pierwsze sukcesy w karierze Cyril Alden osiągnął w 1920 roku, kiedy zdobył dwa medale podczas igrzysk olimpijskich w Antwerpii. W wyścigu na 50 km zdobył srebrny medal, przegrywając tylko z Henrym George’em z Belgii. Ponadto wspólnie Albertem White'em, Thomasem Johnsonem i Jockiem Stewartem zajął drugie miejsce w drużynowym wyścigu na dochodzenie. Na tych samych igrzyskach w parze ze Stewartem zajął czwarte miejsce w wyścigu tandemów, przegrywając walkę o brąz z Holendrami: Pietem Ikelaarem i Fransem de Vrengiem. Na rozgrywanych cztery lata później igrzyskach olimpijskich w Paryżu ponownie był drugi w wyścigu na 50 km, za Ko Willemsem z Holandii a przed swym rodakiem Harrym Wyldem. Nigdy nie zdobył medalu na torowych mistrzostwach świata.

</doc>
<doc id="2819645" url="https://pl.wikipedia.org/wiki?curid=2819645" title="Rebelia Cao Qina">
Rebelia Cao Qina

Rebelia Cao Qina była trwającą jeden dzień próbą zamachu stanu, która miała miejsce w Pekinie 7 sierpnia 1461 roku, za panowania dynastii Ming. Została przeprowadzona przez chińskiego dowódcę Cao Qina (; zm. 1461) i jego żołnierzy pochodzenia mongolskiego i chińskiego, przeciwko cesarzowi Zhu Qizhenowi. Zamach stanu został zaaranżowany przez Cao Qina i jego oficerów z powodu obaw, że będą kolejnym celem czystki. Cesarz Zhu Qizhen kolejno eliminował tych, którzy pomogli mu odzyskać koronę cesarską z rąk jego przyrodniego brata cesarza Jingtai, który wcześniej objął po nim tron w 1449 po katastrofie Tumu. Zamach stanu zakończył się niepowodzeniem, trzech braci Cao Qina zginęło podczas walk, a sam Cao Qin popełnił samobójstwo podczas obrony ostatniego punktu oporu spiskowców, aby nie dostać się w ręce wojsk wiernych cesarzowi. Rebelia stanowiła apogeum sporu w kwestii służby Mongołów w wojsku cesarskim. Chińscy urzędnicy często wynagradzali swoich mongolskich podwładnych za zasługi wojskowe, a jednocześnie lokowali ich jednostki i rodziny z dala od stolicy.
Tło rebelii.
Podczas panowania dynastii Ming (1368–1644), Mongołów rekrutowano do służby w wojsku cesarskim zarówno spośród jeńców wojennych, jak i ochotników, którzy dobrowolnie zaciągali się do wojska i osiedlali w Chinach. Inni emigrowali ze swojej ojczyzny z powodu klęsk żywiołowych, takich jak susze, szukając schronienia w Chinach, gdzie rodziny mongolskie mogły znaleźć pożywienie i gościnę. Niektórzy Mongołowie stawali się wybitnymi dowódcami wojskowymi, otrzymywali tytułu szlacheckie, a nawet zostawali ministrami w administracji cesarskiej. Ci Mongołowie przejmowali obyczaje chińskie i stawali się członkami elit obu stolic (Pekinu i Nankinu), podczas gdy ich synowie studiowali chińskie teksty klasyczne i brali udział w egzaminach urzędniczych. Niemniej jednak Mongołowie w cesarstwie Ming byli często traktowani z podejrzliwością przez chińskie władze. Mongołowie o niższym statusie społecznym byli często oskarżani przez chińskich urzędników o skłonność do przemocy i bandytyzm oraz o trudnienie się żebractwem, a nawet prostytucją. Chińscy urzędnicy często korzystali z pretekstu kampanii wojennych, aby przenieść i rozproszyć mongolskie wojska i ich rodziny, tak aby nie koncentrowały się w północnych Chinach (które sąsiadowały z terenem Mongolii). Wu Tingyun twierdzi, że po katastrofie Tumu w 1449 nastąpiła znacząca zmiana w polityce władz chińskich w stosunku do Mongołów; o ile wcześniej władze chińskie aktywnie zachęcały Mongołów do osiedlania się na terytorium Chin, to po katastrofie Tumu ledwo tolerowały już osiadłych w Chinach.
20 lipca 1461 roku, po tym jak Mongołowie ze stepów w czerwcu rozpoczęli rajd na terytorium chińskie wzdłuż północnych brzegów Żółtej Rzeki, minister wojny Ma Ang (马昂; 1399–1476) i generał Sun Tang (孙镗; zm. 1471) zostali postawieni na czele 15-tysięcznej armii, mającej wzmocnić obronę Shaanxi. Historyk David M. Robinson twierdzi, że "te działania musiały mieć źródło w podejrzliwości wobec Mongołów żyjących w północnych Chinach, co z drugiej strony wywoływało niepokój wśród tych Mongołów. Jednak, nie było bezpośredniego związku pomiędzy decyzją Mongołów mieszkająch w Chinach o wzięciu udziału w zamachu stanu a działalnością na północnym zachodzie Mongołów ze stepów.".
Przeddzień rebelii.
6 sierpnia 1461 roku, cesarz Zhu Qizhen wydał edykt wzywający dostojników i generałów do lojalności wobec tronu; Cao Qin odebrał to jako zaowalowaną groźbę wobec siebie, po tym jak zamordował swojego wspólnika z Gwardii Cesarskiej, aby ukryć nielegalne transakcje zagraniczne. Działał on jako prywatny agent handlowy Cao Qina, jednak gdy sprawy wyszły na jaw, zmusił żonę wspólnika do powiadomienia władz, że jej mąż oszalał i uciekł. Lu Gao (逯杲; zm. 1461), dowódca Gwardii Cesarskiej nakazał, za zgodą cesarza, aresztować zaginionego, co spowodowało, że Cao Qin kazał zabić go, zanim wpadnie w ręce władz.
Generał Shi Heng (石亨; zm. 1459), jeden z przywódców spiskowców, którzy przywrócili na tron cesarza Zhu Qizhena, zmarł śmiercią głodową w więzieniu po podobnym edykcie cesarskim; jego syn Shi Biao (石彪) został stracony w 1460. Cao Qin nie miał szans na uniknięcie podobnego losu. Mongołowie, którymi dowodził Cao Qin, byli weteranami wojen na pograniczu chińsko-birmańskim w latach czterdziestych XV wieku, gdzie dowodził nimi eunuch Cao Jixiang (曹吉祥), którego był adoptowanym synem. Mógł on liczyć na lojalność swoich oficerów również z tego powodu, że tysiące oficerów zostało zdegradowanych w 1457, za pomoc we wstąpieniu na tron cesarza Jingtai. Robinson stwierdza, że "Mongolscy oficerowie niewątpliwie spodziewali się, że jeżeli Cao Qin zostanie ukarany, oni wkrótce będą następni.".
Cao Qin, albo planował zabić Ma Anga i Sun Tanga, gdy będą opuszczać stolicę rankiem 7 sierpnia prowadząc 15-tysięczną armię do Shaanxi, albo po prostu chciał wykorzystać ich nieobecność. Spiskowcy zamierzali umieścić na tronie wybranego przez siebie potomka cesarza Zhu Qizhena, a jego samego zdegradować do rangi "cesarza w stanie spoczynku" (Taishang Huangdi, 太上皇帝), czyli rangi, którą nosił w czasie aresztu domowego w latach 1450-57, w czasie panowania cesarza Jingtai.
Śmierć Lu Gao i petycja Li Xiana.
W nocy z 6 na 7 sierpnia Cao Qin wydawał ucztę dla mongolskich oficerów. Dwóch z nich wymknęło się z przyjęcia i powiadomiło o spisku wysokich rangą dowódców mongolskich Wu Jina (吴瑾) i Wu Conga (吴琮). Stało się to 7 sierpnia między godziną 1 a 3. Wu Jin zaalarmował generała Sun Tanga o spisku, a Sun Tang wysłał wiadomość do cesarza. Po otrzymaniu ostrzeżenia, cesarz aresztował jednego z konspiratorów, eunucha Cao Jixianga i kazał zablokować wszystkie bramy Pekinu i Zakazanego Miasta. Tymczasem Cao Qin zaczął podejrzewać, że spisek został wykryty i między 5 a 7 rano wyruszył ze swoimi oddziałami sprawdzić bramy Miasta Cesarskiego; kiedy nie powiodło się otwarcie bramy Dong’anmen () - wschodniego wejścia do Miasta Cesarskiego, jego podejrzenia się potwierdziły.
Kiedy jego oddziały poszukiwały Ma Anga i Sun Tanga, Cao Qin udał się do domu Lu Gao, komendanta Gwardii Cesarskiej, który starał się doprowadzić do przesłuchania jego i jego przybranego ojca i zabił Lu Gao w jego własnym domu (ściął mu głowę i poćwiartował). Po zabójstwie Lu Gao, Cao Qin odnalazł i zatrzymał Wielkiego Sekretarza Li Xiana (李贤; 1408–1467). Pokazał mu odciętą głowę Lu Gao i wyjaśnił, że to Lu Gao pchnął go do buntu. Li Xian zgodził się sporządzić petycję do cesarza wyjaśniającą, że Cao Qin nie występował przeciwko cesarzowi, zemścił się już na Lu Gao i prosi o cesarską łaskę. Żołnierze Cao Qina zatrzymali również Ministra Personelu Wang Ao (王翱; 1384–1467). Li Xian i Wang Ao sporządzili petycję do cesarza. Przekazali ją przez bramę Miasta Cesarskiego, ale pozostała ona szczelnie zamknięta, więc Cao Qin zamierzał zabić Li Xiana. Wang Ao i Wan Qi (万祺; zm. 1484), urzędnik z Ministerstwa Personelu, odwiedli Cao Qina od tego zamiaru, przypominając, że Li Xian napisał inskrypcję dla przybranego ojca Cao Qina − Cao Jixianga.
Niepowodzenie zamachu stanu i walki w mieście.
Po tym, jak zakończyło się niepowodzeniem przekazanie petycji Li Xiana, Cao Qin rozpoczął atak na bramy Dong’anmen, Wschodnią Bramę Chang’ańską () i Zachodnią Bramę Chang’ańską (), próbując je podpalić, wywołane tym pożary zostały ugaszone przez ulewny deszcz. Bramy były bronione przez 5 610 gwardzistów cesarskich, którzy zostali później hojnie wynagrodzeni za ich zasługi w obronie Miasta Cesarskiego. Oddziały armii cesarskiej przeprowadziły kontratak poza mury Miasta Cesarskiego; Li Xian i Wang Ao zdołali uciec, lecz Wu Jin i szef kontroli administracji, Kou Shen (寇深; 1391-1461), zostali zabici przez żołnierzy Cao Qina. Kou Shen był tym, który wykrył przestępczą działalność Cao Qina i był współpracownikiem Lu Gao; kiedy żołnierze Cao Qina znaleźli Kou Shena niedaleko murów Miasta Cesarskiego, przeklinał ich zanim go ścięli. 
Generał Sun Tang zaatakował wojska Cao Qina prosto ze Wschodniej Bramy Chwały (), podczas gdy Ma Ang zaatakował z drugiej strony. Cao Qin został zmuszony do wycofania się i założenia tymczasowego obozu przy bramie Dong’anmen. Do południa dwóch braci Cao Qina zginęło podczas walk z oddziałami Sun Tanga(Sun Tang zastrzelił z łuku drugiego z braci, gdy prowadził on szarżę kawaleryjską na wojska cesarskie). Cao Qin został ciężko ranny w obie ręce; jego wojska zajęły pozycję na północny wschód od bramy Dong’anmen, podczas gdy Sun Tang użył artylerii przeciwko rebeliantom. Cao Qin stracił trzeciego brata, Cao Duo (曹铎), podczas próby ucieczki z Pekinu przez bramę Chaoyangmen (). Cao Qin podjął kolejną próbę ataku na północno-wschodnie bramy stolicy Andingmen () i Dongzhimen (), a następnie ponownie na Chaoyangmen; wszystkie próby zakończyły się niepowodzeniem. W końcu Cao Qin uciekł z resztką wojsk do swojej ufortyfikowanej rezydencji w Pekinie. Wojska cesarskie pod dowództwem Sun Tanga i nowo przybyłe oddziały Markiza Huichang, Sun Jizonga (孙继宗), przypuściły szturm na rezydencję. Aby uniknąć pojmania i egzekucji, Cao Qin popełnił samobójstwo skacząc do studni. Wojska cesarskie wydobyły jego ciało i następnie odcięły jego głowę.
Następstwa.
Zgodnie z obietnicą złożoną przez Wielkiego Sekretarza Li Xiana przed ostatecznym atakiem na rezydencję Cao Qina, żołnierze cesarscy mogli zatrzymać dla siebie wszystko, co tam znaleźli. Li Xian obiecał również, że każdy żołnierz, który schwyta rebelianta, otrzyma jego tytuł i urząd. Wszyscy stronnicy Cao Qina zostali straceni 22 sierpnia 1461. 8 sierpnia Cao Jixiang został skazany przez cesarza Zhu Qizhena na publiczne ćwiartowanie; wyrok został wykonany przy bramie Południkowej. Poćwiartowane ciała Cao Qina i jego braci zostały wystawione na widok publiczny. Teść Cao Qina uniknął kary, ponieważ było wiadomo, że odmawiał kontaktów z Cao Qinem, gdy ten robił karierę.
Cesarz zamienił niektórym buntownikom karę śmierci na karę więzienia; należał do nich zastępca głównego komisarza Esen Temür, który uciekł ze stolicy opuszczając się z murów miejskich i został później schwytany w Tongzhou. Inni zostali zesłani na południe Chin, aby według Robinsona "doświadczali niedogodności tropikalnego klimatu przez resztę życia". Li Xian nalegał na cesarza, aby wybaczył i uwolnił "tych, których zmuszono do przyłączenia się" do rebelii Cao Qina.
Nagrodzono również tych, którzy schwytali uciekinierów, w tym Chen Kui, Wielkiego Obrońcę Tiencinu, który został awansowany. 9 sierpnia mongolski oficer Wu Cong otrzymał stanowisko Szefa Komisji Wojskowej; we wrześniu, jego wynagrodzenie zostało zwiększone o dwadzieścia taeli srebra i dwieście pikuli ziarna. We wrześniu Ma Ang został mianowany Młodszym Strażnikiem Tronu. Dla upamiętnienia tych, którzy polegli w walce przeciwko Cao Qinowi, zostały wykonane tablice pamiątkowe. 
Oprócz zajmowania się wymierzaniem kar i przyznawaniem nagród, dwór cesarski podjął również inne działania na rzecz przywrócenia porządku w regionie stołecznym. Został zawieszony pobór pomniejszych podatków. Członkowie rodziny cesarskiej patrolowali bramy miasta, gdy rebelianci pozostawali jeszcze na wolności. Niektórzy mieszkańcy Pekinu wykorzystali okazję, aby pozbyć się swoich osobistych wrogów donosząc do władz, że są oni "buntownikami" i aby przejąć ich majątki. Aby zniechęcić do tego, cesarz skazał kilkudziesięciu fałszywych oskarżycieli na chłostę i wystawienie na widok publiczny jako przestępców. W dekrecie z 9 sierpnia, cesarz zapewnił lojalnych mongolskich oficerów stacjonujących w Baoding koło Pekinu, że udział Mongołów w rebelii Cao Qina nie spowoduje prześladowań w stosunku do nich. W październiku, Mi Duo-duo-lai, dowódca Baoding i pochodzący z Mongolii oficer, który walczył z inwazją Esena w 1449, otrzymał rozkaz pozostania w Baoding - gest cesarza oznaczający, że nie obawia się on utraty władzy.
Trzy tygodnie po upadku rebelii wódz mongolski Bolai, który najechał północne Chiny, wysłał poselstwo do Chin z żądaniem nawiązania nawiązania relacji trybutarnych i zostania wasalem dynastii Ming. Wiadomości o rebelii dotarły na dwór koreańskiej dynastii Joseon przed 9 września, gdy koreański urzędnik odpowiedzialny za sporządzenie o tym raportu, prawdopodobnie podkoloryzował poziom grozy i przemocy, pisząc o dziesiątkach tysięcy zabitych i trzech dniach ulewnego deszczu po stłumieniu rebelii, w czasie których nawet Zakazane Miasto było zalewane strumieniami krwi. Żadne powstanie nie zagroziło stolicy aż do zdobycia Pekinu przez wojska Li Zichenga w 1644, co oznaczało upadek dynastii Ming i, wkrótce potem, początek podboju Chin przez Mandżurów. Aż do podboju Chin przez mandżurską dynastię Qing, chińscy urzędnicy obawiali się służących w wojsku cesarskim Mongołów i kontynuowali politykę przesiedleń. Rebelia Cao Qina była jednak ostatnim wydarzeniem, kiedy Mongołowie w służbie dynastii Ming mieli znaczący wpływ na politykę dworu; chociaż wielu mongolskich dowódców zachowało swoje dziedziczne arystokratyczne tytuły, znaczenie arystokratycznego pochodzenia zmalało, gdy stanowiska dowódcze otrzymywali również ludzie skromniejszego pochodzenia.
Historiografia.
Źródła z XVI-XVIII wieku.
Chińskie dzieła historyczne opisujące panowanie dynastii Ming, w tym wymienione w bibliografii wydania "Mingdai Shi" i "Mingshi", zawierają jedynie krótkie wzmianki o nieudanym zamachu stanu Cao Qina w 1461. Zamach stanu Cao Qina, jego przyczyny i poprzedzające je wydarzenia zostały opisane przez Gao Dai w "Hong you lu" z 1573, Jiao Honga w "Guochao Xianzheng lu" z 1594-1616, w "Huang Ming shi gai" z 1632 i w "Mingshi jishi benmo" z 1658. Li Xian opisał karierę Cao Jixianga w "Cao Jixiang zhi bian", które znalazło się w zbiorze "Huang Ming mingchen jingji lu" wydanym przez Huang Xun w 1551.
Opracowania naukowe.
Meng Sen (1868-1938), który opracowywał, wydawał i komentował teksty opisujące okres panowania dynastii Ming i Qing, podkreślał, że cesarz Zhu Qizhen był nieudolnym władcą, który dopuścił do tego, że Shi Heng i Cao Jixiang stali się realnym zagrożeniem dla dynastii. Henry Serruys, którego David M. Robinson określa jako największego znawcę dziejów Mongołów w Chinach w czasach dynastii Ming, nie wspomina o rebelii Cao Qina w żadnej ze swoich prac. Tang Gang i Nan Bingwen w swoim wydaniu "Mingshi" z 1985 zwracają uwagę, że rebelia Cao Qina osłabiła dynastię Ming. David M. Robinson opisał rebelię Cao Qina i Mongołów w służbie dynastii Ming w artykule "Politics, Force and Ethnicity in Ming China". Okuyama Norio w 1977 napisał esej w którym przekonuje, że rebelia Cao Qina w 1461 powinna być widziana w szerszym kontekście walki o władzę pomiędzy mandarynami i wojskowymi w czasie ery Tianshun cesarza Zhu Qinzhena.

</doc>
<doc id="2819647" url="https://pl.wikipedia.org/wiki?curid=2819647" title="Diabelski Kamień w Stróży">
Diabelski Kamień w Stróży

Diabelski Kamień – skalny ostaniec w miejscowości Stróża w powiecie myślenickim, w województwie małopolskim. Znajduje się w lesie na północno-wschodnich, opadających do doliny Raby stokach Kotonia w Beskidzie Makowskim. Jest to zbudowana z piaskowca magurskiego ambona o wysokości 6,5 m. Jest rozcięta pionową szczeliną o szerokości około 1 m na dwie części, część zachodnia jest silnie przewieszona. W szczelinie dobrze widoczne są ławice piaskowców oraz ich zróżnicowanie na frakcje. Skałę porasta interesująca roślinność naskalna.
Z kamieniem tym, podobnie, jak z innymi tzw. diabelskimi kamieniami związana jest legenda, którą w 1929 r. opisał Jan Szczęsny Płatkowski. Według tej legendy diabeł niósł z Tatr olbrzymi głaz, by go spuścić z dużej wysokości i zniszczyć kalwarię w Kalwarii Zebrzydowskiej. Czym jednak bliżej był celu, tym kamień stawał się cięższy. Gdy przelatywał nad Kotoniem wybiła północ, diabeł nie dał już rady utrzymać kamienia i upuścił go.
W pobliżu Diabelskiego Kamienia prowadzi żółty szlak turystyczny z Pcimia na Kotoń. Szlak prowadzi grzbietem Słowiakowej Góry – kamień nie znajduje się przy szlaku. Można do niego dojść drogą odchodzącą na północny wschód od polany przy osiedlu Figuły. Miejsce, w którym odchodzi ta droga oznakowane jest na drzewie czerwoną strzałką. Czas przejścia 2 min. Droga prowadzi obok niewielkiej polanki z widokiem na Łysinę w Paśmie Lubomira i Łysiny. Poniżej polanki droga przechodzi w ścieżkę prowadząca niskim grzbietem, w zakończeniu którego znajduje się Diabelski Kamień.

</doc>
<doc id="2819648" url="https://pl.wikipedia.org/wiki?curid=2819648" title="Melanotaenia nigrans">
Melanotaenia nigrans



</doc>
<doc id="2819651" url="https://pl.wikipedia.org/wiki?curid=2819651" title="Alex Alves">
Alex Alves

Alex Alves, właśc. Alexandro Alves do Nascimento (ur. 30 grudnia 1974 w Campo Formoso, zm. 14 listopada 2012 w Jaú) – brazylijski piłkarz, występujący na pozycji napastnika.
W swojej siedemnastoletniej karierze zawodowej grał w piętnastu klubach z trzech różnych kontynentów. Przygodę z futbolem rozpoczynał w Vitórii Salvador (do 1994 roku), a następnie bronił barw SE Palmeiras (1994–1995), EC Juventude (1996), Portuguesa São Paulo (1997), Cruzeiro Belo Horizonte (1998–1999), niemieckiej Herthy Berlin (1999–2003; zdobył dla niej 25 bramek w 81 spotkaniach ligowych), Clube Atlético Mineiro (2003), CR Vasco da Gama (2004), ponownie Vitórii (2005–2006), chińskiego Guangzhou R&amp;F FC (2006), Boavisty Saquarema (2007), Fortalezy EC (2008), znowu Boavisty (2008), greckiego AO Kavala (2008–2009). Ostatnią drużyną, dla której występował było União Rondonópolis. W 2010 zakończył piłkarską karierę.
Zmarł 14 listopada 2012 w wieku 37 lat. Z białaczką zmagał się od czterech lat, choć do swojego cierpienia przyznał się dopiero w październiku 2012 roku.

</doc>
<doc id="2819652" url="https://pl.wikipedia.org/wiki?curid=2819652" title="Panel dotykowy">
Panel dotykowy



</doc>
<doc id="2819654" url="https://pl.wikipedia.org/wiki?curid=2819654" title="Kazimierz Piechotka">
Kazimierz Piechotka

Kazimierz Maciej Piechotka ps. "Jacek" (ur. 20 listopada 1919 w Warszawie, zm. 6 marca 2010 tamże) – polski architekt, żołnierz ZWZ i AK, uczestnik powstania warszawskiego.
Działalność w AK.
Od początku wojny zaangażowany w działalność konspiracyjną i tajne nauczanie. W ramach działalności podziemnej pracował w Wydziale Legalizacji i Techniki, w komórce kierowanej przez Piotra Biegańskiego. Cały wydział, kierowany przez Stanisława Jankowskiego „Agatona”, zajmował się fałszowaniem dokumentów na potrzeby działalności konspiracyjnej. Z takich dokumentów korzystał m.in. Kazimierz Leski, udając generała Wehrmachtu.
W powstaniu warszawskim walczył w plutonie „Agaton” batalionu „Pięść”, dowodzonym przez Stanisława Jankowskiego, jako strzelec z cenzusem. Służył w ochronie generała Tadeusza Bora-Komorowskiego. Po powstaniu, wspólnie z żoną – Marią – trafił do obozu jenieckiego Stalag IV B Mühlberg – Rez. Laz. Kgf. w Zeithain, gdzie oboje pracowali jako personel szpitalny.
Działalność zawodowa.
W 1937 roku rozpoczął studia na Wydziale Architektury Politechniki Warszawskiej. W trakcie studiów architektonicznych rozpoczął pracę w Zakładzie Architektury Polskiej PW.
W czasie wojny uczestniczył w tajnych kompletach, zajmował się także inwentaryzacją architektoniczną zabytkowych budynków – wyniki tej pracy posłużyły po wojnie do odbudowy miasta, a także uczestniczył w pracach projektowych dotyczących koncepcji przyszłej odbudowy miasta. Przez czas wojny pracował jako asystent w Zakładzie Architektury Polskiej oraz współpracował z Zakładem Historii Architektury Nowożytnej i Zakładem Badań Urbanistycznych.
Do Warszawy wrócił w 1945 roku. Po powrocie rozpoczął pracę w Biurze Odbudowy Stolicy. We współpracy z Janem Zachwatowiczem oraz żoną opracował projekt odbudowy warszawskiej katedry św. Jana. W 1946 r. ukończył studia na Wydziale Architektury Politechniki Warszawskiej. W roku 1952, pod wpływem nacisków politycznych, odszedł z pracy na uczelni. W 1948 założył wspólnie z żoną spółkę autorską: Maria i Kazimierz Piechotkowie. Wraz z żoną pracował m.in. w Miastoprojekcie Stolica Północ. W tym czasie zaprojektował liczne budynki mieszkalne i usługowe, m.in. na terenie warszawskich Bielan – osiedla Bielany I-IV, wpisane przez SARP na listę dóbr kultury współczesnej.
Kierował wielobranżowym zespołem opracowującym system budownictwa wielkopłytowego W-70 oraz Wk-70, który zwyciężył w dwustopniowym konkursie na projekt systemu budownictwa wielkopłytowego i został wdrożony do realizacji na terenie całego kraju. Na jego podstawie, przy współpracy ITB, razem z żoną i synem, opracował system ECA dla potrzeb budownictwa w Algierii, uwzględniający tamtejsze uwarunkowania, w tym zagrożenia sejsmiczne. Wspólnie z żoną zajmował się także zagadnieniem integracji różnych systemów wielkopłytowych (ISBO).
Wraz z żoną zajmował się badaniem synagog. Opracowali liczne publikacje na temat architektury żydowskiej na terenach Polski, m.in. książki:
Zmarł 20 marca 2010 w Warszawie. Został pochowany na cmentarzu Bródnowskim (kwatera 22B-VI-12/13).
Życie prywatne.
Krótko przed wybuchem Powstania oświadczył się Marii z domu Huber. 30 sierpnia 1944, w trakcie powstania, wzięli ślub w kościele Dzieciątka Jezus przy ul. Moniuszki. Ich synowie, Maciej i Michał, również zostali architektami, współpracowali zawodowo z rodzicami. Mieszkał na Bielanach, ostatnio przy ul. Kleczewskiej.

</doc>
<doc id="2819655" url="https://pl.wikipedia.org/wiki?curid=2819655" title="Maria Piechotka">
Maria Piechotka

Maria Kazimiera Piechotka ps. „Marianna”, z domu Huber (ur. 12 lipca 1920 w Krakowie, zm. 28 listopada 2020 w Warszawie) – polska architekt, łączniczka w czasie powstania warszawskiego, posłanka na Sejm PRL III kadencji w latach 1961–1965.
Życiorys.
Dzieciństwo spędziła w Tarnowie, tam w 1938 zdała maturę w szkole sióstr urszulanek, następnie wyjechała do Warszawy, gdzie podjęła studia na Wydziale Architektury Politechniki Warszawskiej. W czasie wojny uczestniczyła w tajnych kompletach, zdając egzaminy i przedstawiając prace do korekt w Warszawie, jednocześnie pracując jako technik na budowie w Krakowie. Łączenie pracy i studiów wymagało podróży, około raz w miesiącu, z Krakowa do Warszawy. W trakcie studiów poznała Kazimierza Piechotkę, który namówił ją na przyjazd na stałe do Warszawy; przeprowadziła się tam 26 lipca 1944.
W czasie powstania warszawskiego była w Warszawie, przez pewien czas działała jako łączniczka Jerzego Brauna. Po powstaniu wspólnie z mężem trafiła, jako członek personelu szpitalnego, do obozu jenieckiego Stalag IV B Mühlberg – Rez. Laz. Kgf. w Zeithain.
Działalność zawodowa.
We wrześniu 1944 roku, kiedy schroniła się w Gmachu Wydziału Architektury Politechniki Warszawskiej (w gabinecie prof. Jana Zachwatowicza) uczestniczyła w pomiarach architektonicznych oraz ratowaniu zabytków. Po pobycie w obozie jenieckim do Warszawy wróciła w 1945 roku. Po powrocie rozpoczęła pracę w Państwowej Pracowni Konserwacji Zabytków. W roku 1948 ukończyła studia na Wydziale Architektury Politechniki Warszawskiej, a następnie wraz z mężem pracowała m.in. w Miastoprojekcie Stolica Północ. W 1948 założyła wspólnie z mężem spółkę autorską: Maria i Kazimierz Piechotkowie. W tym czasie zaprojektowała liczne budynki mieszkalne i usługowe m.in. na terenie warszawskich Bielan – osiedla Bielany I-IV, wpisane przez Stowarzyszenie Architektów Polskich na listę dóbr kultury współczesnej. We współpracy z Janem Zachwatowiczem oraz mężem opracowała projekt odbudowy bazyliki archikatedralnej św. Jana Chrzciciela w Warszawie. 
Wspólnie z mężem kierowała wielobranżowym zespołem opracowującym system budownictwa wielkopłytowego W-70 oraz Wk-70, który zwyciężył w dwustopniowym konkursie na projekt systemu budownictwa wielkopłytowego i został wdrożony do realizacji na terenie całego kraju. Na jego podstawie, przy współpracy Instytutu Techniki Budowlanej, razem z mężem i synem, opracowała system ECA dla potrzeb budownictwa w Algierii, uwzględniający tamtejsze uwarunkowania, w tym zagrożenia sejsmiczne. Wspólnie z mężem zajmowała się także zagadnieniem integracji różnych systemów wielkopłytowych (ISBO).
Wraz z mężem zajmowała się badaniem synagog. Wspólnie opracowali liczne publikacje na temat architektury żydowskiej na terenach Polski, m.in. książki:
W latach 1961–1965 była bezpartyjną posłanką na Sejm PRL, wybrana w okręgu Warszawa-Wola. W parlamencie pełniła funkcję wiceprzewodniczącej Komisji Budownictwa.
Życie prywatne.
Córka Kazimierza i Zofii. Krótko przed wybuchem powstania zaręczyła się z Kazimierzem Piechotką. 30 sierpnia 1944, w trakcie powstania, wzięli ślub w Kościele Imienia Jezus przy ul. Stanisława Moniuszki. Ich synowie, Maciej i Michał, również zostali architektami; współpracowali zawodowo z rodzicami. Była bratanicą profesora Maksymiliana Hubera. Została pochowana na cmentarzu Bródnowskim (kwatera 22B-VI-12/13).

</doc>
<doc id="2819656" url="https://pl.wikipedia.org/wiki?curid=2819656" title="Manipulator punktowy">
Manipulator punktowy



</doc>
<doc id="2819659" url="https://pl.wikipedia.org/wiki?curid=2819659" title="HellHaven">
HellHaven

HellHaven – polska grupa muzyczna wykonująca szeroko pojęty metal progresywny, rock progresywny oraz art rock z elementami muzyki etnicznej. Powstała w 2008 roku w podkrakowskich Myślenicach z inicjatywy Jakuba Węgrzyna i Marcina Jaśkowca. Nazwa zespołu powstała po połączeniu angielskich słów „Hell” [ang. piekło] oraz „Haven” [ang. przystań].
Historia.
HellHaven powstało w podkrakowskich Myślenicach. Początki zespołu HellHaven były mocno inspirowane takimi gatunkami jak heavy metal oraz hard rock. Czas od roku 2008 do końca 2009 zespół przeznaczył na stworzenie pierwszego materiału, który jednak nigdy nie został profesjonalnie wydany.
Poczynając od 2009 roku, HellHaven zaczęło przygotowywać materiał na swą pierwszą płytę EP. Po niespełna 12 miesiącach pisania autorskiej muzyki, w 2010 grupa zarejestrowała własnym nakładem finansowym mini-album „Art for Art’s Sake” (2010). Był to album koncepcyjny, nagrany w stylistyce będącej wypadkową rocka progresywnego oraz heavy metalu. Za datę debiutu HellHaven uważa się 25 grudnia 2010 roku (data oficjalnego wydania płyty „Art for Art’s Sake”).
Debiutancki krążek został przyjęty przez krytyków w różny sposób. Dzięki zaangażowaniu muzyków w działalność zespołu, muzyka HellHaven była często prezentowana na antenie polskich rozgłośni radiowych.
Nowy kierunek zespołu, ukazany na debiutanckim krążku, poskutkował pierwszym miejscem na ogólnopolskim Festiwalu Muzyki Rozrywkowej w Opatowie oraz kilku pomniejszych przeglądów. Sama płyta została wybrana, jako jeden z dwunastu najlepszych debiutów lutego 2011 przez serwis MegaTotal.pl, a utwór Stardust jako jeden z pięciu najlepszych utworów lutego 2011 nadesłanych do redakcji miesięcznika Estrada i Studio.
Z początkiem roku 2011 zespół zadecydował o rozpoczęciu prac nad zróżnicowanym materialem na LP. W trakcie prac nad płytą formacja podpisała kontrakt z niemiecką wytwórnią Legacy-Records, co pozwoliło na zwiększenie możliwości technicznych. W 2012 roku, po ponad 12 miesiącach tworzenia materiału, zespół wszedł do krakowskiego studia Lynx Music i zarejestrował ponad 50 minut muzyki określanej jako rock progresywny/art rock.
W październiku tego samego roku miała miejsce premiera singla promującego płytę długogrającą Beyond the Frontier. Utworami znajdującymi się na singlu zostały „Paper Swan” oraz „About Reading and Writing”. Album został wydany nakładem wytwórni Legacy-Records w grudniu 2012 roku.
Rok po wydaniu płyty „Beyond The Frontier” formacja zarejestrowała i wydała płytę koncertową DVD „Beyond The Frontier Live”, nad którą patronat objęło Radio Kraków. DVD zawierało profesjonalny zapis audio/video koncertu w ramach pierwszej edycji „Progressive Madness vol. 1" odbywającego się w nieistniejącym już, kultowym klubie krakowskim Lizard King. Na płycie można było również znaleźć pełnometrażowy film „Making of Beyond The Frontier” przedstawiający proces powstawania, produkcji płyty, dodatki w postaci wywiadów z członkami grupy oraz nigdy wcześniej nieopublikowaną wersję utworu „Trauma Pana Twain’a” w języku ojczystym.
W roku 2017, po 5 latach od wydania Beyond the Frontier, formacja zarejestrowała krążek Anywhere Out of the World, który został wydany nakładem wytwórni Pronet Records w dniu 04.03.2017 roku. W tym samym czasie miała również miejsce premiera pierwszego teledysku do utworu Overview Effect oraz wydanie w formie cyfrowej dwóch singli promujących najnowsze wydawnictwo – The Dawn &amp; Possibility Of An Island oraz On Earth As It Is In Heaven. Płyta Anywhere Out of the World została bardzo pozytywnie zrecenzowana przez liczne portale uzyskując na łamach takich czasopism jak Teraz Rock oraz Magazyn Gitarzysta prawie maksymalne noty.
Okres od 2017 do 2020 roku zespół poświęcił na stworzenie nowego materiału, który po raz pierwszy w historii HellHaven został skomponowany w języku ojczystym. Pozwoliło to na podpisanie kontraktu wydawniczego z wytwórnią ProgMetalRock Promotion i wydanie 21 sierpnia 2021 roku albumu Mitologia Bliskości Serc. Wydawnictwo to poprzedzone było premierą singla San Pedro Waltz. Dwa tygodnie później płyta Mitologia Bliskości Serc miała swoją premierę w największych serwisach streamingowych, takich jak Spotify czy Tidal. Krążek został bardzo dobrze przyjęty na polskim rynku muzycznym, uzyskując maksymalne lub prawie maksymalne noty w prestiżowych czasopismach oraz portalach muzycznych m.in. w Metal Hammer, Magazyn Gitarzysta, ArtRock.pl, HMP Magazine czy Rockarea.pl. Materiał został również dostrzeżony w mediach głównego nurtu, pojawiając się w licznych audycjach m.in. na antenie Polskie Radio Program III, Polskie Radio RDC, Polskie Radio Lublin czy Akademickie Radio Kampus.
Styl muzyczny.
Muzyka zespołu doceniania jest za stylistyczną różnorodność, która stawowi cechę charakterystyczną, wyróżniająca twórczość HellHaven na rynku muzycznym. Za kanwę, szkielet stylu można uznać metal progresywny z charakterystycznymi połamanymi riffami, zmianami tempa oraz klimatu. W muzyce słychać jednak liczne nawiązania do klasycznego heavy metalu, hard rocka, muzyki etnicznej, folku, muzyki orientalnej, technicznego metalu, a nawet djentu, elektroniki i synth-popu. W celu osiągnięcia wielowątkowego charakteru kompozycji, zespół, oprócz standardowego dla tego gatunku instrumentarium, stosuje także instrumenty pomocnicze, takie jak lira korbowa, dudy, taraban czy harmonijka ustna. Pewnym wyróżnikiem muzyki zespołu są też wykonywane, niekiedy w sposób pompatyczny, wręcz hymniczny, z wyraźnym podziałem na sylaby, linie wokalne tworzone przez duet Najder – Zborowska, charakteryzujące się melodyjnością i łagodnym brzmieniem.
Wpływy muzyczne.
Muzycy grupy podają za źródło swoich muzycznych inspiracji takie zespoły, jak King Crimson, Pink Floyd, Queen, System of a Down, Mike Oldfield czy Iron Maiden.

</doc>
<doc id="2819660" url="https://pl.wikipedia.org/wiki?curid=2819660" title="Punkt dotykowy">
Punkt dotykowy



</doc>
<doc id="2819661" url="https://pl.wikipedia.org/wiki?curid=2819661" title="Czesław Podleśny">
Czesław Podleśny

Czesław Podleśny (ur. 1959 w Rybniku) – polski rzeźbiarz i ceramik.
Życiorys.
Uczył się w latach 1974-1979 w Państwowym Liceum Sztuk Plastycznych im. Antoniego Kenara w Zakopanem. W latach 1980-1982 studiował na wydziale rzeźby w Państwowej Wyższej Szkole Sztuk Plastycznych (ASP) w Gdańsku, a w latach 1982-1985 w Akademii Sztuk Pięknych w Warszawie na wydziale rzeźby. Dyplom z wyróżnieniem w pracowni prof. Stanisława Kulona w 1985 r.
Współzałożyciel (wraz z J. Foberem i A. Szarkiem) grupy artystycznej „...Kim jesteś”. Prace artysty znajdują się w zbiorach: Muzeum Narodowego we Wrocławiu, Muzeum Okręgowego w Białej Podlaskiej, Muzeum Śląskiego w Katowicach oraz w zbiorach prywatnych w kraju, Niemczech, USA i Anglii.
Wystawy indywidualne (do 2006):
Nagrody:

</doc>
<doc id="2819662" url="https://pl.wikipedia.org/wiki?curid=2819662" title="Henry George (kolarz)">
Henry George (kolarz)

Henry George (ur. 18 lutego 1891 w Charleroi, zm. 6 stycznia 1976 w Uccle) – belgijski kolarz torowy i szosowy, złoty medalista olimpijski.
Kariera.
Największy sukces w karierze Henry George osiągnął w 1920 roku, kiedy zdobył dwa złoty medal w wyścigu na 50 km podczas igrzysk olimpijskich w Antwerpii. W zawodach tych bezpośrednio wyprzedził Brytyjczyka Cyrila Aldena i Holendra Pieta Ikelaara. Był to jedyny medal wywalczony przez George’a na międzynarodowej imprezie tej rangi. Ponadto dwukrotnie zdobywał medale szosowych mistrzostw kraju: brązowy w 1919 roku i srebrny dwa lata później. Nigdy nie zdobył medalu na świata ani torowych mistrzostwach świata.

</doc>
<doc id="2819670" url="https://pl.wikipedia.org/wiki?curid=2819670" title="Wings 3D">
Wings 3D

Wings 3D – wolne i otwarte oprogramowanie do modelowania obiektów trójwymiarowych wzorowane na aplikacjach Nendo oraz Mirai produkcji Izware. Nazwa wywodzi się od „uskrzydlonej struktury danych opartej na krawędziach” (), której używa wewnętrznie przy przechowywaniu pozycji wierzchołków. Ten system przechowywania danych potocznie nazywany jest właśnie Wings.
Wings 3D przydatne jest przy tworzeniu obiektów o niewielkiej oraz średniej złożoności liczbie wielokątów. Program nie posiada możliwości animowania obiektów. Podczas wyświetlania obiektów korzysta jedynie z podstawowych możliwości biblioteki OpenGL, obrazy mogą być jednak renderowane również za pomocą zewnętrznych silników renderujących jak Yaf-Ray lub Pov-Ray.
Mimo to Wings 3D jest zazwyczaj wykorzystywane przy modelowaniu obiektów wykorzystywanych następnie w innych aplikacjach o bardziej rozwiniętych możliwościach w zakresie renderowania lub animacji, jak Blender, 3ds Max, Maya i inne.
Licencja.
Program udostępniany jest na zasadach licencji BSD.
Wspierane środowiska.
Wings 3D dostępne jest w kilku wersjach dostępnych dla wszystkich popularnych systemów operacyjnych jak: Windows, Mac OS X, Linux.
Wspierane formaty plików.
Wings 3D posiada własny format plików (.wings), lecz pozwala również na eksport obiektów do wielu innych, popularnych formatów.

</doc>
<doc id="2819676" url="https://pl.wikipedia.org/wiki?curid=2819676" title="Franciszek Adamicki">
Franciszek Adamicki

Franciszek Adamicki (ur. 4 października 1943) – polski ogrodnik, profesor nauk rolniczych. 
Zatrudniony w Skierniewicach w Instytucie Warzywnictwa a następnie po połączeniu z Instytutem Sadownictwa i Kwiaciarstwa w nowo powstałym Instytucie Ogrodnictwa. Był pierwszym dyrektorem nowego Instytutu (2011-2015). Jest przewodniczącym Komitetu Nauk Ogrodniczych Polskiej Akademii Nauk.

</doc>
<doc id="2819689" url="https://pl.wikipedia.org/wiki?curid=2819689" title="Słowiakowa Góra">
Słowiakowa Góra

Słowiakowa Góra – południowo-wschodni grzbiet Solniska (Kotonia) w Beskidzie Makowskim. Grzbiet ten, opadający do Raby w Pcimiu stanowi wschodnie zakończenia Pasma Kotonia. Jego południowo-zachodnie stoki opadają do doliny potoku Kącianka (Kaczanka) i wysoko podchodzą na nich pola i zabudowania Pcimia, w niektórych miejscach (osiedle Figuły) aż pod sam grzbiet. Stoki północno-wschodnie opadają do Raby, są całkowicie zalesione i należą do miejscowości Stróża. Znajduje się na nich duży ostaniec zwany Diabelskim Kamieniem. 

</doc>
<doc id="2819697" url="https://pl.wikipedia.org/wiki?curid=2819697" title="SM Tb 63">
SM Tb 63



</doc>
<doc id="2819699" url="https://pl.wikipedia.org/wiki?curid=2819699" title="Na skrzydłach sławy">
Na skrzydłach sławy

Na skrzydłach sławy (ang "The Story of Vernon and Irene Castle") – amerykański film z 1939 roku w reżyserii H.C. Pottera. Film miał gwiazdorską obsadę, wystąpili w nim między innymi Fred Astaire, Ginger Rogers i Edna May Oliver. 

</doc>
<doc id="2819706" url="https://pl.wikipedia.org/wiki?curid=2819706" title="Popondichthys furcatus">
Popondichthys furcatus



</doc>
<doc id="2819708" url="https://pl.wikipedia.org/wiki?curid=2819708" title="SM Tb 51">
SM Tb 51



</doc>
<doc id="2819710" url="https://pl.wikipedia.org/wiki?curid=2819710" title="SM Tb 53">
SM Tb 53



</doc>
<doc id="2819712" url="https://pl.wikipedia.org/wiki?curid=2819712" title="SM Tb 52">
SM Tb 52



</doc>
<doc id="2819714" url="https://pl.wikipedia.org/wiki?curid=2819714" title="Dawny cmentarz przy kościele Mariackim">
Dawny cmentarz przy kościele Mariackim



</doc>
<doc id="2819718" url="https://pl.wikipedia.org/wiki?curid=2819718" title="Hrabiowie Tusculum">
Hrabiowie Tusculum

Hrabiowie Tusculum – arystokratyczny ród hrabiów, sprawujący władzę w średniowiecznym Rzymie. Byli oni także spokrewnieni w linii żeńskiej z rodem Krescencjuszy. W przeciwieństwie jednak do Krescencjuszy, byli oni stronnictwem procesarskim.
Tuskulańczycy byli rodem wywodzącym się od księcia Alberyka I, zięcia rzymskiego konsula, Teofilakta. W X wieku zdobyli oni władzę nad Rzymem, dzięki czemu zapewnili sobie możliwość wpływania na wybór papieża. Co najmniej pięciu papieży, a także kilku antypapieży zostało desygnowanych właśnie dzięki rodzinie z Tusculum. Po raz drugi, władzę przejęli po rządach Krescencjuszy, na początku XI wieku. Literatura źródłowa podaje, że po raz pierwszy nazwani są „hrabiami Tusculum” ok. 999 roku – wcześniej byli władcami miasta, lecz bez tytułu szlacheckiego.
Geneza.
Kiedy w 887 roku nastąpiła abdykacja Karola Grubego, we Włoszech rozpoczęły się wojny pomiędzy feudałami. Spowodowało to powszechną anarchię – zarówno tron papieski, jak i cesarski straciły swój autorytet. Skutkiem tego było zwiększenie wpływów cesarstwa bizantyńskiego w południowych Włoszech. Głównymi pretendentami do żelaznej korony byli władcy Spoleto, Toskanii, Ivrei i Friuli. W 888 roku w Pawii, na króla koronował się Berengariusz z Friuli, lecz już rok później, władcą ogłosił się Gwidon z Toskanii. Po śmierci Gwidona i jego syna, Berengariusz pozostał jedynym królem i choć nie mógł podporządkować sobie środkowych Włoch, musiał się zmierzyć z atakami Węgrów (z północy) i Arabów (z południa). Poniósł jednak klęskę w bitwie pod Brentą i został usunięty z tronu. Wkrótce potem, w 926 roku, królem został Hugon z Prowansji, który podobnie jak poprzednicy nie opanował Rzymu. Umożliwiło mu to dopiero małżeństwo z Marozją. Była ona córką Teofilakta i jego żony Teodory. Teofilakt pełnił funkcję konsula i przybrał tytuł od nazwy miasta Tusculum.
I okres u władzy (920–964).
W celu zapewnienia sobie pełnej władzy nad Rzymem, Teofilakt i Teodora walnie przyczynili się do wyboru papieży Sergiusza III, Anastazego III i Lando. Pierwszy z nich, był także najprawdopodobniej kochankiem 15-letniej córki Teofilakta, Marozji; z tego związku urodził się syn, który potem został papieżem i przybrał imię Jan XI.
Po śmierci Teofilakta i jego żony, władzę w Rzymie przejęła ich starsza córka Marozja, która pełniła funkcje "senatrix" i "patricia". Gdy objęła pełnię władzy, wprowadziła na Stolicę Piotrową kolejnych papieży: Leona VI i Stefana VII. Jej prawdziwym zamiarem było jednak elekcja syna, który przyjął imię Jana XI. Marozja poślubiła wówczas księcia Spoleto, Alberyka I, z którym miała syna Alberyka II. Po śmierci księcia Alberyka, Marozja wyszła za Gwidona z Toskanii, a następnie za Hugona z Arles. W międzyczasie Alberyk II postanowił przejąć władzę w Rzymie i wzniecił bunt przeciw matce i przyrodniemu bratu. Wtrącił ich oboje do więzienia i to on sprawował najwyższą władzę. Ogłosił się wówczas princepsem, księciem i senatorem wszystkich Rzymian. Tytuł ten nie miał prawdopodobnie nic wspólnego z prawdziwym Senatem, a jedynie oddawał zakres jego rzeczywistej władzy świeckiej (występował tylko w tej rodzinie). Sprawował rządy silnej ręki; kiedy w 936 roku zmarł jego przyrodni brat – papież Jan XI – Alberyk zmusił benedyktyńskiego mnicha, Leona VII do wstąpienia na Stolicę Piotrową. Podobnie trzech następców Leona, zawdzięczało swoją nominację księciu: Stefan VIII, Maryn II i Agapit II. Gdy Alberyk umierał, zobowiązał kler, by po śmierci urzędującego papieża, wybrali na Tron Piotrowy jego nieślubnego syna, Oktawiana. Jego pontyfikat, obfitujący w rozpustne i rozwiązłe życie, zakończył się wygnaniem z Rzymu przez cesarza niemieckiego Ottona I. Interwencje cesarskie spowodowały ograniczenie władzy przez hrabiów z Tusculum.
II okres u władzy (1012–1048).
Przełom X i XI wieku, to okres w którym władzę sprawowali Krescencjusze, natomiast na czele hrabiów Tusculum stał Grzegorz I – wnuk Alberyka II. Był on zwolennikiem cesarza Ottona II, jak i papieża Sylwestra II. Jednak potem wzniecił bunt przeciw Ottonowi i przejął władzę w Rzymie. Za jego czasów, na papieża wybrany został, z nominacji Jana Krescencjusza, Sergiusz IV. Był on jednak z pochodzenia Tuskulańczykiem i za jego pontyfikatu Krescencjusze częściowo utracili swoje wpływy (w 1012 roku).
Oba rody arystokratyczne przystąpiły wówczas do próby przejęcia Lateranu i intronizacji swojego papieża. Hrabiowie Tusculum dokonali elekcji Benedykta VIII, natomiast Krescencjusze mianowali Grzegorza VI. Benedykt VIII, syn hrabiego, siłą przepędził z Rzymu Krescencjuszy i zmusił Grzegorza VI do ucieczki na dwór króla Henryk II, który uznał elekcję Benedykta za ważną (Grzegorz VI został ogłoszony antypapieżem). Po śmierci Benedykta papieżem został jego brat, Jan XIX, który dotychczas pełnił funkcje świeckie i nie miał święceń. Nakazał udzielić sobie wszystkich święceń jednego dnia, co było sprzeczne z prawem kanonicznym, a ponadto żądał wysokich sum pieniężnych za nadawanie godności kościelnych. Za pontyfikatów Benedykta VIII i Jana XIX, władzę świecką sprawował ich brat, Alberyk III. Początkowo pracował w sądownictwie miejskim, lecz później został przeniesiony do Pałacu Laterańskiego. Gdy Jan XIX zmarł, Alberyk, dzięki łapownictwu mianował papieżem swojego syna, który przybrał imię Benedykt IX. Na czele rodu hrabiów Tusculum, stanął wówczas starszy brat Benedykta Grzegorz II. Rozwiązły styl życia Benedykta, doprowadził do powstania przeciwko niemu w 1044 roku. Krescencjusze zdołali wówczas wprowadzić na Tron Piotrowy biskupa Jana z Sabiny, a Benedykt musiał uciec z miasta. Wkrótce potem zajął ponownie Lateran, lecz po dwóch miesiącach najprawdopodobniej sprzedał godność papieską archiprezbiterowi Grzegorzowi VI. Po raz trzeci wstąpił na Stolicę Apostolską w 1047 roku, na fali entuzjazmu ludności. Społeczne niezadowolenie Rzymian spowodowało, że już rok później został zmuszony do ostatecznej rezygnacji i wycofania się do rodzinnego Tusculum. Abdykacja Benedykta IX zakończyła okres dominacji hrabiów Tusculum i ich bezpośredniego wpływania na wybór papieża. Późniejsi hrabiowie próbowali jeszcze utrzymać swą władzę, choćby przez nominację antypapieża Benedykta X.
Schyłek (1048–1170).
Gdy Benedykt IX sprawował jeszcze swoją funkcję, na czele rodu hrabiów stał jego brat, Grzegorz II – nie chciał on jednak wstąpić na Tron Piotrowy, ponieważ spodziewał się, że Rzymianie nie chcieliby jednoczesnego połączenia władzy świeckiej i duchowej. Po jego śmierci, władzę objął jego syn, Grzegorz III, który był bratem Piotra z Colonny (protoplasty rodu Colonnów). Podobnie jak poprzednicy, Grzegorz nosił tytuł patrycjusza i konsula rzymskiego, jednak nie był senatorem. Jego następcą został Ptolemeusz I. W celu odzyskania wpływów, usiłował on wzniecić powstanie przeciwko Paschalisowi II. Początkowo odniósł sukces i zmusił do ucieczki papieża, lecz wkrótce potem, dotychczasowy sojusznik hrabiego, Piotr z Colonny, stanął po stronie Paschalisa. Synem Ptolemeusza I, był Ptolemeusz II, który otrzymał od cesarza Henryka V większy obszar władania (podobny do tego, którym rządził Grzegorz III). Jego następcami zostali jego dwaj synowie: Jan i Raino. Przejęli oni władzę po śmierci ojca (w 1153 roku). W literaturze źródłowej Jan nie pojawia się już po 1167 roku, co świadczy, o tym, że już nie żył, a jedyną władzę sprawował wówczas jego brat. Raino został zmuszony przez komunę miejską (podburzającą do konfliktów), do sprzedania swojej posiadłości w Tusculum, prefektowi Janowi. Po wyjeździe prefekta, usiłował jeszcze odzyskać swoją fortecę jednak bezskutecznie. 8 sierpnia 1170 roku oddał władzę w Tusculum papieżowi Aleksandrowi III, całkowicie zrzekając się do niej praw, przez co jest uważany za ostatniego hrabiego tego miasta.

</doc>
<doc id="2819719" url="https://pl.wikipedia.org/wiki?curid=2819719" title="Chiba Lotte Marines">
Chiba Lotte Marines

 – japoński klub baseballowy z Chiby, występujący w zawodowej lidze Nippon Professional Baseball w Lidze Pacyfiku.
Klub powstał w 1950 roku pod nazwą Mainichi Orion, którą w późniejszym okresie zmieniał kilkakrotnie na Daimai Orions (1958–1963), Tokyo Orions (1964–1968) i Lotte Orions (1969–1991). Od 1992 występuje jako Chiba Lotte Marines.

</doc>
<doc id="2819725" url="https://pl.wikipedia.org/wiki?curid=2819725" title="Lista odcinków serialu Biuro">
Lista odcinków serialu Biuro

Lista odcinków serialu Biuro – lista odcinków serialu "Biuro" emitowanego przez amerykańską stację telewizyjną NBC od 24 marca 2005 r. W Polsce był emitowany przez n w usłudze VOD oraz w Comedy Central.

</doc>
<doc id="2819734" url="https://pl.wikipedia.org/wiki?curid=2819734" title="Druga zwrotka">
Druga zwrotka

Druga zwrotka (ang Second Chorus) – amerykański film z 1940 roku w reżyserii H.C. Pottera. W filmie wystąpili między innymi Fred Astaire, Paulette Goddard i Artie Shaw. 

</doc>
<doc id="2819735" url="https://pl.wikipedia.org/wiki?curid=2819735" title="Barbie i trzy Muszkieterki">
Barbie i trzy Muszkieterki



</doc>
<doc id="2819747" url="https://pl.wikipedia.org/wiki?curid=2819747" title="Barbie i 12 Tańczących Księżniczek">
Barbie i 12 Tańczących Księżniczek



</doc>
<doc id="2819754" url="https://pl.wikipedia.org/wiki?curid=2819754" title="Barbie jako Księżniczka Wyspy">
Barbie jako Księżniczka Wyspy



</doc>
<doc id="2819759" url="https://pl.wikipedia.org/wiki?curid=2819759" title="Pingyuan (pancernik)">
Pingyuan (pancernik)



</doc>
<doc id="2819763" url="https://pl.wikipedia.org/wiki?curid=2819763" title="Tohoku Rakuten Golden Eagles">
Tohoku Rakuten Golden Eagles

 – japoński klub baseballowy z Sendai, występujący w zawodowej lidze Nippon Professional Baseball w Pacific League.
Klub powstał w 2005 roku z inicjatywy japońskiej sieci sklepów internetowych Rakuten po tym, jak fuzji dokonały dwa zespoły Orix BlueWave i Kintetsu Buffaloes, tworząc jeden klub o nazwie Orix Buffaloes i jednocześnie zwalniając jedno miejsce w Lidze Pacyfiku.
W 2013 Golden Eagles zdobyli pierwszy w historii klubu mistrzowski tytuł, po pokonaniu w Japan Series Yomiuri Giants 4–3.

</doc>
<doc id="2819768" url="https://pl.wikipedia.org/wiki?curid=2819768" title="Heien">
Heien



</doc>
<doc id="2819769" url="https://pl.wikipedia.org/wiki?curid=2819769" title="Robot równoległy">
Robot równoległy

Robot równoległy – robot, którego człony tworzą zamknięty łańcuch kinematyczny. Zwykle są to roboty trój- lub sześcioczłonowe, zwane odpowiednio "tripodami" oraz "hexapodami". Istnieją też modele złożone z czterech członów.
Budowa.
Poszczególne człony robota równoległego są zazwyczaj krótkie i dzięki temu sztywne. Błędy pozycjonowania w jednym łańcuchu są uśredniane w połączeniu z innymi, a nie kumulowane – jak ma to miejsce w strukturze szeregowej. Wraz ze wzrostem ilości członów, wzrasta też sztywność manipulatora. Roboty tego typu oferują też zazwyczaj lepszą powtarzalność niż konstrukcje o strukturze otwartej.
Zastosowanie.
Roboty równoległe najczęściej stosowane są w symulatorach – zarówno lotniczych jak i samochodowych. Są także używane do paletyzacji czy też operacjach typu "pick and place". Istnieją także specjalistyczne konstrukcje – wykorzystywane w medycynie czy też biologii (np. do operacji na komórkach).
Napęd.
W robotach równoległych stosowane są wszystkie typowe rodzaje napędów, które można znaleźć w innych robotach przemysłowych.

</doc>
<doc id="2819771" url="https://pl.wikipedia.org/wiki?curid=2819771" title="Barbie i Magia Pegaza">
Barbie i Magia Pegaza



</doc>
<doc id="2819780" url="https://pl.wikipedia.org/wiki?curid=2819780" title="Piękna i Bestia. Zaczarowane Święta">
Piękna i Bestia. Zaczarowane Święta



</doc>
<doc id="2819789" url="https://pl.wikipedia.org/wiki?curid=2819789" title="Robert Hart">
Robert Hart

Robert Adrian de Jauralde Hart (ur. 1 kwietnia 1913, zm. 7 marca 2000) – brytyjski pionier leśnego ogrodnictwa w klimacie umiarkowanym. Stworzył modelowy leśny ogród na powierzchni 0,12-akrowego (500 m²) sadu na swojej farmie.
Młodość.
Robert Hart był synem międzynarodowego prawnika i utalentowanej sopranistki, która porzuciła karierę dla macierzyństwa. Od matki i babki Hart przejął postawę duchową i zamiłowanie do Biblii. Ukończył szkołę w Westminster. Podczas pracy dla Agencji Reutera, dla której pisał sprawozdania z Indii, odkrył filozofię Gandhiego, kładącą nacisk na poszukiwanie prawdy. Postawa ta, wraz z tendencją do pozytywnego myślenia, towarzyszyła mu przez całe życie.
Po wybuchu II wojny światowej, w 1940 Hart został policjantem wojskowym, a następnie pracował w wywiadzie przy łamaniu szyfrów.
Po wojnie prowadził farmy mleczne w Norfolk i Somerset, a w latach 60. zamieszkał w posiadłości "Highwood Hill" na Wenlock Edge, w hrabstwie Shropshire.
Wenlock Edge.
Robert Hart zamierzał stworzyć zdrową, terapeutyczną atmosferę dla siebie i swojego brata Lacona, który od dziecka miał trudności w uczeniu się. Stawiał na samowystarczalność, toteż wyposażył posiadłość w typowe założenia, jak drzewa owocowe, warzywa jednoroczne, kury i bydło.
Wkrótce jednak przekonał się, że utrzymywanie dużych grządek z jednorocznymi warzywami, hodowla zwierząt gospodarskich i opieka nad sadem są ponad jego siły. Zauważył też, że rośliny wieloletnie i zioła, które zasadził na małej grządce, dobrze rosły bez intensywnej opieki z jego strony. Co więcej, te rośliny były ciekawym dodatkiem do diety i wydawały się dobrze wpływać na zdrowie fizyczne i umysłowe.
Projekt leśnego ogrodu.
Mając na uwadze zasadę Hipokratesa: „niech pożywienie będzie twoim lekarstwem, a lekarstwo pożywieniem”, Robert Hart przeszedł na weganizm, jedząc 90% surowego pożywienia. Trzy podstawowe produkty spożywcze leśnego ogrodu to owoce, orzechy i warzywa liściaste. Ogród Harta na Wenlock Edge był nastawiony na organiczną dietę wegańską.
Zaczął też badać powiązania między roślinami w naturalnych systemach, zwłaszcza w lesie, który jest docelowym ekosystemem chłodnego klimatu umiarkowanego Wysp Brytyjskich. To doprowadziło do stworzenia w latach 80. konceptu agroleśnictwa o nazwie „Forest Garden” (Leśny Ogród). Bazując na podziale lasu na warstwy czy „piętra”, w sadzie jabłkowym i gruszkowym wyróżnił siedem warstw jadalnych:
Jego leśny ogród był dowodem, że możliwa jest uprawa zróżnicowanych gatunków na przestrzeni zaledwie 500 m², a i taki teren zdaniem Roberta Harta był za duży w stosunku do jego potrzeb. Wydana w 1987 książka "Forest Garden" na kilka lat stała się bestsellerem wśród książek o ekologii i przyniosła rozgłos jego idei.
Poza leśnym ogrodem, w posiadłości Roberta Harta znajdowało się arboretum, żywopłot owocowy, kopiec Hügelkultur, uprawa wierzby, ogród ziołowy, oraz nowatorski system irygacyjny, które jednak nie były przedsięwzięciami pionierskimi.
Wizja.
Hart miał wizję zakładania leśnych ogrodów nawet w najbardziej zabudowanych obszarach:
Dla Roberta Harta leśne ogrody miały być:
Według słów Roberta Harta:
Problemy.
Robert Hart nie miał wykształcenia ogrodniczego, a rozmieszczenie roślin w ogrodzie nie było zaplanowane z góry. Gdy drzewa urosły, okazało się, że są za blisko siebie, nie dopuszczając wystarczającej ilości światła do dolnych warstw, toteż niewiele mogło urosnąć pod nimi. Ponieważ listowie zamykało swobodny postęp powietrza, teren pod drzewami pozostawał podmokły. Hart zastosował niewiele roślin dostarczających azotu. Ściółkę trzeba było corocznie dostarczać z zewnątrz ogrodu w celu nawożenia i walki z chwastami. Po terenie biegały myszy. W latach 90. Robert Hart zgadzał się, że jego eksperyment mógłby posłużyć jako punkt wyjściowy do prowadzenia dalszych prac nad leśnymi ogrodami, przez kolejne osoby.
Dalsze badania.
Bill Mollison, jeden z twórców koncepcji permakultury, odwiedził leśny ogród Roberta Harta na Wenlock Edge w październiku 1990. W latach 90. XX w. ogród Roberta Harta stał się celem odwiedzin kolejnych osób zainteresowanych i studentów permakultury, a wyróżnione przez niego 7 warstw roślinności w leśnym ogrodzie zostało włączonych do elementów projektowania permakulturowego. Graham Bell rozpoczął budowę swojego leśnego ogrodu w 1991, a w 1995 napisał książkę "The Permaculture Garden". Patrick Whitefield napisał "How to Make a Forest Garden" w 2002, a Dave Jacke i Eric Toensmeier są autorami dwutomowego dzieła "Edible Forest Gardening" wydanego w 2005. W 2008 Geoff Lawton nakręcił film "Establishing a Food Forest". W 2010 Martin Crawford wydał książkę "Creating a Forest Garden: Working with nature to grow edible crops" na podstawie swoich doświadczeń przy uprawie leśnego ogrodu, który założył w 1994 w ramach organizacji Agroforestry Research Trust.
Śmierć.
Robert Hart zmarł 7 marca 2000 r. w domu starców w pobliskim Church Stretton i jest pochowany na cmentarzu przykościelnym w sąsiadującej z jego ogrodem wsi Rushbury na Wenlock Edge.

</doc>
<doc id="2819790" url="https://pl.wikipedia.org/wiki?curid=2819790" title="Marzenia o karierze">
Marzenia o karierze

Marzenia o karierze (ang You'll Never Get Rich) – amerykański film z 1941 roku w reżyserii Sidneya Lanfielda. W filmie wystąpili między innymi Fred Astaire, Rita Hayworth i Robert Benchley.

</doc>
<doc id="2819798" url="https://pl.wikipedia.org/wiki?curid=2819798" title="Skok w dal z miejsca">
Skok w dal z miejsca

Skok w dal z miejsca – konkurencja lekkoatletyczna, rozgrywana na letnich igrzyskach olimpijskich od 1900 do 1912. Polega na odbiciu się sprzed wyznaczonej linii, stojąc na ziemi obiema nogami i oddaniu jak najdłuższego skoku, lądując na obu stopach. W konkursach olimpijskich liczony był najdłuższy z trzech oddanych skoków.
Poza igrzyskami olimpijskimi skok w dal z miejsca rozgrywany był na wielu innych międzynarodowych zawodach, m.in. na Olimpiadzie Letniej w 1906, mistrzostwach Ameryki Południowej (1919 i 1920), igrzyskach krajów sprzymierzonych (1919) czy na Światowych Igrzyskach Kobiet (1922 i 1926).
Konkurencja ta pojawiała się także wielokrotnie w programie mistrzostw krajowych, m.in. podczas: mistrzostw Polski (1920, 1921 wśród mężczyzn oraz od 1927 do 1947 wśród kobiet), Włoch (siedmiokrotnie w latach 1913–1929) oraz Francji (kilkunastokrotnie, po raz ostatni na mistrzostwach kobiet w 1926), a także podczas halowych czempionatów Stanów Zjednoczonych (ostatni raz w 1931 w rywalizacji mężczyzn oraz w 1964 – w rywalizacji kobiet), Polski (w okresie międzywojennym), Szwecji (po raz ostatni w 1965) czy Norwegii (także współcześnie).
Skok w dal z miejsca rozgrywany jest podczas Olimpiad Specjalnych.
Ray Ewry ustanowił rekord świata w skoku w dal z miejsca, skacząc na odległość 3,47 metra w Saint Louis w 1904. 
Aktualny rekord dzierży norweski skoczek Arne Tvervaag, który oddał skok na odległość 3,71 metra w Noresund 11 listopada 1968.

</doc>
<doc id="2819801" url="https://pl.wikipedia.org/wiki?curid=2819801" title="Dom Pod Przepiórczym Koszem w Legnicy">
Dom Pod Przepiórczym Koszem w Legnicy

Dom Pod Przepiórczym Koszem – jedna z renesansowych kamienic Śląska, stoi przy Małym Rynku 38 w Legnicy.
Historia.
Kamienica powstała na początku XVI w., w drugiej połowie XVI w. została przebudowana, zyskała wówczas dekorację sgraffitową ze scenami figuralnymi (najprawdopodobniej dekoracja ta pochodzi z około 1565 r.). Nazwa kamienicy wzięła się od charakterystycznego cylindrycznego wykusza narożnego. Dekoracja sgraffitowa kamienicy została odkryta w 1909 r. W 1993 r. podczas prac renowacyjnych całej pierzei Rynku podjęto się także renowacji kamienicy. Obecnie w Domu Pod Przepiórczym Koszem znajduje się galeria srebra.
Opis.
Ściana frontowa Domu Pod Przepiórczym Koszem jest gładka, tynkowana na biało, drugą węższą elewację pokryto w całości monochromatyczną dekoracją sgraffitową.
Cała ściana została podzielona na pięć poziomych pasów, w których znajdują się przedstawienia figuralne. Zastosowano iluzjonistyczne podziały imitujące pilastry, kolumny oraz arkady. Sąsiadują tu ze sobą sceny przedstawiające boginię Cererę i motywy zaczerpnięte z bajek Ezopa oraz przedstawienia zwane "światem na opak", w których zające polują na myśliwych. Poniżej umieszczono scenę batalistyczno-historyczną, ukazującą oblężenie miasta.
Budynek zwieńczony jest dwuspadowym, stromym dachem. W dolnej kondygnacji wykusza okna zwieńczono łukiem, pozostałe okna są prostokątne, przy czym niektóre z nich znajdują się w renesansowych kamiennych obramieniach.

</doc>
<doc id="2819802" url="https://pl.wikipedia.org/wiki?curid=2819802" title="Zbigniew Puchalski (historyk)">
Zbigniew Puchalski (historyk)

Zbigniew Puchalski (ur. 1942 w Warszawie, zm. 24 maja 2003 tamże) – polski historyk wojskowości, muzealnik, popularyzator i specjalista w dziedzinie falerystyki.
Życiorys.
Ukończył studia magisterskie na Wydziale Historycznym Uniwersytetu Warszawskiego w 1967, podyplomowe w Muzealnym Studium Podyplomowym Uniwersytetu Jagiellońskiego w 1977 i doktorat w Wojskowy Instytucie Historycznym w Warszawie w 1989 (rozprawa o polskich odznaczeniach wojskowych w XX w.).
Był długoletnim pracownikiem Muzeum Wojska Polskiego w Warszawie na stanowiskach kolejno: staszego technika inwentaryzacyjnego (1968-1969), kustosza w Dziale Historii Średniowiecznej i Nowożytnej (1969-1972), kustosza w Dziale Historii Najnowszej (1971-1977), starszego kustosza w Dziale Oświatowym (1980-1985), głównego inwentaryzatora (1985-1995), kuratora działów wystawienniczych (1995-1997), kuratora Działu Historii Dawnej (1995-1999) i starszego specjalisty Działu Historii Najnowszej w Muzeum Katyńskim (1999-2003).
Był autorem wielu wystaw muzealnych i kustoszem gabinetu Orderu Virtuti Militari w Belwederze.
Został pochowany na cmentarzu Wolskim w Warszawie.

</doc>
<doc id="2819814" url="https://pl.wikipedia.org/wiki?curid=2819814" title="Nematochromis">
Nematochromis



</doc>
<doc id="2819825" url="https://pl.wikipedia.org/wiki?curid=2819825" title="Moja najmilsza">
Moja najmilsza

Moja najmilsza (ang. "You Were Never Lovelier") – amerykański film z 1942 roku w reżyserii Williama A. Seitera. W filmie wystąpili między innymi Fred Astaire, Rita Hayworth i Adolphe Menjou. W 1943 roku film był nominowany do Oskara w trzech kategoriach. Scenariusz napisali Michael Fessier, Ernest Pagano i Delmer Daves według pomysłu Carlosa Olivarego i Sixta Póndala Ríosa.
Film powstawał między 2 czerwca a 7 sierpnia 1942 roku, premiera odbyła się zaś 19 listopada 1942 roku. Większość utworów wykorzystanych w "Mojej najmilszej" jest autorstwa Jerome'a Kerna (muzyka) i Johnny'ego Mercera (słowa). Ritę Hayworth w piosenkach dubbinguje Nan Wynn. "Moja najmilsza" to drugi film po "Marzeniach o karierze", w którym Hayworth zagrała z Fredem Astaire’em.
Fabuła.
Tancerz Robert Davis przyjeżdża do Buenos Aires i przegrywa wszystkie pieniądze na wyścigach konnych. Stara się więc o pracę w klubie nocnym Eduarda, lecz ten zaangażował już orkiestrę Xaviera Cugata i nie chce nawet rozmawiać z Davisem. W rodzinie Acuñów jest tradycja, że córki wychodzą za mąż kolejno według wieku. Właśnie odbył się ślub najstarszej córki Eduarda i teraz kolej na Marię. Tymczasem ona jeszcze nie poznała odpowiedniego mężczyzny. Jej młodsze siostry Cecy i Lita, które mają już narzeczonych, muszą więc czekać aż Maria znajdzie sobie ukochanego. Eduardo wymyśla intrygę, mianowicie sam wysyła Marii orchidee i miłosne listy od rzekomego tajemniczego wielbiciela. Przypadkowo raz kwiaty dostarcza Robert, który wciąż zabiega o spotkanie z Eduardem. Maria omyłkowo uznaje, że to Robert jest owym tajemniczym wielbicielem. Eduardo wyjaśnia Robertowi sytuację i nakłania go, by udawał wielbiciela Marii w zamian za kontrakt. Robert i Maria zakochują się w sobie. Intryga wychodzi jednak na jaw, a upokorzona Maria odrzuca Roberta. Ten nie rezygnuje i przesyła Marii orchidee, a nawet przebiera się za rycerza na białym koniu, aż wreszcie Maria mu wybacza.
Nagrody.
W 1943 roku film był nominowany do Oscara w trzech kategoriach:
Film był również nominowany w 2006 roku przez Amerykański Instytut Filmowy do listy 25 najlepszych filmów muzycznych wszech czasów.

</doc>
<doc id="2819827" url="https://pl.wikipedia.org/wiki?curid=2819827" title="Micraspius">
Micraspius



</doc>
<doc id="2819828" url="https://pl.wikipedia.org/wiki?curid=2819828" title="Fundulichthys">
Fundulichthys



</doc>
<doc id="2819838" url="https://pl.wikipedia.org/wiki?curid=2819838" title="Światło i mrok">
Światło i mrok

Światło i mrok – siódmy album studyjny zespołu Wilki wydany 6 listopada 2012 roku przez wytwórnię płytową Sony Music. Wydawnictwo promowane było utworem „Czystego serca”. Do piosenki zrealizowano teledysk, w którym wystąpili Joanna Kupińska i Paweł Iwanicki. Album został nagrany z dwoma nowymi muzykami zespołu – gitarzystą Maciejem Gładyszem i basistą Stanisławem Wróblem, którzy dołączyli do grupy w 2011 roku. Nad nowym krążkiem pracował także Andrzej Smolik, grający na instrumentach klawiszowych, ale nie występujący obecnie w składzie koncertowym.
Robert Gawliński o współpracy z nowym składem wypowiada się następująco:
8 stycznia 2013 roku opublikowany został drugi singel promujący, zatytułowany „Miłości kwiat nieśmiały”.

</doc>
<doc id="2819839" url="https://pl.wikipedia.org/wiki?curid=2819839" title="-ski">
-ski



</doc>
<doc id="2819841" url="https://pl.wikipedia.org/wiki?curid=2819841" title="Nibyłopatonosy">
Nibyłopatonosy



</doc>
<doc id="2819842" url="https://pl.wikipedia.org/wiki?curid=2819842" title="Jolanda i złodziej">
Jolanda i złodziej

Jolanda i złodziej (ang. "Yolanda and the Thief") – amerykański musical filmowy z 1945 roku w reżyserii Vincente'a Minnellego. W rolach głównych wystąpili w nim Fred Astaire, Lucille Bremer, Frank Morgan i Mildred Natwick. 

</doc>
<doc id="2819846" url="https://pl.wikipedia.org/wiki?curid=2819846" title="P&amp;W JT9D">
P&amp;W JT9D



</doc>
<doc id="2819848" url="https://pl.wikipedia.org/wiki?curid=2819848" title="Kessleria">
Kessleria



</doc>
<doc id="2819849" url="https://pl.wikipedia.org/wiki?curid=2819849" title="Hemiscaphirhynchus">
Hemiscaphirhynchus



</doc>
<doc id="2819850" url="https://pl.wikipedia.org/wiki?curid=2819850" title="Padam">
Padam

Padam – utwór muzyczny Marii Peszek z 2012 roku, napisany i wyprodukowany przez Michała „Foxa” Króla, jak i samą Peszek. Prapremiera piosenki odbyła się na antenie Programu III Polskiego Radia 7 września 2012. Wtedy też nagranie oficjalnie pojawiło się w serwisie YouTube, a 13 września zostało wydane jako pierwszy singel z płyty "Jezus Maria Peszek".

</doc>
<doc id="2819851" url="https://pl.wikipedia.org/wiki?curid=2819851" title="Ewelina Lisowska">
Ewelina Lisowska

Ewelina Monika Lisowska (ur. 23 sierpnia 1991 we Wrocławiu) – polska piosenkarka, autorka tekstów i kompozytorka.
Wydała cztery solowe albumy studyjne: "Aero-Plan" (2013), "Nowe Horyzonty" (2014), "Ponad Wszystko" (2016) i "Cztery" (2018). Dwie wydane przez nią płyty dotarły na szczyt listy najchętniej kupowanych albumów w Polsce. Za sprzedaż swoich albumów otrzymała dwie złote płyty.
Laureatka nagród muzycznych, takich jak Eska Music Awards kategoriach "Najlepszy hit" („W stronę słońca”), "Najlepszy debiut" oraz "Najlepszy artysta w sieci, 51. KFPP w Opolu, SuperPremiera Onetu („We mgle”)" czy SuperJedynki. Zdobyła też nominacje, m.in. do MTV Europe Music Awards 2013, TOPtrendy 2014 i Polsat Sopot Festival.
Zwyciężczyni czwartej edycji programu Dancing with the Stars. Taniec z gwiazdami. Artystka była uczestniczką lub gościem w kilku programach rozrywkowych, m.in. zdobyła trzecie miejsce w programie Twoja Twarz Brzmi Znajomo. Użyczyła głosu pierwszoplanowym postaciom w filmach animowanych "Rysiek Lwie Serce" i "Książę Czaruś" oraz wystąpiła w dwóch ogólnopolskich kampaniach reklamowych. Prowadzi czynnie działalność charytatywną.
Materiały wideo na oficjalnych kanałach Eweliny Lisowskiej w serwisie YouTube mają ponad 170 mln wyświetleń. Od listopada 2018 publikuje materiały w aplikacji TikTok, gdzie obserwuje ją 500 tys. użytkowników, a pod nagraniami zebrała łącznie 7 mln polubień.
Życiorys.
Jest córką rolnika i nauczycielki pracującej w szkole podstawowej. Ma trójkę młodszego rodzeństwa, brata Krzysztofa i dwie siostry, Aleksandrę i Alicję. Wychowała się w Cerekwicy. Ukończyła Szkołę Muzyczną I stopnia im. Grażyny Bacewicz we Wrocławiu w klasie gitary klasycznej. Od 2016 amatorsko trenuje kick-boxing.
Kariera zawodowa.
W 2007 została wokalistką post hardcore’owego zespołu Nurth, w którym występowała pod pseudonimem Evelynn. Obok melodyjnego śpiewu wykorzystywała także growl. W 2008 i 2011 bez powodzenia brała udział w przesłuchaniach do "Mam talent!", programu typu talent show produkowanego przez TVN. W 2012 dotarła do półfinału drugiej edycji programu TVN "X Factor". Niedługo później podpisała kontrakt wydawniczy z wytwórnią muzyczną HQT Music Group.
7 sierpnia 2012 wydała debiutancką EPkę, zatytułowaną po prostu "Ewelina Lisowska". Minialbum promowała piosenką „Nieodporny rozum”, do której został zrealizowany teledysk w reżyserii Dariusza Szermanowicza. Z singlem dotarła m.in. do 1. miejsca zestawienia AirPlay oraz 6. miejsca listy najlepszych piosenek 2012 według słuchaczy Radia Zet, 3. miejsca wg słuchaczy Radia Eska i 7. miejsca wg słuchaczy radia RMF FM. 10 grudnia 2012 zaprezentowała singiel „W stronę słońca”, który w serwisie YouTube odsłuchany został ponad dwa miliony razy w ciągu tygodnia i dzięki temu znalazł się na liście najchętniej odtwarzanych materiałów muzycznych na świecie.
26 kwietnia 2013 zaprezentowała trzeci singiel, „Jutra nie będzie”, którym promowała debiutancki album studyjny pt. "Aero-Plan", który został wydany 7 maja. Z płytą zadebiutowała na 10. miejscu listy OLiS. 8 czerwca z utworem „W stronę słońca” wystąpiła w koncercie „Największe przeboje roku” na festiwalu TOPtrendy 2013 w Sopocie. Również wystąpiła gościnnie w programie "Top Model". 15 czerwca podczas 50. KFPP w Opolu otrzymała SuperJedynkę w kategorii "SuperArtystka". 3 sierpnia podczas gali Eska Music Awards 2013 nagrodzona została w kategoriach "Najlepszy hit" („W stronę słońca”), "Najlepszy debiut" oraz "Najlepszy artysta w sieci". Dzień później wystąpiła jako support przed koncertem Nelly Furtado podczas finału światowych regat Tall Ships’ Races w Szczecinie. We wrześniu została nominowana do nagrody MTV Europe Music Awards 2013 w kategorii "Najlepszy polski wykonawca". Również w 2013 napisała piosenkę „Na zawsze” na debiutancki album Dawida Kwiatkowskiego pt. "9893", użyczyła głosu Natalii w filmie animowanym "Rysiek Lwie Serce" oraz została ambasadorką marki sklepów Media Expert; duża częstotliwość emisji spotów reklamowych wzbudził kontrowersje wśród widzów, a sama piosenkarka była krytykowana w ogólnopolskiej prasie za udział w reklamie. W grudniu 2013 fraza „Ewelina Lisowska” znalazła na 7. miejscu w kategorii "Najpopularniejsze osoby", 2. miejscu w kategorii "Najbardziej popularni polscy celebryci" oraz 2. miejscu w kategorii "Polska muzyka na topie" w corocznym zestawieniu najczęściej wyszukiwanych haseł w polskim internecie przygotowanym przez Google Zeitgeist.
1 maja 2014 wykonała własną interpretację przeboju Loony „Bailando” podczas koncertu „Tu bije serce Europy”, zorganizowanego przez TVP1 z okazji 10-lecia przystąpienia Polski do Unii Europejskiej. 26 maja wydała swój kolejny singiel, „We mgle”, z którym 6 czerwca wystąpiła w konkursie „SuperPremiery” na 51. KFPP w Opolu. Wcześniej, 30 maja, wystąpiła w koncercie „Królowie sieci” podczas pierwszego dnia festiwalu TOPtrendy 2014 wśród trzech artystów z największą liczbą sprzedanych singli w poprzedzającym roku w Polsce. Podczas koncertu odebrała wyróżnienie Cyfrowej Piosenki Roku, przyznanej przez ZPAV utworowi „W stronę słońca” za zajęcie 2. miejsca pod względem największej liczby sprzedanych singli w postaci cyfrowej w 2013. We wrześniu wyemitowano nowy sezon serialu TVP2 "Barwy szczęścia", gdzie w napisach końcowych wykorzystano jej przebój „We mgle”. 24 października wystąpiła jako gość muzyczny programu Telewizji Polsat "Dancing with the Stars. Taniec z gwiazdami", wykonując piosenkę „Na obcy ląd”. 28 października wydała drugi album studyjny pt. "Nowe horyzonty".
W 2015 wzięła udział w kampanii reklamowej firmy Mattel promującej lalkę „Barbie: rockowa księżniczka”, a w ramach kontraktu, poza zrealizowaniem spotów reklamowych i sesji zdjęciowych, zasiadła w jury konkursu „Barbie. Głos ma siłę!”. 18 maja wydała singiel „Zatrzymaj się”. 13 listopada 2015 zwyciężyła w finale czwartej edycji programu rozrywkowego Polsatu "Dancing with the Stars. Taniec z gwiazdami" (2015), tańcząc w parze z Tomaszem Barańskim; wcześniej odpadli z konkursu w szóstym odcinku, zajmując 6. miejsce, jednak ze względu na spowodowane kontuzją odejście Anny Cieślak powrócili do programu. Nagrodę w programie, Kryształową Kulę, przekazała na licytację charytatywną organizowaną przez Milickie Stowarzyszenie Przyjaciół Dzieci i Osób Niepełnosprawnych. W marcu 2016 gościła w jednym z odcinków programu TVP2 "Kocham cię, Polsko!". W czerwcu premierę miał teledysk do piosenki Ewy Farnej „Na ostrzu”, w którym wystąpiła. Pod koniec lipca 2016 wydała singiel „Prosta sprawa”, który uzyskał status podwójnie platynowej płyty. Utworem zapowiadała kolejny album studyjny pt. "Ponad wszystko", który wydała 4 listopada 2016. W październiku zrealizowała wideoklip do kolejnego singla z albumu – „Zrób to!”. Płytę promowała także singlami: „Zatrzymaj się” i „Niebo/Piekło”. 31 grudnia wystąpiła na imprezie sylwestrowej Polsatu w Katowicach, gdzie zaśpiewała single: „Prosta sprawa” i „Nieodporny rozum”.
14 lutego 2017 wydała kolejny teledysk do singla „Niebo/Piekło (Jaro Remix)” z trzeciej płyty "Ponad wszystko". Tego samego dnia zaczęto emisje serialu "Nickelodeon", "Jestem Franky", gdzie Lisowska zaśpiewała czołówkę. 5 czerwca zaprezentowała teledysk do utworu „W sercu miasta”. 17 września wystąpiła na "Koncercie muzyki tanecznej „After Party”" z piosenkami „W stronę słońca” i „Prosta sprawa” podczas 54. Krajowego Festiwalu Piosenki Polskiej w Opolu. 30 września wystąpiła gościnnie z okazji jubileuszu 10 lat obecności na polskiej scenie muzycznej Ewy Farnej w Hali Widowiskowo-Sportowej w Lubinie. Rok 2017 zakończyła występem podczas sylwestrowej imprezy TVN w Warszawie, gdzie zaśpiewała przeboje „Nieodporny rozum” i „W stronę słońca” oraz covery: „Beautiful People” Sii i Rihanny oraz „Chained to the Rhythm” Katy Perry.
7 kwietnia 2018 został wyemitowany odcinek programu TVP2 "Kocham cię, Polsko!", w którym Lisowska zaśpiewała utwór „W stronę słońca”, a kilka tygodni później wystąpiła w tym programie jako uczestniczka. 11 maja wystąpiła jako uczestniczka w programie TVP1 "Big Music Quiz". 25 maja 2018 wydała wideoklip do piosenki „T-shirt”, którą – wraz z „W sercu miasta” – umieściła na swym kolejnym albumie pt. "Cztery", wydanym 22 czerwca 2018. W lipcu wraz z Martą Gałuszewską i Honoratą Skarbek nagrała piosenkę „Tylko mój” promującą film animowany "Książę Czaruś", w którym użyczyła głosu Kopciuszkowi. 22 lipca i 31 sierpnia wystąpiła na koncercie TVP2 "Lato, Muzyka, Zabawa. Wakacyjna Trasa Dwójki". 31 grudnia wystąpiła na Stadionie Śląskim w Chorzowie podczas sylwestra z Polsatem, wykonała utwór Lady Gagi „Bad Romance” oraz swój hit „Prosta sprawa”. Następnie zagrała sylwestrowy koncert w Częstochowie. 27 lutego 2019 wystąpiła z piosenką „W stronę słońca” podczas koncertu "Artyści przeciw nienawiści" organizowanym w Łodzi. 26 kwietnia wystąpiła gościnnie w ósmym odcinku dziewiątej edycji programu "Dancing with the Stars. Taniec z gwiazdami", śpiewając w duecie z Danzelem piosenkę „Shallow”. 2 czerwca wystąpiła koncercie w Lubartowie zorganizowanym z okazji Dnia Dziecka przez Fundację Polsat. 6 czerwca wystąpiła w Opolu na koncercie TVP2 „Nie pytaj o Polskę”. 14 sierpnia wystąpiła w koncercie "Top of The Top Sopot Festival" emitowanym przez TVN. 20 września wystąpiła jako gość muzyczny podczas programu TVN 7 "Big Brother", wykonując utwór „Pokonamy sztorm”. W listopadzie wyemitowano finał 12. edycji programu "Twoja twarz brzmi znajomo", w którym zajęła trzecie miejsce; wcześniej wygrała dwa odcinki programu, wcielając się w Justynę Steczkowską i Edytę Górniak. 31 grudnia wystąpiła podczas koncertu sylwestrowego w Warszawie, który organizowała stacja TVN, gdzie zaśpiewała swoje utwory m.in. „Zrób to!” oraz „Nieodporny rozum”.
Wiosną 2020 gościła w jednym z odcinków programu TVP1 "To był rok!", w którym zaśpiewała hit Nancy Sinatry „These Boots Are Made for Walkin”. 16 maja opublikowała film „Wodospady”, który nagrała w ramach akcji "Hot16Challenge", do której została nominowana przez Damiana Ukeje. 5 września wystąpiła w Opolu na 57. Krajowym Festiwalu Polskiej Piosenki, wykonując piosenkę Danuty Rinn „Gdzie ci mężczyźni?”. 2 października miała miejsce premiera singla i teledysku „Nie mogę zapomnieć”, jest to pierwszy singiel wydany niezależnie, poza wytwórnią Universal Music Polska. 30 października wraz z Riot Games wydała singiel „More”, będący polską adaptacją ścieżki dźwiękowej znanej z gry "League of Legends". 31 października odwiedziła studio Dzień Dobry TVN, w którym zaprezentowała swój singiel „Nie mogę zapomnieć”. 31 października wystąpiła jako gość muzyczny podczas programu TVP2 "Ameryka da się lubić", wykonując utwór „Redneck woman”. 18 grudnia pojawiła się gościnnie w piosence Kaena „Kwarantanna”, do której nagrano teledysk. 18 grudnia został wyemitowany świąteczny, charytatywny odcinek programu "Twoja twarz brzmi znajomo", w którym Lisowska zaśpiewała piosenkę „Pada śnieg” w duecie z Krzysztofem Antkowiakiem. 15 grudnia wystąpiła na koncercie "Świąteczna Opowieść" w Kaplicy zamkowej na Wzgórzu Zamkowym w Lubinie.
Pod koniec stycznia 2021 przez kilka dni wraz z Filipem Chajzerem prowadziła program "Allegro dla WOŚP", sama na aukcję wystawiła koncert na pokładzie śmigłowca. 7 sierpnia Lisowska wystąpiła na koncercie "Wakacyjne hity wszech czasów", który był emitowany przez stacje TVP2, wykonując swój utwór „W stronę słońca”. We wrześniu został wyemitowany program "Fort Boyard" na platformie Viaplay, w którym wokalistka wzięła udział. Artystka zapowiedziała, że w 2023 roku planuje wydać piąty album studyjny z okazji jubileuszu dziesięciu lat obecności na polskiej scenie muzycznej. Jesienią 2021 dołączyła do drużyny Hokejowej Reprezentacji Artystów Polskich. 18 listopada wystąpiła m.in. z utworem „Nie ufaj” podczas wernisażu w Hali Koszyki w Warszawie. 31 grudnia Lisowska wystąpiła na polsatowskim koncercie "Sylwestrze Szczęścia" na Stadionie Śląskim, gdzie zaśpiewała kolejno „All Around The World”, „W stronę słońca”, „Freed from Desire” oraz wspólnie z Danzelem wykonała utwór „Shallow". 
14 stycznia 2022 wydała wspólnie z Kubańczykiem i Olą Ciupą soundtrack „Wartości” wraz z teledyskiem, promujący najnowszy film Patryka Vegi. 30 stycznia wystąpiła w domu kultury w Bielsku Podlaskim podczas 30. Finału "WOŚP". 1 lutego pojawiła się na premierze filmu "Miłość, seks i pandemia" Patryka Vegi, do którego nagrała piosenkę, którą 5 lutego wraz z Kubańczykiem zaprezentowała telewidzom programu "Dzień Dobry TVN". 27 maja wystąpiła gali finałowej Miss Polonia, której finał transmitowany był na antenie TVP2. 6 grudnia wystąpiła na "Wielkim Koncercie Piosenek Świątecznych TVP" wykonując utwory: „Pada śnieg, pada śnieg” oraz wspólnie w tercecie z Roksaną Węgiel i Kasią Moś zaśpiewały piosenkę „Kto wie?".

</doc>
<doc id="2819852" url="https://pl.wikipedia.org/wiki?curid=2819852" title="Açaí na tigela">
Açaí na tigela

Açaí na tigela („açaí w misce”) – brazylijska potrawa z mrożonego musu z owoców euterpy warzywnej (açaí) zmiksowanymi z guaraną, posypany granolą lub muesli i podawany jak koktajl w szklance lub w misce, zwykle z bananami lub innymi owocami.
"Açaí na tigela" jest bardzo popularne w Rio de Janeiro, Florianópolis i wzdłuż całego północno-wschodniego wybrzeża, gdzie sprzedawane jest na nadmorskich promenadach, w spotach surfingowych, a także w barach z sokami i smoothies w wielu brazylijskich miastach.

</doc>
<doc id="2819856" url="https://pl.wikipedia.org/wiki?curid=2819856" title="Simon R. Green">
Simon R. Green

Simon Richard Green (ur. 25 sierpnia 1955) – brytyjski pisarz science fiction i fantasy.
Green urodził się w Bradford on Avon, w hrabstwie Wiltshire. Ukończył 2 kierunki studiów – nowożytną filologię angielską i literaturę amerykańską – na Uniwersytecie Leicester. Rozpoczął swoją karierę pisarską w 1973, swoją pierwszą powieść "Manslayer" sprzedał w 1976. W 1979 opublikował swoją pełnoprawną pracę, "Awake, Awake, Ye Northern Winds". Początek sukcesu Greena rozpoczął się w 1988 gdy sprzedał 7 opowiadań i gdy w 1989 otrzymał prawa do napisania opowiadań na podstawie filmu "" Kevina Costnera, których sprzedał 370,000 kopii.
Od 1990 Green napisał wiele więcej powieści i opowiadań, co czyni go najbardziej płodnym autorem science fiction obecnych czasów. Simon R. Green obecnie mieszka w Bradford on Avon, w Wiltshire w Wielkiej Brytanii, gdzie nadal pisze.
Bibliografia.
Większość prac Greena dzieje się w jednym fikcyjnym świecie, zawierającym wiele wymiarów które zamieszkują bohaterowie lub pomiędzy którymi się poruszają. Mimo że użycie postaci czy zapożyczeń z innych powieści jest ograniczone do wspomnień lub krótkich występów cameo, kilka opowiadań Greena używa w widoczny sposób postaci z innych prac w sposób znaczący dla serii. Poza kilkoma wyjątkami prace Greena można podzielić na kilka różnych cykli i samodzielnych opowiadań.
Cykle.
Cykl "The Twilight of the Empire".
Osadzona w popularnym uniwersum Deathstalkera. „Mistworld” opowiada historię ataku Cesarstwa na wolną planetę Mistworld, przystani wyjętych spod prawa i buntowników, używając Tyfusowej Marry. „Gostworld” wprowadza kapitana Silence i jego załogę gdy odpowiadają wołanie o pomoc (domniemanie) umarłej planety Unseeli. 'Hellworld' przedstawia Kapitana Huntera i jego zwiadowców, który utkwili na upiornej planecie.
Wszystkie 3 opowiadania wprowadzają bohaterów, którzy później pojawiają się w cyklu "Deathstalker" lub odnoszą się do wydarzeń, które są z nim powiązane.
Cykl The "Deathstalker".
Cykl The "Deathstalker" to częściowo parodia oper kosmicznych charakterystycznych dla lat 1950, opowiedziana z najwyższą pogardą do tego co prawdopodobne, jednocześnie bardzo krwawa.
Cykl The "Hawk i Fisher".
Hawk i Fisher to mąż i żona, oddział straży miejskiej, funkcjonującej jako współczesna policja w świecie fantasy zmieszanym ze średniowieczem, renesansem i rewolucją przemysłową. Żyją w Przystani, mieście tak skorumpowanym, że bez przeszkód mogą powiedzieć, że są jedynymi którzy nigdy nie wzięli łapówki. Stawiają czołu wszystkiemu - od kieszonkowca do szerokiej skali destruktywnej magii.
Cykl The "Forest Kingdom".
Seria skupia się na bohaterach i wydarzeniach z północnych obszarów Dolnych Królestw, tego samego królestwa, które zawiera wysuniętą na południe Przystań (miejsce akcji cyklu Hawk i Fisher).
Cykl The "Secret History".
Seria miała być trylogią, jednak z powodu dużej popularności książek Simon R. Green kontynuował serię. Tytuły kolejnych powieści nawiązują do znanego cyklu powieściowego o słynnym szpiegu.
Cykl The "Nightside".
Seria opowiadań fantasy skupiająca się na protagoniście Johnie Taylorze. Umiejscowiona w „Nightside”, ukrytym obszarze w Londynie w którym istnieje magia i zaawansowana technologia.

</doc>
<doc id="2819857" url="https://pl.wikipedia.org/wiki?curid=2819857" title="Ludzie psy">
Ludzie psy

Ludzie psy – utwór muzyczny Marii Peszek z 2012 roku, napisany i wyprodukowany przez Michała „Foxa” Króla, jak i samą Peszek. Piosenka otwiera płytę "Jezus Maria Peszek" i została wydana jako drugi singel z tego krążka 6 listopada 2012. Nagranie spotkało się z pozytywnymi ocenami recenzentów, a dziennikarka Karolina Korwin Piotrowska określiła je nawet jednym z najlepszych polskich utworów ostatnich 25 lat.
Teledysk.
Teledysk do piosenki został zrealizowany przez Studio Huncwot, a jego premiera odbyła się 22 listopada 2012. Wideoklip składa się wyłącznie z serii krótkich ujęć przedstawiających w zbliżeniu twarz Peszek poddawaną różnym, często nieprzyjemnym zabiegom. Sprowokowało to porównania do teledysków „Hunter” Björk i „Buttons” Sii.
Wydaniu klipu towarzyszyła akcja „Róbmy klip”, w ramach której na specjalnej stronie www.ludziepsy.pl każdy mógł dowolnie edytować losowo wybraną klatkę teledysku współtworząc w ten sposób jego alternatywną wersję. Akcja trwała kilka tygodni i łącznie zgłoszono ok. 30 tysięcy pomysłów. Nowa wersja została przedstawiona 18 stycznia 2013.

</doc>
<doc id="2819860" url="https://pl.wikipedia.org/wiki?curid=2819860" title="Myersiscus">
Myersiscus



</doc>
<doc id="2819861" url="https://pl.wikipedia.org/wiki?curid=2819861" title="General Electric GE90">
General Electric GE90

General Electric GE90 – seria silników turbowentylatorowych o dużym stosunku dwuprzepływowości firmy General Electric. Montowany jest wyłącznie na samolotach Boeing 777. Wszedł do służby w 1995.
Jest to jeden z największych skonstruowanych kiedykolwiek silników lotniczych. Średnica samego wentylatora wynosi 3,25 metra, a średnica silnika w obudowie – 3,53 metra.
Historia i Projekt.
Pierwszy Boeing 777 z silnikami GE90-77B został dostarczony liniom British Airways 12 listopada 1995, jednak pierwsze silniki miały problemy ze zużywającymi się łożyskami co doprowadziło do wycofania tych samolotów z tras transatlantyckich w 1997 przez British Airways. Po usunięciu usterek i wprowadzenia ulepszonej wersji silnika na rynek samoloty wróciły do obsługi tras dalekodystansowych jeszcze w tym samym roku.
W samolotach Boeing 777-200LR/-300ER montowane są wyłącznie silniki GE90 o największych osiągach (GE90-110B/-115B).
Silniki GE90 są największymi silnikami w historii lotnictwa, średnica wentylatora pierwowzoru całej serii wynosi 3,12 m, największy wariant, GE90-115B ma średnicę wentylatora 3,25 m. Zmontowane silniki ze względu na swoje gabaryty mogą być transportowane tylko przez duże maszyny transportowe (np. An-124). Jeśli wentylator zostanie zdjęty z rdzenia, wówczas do transportu można użyć Boeinga 747F. GE90-115B jest na tyle silny, że podczas testów na Boeingu 747 należącym do GE, w czasie testów niskich prędkości, na pełnej mocy zdołał utrzymać maszynę w powietrzu.
Rekordy.
Według księgi rekordów Guinnessa silnik ustanowił 2 rekordy, pierwszy dotyczy siły ciągu. Podczas testów w ośrodku GE w stanie Ohio silnik GE90-115B uzyskał ciąg 569 kN, pokonując rekord, który dotychczas wynosił 546,98 kN.
10 listopada 2005 silnik z serii GE90 zapisał się w księdze rekordów Guinnessa po raz drugi. Boeing 777-200LR z silnikami GE90-110B1 wykonał najdłuższy na świecie lot bez międzylądowania, choć nie był to lot komercyjny, na pokładzie znajdowali się dziennikarze oraz zaproszeni goście. Samolot wystartował z Hongkongu, a wylądował w Londynie, jednak poleciał dłuższą trasą w kierunku wschodnim, nad Pacyfikiem, USA oraz Atlantykiem. Przez 22 godziny i 42 minuty samolot pokonał dystans 21 601 km.

</doc>
<doc id="2819863" url="https://pl.wikipedia.org/wiki?curid=2819863" title="Aleksander Jurkiewicz">
Aleksander Jurkiewicz

Aleksander Jurkiewicz (ur. 1953 w Krakowie) – polski artysta plastyk.
Dorobek twórczy.
Od roku 1978 związany z twórczością sakralną
Trudno byłoby wymienić wszystkie dokonania twórczości sakralnej Aleksandra Jurkiewicza, ale skupiając się na tych ważniejszych, wymienić należałoby:
 - projekt stylizowanej przykrywy do barokowej, kamiennej chrzcielnicy – kościół w Mogilanach
Od tej pory artysta zajmuje się jedynie malarstwem sztalugowym we własnej pracowni w Mogilanach koło Krakowa, gdzie obecnie mieszka.

</doc>
<doc id="2819865" url="https://pl.wikipedia.org/wiki?curid=2819865" title="Takashi Inui">
Takashi Inui

 – japoński piłkarz grający na pozycji ofensywnego pomocnika. Od 2019 roku jest zawodnikiem klubu SD Eibar.
Kariera klubowa.
Swoją karierę piłkarską Inui rozpoczynał w szkolnych klubach Saison Football Club i Yasu High School. W 2007 roku został zawodnikiem zespół Yokohama F. Marinos. 10 marca 2007 zadebiutował w jego barwach w J-League w przegranym 0:1 wyjazdowym meczu z Yokohamą FC. W zespole Marinos rozegrał 7 meczów w 2007 roku.
W 2008 roku Inui został wypożyczony do Cerezo Osaka. W Cerezo swój debiut zanotował 6 lipca 2008 w przegranym 0:1 domowym meczu z Saganem Tosu. W 2009 roku podpisał stały kontrakt z zespołem Cerezo. Na koniec sezonu 2009 awansował z Cerezo z drugiej do pierwszej ligi. W Cerezo grał do lata 2011.
W 2011 roku Inui przeszedł do VfL Bochum. Swój debiut w 2. Bundeslidze zaliczył 12 sierpnia 2011 w przegranym 1:2 domowym meczu z FC St. Pauli. W Bochum był podstawowym zawodnikiem. Rozegrał 30 meczów i strzelił 7 goli.
W 2012 roku Inui został zawodnikiem beniaminka pierwszej ligi niemieckiej, Eintrachtu Frankfurt. W Eintrachcie zadebiutował 25 sierpnia 2012 w zwycięskim 3:1 domowym meczu z Bayerem 04 Leverkusen. 16 września 2012 w domowym meczu z Hamburgerem SV (3:2) strzelił swojego pierwszego gola w barwach Eintrachtu.
Kariera reprezentacyjna.
W reprezentacji Japonii Inui zadebiutował 20 stycznia 2009 roku w wygranym 2:1 meczu kwalifikacjach do Pucharu Azji 2011 z Jemenem, rozegranym w Kumamoto.

</doc>
<doc id="2819866" url="https://pl.wikipedia.org/wiki?curid=2819866" title="Budrysówka">
Budrysówka

Budrysówka (oryginalnie duffle coat) – krótki, męski płaszcz (najczęściej przed kolana) uszyty z grubej, wełnianej tkaniny, posiadający kaptur. Jest strojem półformalnym. Zwykle występuje w beżu i granacie. Swój rodowód wywodzi z brytyjskiej marynarki wojennej.
Historia.
Podczas I wojny światowej płaszcz noszony był przez Royal Navy. Noszony był przez żołnierzy pływających na otwartych mostkach okrętów, pływających po Morzu Północnym. Typowy kolor wojskowy tego płaszcza to beż. Po II wojnie światowej płaszcz upowszechnił się dzięki brytyjskim przedsiębiorcom.
Budowa.
Cechy wyróżniające budrysówkę to:

</doc>
<doc id="2819869" url="https://pl.wikipedia.org/wiki?curid=2819869" title="Hala nr 14 MTP">
Hala nr 14 MTP

Hala nr 14 – nieistniejąca hala wystawiennicza Międzynarodowych Targów Poznańskich zlokalizowana przy wjeździe od strony ulicy Bukowskiej. Obecnie w tym miejscu stoi hala nr 6.
Lata 50. i 60. XX wieku upłynęły na terenach targowych pod znakiem rywalizacji technologicznej i architektonicznej państw bloku socjalistycznego i Zachodu. Jednym z polskich osiągnięć tego wyścigu była żelbetowa Hala nr 14 - pierwsza na terenach MTP w znacznym stopniu podpiwniczona i posiadająca zjazd dla pojazdów do części podziemnej. Oświetlenie obiektu było w dużym stopniu naturalne - zapewniały je przeszklone ściany od strony wschodniej.

</doc>
<doc id="2819875" url="https://pl.wikipedia.org/wiki?curid=2819875" title="Svišťovská dolina">
Svišťovská dolina



</doc>
<doc id="2819876" url="https://pl.wikipedia.org/wiki?curid=2819876" title="Svišťová dolina Širokej">
Svišťová dolina Širokej



</doc>
<doc id="2819877" url="https://pl.wikipedia.org/wiki?curid=2819877" title="Kokusai Ki-105">
Kokusai Ki-105

Kokusai Ki-105 Ohtori (jap. 鳳, dosł. Feniks) – japoński samolot transportowy powstały jako modyfikacja szybowca Kokusai Ku-7, mający w zamierzeniu służyć do transportu paliwa z Sumatry do Japonii. Zbudowano tylko dziewięć prototypów.
Historia.
Kokusai Ki-105 powstał w wyniku modyfikacji szybowca Kokusai Ku-7 poprzez dodanie mu dwóch 14-cylindrowych silników gwiazdowych typu Mitsubishi Ha-26_II o mocy 940 KM każdy. Samolot początkowo nosił oznaczenie Ku-7-II.
Pierwsze dziewięć prototypów powstało w kwietniu 1945, planowano budowę przynajmniej 300 samolotów tego typu. Samoloty miał służyć do transportu paliwa pomiędzy Sumatrą a Japonią. W typowym locie samolot spalałby 80% przewożonego przez siebie paliwa, ale w krytycznej sytuacji spowodowanej brakiem paliwa w Japonii nawet takie rozwiązanie zostało uznane za akceptowalne.

</doc>
<doc id="2819879" url="https://pl.wikipedia.org/wiki?curid=2819879" title="Uwaga! Czarny parasol!">
Uwaga! Czarny parasol!

Uwaga! Czarny parasol! – powieść dla młodzieży Adama Bahdaja z 1963.
Opis fabuły.
Para nastoletnich detektywów, Kubuś i Hipcia, rozwiązuje zagadkę czarnego parasola, którego szuka wiele osób w całej Warszawie. 

</doc>
<doc id="2819880" url="https://pl.wikipedia.org/wiki?curid=2819880" title="Żarłacz brunatny">
Żarłacz brunatny

Żarłacz brunatny, żarłacz brunatny atlantycki, żarłacz Milberta ("Carcharhinus plumbeus") – gatunek rekina z rodziny żarłaczowatych (Carcharhinidae). Zamieszkuje ciepłe tropikalne i umiarkowane wody wszystkich oceanów. Preferuje przydenne obszary między innymi wzdłuż szelfów kontynentalnych. Spotykany najczęściej na głębokości od 20 do 65 metrów, choć przebywa czasami zarówno w płytszych, jak i w dużo głębszych wodach. Osiąga maksymalnie 2,8–3 m długości i wagę 90 kg. Posiada wydłużone, masywne ciało o ciemniejszym grzbiecie, zaokrąglony wygięty ku dołowi pysk z heterodontycznym uzębieniem. Charakterystyczne płetwy piersiowe są duże, mocno wygięte ze stosunkowo głębokim dalszym wycięciem. Na końcu górnego łuku płetwy ogonowej widoczny jest trójkątny fałd skórny.
Poluje w pobliżu dna oceanicznego. Żywi się rybami kostnoszkieletowymi, rybami chrzęstnoszkieletowymi, mięczakami i skorupiakami. Rekin ten pożywia się przez cały dzień, lecz w nocy staje się bardziej aktywny. Podobnie jak inne żarłaczowate, jest żyworodny. Embriony aż do momentu narodzin pobierają składniki pokarmowe poprzez łożysko pęcherzyka żółtkowego połączone ze śluzówką macicy matki. Jednorazowo samice rodzą od 6 do 13 młodych. Ciąża trwa 8–12 miesięcy, w zależności od położenia geograficznego. Młode padają często ofiarą większych rekinów. Międzynarodowa Unia Ochrony Przyrody (IUCN) uznała żarłacza brunatnego za gatunek narażony na wyginięcie (VU).
Taksonomia i filogenetyka.
W 1827 roku Giovanni Domenico Nardo opisał żarłacza brunatnego jako "Squalus plumbeus", bazując na osobniku wyłowionym z Morza Adriatyckiego. Epitet "plumbeus" pochodzi z łaciny i oznacza „ołowiany”. W 1841 roku Johannes Peter Müller i Jakob Henle przemianowali go na "Eulamia milberti". Późniejsi autorzy uznali rodzaj "Eulamia" za młodszy synonim rodzaju "Carcharhinus". Od tego czasu stosowano różne nazwy naukowe tego gatunku w poszczególnych klasyfikacjach. Nazwa gatunkowa "C. milberti" używana była przez długi czas z powodu mylnego przekonania, że żarłacze brunatne z Atlantyku i Pacyfiku należą do osobnych gatunków. Później uznano ją za młodszy synonim "C. plumbeus".
Na podstawie podobieństw morfologicznych Jack Garrick w 1982 roku zgrupował żarłacza brunatnego z żarłaczem karaibskim ("C. perezi") i "Carcharhinus altimus". W 1988 roku Leonardo Compagno sklasyfikował ten gatunek razem z żarłaczem srebrnopłetwym ("C. albimarginatus"), żarłaczem galapagoskim ("C. galapagensis"), żarłaczem białopłetwym ("C. longimanus"), żarłaczem ciemnoskórym ("C. obscurus") i "C. altimus" w tak zwanej „grupie obscurus”. Analiza filogenetyczna na podstawie danych allozymowych, opublikowanych przez Gavina Naylora w 1992 roku, wskazuje, że żarłacz brunatny jest taksonem siostrzanym z "C. altimus" i tworzy razem z nim wspólny klad.
Analiza mitochondrialnego locus NADH-2 przeprowadzona przez Naylora i współautorów w 2012, wykazała odrębność gatunkową dla populacji zamieszkujących Atlantyk i Indopacyfik. Biorąc pod uwagę osiągnięte wyniki oraz fakt, że osobnik typowy dla gatunku "C. plumbeus" pochodzi z Morza Adriatyckiego, badacze zaproponowali pozostawienie epitetu "C. plumbeus" dla populacji atlantyckiej oraz tymczasową nazwę "C. cf. plumbeus" dla populacji indopacyficznej. Co więcej, uznano, że jeżeli późniejsze badania potwierdzą ważność i odrębność obu gatunków, konieczne może być wskrzeszenie "C. japonicus" (Temminck i Schlegal, 1850).
Występowanie i środowisko.
Żarłacz brunatny występuje w tropikalnych i umiarkowanych wodach całego świata. Jest najczęściej występującym gatunkiem dużego rekina w wodach zachodniego Atlantyku, gdzie spotkać go można od Nowej Fundlandii poprzez Zatokę Meksykańską i Morze Karaibskie po północne krańce Wenezueli i dalej na południu wzdłuż wybrzeży wschodniej Brazylii i Urugwaju. Na wschodzie spotyka się go w całym Morzu Śródziemnym, wokół Wysp Zielonego Przylądka oraz u wybrzeży Gwinei, Sierra Leone, Liberii, Nigerii, Kamerunu i Angoli. Na wschodzie Pacyfiku bytuje jedynie wokół Archipelagu Ravillagigedo, Wysp Galapagos oraz na Hawajach. Na zachodzie Oceanu Spokojnego występuje w Morzu Żółtym i Morzu Południowochińskim od Półwyspu Koreańskiego po południowe krańce Półwyspu Indochińskiego na północy oraz u wybrzeży północno-zachodniej Australii i Nowej Kaledonii na południu. W wodach Oceanu Indyjskiego spotykany jest w Morzu Czerwonym, Zatoce Perskiej, u wybrzeży południowo-wschodniej Afryki, wokół Madagaskaru, na Komorach, Maskarenach oraz u wybrzeży północno-zachodniej Australii.
Zamieszkuje przydenne rejony płytkich wód przybrzeżnych, w tym wzdłuż krawędzi szelfów kontynentalnych, na obszarach podwodnych płaskowyżów (jak Grzbiet Maskareński) i wyspowych teras. Często spotykany jest również w portach, estuariach, ujściach rzek i zatok, w wodach o wysokiej mętności. Pomimo tego żarłacz brunatny to gatunek typowo słonowodny, nietolerujący wody słodkiej. Preferuje miękkie, muliste lub piaszczyste dno morskie, unikając obszarów raf koralowych. Bytuje najczęściej na głębokości 20–65 m, choć spotykany jest również dużo głębiej podczas migracji.
Podobnie jak w przypadku innych rekinów, żarłacz brunatny sezonowo migruje. Powodem takiego zachowania mogą być zmiany temperatur lub prądy morskie. W zachodnich wodach Atlantyku dorosłe osobniki podczas cieplejszych miesięcy wędrują na północ od Cape Cod, by powrócić na południe w okresie zimniejszym. Samce migrują wcześniej niż samice, przebywają też w głębszych wodach. Samce wędrują najczęściej w większych grupach, samice zaś osobno. Uważa się, że populacje zamieszkujące wybrzeża południowo-wschodniej Afryki również biorą udział w sezonowych migracjach. Nie odnotowano wędrówek wśród rekinów zamieszkujących Hawaje. Ze względu na duże odległości pomiędzy poszczególnymi siedliskami rekiny te zdolne są prawdopodobnie do długich pelagicznych wędrówek. Jednakże udokumentowane przypadki takich zachowań były bardziej wynikiem pojedynczych przypadkowych wędrówek, niż stałych i długich sezonowych migracji.
Cechy morfologiczne.
Żarłacz brunatny posiada długie, masywne i wrzecionowate ciało typowe dla przedstawicieli rodzaju "Carcharhinus". Cechą charakterystyczną jest duża, mocno wygięta pierwsza płetwa grzbietowa ze stosunkowo głębokim dystalnym wycięciem, której proksymalna krawędź podstawy nie pokrywa się z dalszą krawędzią podstawy płetw piersiowych. Posiada zaokrąglony wygięty ku dołowi pysk z U-kształtnym otworem gębowym. Uzębienie heterodontyczne. Górne zęby mają kształt równobocznych trójkątów o ząbkowanej krawędzi i masywnej szerokiej podstawie, dolne są haczykowate i spiczaste, owalne w przekroju o równych krawędziach i szerokiej niskiej podstawie. Podobnie jak inne rekiny, również i żarłacz brunatny posiada kilkanaście rzędów zębów. Oczy są duże, z fałdami półksiężycowatymi spojówek ochraniającymi migotkę. Za nimi mieści się owalna tryskawka. Szczeliny skrzelowe nie są tak równe, jak np. u żarłacza karaibskiego, pierwsza z nich jest prawie dwukrotnie dłuższa od ostatniej, piątej. Płetwy piersiowe są stosunkowo długie, lekko zagięte, zaokrąglone na końcu sierpa. Romboidalna druga płetwa grzbietowa, jak i płetwy brzuszne, posiada wolną dystalną końcówkę. U samca z części płetw brzusznych wykształcił się narząd kopulacyjny zwany pterygopodium. Płetwa odbytowa jest mocno wygięta ku tyłowi. Duża i szeroka płetwa ogonowa cechuje się asymetrycznością i heterocerkicznością. Dolny łuk płetwy ogonowej jest dużo krótszy od górnego łuku, na końcu którego rekin ten posiada wyraźnie zaznaczony trójkątny fałd skórny, czasami poprzedzony niewielkim, prostym wycięciem.
Skórę pokrywają połyskujące łuski plakoidalne zwane "skórnymi zębami". Grzbiet cechuje się barwą ciemnoniebieską, szarą lub nawet brunatną. Spód ciała jest jasny, najczęściej koloru białego lub błękitnego. Płetwy, oprócz pierwszej płetwy grzbietowej, są ciemniejsze od korpusu. Żarłacz brunatny to stosunkowo duży rekin, osiągający maksymalnie 2,8–3 m długości, najczęściej nie przekracza znacznie 2 m. Samca różni od samicy głównie wielkość (cecha dymorfizmu płciowego). Samiec osiąga do 45–60 kg wagi, samica zaś 70–90 kg.
Odżywianie.
Żarłacz brunatny poluje głównie na żyjące przy dnie małe ryby, mięczaki i skorupiaki. Żywi się najczęściej rybami kostnoszkieletowymi, rybami węgorzokształtnymi, drętwokształtnymi, rajokształtnymi i koleniowatymi ("Squalus acanthias"), żarłaczowatymi ("Rhizoprionodon terraenovae"), młotowatymi ("Sphyrna tiburo"), ośmiornicami, kałamarnicami, małżami, krewetkami i krabami (z rodzajów "Callinectes", "Cancer" i "Ovalipes"). Rekin ten pożywia się przez cały dzień, lecz w nocy staje się bardziej aktywny. Wysoki procent wyłowionych osobników miało pełne żołądki i duże zdrowe wątroby. Na tej podstawie uważa się, że gatunek ten posiada bardzo wydajną strategię pokarmową, pobierając pożywienie dużo regularniej, niż ma to miejsce u innych przedstawicieli "Carcharhinus". Młode żarłacze padają niekiedy ofiarą większych rekinów, głównie żarłacza tępogłowego i żarłacza tygrysiego. Zwierzę to – poza krwią – przyciągają dźwięki o niskiej częstotliwości, wydawane przez zagrożoną lub ranną ofiarę, które odbiera za pomocą specjalnych receptorów umieszczonych na spodzie pyska. Atak przebiega błyskawicznie. Z uwagi na małe rozmiary swoich ofiar żarłacz brunatny najczęściej połyka ofiarę w całości. Młode osobniki żywią się głównie krewetkami ("Lysiosquilla scabricauda"), krabami ("Callinectes sapidus") i mięczakami.
Cykl życiowy.
Podobnie jak inne żarłaczowate, jest żyworodny. Osiąga dojrzałość płciową w wieku około 7-8 lat, przy długości 130–180 cm (samiec) i 145–180 cm (samica). Na półkuli północnej żarłacze brunatne kopulują od maja do czerwca, w przeciwieństwie do osobników zamieszkujących południową półkulę, gdzie odbywa się to od października do stycznia. W tym okresie pobudzone samce uporczywie próbują doprowadzić do kopulacji, często w sposób agresywny, gryząc samicę w okolicy płetwy grzbietowej. Jest to typowe zachowanie dla żarłaczowatych. Często u samic zauważyć można liczne blizny na grzbiecie. Kopulacja odbywa się za pomocą pterygopodium, narządu wykształconego z dystalnych fragmentów płetw brzusznych u samców.
Ciąża może trwać od 8 do 12 miesięcy, w zależności od położenia geograficznego. W zachodniej części Oceanu Atlantyckiego ciąża trwa około 9 miesięcy, podczas gdy u wybrzeży południowo-wschodniej Afryki okres ten może wynosić nawet 12 miesięcy. Samice zachodzą w ciążę co drugi lub co trzeci rok. Embriony w ciele matki zużywają zapasy żółtka z pęcherzyka żółtkowego, który później łączy się ze ścianą macicy, tworząc tzw. łożysko żółtkowe, dzięki któremu dostarczane jest pożywianie z organizmu samicy. W zachodnim Atlantyku młode rodzą się od lutego do kwietnia, w wodach południowo-wschodniej Afryki od września do lutego. Poród następuje w płytkich przybrzeżnych wodach, dużo bezpieczniejszych od otwartej toni głębszych wód. Dzięki temu młode są lepiej chronione od ataków drapieżników, głównie żarłaczy tygrysich, często polujących na młode rekiny brunatne. Na zachodzie Atlantyku młode często przebywają w zatokach i ujściach rzek od Delaware po Karolinę Północną. Podobnie jak w przypadku okresu kopulacji i długości ciąży, również w przypadku wielkości miotu dużą rolę odgrywa położenie geograficzne. W Morzu Południowochińskim samica rodzi zazwyczaj 6-13 młodych, natomiast na Hawajach zwykle 7-8. Niezależnie od miejsca liczba młodych zależy od wielkości matki, im większa samica, tym większy miot. Stosunek płci w miocie jest zazwyczaj równy jeden. Nowo narodzone młode, mierzące 56–75 cm, przypominają z wyglądu dorosłe osobniki, choć z początku są bardziej smuklejsze i posiadają stosunkowo mniejszą płetwę grzbietową. Młode pozostają w płytkich przybrzeżnych wodach przez kilka lat. Typowe dla dorosłych osobników migracje zaczynają najczęściej w wieku 5 lat. Samce żyją nieznacznie krócej od samic. Średnia długość życia wynosi 20 lat (maksymalnie 30). Osobniki trzymane w niewoli żyją prawie dwukrotnie krócej.
Relacje z ludźmi.
Żarłacz brunatny odgrywa ważną rolę w komercyjnych połowach rekinów wzdłuż wschodniego wybrzeża Stanów Zjednoczonych z powodu swojej liczebności, stosunkowo dużych rozmiarów, smacznego mięsa i dużych płetw grzbietowych. Stanowi 60% połowów na tamtych wodach. Poławiany jest również w wodach wschodniego Atlantyku oraz w Morzu Południowochińskim, gdzie cenione są głównie jego płetwy, ale również mięso, skóra i olej z wątroby. Ponadto poluje się na te ryby sportowo. Gatunek ten uważany jest za niegroźny dla ludzi, choć z powodu sporych rozmiarów może być potencjalnie niebezpieczny. Na ogół rekiny te są spokojne, lecz sprowokowane mogą stać się agresywne. Z powodu intensywnego rybołówstwa w porównaniu ze stosunkowo powolnym tempem rozrodczym populacja tego gatunku stopniowo maleje. W 1996 roku Międzynarodowa Unia Ochrony Przyrody (IUCN) stwierdziła, że żarłacz brunatny jest gatunkiem narażonym na wyginięcie (VU). W 2000 roku uznano go za gatunek bliski zagrożenia (NT), by siedem lat później ponownie podwyższyć status zagrożenia na VU. Od 1993 roku Stany Zjednoczone zmniejszyły roczną liczbę poławianych osobników. Na zachodzie Australii zabroniono połowu tego gatunku. W 1995 roku uznano za go "gatunek wysoce migrujący" i wpisano na listę "Agreement on the Conservation and Management of Straddling Fish Stocks and Highly Migratory Fish Stocks" Organizacji Narodów Zjednoczonych (ONZ).

</doc>
<doc id="2819885" url="https://pl.wikipedia.org/wiki?curid=2819885" title="IV liga polska w piłce nożnej, grupa opolska (2012/2013)">
IV liga polska w piłce nożnej, grupa opolska (2012/2013)

IV liga, grupa opolska, sezon 2012/2013 – 5. edycja rozgrywek piątego poziomu ligowego piłki nożnej mężczyzn w Polsce po reorganizacji lig w 2008 roku. Udział bierze 16 drużyn z województwa opolskiego, grając systemem kołowym, w dwóch rundach: jesiennej i wiosennej. Opiekunem ligi jest Opolski Związek Piłki Nożnej. Sezon ligowy rozpoczyna się w sierpniu 2012 roku, a ostatnie mecze rozegrane zostaną w czerwcu 2013 roku.
Drużyny.
W grupie opolskiej IV ligi występuje 16 zespołów z województwa opolskiego. Walczą one o dwa miejsca premiowane awansem do III ligi opolskiej, natomiast 2 ostatnie zespoły spadają odpowiednio do grupy I i grupy II opolskiej ligi okręgowej.
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 |wo
 
 
 
 
 
 
Mistrz jesieni 2012/2013: Skalnik Gracze
Awans do III ligi: Piast Strzelce Opolskie, Czarni Otmuchów
Spadek z IV ligi: brak spadkowicza

</doc>
<doc id="2819887" url="https://pl.wikipedia.org/wiki?curid=2819887" title="Pokój w Ołomuńcu">
Pokój w Ołomuńcu

Pokój w Ołomuńcu – traktat zawarty w dniu 21 lipca 1479 w Ołomuńcu w wyniku trwających od wiosny 1478 rokowań między królem Węgier Maciejem Korwinem, który od 1469 nosił także tytuł króla Czech, a królem czeskim Władysławem Jagiellończykiem. Traktat kończył kilkuletnią wojnę o koronę Królestwa Czech, która wybuchła wskutek próby detronizacji przez papieża poprzedniego króla, Jerzego z Podiebradów i ogłoszeniu przeciw niemu krucjaty, a następnie jego śmierci w 1471 i elekcji w tymże roku Jagiellończyka.
Pierwsza wersja traktatu z marca 1478 nie zyskała uznania Macieja Korwina, kolejna – z września tego roku – została przezeń zaakceptowana, wariant z grudnia wprowadzał drobne zmiany (stąd czasem podaje się w literaturze rok 1478 jako datę zawarcia traktatu). Dopiero latem roku następnego władcy spotkali się w Ołomuńcu i zakończyli trwająca ponad 10 lat wojnę. W wyniku tego traktatu Władysław Jagiellończyk rządzący na terytorium Czech właściwych z Pragą i ziemi kłodzkiej uznał tytuł królewski Macieja, a Maciej panujący jako król czeski w tzw. "pobocznych ziemiach" Korony Czeskiej (Morawy, Śląsk, Łużyce) uznał Władysława, rezygnując zarazem z władzy w tych częściach Czech, które go dotąd uznawały (głównie Pilzno i Czechy południowe – dobra Rożemberków). Obaj uznali się za władców dziedzicznych. Ustalono także podział kompetencji urzędników, procedury dla rozwiązywania spraw spornych oraz zasady następstwa w przypadku śmierci któregoś z władców: gdyby wcześniej zmarł Maciej (przed Władysławem), to Czesi zobowiązani byli do wypłacenia Królestwu Węgierskiemu 400 tysięcy guldenów za zaangażowanie w walkę z husytyzmem (Maciej stanął na czele krucjaty ogłoszonej przez papieża), natomiast gdyby pierwszy zmarł Władysław, a jego następcą wybrano by Macieja lub jego dziedzica, to ziemie Korony Czeskiej władane przez Macieja miałyby wrócić pod berło władcy czeskiego związanego z praskim ośrodkiem politycznym bez obowiązku wypłaty tej sumy.
Ustaleń tych jednak nie dotrzymano: Maciej Korwin, który zmarł 6 kwietnia 1490 (tj. przed Władysławem, który zmarł dopiero w roku 1516) nie pozostawił potomka z prawego łoża, a jego nieślubny syn Jan nie został dopuszczony do tronu przez Węgrów, którzy wybrali na króla Węgier właśnie Władysława Jagiellończyka. Pomimo że Morawy, Śląsk i Łużyce wróciły pod berło (praskiego) władcy czeskiego, to Wrocław – główny ośrodek władzy Macieja jako króla czeskiego – przez kolejne dekady, aż do czasów Ferdynanda I Habsburga, domagał się uregulowania tej sprawy, odmawiając złożenia hołdu lennego Władysławowi, a potem jego synowi Ludwikowi jako władcom czeskim nie respektującym układu z 1479 roku. Należnej zapłaty Węgrzy nigdy nie dostali. Należy podkreślić, że nie było to wykupienie ziem pobocznych Korony od Węgier, bo w czasach Macieja nie przestały być one częścią korony czeskiej, która do 1490 r. miała po prostu dwóch władców.
Pokój w Ołomuńcu, sankcjonujący "status quo" sprzed wojny o koronę, potwierdzał wcześniejsze ustalenia zawieszenia broni zawartego w 8 grudnia w Muchoborze Małym po niszczącej wojnie czesko-polsko-węgierskiej, m.in. rządy Macieja we Wrocławiu, stolicy Śląska. Korwin rządził w mieście twardą ręką, stosując nadmierny fiskalizm, ograniczając niekiedy władzę rady miejskiej, zakazując trzykrotnie (w 1485, 1489 i 1490) wyboru nowej rady i nominując w 1487 znienawidzonego w mieście starostę Heinza Dompniga. Dopiero po śmierci Macieja powrót Śląska wraz z Wrocławiem pod rządy Władysława Jagiellończyka umożliwił przywrócenie dawnego systemu rządów. Z drugiej strony – Maciej wyraźnie faworyzował Wrocław w relacji do książąt śląskich, a ambicje miasta łechtała jego polityka centralizacyjna, czyniąca ze stolicy Śląska nie tylko miejsce obrad sejmu śląskiego ("de facto" śląsko-łużyckiego), ale drugą obok jagiellońskiej w tym czasie Pragi stolicę Korony Czeskiej.

</doc>
<doc id="2819888" url="https://pl.wikipedia.org/wiki?curid=2819888" title="Carcharhinus plumbeus">
Carcharhinus plumbeus



</doc>
<doc id="2819889" url="https://pl.wikipedia.org/wiki?curid=2819889" title="Daphnia tatrensis">
Daphnia tatrensis

"Daphnia (Daphnia) tatrensis" Lityński, 1913 – gatunek wioślarki z rodzaju "Daphnia" i podrodzaju "Daphnia" s. str., należący do rodziny Daphniidae.
Opis.
"Daphnia tatrensis" (Rozwielitka tatrzańska). Skorupka szeroko-owalna, o ubarwieniu żółtawym do brązowoczerwonego. Męskie osobniki sięgają rozmiarów 0,8-1.3 mm, natomiast żeńskie 1,4-3,5 mm.
Występuje w stawach i jeziorach tatrzańskich.

</doc>
<doc id="2819890" url="https://pl.wikipedia.org/wiki?curid=2819890" title="Zespół Szkół nr 4 w Wałbrzychu">
Zespół Szkół nr 4 w Wałbrzychu

Zespół Szkół Nr 4 w Wałbrzychu – szkoła ponadgimnazjalna w Wałbrzychu o profilach sportowych. Powstała w 1 IX 1955 roku, w jej skład wchodzą: 
W 2018 roku powstała klasa wojskowa.
Obiekt szkolny.
Obiekt szkolny jest przystosowany dla osób niepełnosprawnych, w obiekcie znajdują się: 
Historia.
Przy czteroletnim liceum działała też siedmioklasowa szkoła podstawowa, obie placówki tworzyły organiczną całość, tzw. jedenastoletnią szkołę ogólnokształcącą. 
Pierwszym dyrektorem nowo powstałej szkoły zostaje Eugeniusz Fałecki.

</doc>
<doc id="2819891" url="https://pl.wikipedia.org/wiki?curid=2819891" title="Jiyuan (krążownik)">
Jiyuan (krążownik)



</doc>
<doc id="2819894" url="https://pl.wikipedia.org/wiki?curid=2819894" title="Heinz Dompnig">
Heinz Dompnig

Heinz Dompnig, zwany młodszym (ur. ok. 1435, zm. 5 lipca 1490 we Wrocławiu) – rajca wrocławski i ławnik miejski w latach 1465–1474 i 1480–1489, od 1487 senior rady miejskiej i starosta księstwa wrocławskiego.
Pochodzenie.
Pochodził z patrycjuszowskiej rodziny Dompnigów (spotyka się także inne pisownie tego nazwiska: "Domning", "Dominici") osiadłej we Wrocławiu na początku XIV wieku. Dompnigowie zajmowali się kuśnierstwem, potem głównie kupiectwem oraz działalnością finansową. 
Heinz starszy (zm. 1454) był także rajcą i ławnikiem, a przez 4 lata pełnił najwyższy urząd w mieście - seniora rady miejskiej i jednocześnie starosty księstwa wrocławskiego. Miasto miało bowiem tak silną pozycję, że wybierany przez radę jej senior był automatycznie starostą królewskim.
Tło polityczne.
Kiedy papież zdetronizował króla Jerzego z Podiebradów i go wyklął, Wrocław opowiedział się za Maciejem Korwinem i pociągnął za sobą cały Śląsk, ponieważ król rezydujący w dalekiej Budzie wydawał się wygodniejszym panem, rysowały się także perspektywy pozyskania nowych rynków handlu oraz przywilejów. Jerzy opierał się na Czechach, natomiast mający aspiracje ogólnoeuropejskie Korwin znany był z otwartości, a nawet z łaskawości dla Niemców, stanowiących w mieście większość mieszczan. Niestety, król prowadzący ciągle wojny potrzebował pieniędzy. Sprawnie ściągał dotychczasowe, ale wprowadził też nowe podatki. Zarzucił Śląsk gorszą monetą, przeprowadził rewizję własności gruntów. 
Urząd starosty.
Król tak zreformował obowiązujący od wieków ustrój władz miejskich, że uzyskał wpływ na obsadę członków rady miejskiej i samodzielnie dokonywał wyboru jej seniora, czyli również starosty księstwa wrocławskiego. Heinz (Heinrich) Dompnig został nominowany przez Korwina 8 marca 1487 na urząd starosty księstwa wrocławskiego. Rządy Dompniga oraz namiestnika królewskiego na Śląsku, Georga von Steina, wywołały nienawiść mieszkańców. Nie tylko wykonywali rozkazy, ale kierowała nimi nadgorliwość i chęć dodatkowych korzyści materialnych. Ukazały się dekrety ograniczające zbytek: zakazano m.in. kobietom noszenia na co dzień naszyjników ze złota, srebra i pereł oraz kapeluszy ozdobionych skórami soboli lub kun. Na przyjęciu weselnym mogło podawać maksymalnie 12 usługujących i grać 4 muzyków. Ograniczenia te w połączeniu z bezwzględnym uciskiem fiskalnym wzbudziły w mieście nienawiść do starosty.
Upadek.
Po śmierci Macieja Korwina Heinz Dompnig nie zniknął z Wrocławia jak Georg von Stein, licząc na wpływy rodzinne. 19 kwietnia 1490 został pozbawiony stanowiska, albo ustąpił na własną prośbę. Jednak patrycjat, z którego sam się wywodził, nie puścił mu płazem wojny, którą ten z nim rozpoczął. Gdy byłego starostę przyłapano na wynoszeniu obciążających go dokumentów, został oskarżony o sprzyjanie Węgrom i liczne nadużycia władzy, a nawet o sodomię. Poddany torturom, w wyniku procesu skazany został na śmierć przez ścięcie. Wyrok wykonano 5 lipca 1490 na wrocławskim Rynku. Egzekucji przyglądało się około 2000 osób, a dzwony kościelne biły tak głośno, że zapewnienia Dompniga o niewinności i śpiewane pieśni maryjne były niemal niesłyszalne. Wykonanie wyroku stanowiło wstrząs dla współczesnych i stało się znakiem triumfu sądownictwa miejskiego nad autokracją starosty.
Kapliczka Dompniga.
W rok po śmierci starosty wystawiono kapliczkę słupową z piaskowca, uważaną dziś za najstarszy zabytek mieszczańskiej rzeźby pomnikowej we Wrocławiu.
Wcześniej stała ona przed plebanią kościoła pw. św. Marii Magdaleny u zbiegu ulic św. Marii Magdaleny i Łaciarskiej, a w 1970 przeniesiono ją do wnętrza kościoła. Słup o przekroju ośmiobocznym wieńczy kapliczka zwieńczona dwuspadowym daszkiem. Na czterech jej ścianach znajdują się płaskorzeźby: Ukrzyżowanie (z przodu), św. Barbara (z lewej), św. Katarzyna (z prawej) i Zmartwychwstawanie (z tyłu).

</doc>
<doc id="2819899" url="https://pl.wikipedia.org/wiki?curid=2819899" title="Spanish is the Loving Tongue">
Spanish is the Loving Tongue



</doc>
<doc id="2819901" url="https://pl.wikipedia.org/wiki?curid=2819901" title="Danuta Liszewska-Pfejfer">
Danuta Liszewska-Pfejfer

Danuta Hanna Liszewska-Pfejfer (ur. 1936, zm. 26 października 2012 w Warszawie) – polska lekarz chorób wewnętrznych, prof. dr. hab. nauk medycznych.
Życiorys.
Po ukończeniu studiów w 1960 uzyskała prawo wykonywania zawodu, cztery lata później specjalizację II stopnia w zakresie organizacji ochrony zdrowia. W 1965 uzyskała specjalizację I stopnia w zakresie chorób wewnętrznych. W 1968 obroniła pracę doktorską otrzymując stopień doktora nauk medycznych, a rok później specjalizację II stopnia z chorób wewnętrznych. W 1985 została doktorem habilitowanym, w 1998 uzyskała specjalizację II stopnia z kardiologii, a w 2001 otrzymała tytuł profesora.
W 1968 została pracownikiem naukowym Akademii Medycznej, związała się z zawodowo z Kliniką Chorób Wewnętrznych i Kardiologii Instytutu Stomatologii, od 1995 przez jedenaście lat zajmowała stanowisko kierownika tej kliniki.
Należała do Polskiego Towarzystwa Kardiologicznego, Polskiego Towarzystwa Nadciśnienia Tętniczego oraz Polskiego Towarzystwa Badań nad Miażdżycą.
Otrzymała Złoty Krzyż Zasługi, Krzyż Kawalerski Orderu Odrodzenia Polski, Medal Komisji Edukacji Narodowej, Medal za zasługi dla Akademii Medycznej w Warszawie, Medal za zasługi dla Szpitala Klinicznego Dzieciątka Jezus, a także liczne nagrody rektora Akademii Medycznej.
Zmarła 26 października 2012, pochowany na cmentarzu Bródnowskim (kw. 108L-2-7).

</doc>
<doc id="2819913" url="https://pl.wikipedia.org/wiki?curid=2819913" title="The Waning Moon">
The Waning Moon

The Waning Moon – album polskiego pianisty jazzowego Włodka Pawlika, nagrany przez Włodek Pawlik Quartet – zespół, który oprócz W. Pawlika tworzyli członkowie amerykańskiego Western Jazz Quartet: saksofonista Trent Kynaston, basista Tom Knific i perkusista Tim Froncek. Kompozytorem wszystkich utworów był Włodzimierz Pawlik. Nagrania zarejestrowano 13, 15 i 16 stycznia 1999. Rejestracji, miksowania i masteringu dokonała firma Audio Production Services, w Kalamazoo, mieście w amerykańskim stanie Michigan. LP ukazał się 2 listopada 1999; wydany przez Mercury Records/Universal Music Polska (546 739-2).

</doc>
<doc id="2819914" url="https://pl.wikipedia.org/wiki?curid=2819914" title="Kahn Fotualiʻi">
Kahn Fotualiʻi

Kahn Faʻasega Fotualiʻi (ur. 22 maja 1982 w Auckland w Nowej Zelandii) – nowozelandzki rugbysta samoańskiego pochodzenia, reprezentant Samoa, uczestnik Pucharu Świata w 2011 roku. Występuje na pozycji , a niekiedy także .
Kariera klubowa.
Urodzony w Auckland Fotualiʻi, którego ojciec jest Samoańczykiem, ukończył lokalną Onehunga High School. Choć wcześniej grał już w rugby (w 2002 roku zdobył nawet mistrzostwo amerykańskiej drugiej ligi z zespołem z New Haven), to jednak na poważnie tym sportem zajął się w 2005 roku. Rok wcześniej, w ramach rozrywki i zajęcia wolnego czasu dołączył do nowozelandzkiej drużyny Nelson Bays. Tam też zadebiutował w rozgrywkach National Provincial Championship.
Kiedy w 2006 roku w wyniku fuzji Nelson Bays i Marlborough powstała drużyna Tasman Rugby Union, Fotualiʻi zdobył pierwsze przyłożenie w historii zespołu. W roku 2008 został wybrany do ekipy Crusaders, drużyny reprezentującej związki Canterbury Rugby Football Union oraz Tasman Rugby Union w rozgrywkach Super 14. Choć w szerokim składzie treningowym "Krzyżowców" Fotualiʻi znalzał się już w roku poprzedzającym, to jednak zadebiutował dopiero 15 lutego 2008 roku w pojedynku z australijskimi Brumbies. W 2008 roku Crusaders zostali mistrzami Super 14, jednak na swoje pierwsze przyłożenie w tych rozgrkach Samoańczyk musiał poczekać do meczu z Cheetahs w kwietniu 2009 roku.
Na przełomie lat 2009 i 2010 zmienił barwy klubowe na poziomie regionalnym, przechodząc do Hawke’s Bay. Dobra postawa w Super 14 w sezonie 2010 zaowocowała wyborem Kahna do piętnastki sezonu tych rozgrywek
W marcu 2011 roku ogłoszono transfer reprezentanta Samoa do walijskiej drużyny Ospreys, który sfinalizowano po zakończeniu Pucharu Świata, który odbywał się w Nowej Zelandii. Reprezentacyjny łącznik młyna związał się z klubem ze Swansea dwuletnią umową.
Kariera reprezentacyjna.
W trakcie dobrego sezonu 2010 wielu sądziło, że powołanie Fotualiʻi do reprezentacji Nowej Zelandii pozostaje jedynie kwestią czasu. Sam zawodnik deklarował, że choć jego marzeniem było reprezentowanie kraju ojca, to z drugiej strony, jak każdy wychowany w Nowej Zelandii, pragnął zagrać dla "All Blacks". Po konsultacji z rodziną odrzucił powołanie w szeregi "Manu Samoa" na Puchar Oceanii z nadzieją na powołanie do drużyny Nowej Zelandii. Ostatecznie trapiony przez kontuzje kolana Fotualiʻi nie otrzymał szansy wystąpienia w nowozelandzkiej czarnej koszulce, jednak już 30 października zadebiutował w barwach "Manu Samoa". W swoim pierwszym występie w kadrze zdobył jedyne przyłożenie w meczu z Japonią, przechylając szalę zwycięstwa na stronę Samoa.
W 2011 roku wraz z "Manu Samoa" wziął udział w Pucharze Świata, gdzie zdobył 10 punktów w 4 meczach. Samoa zajęło trzecie miejsce w grupie, zapewniając sobie automatyczną kwalifikację do kolejnej edycji tej imprezy.

</doc>
<doc id="2819915" url="https://pl.wikipedia.org/wiki?curid=2819915" title="Kahn Fotuali’i">
Kahn Fotuali’i



</doc>
<doc id="2819929" url="https://pl.wikipedia.org/wiki?curid=2819929" title="Herb gminy Mirzec">
Herb gminy Mirzec

Herb gminy Mirzec
Na tarczy dzielonej w słup w heraldycznie prawym złotym polu znajduje się zwrócona w (heraldycznie) lewą stronę postać świętego Leonarda w czarnym habicie, z pastorałem w prawej ręce oraz z kajdanami w lewej. W polu (heraldycznie) lewym barwy błękitnej (niebieskiej) trzy złote korony. 
Święty Leonard był frankońskim rycerzem, nawróconym i ochrzczonym przez świętego Remigiusza. Ponieważ główną cnotą świętego Leonarda była miłość do więźniów i niewolników, został patronem jeńców i więźniów. Stąd często przedstawiany jest z kajdanami na rękach.
Jako wzór postaci świętego dla herbu Mirca posłużył obraz przedstawiający św. Leonarda w otoczeniu czterech aniołów, który znajduje się w kościele w Mircu.

</doc>
<doc id="2819932" url="https://pl.wikipedia.org/wiki?curid=2819932" title="Rajd Wielkiej Brytanii 2012">
Rajd Wielkiej Brytanii 2012

Rajd Wielkiej Brytanii (Rajd Walii) był 10. rundą Rajdowych Mistrzostw Świata 2012. Rajd odbył się w dniach 14 – 16 września, jego bazą było Cardiff. Rajd był także 6. rundą "Mistrzostw Świata Samochodów S2000 (SWRC)".
Rajd wygrał Jari-Matti Latvala, była to jego 7. wygrana w karierze, 2. z rzędu w rajdzie Walii, druga z rzędu. Drugie miejsce zajął Sébastien Loeb, a trzeci był Petter Solberg.
Pierwszy raz od sezonu 2005 rajd nie był rozgrywany jako finałowa runda sezonu. Przeniesiono także termin z listopada na wrzesień, co przyczyniło się do słabej frekwencji

</doc>
<doc id="2819933" url="https://pl.wikipedia.org/wiki?curid=2819933" title="Rover serii 100">
Rover serii 100



</doc>
<doc id="2819935" url="https://pl.wikipedia.org/wiki?curid=2819935" title="Trzęsak listkowaty">
Trzęsak listkowaty

Trzęsak listkowaty ("Phaeotremella foliacea" (Pers.) Wedin, J.C. Zamora &amp; Millanes) – gatunek grzybów, należący do rodziny trzęsakowatych ("Tremellaceae").
Systematyka i nazewnictwo.
Pozycja w klasyfikacji według Index Fungorum: "Phaeotremella, Tremellaceae, Tremellales, Incertae sedis, Tremellomycetes, Agaricomycotina, Basidiomycota, Fungi".
Po raz pierwszy zdiagnozował go w 1800 r. Christiaan Hendrik Persoon nadając mu nazwę "Tremella foliacea". Obecną, uznaną przez Index Fungorum nazwę nadali mu Wedin, J.C. Zamora i Millanes w 2006 r.
Synonimy:
Nazwę polską podał Władysław Wojewoda w 1977 r., dawniej w polskim piśmiennictwie mykologicznym gatunek ten opisywany był też jako kisielec frędzlowaty, trzęsidło kędzierzawe, móżdżak liściasty, trzęsidło strzępiaste, trzęsak strzępiasty. Po przeniesieniu go do rodzaju "Phaeotremella" nazwy polskie stały się niespójne z nazwą naukową.
Morfologia.
Średnica 3–15 cm. U młodych okazów jest mózgowato pofałdowany, potem staje się płatowaty. Tworzy nieregularne, pozrastane płaty i fałdy o zaokrąglonych brzegach. Kolor cynamonowobrązowy o cielistym odcieniu lub mniej lub silniej brązowy. Czasami owocniki mogą osiągnąć nawet rozmiar głowy.
W stanie wilgotnym jest galaretowaty i sprężysty, podczas suchej pogody twardy, chrząstkowaty i niemal czarny.
Biały. Zarodniki okrągłe lub szerokoeliptyczne, o rozmiarach 9–12 × 9–6 μm. Zarodniki wytwarzane są na całej powierzchni owocnika.
Występowanie i siedlisko.
Gatunek jest szeroko rozprzestrzeniony. Występuje w Ameryce Południowej i Północnej, w Azji, Europie, Afryce i w Nowej Zelandii. W Polsce jest rzadki. Znajduje się na Czerwonej liście roślin i grzybów Polski stopień zagrożenia nieokreślony.
Rośnie na martwym drewnie drzew liściastych, najczęściej na bukach, brzozach, olchach, dębach, grabach, zarówno w lasach, jak i w parkach, zaroślach, ogrodach itp. Zazwyczaj rośnie razem z innymi grzybami rozkładającymi drewno (porowce, skórnikowce). Owocniki pojawiają się przez cały rok, najczęściej jednak jesienią i podczas łagodnej zimy (jeśli nie jest zbyt sucho).
Znaczenie.
Nadrzewny grzyb saprotroficzny. Jednak nie tylko rozkłada martwe drewno, ale również pasożytuje na grzybni skórników, rosnących na tym samym drewnie. Nie jest trujący, jednak jest bez smaku, ma znikomą wartość odżywczą i w Europie uważany jest zazwyczaj za grzyb niejadalny, jednak w Chinach jest grzybem jadalnym.
Prowadzono badania naukowe nad wykorzystaniem tego gatunku w medycynie i stwierdzono jego właściwości lecznicze. Ekstrahowane z grzybni polisacharydy w dawce 300 mg/kg wagi ciała, po dootrzewnowym wstrzyknięciu myszom, hamowały wzrost złośliwego nowotworu – mięsaka.

</doc>
<doc id="2819936" url="https://pl.wikipedia.org/wiki?curid=2819936" title="Tremella foliacea">
Tremella foliacea



</doc>
<doc id="2819938" url="https://pl.wikipedia.org/wiki?curid=2819938" title="Wilhelm Freeman">
Wilhelm Freeman

Wilhelm Freeman, ang. "William Freeman" (ur. ok. 1558 w Manthorpe, zm. 13 sierpnia 1595 w Warwick) – angielski prezbiter, męczennik i błogosławiony Kościoła katolickiego, ofiara prześladowań antykatolickich w Anglii okresu reformacji.
Życiorys.
Wilhelm Freeman urodził się w Manthorpe w hrabstwie Yorkshire. Studia w Magdalen College na Uniwersytecie Oksfordzkim ukończył w 1581 roku z tytułem bakalaureata. Mieszkając w Londynie był świadkiem śmierci Edwarda Stranshama w Tyburn, co wpłynęło na decyzję o powołaniu do kapłaństwa. Podjął studia w kolegium angielskim w Remis, gdzie w 1587 roku przyjął święcenia kapłańskie i w dwa lata później podjął apostolat w Worcester i Warwick przyjmując pseudonim „Mason”. W czasie swojej pracy utrzymywał kontakty ze środowiskiem Williama Szekspira. Aresztowany został styczniu 1595 roku i skazano na śmierć.
Wilhelma Freemana beatyfikował papieża Pius XI 15 grudnia 1929 roku wraz ze 105 (z 136 wyniesionymi na ołtarze w tym samym roku) innymi ofiarami prześladowań tego okresu.
Jego wspomnienie liturgiczne obchodzone jest w dzienną rocznicę śmierci (13 sierpnia).

</doc>
<doc id="2819939" url="https://pl.wikipedia.org/wiki?curid=2819939" title="Pinnacorvina">
Pinnacorvina



</doc>
<doc id="2819940" url="https://pl.wikipedia.org/wiki?curid=2819940" title="Fonticulus">
Fonticulus



</doc>
<doc id="2819941" url="https://pl.wikipedia.org/wiki?curid=2819941" title="Michał Kaczyński">
Michał Kaczyński



</doc>
<doc id="2819943" url="https://pl.wikipedia.org/wiki?curid=2819943" title="Legenda św. Stanisława">
Legenda św. Stanisława

Legenda św. Stanisława (, "Vita minor") - średniowieczny łaciński utwór hagiograficzny przedstawiający życie św. Stanisława, autorstwa Wincentego z Kielczy, napisany prawdopodobnie w roku 1253 lub 1254.
Okoliczności powstania.
Postać św. Stanisława była głównym motywem twórczości Wincentego z Kielczy. Biskup krakowski Stanisław zginął w 1079 w wyniku konfliktu z królem Bolesławem Śmiałym. Pierwsza relacja o tym zdarzeniu pojawiła się "Kronice polskiej" Galla Anonima. Przekaz ten był dość powściągliwy i obarczał winą obie strony konfliktu. Późniejsza "Kronika" autorstwa Wincentego Kadłubka przesuwała winę w stronę króla i do tej tradycji nawiązał Wincenty. Intensywne starania o kanonizację Stanisława podjął biskup Jan Prandota, a sama kanonizacja została przeprowadzona w 1253. Św. Stanisław stał się symbolem dążeń do jedności narodowej w okresie rozbicia dzielnicowego, zaś twórczość Wincentego z Kielczy przyczyniła się do wykreowania i rozpowszechnienia obrazu biskupa-męczennika.
Data powstania utworu nie jest pewna. "Legenda" korzysta z materiałów źródłowych, takich jak dwie bulle papieża Innocentego IV z 1253, w tym odnosząca się do kanonizacji św. Stanisława, zatem rok 1253 jest najwcześniejszą możliwą datą. Oprócz kronik Galla Anonima i Wincentego Kadłubka oraz bulli papieskich autor "Legendy" korzystał również z "Żywota św. Dominika" Piotra Ferrandiego, "Kroniki polsko-węgierskiej" i prawdopodobnie żywotów św. Wojciecha. Tekst "Legendy" zachował się w wielu rękopisach z XIV i XV wieku. Nie zachowała się przedmowa oraz zakończenie. W późniejszych latach, prawdopodobnie między 1257 a 1261, Wincenty opracował drugą wersję żywota św. Stanisława, nazywaną "Vita maior".
Treść utworu.
"Legenda" składa się z 35 rozdziałów, opisujących życie świętego Stanisława oraz pośmiertny tryumf. Zawiera też nawiązanie do dziejów Polski (rozdz. 19-30), sylwetkę Bolesława Śmiałego oraz opis konfliktu króla i biskupa.
Sylwetka Stanisława.
Sylwetka św. Stanisława wykreowana jest zgodnie z trzynastowiecznym wzorcem idealnego biskupa. W związku z tym biografia zawiera wiele anachronizmów, np. św. Stanisław odbywa studia na zagranicznych uniwersytetach, które w XI w. jeszcze nie istniały, lub nadaje urzędy charakterystyczne dla późniejszych czasów.
Również cnoty świętego ukazane są zgodnie z konwencją z XIII w. Biskup odznaczał się niezwykłymi zaletami, prowadził przykładne życie, zachowywał skromność. Wobec podwładnych był surowy, ale sprawiedliwy i bezstronny. Okazywał miłosierdzie grzesznikom i biednym. Nawoływał do poprawy króla Bolesława, a gdy to nie skutkowało, unikał jego towarzystwa. Daleki był od pożądania cielesnego i żył w czystości. Zabiegał o dobro materialne Kościoła.
Wskrzeszenie Piotra z Piotrawina.
Częścią "Legendy" jest obszerna opowieść (rozdz. 11-18) o wskrzeszeniu Piotra z Piotrawina. Stanisław zakupił od rycerza Piotra wieś. Po śmierci Piotra jego bracia zażądali zwrotu wsi. Sąd nakazał Stanisławowi dowieść prawa do posiadłości. Świadkowie odmówili poparcia w sądzie, więc Stanisław poprosił o odroczenie rozprawy na trzy dni. Przez ten czas modlił się i pościł. Gdy nadszedł czas rozprawy, kazał rozkopać mogiłę, wskrzesił Piotra, który potwierdził prawo własności, a następnie został przez Stanisława ponownie odprowadzony do grobu.
Konflikt z Bolesławem Śmiałym.
Opis skonfliktowanego z biskupem króla Bolesława Śmiałego stał się pretekstem do przedstawienia dziejów Polski. Pominięty został Mieszko I, zaś jako idealni władcy zostali ukazani Bolesław Chrobry i Kazimierz Odnowiciel. Początkowo również Bolesław Śmiały wykazywał cnoty równe swoim przodkom, jak waleczność i hojność. Przerodziły się one jednak w wady - waleczność graniczyła z dumą osobistą i lekkomyślnością, zaś hojność z rozrzutnością. Bezpośrednią przyczyną konfliktu Bolesława z biskupem Stanisławem stało się według "Legendy" okrucieństwo króla wobec buntujących się poddanych, których Stanisław wziął w obronę. Przebieg zdarzeń opisany został zgodnie z przekazem "Kroniki" Wincentego Kadłubka. Sens zdarzeń ujawnił się po śmierci Stanisława. Biskup stracił życie, ale odniósł zwycięstwo moralne. Rozrzucone na polu szczątki Stanisława zrosły się w nadprzyrodzony sposób, zaś król został zmuszony do ucieczki z kraju. Na wygnaniu popadł w szaleństwo i popełnił samobójstwo. Zbrodnia króla stała się przyczyną upadku Polski, zniszczeń kraju i cierpień ludności.

</doc>
<doc id="2819945" url="https://pl.wikipedia.org/wiki?curid=2819945" title="RIITIIR">
RIITIIR

RIITIIR – dwunasty album studyjny norweskiego zespołu Enslaved wydany 28 września 2012 roku w Europie i 9 października tego roku w Stanach Zjednoczonych przez wytwórnie płytowe Indie Recordings, oraz Nuclear Blast. 
Album dotarł do 8. miejsca listy Billboard Heatseekers Albums w Stanach Zjednoczonych sprzedając się w nakładzie niespełna 4 tys. egzemplarzy w przeciągu czterech tygodni od dnia premiery. Płyta trafił ponadto na listy przebojów w Finlandii, Francji, Norwegii i Wielkiej Brytanii. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2819948" url="https://pl.wikipedia.org/wiki?curid=2819948" title="Michał Kaczyński (poeta)">
Michał Kaczyński (poeta)

Michał Kaczyński (ur. 1974 w Warszawie) – polski historyk i krytyk sztuki, kurator, poeta, publicysta, grafik, współzałożyciel galerii Raster.
Życiorys.
Absolwent XIV Liceum Ogólnokształcącego im. St. Staszica w Warszawie. Jego debiutancki tomik poetycki pt. "Wiek szkolny" (1994) wydano w ramach Krajowego Funduszu na Rzecz Dzieci, którego był stypendystą w latach 1991–1993. Był współorganizatorem Festiwalów Poezji, odbywających się w swoim liceum. Współpracował z redakcją telewizyjnego programu „Pegaz”. Był stypendystą naukowym GFPS (z niem. Gemeinschaft zur Förderung von Studienaufenthalten polnischer Studenten in der Bundesrepublik Deutschland) w Berlinie (1997/1998).
W 1995 roku założył czasopismo o profilu artystycznym „Raster” (początkowo pod tytułem „Woda”). Magazyn ukazywał się do 2002, natomiast w 2001 roku wraz z Łukaszem Gorczycą założył pod tą samą nazwą galerię sztuki współczesnej.
Swoje wiersze publikował na łamach m.in. „Brulionu”, „Nowego Nurtu”, „Lampy”, „FA-artu”, „Kresów”, „Medyceusza”, „KurWaru”, „Pracowni”, „Studium” czy „Kartek”, a także w antologiach: "Zeppelin" (1996) i "Macie swoich poetów" (1997). Z kolei jego artykuły o sztuce ukazywały się w „Art&amp;Business” i „Machinie”. Oprócz debiutanckiego tomiku wydał też zbiór wierszy "Warszawa płonie".
Kaczyński zajmuje się również twórczością plastyczną (grafiką, fotografią, rysunkiem itp.). W galerii studenckiej „Naświetlarnia”, której był współzałożycielem (obok Łukasza Gorczycy) zorganizował trzy swoje wystawy indywidualne: „Cztery rysunki, które mają zmienić świat” (1993), „Akty warszawskie” (1994) i „Powrót” (1998). W 2012 roku w Galerii BWA w Zielonej Górze odbyła się wspólna wystawa prac Michała Kaczyńskiego i Łukasza Gorczycy „Raster – wiek szkolny”.

</doc>
<doc id="2819949" url="https://pl.wikipedia.org/wiki?curid=2819949" title="Michael Kearney">
Michael Kearney

Michael Kevin Kearney (ur. 18 stycznia 1984 w Honolulu) – cudowne dziecko, zasłynął z ustanowienia kilku rekordów świata. Najmłodszy absolwent wyższej uczelni w wieku lat 10, wykładowca akademicki w wieku 17 lat, obdarzony ilorazem inteligencji przewyższającym 200.
Dzieciństwo.
Był kształcony przez rodziców, zwłaszcza przez matkę, Amerykankę półkrwi japońskiej. Wymówił pierwsze słowa w wieku 4 miesięcy, mając pół roku powiedział do swojego pediatry „mam infekcję lewego ucha”, w wieku 10 miesięcy nauczył się czytać.
Ukończył w ciągu jednego roku San Marin High School w Novato w stanie Kalifornia, mając sześć lat Jest umieszczony w Księdze Rekordów Guinnessa jako najmłodszy absolwent uniwersytetu po tym jak otrzymał licencjat z antropologii na Uniwersytecie Południowej Alabamy.
Kariera uniwersytecka.
Ukończył Middle Tennessee State University z tytułem magistra biochemii w wieku 14 lat. Praca dyplomowa traktowała o kinetyce glikozylotransferazy w reakcjach syntezy nukleotydów. W momencie ukończenia studiów był najmłodszym magistrem na świecie i posiadaczem kilku rekordów Guinnessa, lecz obecnie rekord wieku uzyskania stopnia magistra został pobity przez urodzonego w 1987 r. Hindusa Tulsiego.
Udział w teleturniejach.
W październiku 2006 r. został finalistą Gorączki Złota ("Gold Rush"), wygrywając 100 000 dolarów. Miesiąc później wygrał w "Entertainment Tonight" 1 000 000 dolarów. W 2008 r. Kearney uczestniczył w amerykańskiej wersji Milionerów, wycofując się z kwotą 25 tys. dolarów.

</doc>
<doc id="2819950" url="https://pl.wikipedia.org/wiki?curid=2819950" title="Deltatylosurus">
Deltatylosurus



</doc>
<doc id="2819951" url="https://pl.wikipedia.org/wiki?curid=2819951" title="Kuszenie św. Antoniego">
Kuszenie św. Antoniego



</doc>
<doc id="2819954" url="https://pl.wikipedia.org/wiki?curid=2819954" title="Mullhypeneus">
Mullhypeneus



</doc>
<doc id="2819955" url="https://pl.wikipedia.org/wiki?curid=2819955" title="Brachymullus">
Brachymullus



</doc>
<doc id="2819958" url="https://pl.wikipedia.org/wiki?curid=2819958" title="Cottunculoides">
Cottunculoides



</doc>
<doc id="2819959" url="https://pl.wikipedia.org/wiki?curid=2819959" title="Suwak leucynowy">
Suwak leucynowy



</doc>
<doc id="2819968" url="https://pl.wikipedia.org/wiki?curid=2819968" title="Demeure historique">
Demeure historique

La Demeure historique (z fr. Rezydencja Historyczna, DH) – stowarzyszenie francuskie założone w 1924 przez Joachima Carvalho. Zostało uznane za organizację pożytku publicznego w 1965 i zrzesza właścicieli prywatnych zabytków historycznych.
Ma swoją siedzibę w hôtel de Nesmond, przy Quai de la Tournelle 57, w 5. dzielnicy Paryża. 
Cel.
Misją stowarzyszenia jest zapewnienie ochrony, konserwacji i rozwoju prywatnego dziedzictwa architektonicznego. 
31. grudnia 2007 42 967 nieruchomości było sklasyfikowanych lub wpisanych do rejestru jako zabytki historyczne, z czego 49,4% należało do prywatnych właścicieli. DH reprezentuje tych właścicieli w relacjach z władzami publicznymi. 
Członkowie.
Razem ze swoimi delegacjami regionalnymi, stowarzyszenie reprezentuje obecnie ponad 3 000 zamków, dworów, opactw i hôtels particuliers rozrzuconych po całym terytorium francuskim: z jednej strony członków tytularnych, właścicieli prywatnych zabytków historycznych zaklasyfikowanych, wpisanych na listę zabytków i uznanych za zabytkowe, z drugiej strony amatorów sztuki i historii pragnących bronić sprawy dziedzictwa. 
Współdziałanie z władzą publiczną.
Polityczna siła stowarzyszenia wynika z regularnych związków z rządem, parlamentem i administracją. DH otrzymała w ten sposób dwa wielkie akty prawne o kwestiach podatkowych prywatnych zabytków historycznych, pozwalające z jednej strony na obniżkę kosztów prac, a z drugiej na ulgi od podatku spadkowego pod pewnymi warunkami. 
DH jest ponadto członkiem „Grupy 8” (Federacja „Dziedzictwo-Środowisko”, Fédération Patrimoine-Environnement).
Akcja uświadamiania opinii publicznej.
DH uczestniczy w różnych wydarzeniach lokalnych i międzynarodowych, jest partnerem francuskiego Ministerstwa Kultury przy Europejskich Dniach Dziedzictwa i akcji Spotkanie w Ogrodach. Stowarzyszenie gra w ten sposób ważną rolę przy uświadamianiu całości opinii publicznej (szkoły, miłośnicy dziedzictwa, turyści itp.).
Fundacja „DH na rzecz Przyszłości Dziedzictwa” (Fondation Demeure historique pour l’avenir du patrimoine) została stworzona w maju 2008, pod egidą Fundacji Francji, w ścisłym związku ze stowarzyszeniem Demeure Historique. Postawiła sobie trzy główne cele:
Doradztwo praktyczne.
Celem zapewnienia ochrony zabytków prywatnych, DH doradza swoim członkom w materii tworzenia dokumentacji i w postępowaniu z Ministerstwem Kultury ; ponadto, jego reprezentanci w CRPS (Regionalna Komisja Dziedzictwa i Obiektów Historycznych) śledzą dokumentację zabytków prywatnych. Przy wsparciu kancelarii Francisa Lefebvre’a DH daje rady swoim członkom, którzy otrzymują na początku roku instrukcje ułatwiające przygotowanie rocznej deklaracji dochodów. W kwestii prac i ochrony otoczenia, DH udostępnia także swoim członkom architekta i adwokata, specjalistę od obiektów historycznych i problemów środowiskowych. W sprawach legislacji społecznej, DH pomaga właścicielom-pracodawcom w porozumieniu z FEPEM (Federacja Pracodawców Prywatnych). 
DH organizuje sesje kształceniowe na konkretne tematy, które umożliwiają publikacje dokumentacji technicznych. 
Każdego roku DH przyznaje nagrody za renowację – decyzję wydaje jury złożone ze specjalistów, a nagrodę finansują mecenasi francuscy i amerykańscy. Na arenie międzynarodowej DH jest członkiem stowarzyszenia Europa Nostra i UEHHA (Związek Europejskich Stowarzyszeń Rezydencji Historycznych, ang. "Union of European Historic Houses Associations").
Rola stowarzyszenia w sferze kulturalnej.
Stowarzyszenie informuje o warunkach otwarcia zabytków dla publiczności. Przy wsparciu Centrum Zabytków Narodowych (Centre des monuments nationaux) przyznaje markę Szlaków Historycznych szlakom tematycznym zrzeszającym zabytki w danym regionie. Jako aktywny partner Europejskich Dni Dziedzictwa, DH namawia swoich członków do udostępniania w największym możliwym stopniu swoich obiektów i do organizowania wyjątkowych wydarzeń podczas tych dwóch dni ; rozpowszechnia następnie program wydarzeń w prasie. Jest też do dyspozycji swoich członków, by im radzić i pomagać przy organizacji wydarzeń (koncertów, wystaw, spektakli itp.). Członkowie stowarzyszenia mogą tworzyć dokumentację celem realizacji fotografii i filmowania w swoich posiadłościach. Te dokumentacje są konsultowane w siedzibie DH przez profesjonalistów kinematografii i reklamy. 

</doc>
<doc id="2819970" url="https://pl.wikipedia.org/wiki?curid=2819970" title="Dyrektor kreatywny">
Dyrektor kreatywny

Dyrektor kreatywny (, ) – osoba koordynująca pracę działu kreatywnego agencji reklamowej lub innych firm branży reklamowej lub artystycznej (np. firm produkujących gry komputerowe, branży mody lub zajmujących się designem).
W agencji reklamowej lub interaktywnej jemu bezpośrednio podlegają copywriterzy i dyrektorzy artystyczni. Jego konkretna funkcja w hierarchii jest zróżnicowana w zależności od każdego przedsiębiorstwa.

</doc>
<doc id="2819971" url="https://pl.wikipedia.org/wiki?curid=2819971" title="Słoweński Szlak Górski">
Słoweński Szlak Górski

Słoweński Szlak Górski (SPP, lub ) – szlak górski z Mariboru do Ankaranu. Rozciąga się przez większość słoweńskiego świata górskiego. Słoweński Szlak Górski był pierwszym długodystansowym szlakiem w Alpach. Na jego wzór zaczęto tworzyć podobne także w innych alpejskich regionach.
Historia.
Na pomysł połączenia pagórkowatych i górskich obszarów Słowenii wpadł prof. Ivan Šumljak (1899–1984) w 1950 roku. Pierwotnym pomysłem był szlak okrężny, który zaczynałby się i kończył w Mariborze. Jednak Komisja ds. Szlaku Słoweńskiego Związku Górskiego ("Planinska zveza Slovenije", PSZ) zmieniła tę propozycję i szlak od Postojnej skierowała dalej w stronę morza. Transverzala była w większości oparta o istniejące szlaki znakowane, na krótszych odcinkach oznaczyli ją na nowo odpowiedni znakarze. Otwarta została 1 sierpnia 1953 i miała 80 punktów kontrolnych.
Pierwszy przewodnik po słoweńskiej Transverzali opublikowano w 1958 roku. Doczekał się kilku redakcji i wznowień. Do 1993 - 80 punktów kontrolnych, od 1993 - 2003: 69 punktów (w 2001 jeden punkt został zmieniony), od 2003 - 2011 71 punktów kontrolnych, od 2011 do 2013 zaś 75 punktów kontrolnych. Długość w terenie (ta, która jest zwyczajowo podawana jako długość SPP) wynosi 599 km, suma podejść wynosi 45,2 km i zejść 45,5 km. Przy szlaku jest 58 schronisk górskich, także dwa muzea (Słoweńskie Muzeum Górskie w Mojstranie i Szpital Franja) i Jaskinie Szkocjańskie, które są na liście UNESCO.
Ostatnia zmiana miały miejsce w 1991 roku, kiedy zarząd SZG zadecydował o zmianie nazwy na Słoweński Szlak Górski, w związku z czym uzupełniono i wydano w 1994 roku przewodnik, służący pomocą piechurom w przygotowaniu trasy i orientacji na szlaku. Ostatni raz został wydany w 2012. 
Przez wszystkie lata Słoweński Szlak Górski pokonało około 9500 turystów.
Słoweński Szlak Górski ma także swoją rozszerzoną wersję, który ma obecnie 35 punktów kontrolnych w całej Słowenii.
Przebieg szlaku.
Słoweński Szlak Górski zaczyna się w Mariborze, Ankaranie lub w wybranym przez piechura punkcie. Uczestnik trasy prowadzi dziennik podróży, w którym są przybijane specjalne pieczęcie poświęcone tylko temu szlakowi. Uzyskuje się je w schroniskach, wraz z podpisem gospodarza obiektu i datą na specjalną prośbę oraz za okazaniem karty górskiej. Na szczytach, do dziennika przybija się pieczęć szczytu. Wizyty w punktach przystankowych rejestruje się w księgach wpisów. W przypadku braku możliwości uzyskania pieczęci na szczycie, za dokument służy fotografia, podpis przewodnika górskiego (w razie zorganizowanej wycieczki) albo inne świadectwa. Przebycie Słoweńskiego Szlaku Górskiego nie jest ograniczone czasowo.
Słoweński Szlak Górski składa się zarówno z łatwych, jak i trudnych odcinków, o czym ostrzega przewodnik.
Poniższa lista przedstawia punkty na szlaku, ich wysokość n.p.m. oraz czas przejścia z poprzedniego punktu. Pojęcia w języku słoweńskim: "koča" – dom, chata, schronisko górskie; "zavetišče" – schron.

</doc>
