<doc id="2832045" url="https://pl.wikipedia.org/wiki?curid=2832045" title="Arseniusz (Kryłow)">
Arseniusz (Kryłow)

Arseniusz, imię świeckie Aleksiej Wasiljewicz Kryłow (ur. 24 marca 1879 w Pietrowskim, zm. 26 maja 1962 w Moskwie) - rosyjski biskup prawosławny.
Był synem cerkiewnego psalmisty. W 1901 ukończył seminarium duchowne w Moskwie i został nauczycielem w szkole parafialnej. W 1903 był psalmistą w jednej z cerkwi moskiewskich. W 1912 ukończył studia na wydziale handlowym Uniwersytetu Moskiewskiego, a w 1914 - także wydział prawny; na obydwu kierunkach uzyskał tytuł kandydata nauk teologicznych. Od 1915 do 1944 pracował jako prawnik.
Święcenia diakońskie przyjął 16 stycznia 1944, dwa dni później został wyświęcony na kapłana. Służył w soborze Objawienia Pańskiego w Moskwie. Wieczyste śluby mnisze złożył 16 sierpnia 1945. Dziesięć dni później został wyświęcony na biskupa kalinińskiego i wielkołuckiego przez patriarchę moskiewskiego i całej Rusi Aleksego, arcybiskupów ałma-ackiego i kazachstańskiego Mikołaja oraz tulskiego i bielowskiego Witalisa. Po pięciu latach został biskupem ufijskim i baszkirskim. Dwa lata później jego tytuł uległ zmianie na "biskup ufijski i stierlitamacki". W 1953 został przeniesiony na katedrę czernihowską i nieżyńską. Po roku odszedł w stan spoczynku na własną prośbę. W 1954 został ordynariuszem eparchii kostromskiej i galickiej. Dwa lata później ponownie odszedł w stan spoczynku. Zmarł w 1962, został pochowany na Cmentarzu Wagankowskim.

</doc>
<doc id="2832047" url="https://pl.wikipedia.org/wiki?curid=2832047" title="Archieparchia Arbeli">
Archieparchia Arbeli



</doc>
<doc id="2832052" url="https://pl.wikipedia.org/wiki?curid=2832052" title="Murustaga">
Murustaga

Murustaga (łac. "Murustagensis") - stolica historycznej diecezji we Cesarstwie Rzymskim w prowincji Mauretania Cezarejska, współcześnie w Algierii. Obecnie katolickie biskupstwo tytularne. Od 1969 roku na stolicy tej zasiada Julian Wojtkowski, biskup pomocniczy warmiński, od 2004 senior.

</doc>
<doc id="2832056" url="https://pl.wikipedia.org/wiki?curid=2832056" title="Baureihe 614">
Baureihe 614

Baureihe 614 (w Polsce "VT614" lub SN84) – spalinowy zespół trakcyjny, napędzany silnikami Diesla. W latach 1971–1975 wyprodukowano łącznie 42 egzemplarze, dla Deutsche Bahn. Były przeznaczone do ruchu lokalnego, jak i międzyregionalnego, głównie z powodu prędkości maksymalnej wynoszącej 140 km/h.
Historia.
W 1971 zakłady MAN wyprodukowały dla Deutsche Bundesbahn dwa prototypowe zespoły oznaczone jako 614 001 + 914 001 + 614 002 oraz 614 003 + 914 002 + 614 004. Zostały one wyposażone w system wychylnego nadwozia, z którego jednak zrezygnowano w produkcji seryjnej. W 1973 uruchomiono ją równolegle w zakładach MAN i Waggonfabrik Uerdingen. Powstały łącznie 42 zespoły, które przydzielono do Norymbergi i Brunszwiku.
Konstrukcja.
Silniki.
Pojazd został wyposażony w dwa silniki MAN D 3650 HM 12 U o mocy maksymalnej 370 kW i maksymalnym momencie obrotowym przy 2150 obr./min. Jednak w eksploatacji wykorzystywana moc silników wynosi 331 kW i wynika to ze specyfiki pracy zestawów. Modernizacja, sukcesywnie przeprowadzana od kilku lat, wskazuje na to jak przestarzały konstrukcyjnie jest to power-pack. 26 składów SN84 zostało wyposażonych w power-pack firmy Cummins, czyli dwa silniki diesla o mocy 448 kW. Spełniają one normy spalania Euro 3 i Euro 4. Po modernizacji 26 sztuk zaprzestano dalszych prac modernizacyjnych, głównie z powodu ciągłego wprowadzania na rynek nowszych konstrukcyjnie pociągów.
Wnętrze.
Zestaw SN84 w wersji niezmodernizowanej posiada dwie klasy, zarówno pierwszą, jak i drugą. Przedział 1 klasy jest położony w tylnej części obu wagonów sterowniczych. Natomiast wersja zmodernizowana została pozbawiona 1 klasy, głównie z powodu zmiany przeznaczenia z ruchu międzyregionalnego do ruchu lokalnego. W wersji niezmodernizowanej 2 klasa zaprojektowana jest jako „open space”, z fotelami w układzie po 2 po obu stronach. Fotele są ergonomicznie zaprojektowane, z dermowymi zagłówkami i miękką tapicerką na siedzisku i oparciu, a także składanymi podłokietnikami. Między wybranymi fotelami zamontowano składane stoliki. Natomiast 1 klasa została zaprojektowana jako przedział, podobnie jak w pociągach SA110, eksploatowanych do niedawna przez PR. Wyposażono ją w indywidualne ruchome fotele Pociągi niezmodernizowanej wersji zostały wyposażony w otwarty obieg WC, natomiast w wersji zmodernizowanej zamontowano WC z układem zamkniętym oraz klimatyzację.
Eksploatacja.
Niemcy.
Pociągi przydzielono początkowo do dwóch Depo: Brunszwik i Norymberga. Pociągi stacjonujące w Brunszwiku obsługiwały głównie trasy w górach Harz, a także w regionie Weserbergland oraz Magistralę Wschód-Zachód, natomiast zestawy należące do depo Norymberga obsługiwały trasy w Górnymi Palatynacie i Frankonii. Od 2008 następuje powolne wycofywanie pociągów I serii produkcyjnej, natomiast pozostałe są sukcesywnie modernizowane i obsługują między innymi pograniczne trasy Szczecin – Angermünde oraz Szczecin – Lubeka. W 2009 sprzedano kolejne pociągi z pierwszej serii produkcyjnej, między innymi do Polski i Rumunii.
Polska.
W 2009, na fali przejęcia od PKP PR segmentu pociągów pospiesznych i przekazaniu go PKP Intercity, spółka zakupiła jeden zestaw z myślą o obsłudze linii kolejowych z trakcją spalinową o sezonowym potencjale potoków pasażerskich: Gdynia Główna – Łeba oraz Gdynia Główna – Hel. Został przydzielony do Zakładu Północnego InterCity, do lokomotywowni Gdynia Grabówek. Od 2009 do 2012 zestaw odbył jedynie jazdy testowe, po czym został odstawiony. W 2012 został zakupiony przez Sigmę Tabor wraz z kolejnymi siedmioma i zmodernizowany w Halberstadt. Od 9 grudnia 2012 miały być eksploatowane przez Koleje Śląskie. Pierwszy zespół VT614 dotarł na Górny Śląsk 22 lutego 2013. Właścicielem taboru stało się Górnośląskie Przedsiębiorstwo Wodociągów. Po pięciu przetargach na sprzedaż taboru w dniu 5 stycznia 2018 r. poinformowano, iż rozstrzygnęło postępowanie i dwa pociągi z serii VT614 zostały nabyte przez SKPL Cargo. Składy te zostały skierowane od obsługi połączenia Rzeszów – Zagórz. W styczniu 2019 przewoźnik sprowadził z Niemiec 2 kolejne takie składy.
Rumunia.
W 2011 jeden dwuwagonowy zestaw został zakupiony przez Transferoviar Grup i kursuje na lokalnej trasie z Oradei do Klużu-Napoki. Rumuńskie Koleje Państwowe zakupiły natomiast zmodernizowaną wersję pociągu, posiadającą między innymi klimatyzację. Zakupiono 10 zestawów, przydzielonych do Depo w Sybinie.

</doc>
<doc id="2832058" url="https://pl.wikipedia.org/wiki?curid=2832058" title="Duccio di Buoninsegna">
Duccio di Buoninsegna

Duccio di Buoninsegna (ur. około 1260 w Sienie, zm. w 1318 tamże) – malarz włoski. Pierwszy wielki malarz ze Sieny i założyciel szkoły sieneńskiej.
Mniej nowatorski niż Giotto, bardziej związany ze stylem bizantyńskim i typowymi dla niego cechami: schematem kompozycyjnym, złotym tłem, izokefalizmem. Malował obrazy o tematyce religijnej.
W roku 1278 gmina sieneńska zleciła mu malowanie "cassoni" - skrzyń na dokumenty.

</doc>
<doc id="2832061" url="https://pl.wikipedia.org/wiki?curid=2832061" title="Tollarp">
Tollarp

Tollarp – miejscowość ("tätort") w południowej Szwecji, w regionie administracyjnym ("län") Skania (gmina Kristianstad).
W 2010 Tollarp liczył 3284 mieszkańców.
Geografia.
Miejscowość jest położona w północno-wschodniej części prowincji historycznej ("landskap") Skania, ok. 16 km na południowy zachód od Kristianstad przy drodze E22 w kierunku Malmö.
Na południowy zachód od Tollarpu rozciąga się pasmo wzgórz Linderödsåsen. Przez miejscowość przepływa rzeka Vramsån, prawy dopływ Helge å.
Historia.
Do lat osiemdziesiątych XIX wieku Tollarp był niewielką wsią w pobliżu kościołów parafialnych w Östra i Västra Vram. Do szybkiego rozwoju miejscowości przyczyniła się budowa nieistniejących już linii kolejowych, zapewniających połączenia m.in. z Malmö przez Hörby oraz z Åhus i Kristianstad. Tollarp staje się osadą kolejową, powstają pierwsze zakłady przemysłowe. Najstarszym przedsiębiorstwem są działające od 1880 r. zakłady mechaniki precyzyjnej "Erik A Olssons Mekaniska Verkstad AB". W 1903 w Tollarp zostały założone zakłady przetwórstwa owocowo-warzywnego "Önos".
W latach 1913–1957 Tollarp miało status "municipalsamhälle" w ramach gminy Västra Vram ("Västra Vram landskommun"). W 1952 scalono dotychczasowe gminy wiejskie ("landskommuner") Linderöd, Östra Vram i Västra Vram i utworzono gminę Tollarp ("Tollarp landskommun"), którą w 1974 r. włączono w skład gminy Kristianstad.

</doc>
<doc id="2832071" url="https://pl.wikipedia.org/wiki?curid=2832071" title="Seweryn Stanisław Malinowski">
Seweryn Stanisław Malinowski

Seweryn Stanisław Malinowski (ur. 8 maja 1885 w Warszawie, zm. 1958 tamże) – polski malarz i grafik.
Życiorys.
Od 1903 uczęszczał do Szkoły Rysunku prowadzonej przez Jana Kauzika, po jej ukończeniu w 1906 rozpoczął naukę w Szkole Sztuk Pięknych w pracowniach Kazimierza Stabrowskiego i Stanisława Lentza. W 1909 wyjechał do Paryża, aby przez dwa lata uczyć się w Académie Russe. Od 1911 przez sześć lat był studentem Szkoły Rysunkowej Cesarskiego Towarzystwa Zachęty Sztuk Pięknych w Petersburgu. Po 1945 był między innymi członkiem radomskiego Towarzystwa Przyjaciół Sztuk Pięknych.
Tworzył pejzaże, portrety i obrazy o tematyce sakralnej, używał akwareli i stosował malarstwo olejne.

</doc>
<doc id="2832078" url="https://pl.wikipedia.org/wiki?curid=2832078" title="Gospodarka Hiszpanii">
Gospodarka Hiszpanii

Gospodarka Hiszpanii – piętnasta pod względem wielkości gospodarka narodowa świata. Stanowi przykład gospodarki mieszanej.
Do lat sześćdziesiątych ubiegłego stulecia Hiszpania była jednym z najuboższych państw Europy Zachodniej. Masowy napływ turystów spowodował wielki wzrost inwestycji i napływ kapitału zagranicznego, który wzmógł się jeszcze po przystąpieniu do Unii Europejskiej (1986). Hiszpania była przez ostatnie pół wieku jednym z najszybciej rozwijających się gospodarczo państw Europy. W 2009 PKB wyniósł 1052 mld euro, czyli 23,5 tys. euro na mieszkańca. Hiszpania uporała się w ostatnich latach ze zmorą, jaką była znaczna inflacja (od 1990 spadła z ponad 9% do ok. 2,5–3% w 2011) i masowym bezrobociem. W IV kwartale 2011 wynosiło ono 21,3%. wobec 21,6% w 1978. Bezrobocie w lipcu 2022 roku wynosiło 12,4%.
Hiszpania jest znaczącym uczestnikiem handlu zagranicznego, wielkie banki mają swe siedziby gł. w Madrycie, Barcelonie, Walencji i Bilbao. W gospodarce Hiszpanii bardzo dużą rolę odgrywa obcy kapitał zagraniczny – głównie inwestycje amerykańskie, brytyjskie, francuskie, to właśnie one doprowadziły do szybkiego uprzemysłowienia Hiszpanii.
Hiszpania jest zaliczana do grupy państw wysoko rozwiniętych, co potwierdza wysoki PKB.
Pod względem potencjału ekonomicznego Hiszpanie stanowią wielką czołówkę Europy wraz z takimi krajami jak: Wielka Brytania, Francja, czy Włochy. Są już dziewiątą potęgą gospodarczą świata i stali się jednym z głównych motorów napędowych europejskiej gospodarki. Relatywnie niskie ceny wpływają na wysoką siłę nabywczą porównywalną do Włoch i Francji.
Przemysł.
Najważniejszą gałęzią gospodarki jest wysoko rozwinięty przemysł, zgrupowany w kilku wielkich okręgach. Hiszpania jest ważnym producentem samochodów osobowych (m.in. SEAT) i ciężarowych (Barcelona i Lleida, Walencja, Madryt, Valladolid, La Coruña). Kilka wielkich koncernów ulokowało tutaj swoje zakłady (VW, grupa PSA, Ford). Produkcja samochodów osobowych wyniosła ponad 1,9 mln sztuk (2000). W Walencji, Bilbao, Barcelonie, Kadyksie oraz La Coruñi są duże stocznie a co za tym idzie jest tutaj wysoko rozwinięty przemysł stoczniowy (3% produkcji światowej – 6. miejsce). Rozwinięty jest przemysł metalurgiczny (huty w Oviedo, Gijón, El Ferrol de Caudillo koło Bilbao i in.), w Asturii kopalnie węgla. Różnorodny przemysł elektrotechniczny (sprzęt gospodarstwa domowego, komputery, półprzewodniki) rozwinął się w większych miastach (np. Barcelona, Madryt, Sewilla, Malaga). Dzięki importowi paliw płynnych oraz znacznym zasobom energii wodnej Hiszpania produkuje ok. 185 TWh energii elektrycznej (4612 kWh na mieszkańca). Wielkim atutem jest rozwinięty przemysł włókienniczy oraz rolno-spożywczy (produkcja cukiernicza; wina – ponad 34 mln hl, 4. miejsce w świecie; konserw rybnych itp.), rozrzucony po całym kraju.
Energia.
Hiszpania to jeden z liderów w produkcji energii słonecznej. Wsparcie rządu i obowiązywanie tzw. systemu "feed-in tariff", dzięki któremu producenci energii ze źródeł odnawialnych mogą ją odsprzedawać po z góry ustalonych, preferencyjnych cenach, sprawiły, że na Półwyspie Iberyjskim w szybkim tempie powstawały w ostatnich latach nowe elektrownie słoneczne. W 2011 roku moc zainstalowanych elektrowni słonecznych wyniosła 4,2 GW. Sektor energetyczny wytwarza około 5% PKB brutto kraju. Zapotrzebowanie na energię w Hiszpanii począwszy od 2002 r. wzrosła o około 3,5% rocznie, z niewielkimi zmianami, jak w 2003 roku zanotowano wzrost o około 7%. Wraz ze wzrostem konsumpcji wzrasta zapotrzebowanie na energię od 211.500 GWh w 2002 r. do 253.600 w roku 2006. W 2008 roku 50% energii produkowanej w Hiszpanii było pochodzenia jądrowego 15 368 toe, 15% pochodziło z węgla, 6% z energii mechanicznej płynącej wody i 29% z pozostałych źródeł energii odnawialnej. W 2009 r. Hiszpania była największym producentem energii słonecznej oraz na trzecim miejscu wśród państw wytwarzających energię wiatrową. Produkcja energii wodnej w Hiszpanii osiągnęła w 2010 r. wartość 2220 MW i była to druga co do wielkości wartość produkcji w UE po Włoszech. Według raportu koncernu Ernst &amp; Young Hiszpania wraz z takimi krajami jak m.in.: USA, Chiny i Indie znalazła się w gronie państw najbardziej atrakcyjnych na świecie pod względem inwestowania w odnawialne źródła energii.
Rolnictwo.
W rolnictwie dominującą rolę odgrywa hodowla bydła, trzody i drobiu na rozległych pastwiskach (Kastylii, Asturii czy Estremadury), a także uprawa winorośli, zbóż, oliwek oraz owoców cytrusowych. Pod względem eksportu owoców cytrusowych kraj znajduje się w ścisłej światowej czołówce. Poza innymi owocami cytrusowymi, tj. pomarańczami i mandarynkami prowadzi się uprawy kasztanów, migdałów, granatów i bananów, głównie na obszarach śródziemnomorskich. Lasy (głównie w regionach górskich) dostarczają drewna i owoców leśnych. Rolnictwo przynosi 8% dochodu narodowego brutto. Produkty pochodzenia rolniczego stanowią poważną pozycję eksportową Hiszpanii dostarczając niemalże 1/5 wpływów z eksportu. Na płaskowyżu Meseta uprawia się: pszenicę i jęczmień. Kukurydza rośnie dobrze na wilgotniejszych terenach północnego zachodu, a na terenach, na których możliwe jest nawadnianie, uprawia się ryż. Warzywa hodowane są w nawadnianych dolinach, wzdłuż nizinnego wschodniego wybrzeża. Gaje oliwne rosną na suchych obszarach na południu kraju. Hiszpania jest drugim na świecie producentem oliwy z oliwek. Winogrona uprawiane są w dolinie rzeki Ebro, na Mesecie, na nizinach śródziemnomorskich oraz wewnątrz kraju m.in. w Andaluzji. Hodowla jest stosunkowo mniej ważną gałęzią produkcji rolnej, chociaż ma i ona ma w kraju wielowiekowe tradycje. Największe pogłowie posiadają stada owiec, znacznie mniejsze zaś bydła i kóz.
Leśnictwo.
31% powierzchni kraju, szczególnie na terenach górzystych, zajmują właśnie lasy. Największe kompleksy leśne znajdują się w północnej, wilgotnej części Hiszpanii (lasy liściaste i mieszane), zaś na południowym zachodzie przeważają lasy dębowe z dębem korkowym. W Hiszpanii funkcjonuje wiele tartaków, na szeroką skalę produkowana jest również żywica. W kraju znajduje się 13 parków narodowych (hiszp. "parque nacional"), największym z nich Doñana, który obejmuje jedyne w swoim rodzaju siedliska ptaków wędrownych z południa Afryki, zaś Cabañeros chroni unikatowe w Europie lasy wiecznie zielonych dębów ostrolistnych i korkowych. W Hiszpanii znajduje się także największy w Europie las palmowy – El Caracol niedaleko Elche.
Rybołówstwo.
Duże znaczenie posiada rybołówstwo (1,4 mln ton ryb), zwłaszcza na wybrzeżu atlantyckim – La Coruña w Galicji, Jerez de la Frontera w Andaluzji, ale także Málaga. W Vigo, w północnej części kraju znajduje się "Agencja Kontroli Rybołówstwa" UE, której zadaniem jest szkolenie inspektorów oraz organizacja wspólnych inspekcji z kilku państw członkowskich, a także ma ona zapewnić zgodność z wymogami dotyczącymi połowów, wprowadzonymi w trosce o zachowanie zasobów rybnych. Prawie połowę ryb i owoców morza ("mariscos") łowionych w Hiszpanii dostarcza flota galicyjska. Hiszpania wspólnie z Francją, Danią, Wielką Brytanią oraz Niderlandami dokonuje 60% połowów całej UE. Ponadto Hiszpanii przypada w udziale 25% łącznego tonażu rybackiej floty wspólnotowej (481 000 ton). Największe porty rybackie znajdują się nad Zatoką Biskajską i na terenie Galicji.
Transport.
Sieć transportowa Hiszpanii uległa znaczącym przeobrażeniom po II wojnie światowej, dzięki dewizom napływającym od turystów zagranicznych. Drogi liczą ogółem ponad 370 tys. km – 73,2 km na 100 km² powierzchni. Wielki postęp zanotowano w budowie nowoczesnych magistral obsługujących narastający ruch turystyczny – 31 grudnia 2007 było w Hiszpanii 14 689 km autostrad ("autopistas") i dróg ekspresowych ("autovías"), co łącznie zalicza ten system za największą sieć w Europie i trzecią co do wielkości na świecie po USA i Chinach. Hiszpania jest krajem wysoko zmotoryzowanym – w tym samym czasie było ponad 14,7 mln samochodów osobowych (36,7 pojazdów na 100 mieszkańców) oraz ponad 1,8 mln ciężarowych. Długość linii kolejowych wynosi obecnie ~16 tys. km, w tym 8,5 tys. km linii zelektryfikowanych, hiszpańskie koleje RENFE również obejmują szybką kolej – AVE. Wraz z otwarciem trasy dla pociągów dużej prędkości na linii Madryt – Walencja w grudniu 2010 Hiszpania stała się krajem, który ma najdłuższą sieć szybkich kolei w Europie, a drugi co do wielkości system szybkich kolei na świecie. Transport morski odgrywa dużą rolę w gospodarce kraju, zwłaszcza w handlu zagranicznym, gdyż większość towarów jest przywożonych lub wywożonych drogą morską. Najważniejsze porty morskie to: Algeciras, Kadyks, Kartagena, Walencja, Tarragona, Barcelona, Bilbao, La Coruña. Bezprecedensowy rozwój nastąpił w dziedzinie przewozów lotniczych. Port lotniczy Madryt-Barajas i port lotniczy Barcelona są jednym z najważniejszych portów lotniczych w Europie, każdy z nich obsługuje ok. 50 mln pasażerów rocznie. Inne ważniejsze lotniska to port lotniczy Palma de Mallorca (28 mln pasażerów), port lotniczy Malaga (19 mln pasażerów), port lotniczy Alicante (14 mln pasażerów), port lotniczy Gran Canaria (13 mln pasażerów) i port lotniczy Teneryfa-Południe (11 mln pasażerów). Łącznie 25 portów lotniczych w Hiszpanii obsługuje powyżej 1 mln pasażerów rocznie, natomiast wszystkie 49 portów lotniczych obsługiwanych przez Aena obsłużyły w 2017 roku ponad 249 mln pasażerów.
Górnictwo i energetyka.
Hiszpania jest krajem obfitującym w rudy i kruszce. Kopaliny użyteczne są różnorodne i występują w znacznych ilościach. W Górach Kantabryjskich na północy znajdują się złoża węgla kamiennego i wysokiej jakości rudy żelaza, dzięki czemu w miastach leżących na wybrzeżu rozwinął się przemysł ciężki. Węgiel brunatny wydobywa się we wschodniej części kraju – centralna Katalonia. W górach Sierra Morena i Sierra Nevada eksploatuje się złoża rud metali, przede wszystkim: miedzi, cynku (Chalkopiryty) i ołowiu. Dzięki bogatym złożom rtęci w okolicach Almadén, Hiszpania zajmuje 1 miejsce na świecie w jej wydobyciu. Na tym samym obszarze wydobywa się również rudy tytanu, antymonu i manganu. Ponadto rudy manganu występują także w Górach Kantabryjskich i Iberyjskich. W Galicji znajdują się rudy wolframu. Na wybrzeżach znajdują się też niewielkie złoża ropy naftowej. Sole potasowe występują głównie w północno-wschodniej Katalonii, a także w północno-zachodniej części Kotliny Aragońskiej. 43% energii kraju pochodzi z elektrociepłowni wykorzystujących paliwa importowane: 41% produkowane jest przez hydroelektrownie w Pirenejach i inne; 16% energii pochodzi z elektrowni atomowych.
Turystyka.
Burzliwa historia, która pozostawiła ślad w postaci bardzo wielu zabytków i licznych, bogatych w eksponaty muzeów oraz jeden z najcieplejszych klimatów na kontynencie sprzyjają masowej turystyce, która stanowi jeden z filarów gospodarki przynoszących znaczne dochody. Liczba turystów zagranicznych odwiedzających Hiszpanię systematycznie wzrasta. Wypoczywają oni głównie na wybrzeżu śródziemnomorskim (Costa de la Luz – Costa del Sol – Costa Blanca – Costa del Azahar – Costa Dorada – Costa Montanesa – Costa Vasca – Costa Verde – Rias Altas – Rias Bajas) czy na Balearach. Dużą popularnością cieszą się także Wyspy Kanaryjskie z ich subtropikalną roślinnością i interesującymi zjawiskami wulkanicznymi. Ponadto ożywiony ruch turystyczny spowodował, że porty lotnicze w Las Palmas i na Majorce stały się jednymi z największych portów lotniczych Europy. Najcenniejsze zabytki posiadają miasta: Madryt (obok zabytków architektonicznych mieszczą się tu liczne zbiory sztuki, czy słynne muzeum Prado), Toledo, Barcelona, Burgos, Salamanka (z najstarszym uniwersytetem w kraju), Saragossa. W zabytki z czasów rzymskich obfituje Tarragona i Sagunto, z czasów arabskich Sewilla, Kordoba, a szczególnie Grenada (Alhambra) i Generalife – perła architektury mauretańskiej. Ośrodkiem pielgrzymkowym o europejskiej sławie jest Santiago de Compostela. Z dochodów z turystyki sfinansowano m.in.: budowę dróg oraz przemysł lokalny.
W 2017 roku kraj ten odwiedziło 82 mln turystów (8,6% więcej niż w roku poprzednim), generując dla niego przychody na poziomie 68 mld dolarów. Tym samym Hiszpania jest drugim najczęściej odwiedzanym państwem przez turystów na świecie (po Francji) i także na drugim miejscu pod względem przychodów z turystyki (po USA).
Import.
Hiszpania importuje głównie paliwa, chemikalia, półprodukty, artykuły spożywcze (wykraczające poza wyspecjalizowaną gospodarkę rolna państwa), towary konsumpcyjne, maszyny i urządzenia, przyrządy pomiarowe oraz medyczne. Wartość importu w 2019 roku wyniosła 463.1 miliardów dolarów.
Głównymi partnerami importowi są:
Eksport.
Hiszpania eksportuje maszyny, pojazdy silnikowe, artykuły spożywcze (w których wyspecjalizowała się gospodarka rolna kraju), farmaceutyki, leki, inne towary konsumpcyjne. Wartość eksportu na 2019 rok wyniosła 533.8 miliarda dolarów.
Głównymi partnerami eksportowymi są:
Największe przedsiębiorstwa.
Poniższa tabela przedstawia największe hiszpańskie przedsiębiorstwa w 2011 r., według ranking5000.com:
Regiony Hiszpanii według wskaźnika rozwoju społecznego.
Lista wspólnot autonomicznych Hiszpanii według wskaźnika rozwoju społecznego w 2017 roku.
Jakość życia.
Hiszpania zajmuje 16 miejsce na świecie jeśli chodzi o jakość życia, wyprzedzając Wielką Brytanię. Ponadto, poszczególne miasta Hiszpanii są notowane w rankingach dotyczących miast.
Miasta o znaczeniu globalnym.
Najwyżej notowanym hiszpańskim miastem o znaczeniu globalnym jest Madryt, drugim jest Barcelona – oba miasta są notowane w czterech niezależnych rankingach. W rankingu " 2018" notowane są również Walencja, Bilbao, Sewilla i Malaga.

</doc>
<doc id="2832087" url="https://pl.wikipedia.org/wiki?curid=2832087" title="Praecausa">
Praecausa

Praecausa (łac. "Praecausensis") – stolica historycznej diecezji w Cesarstwie rzymskim w prowincji Byzacena, współcześnie w Tunezji. Obecnie katolickie biskupstwo tytularne. Od 1989 biskupem tytularnym Praecausy jest Józef Wysocki biskup pomocniczy elbląski, wcześniej również jako biskup pomocniczy warmiński. 

</doc>
<doc id="2832106" url="https://pl.wikipedia.org/wiki?curid=2832106" title="Teresa Misiuk-Jodłowska">
Teresa Misiuk-Jodłowska

Teresa Antonina Misiuk-Jodłowska (ur. 13 czerwca 1934 w Grodnie, zm. 15 marca 2005) – polski prawniczka, cywilistka. 
Absolwenta Wydziału Prawa i Administracji Uniwersytetu Warszawskiego (1956). W latach 1957–1961 zatrudniona w Kancelarii Sejmu. Od 1960 pracowała w Zakładzie Postępowania Cywilnego Wydziału Prawa i Administracji UW. Doktorat uzyskała w 1969, habilitację w 1980. Profesor nadzwyczajny UW i KUL. 
Trzecia żona prawnika i polityka Jerzego Jodłowskiego.
Spoczywa na Cmentarzu Komunalnym Północnym na Wólce Węglowej.

</doc>
<doc id="2832109" url="https://pl.wikipedia.org/wiki?curid=2832109" title="Tablice rejestracyjne w Mongolii">
Tablice rejestracyjne w Mongolii

Mongolskie tablice rejestracyjne składają się z czterech cyfr i trzech liter cyrylicy. Ich wygląd mocno przypomina radzieckie tablice z lat 80. wykonane według standardu GOST 3207-77.
W 2001 r. wzór tablic uległy małej zmianie: muszą one teraz zawierać narodowy symbol Mongolii (Sojombo) w kolorze czerwonym po lewej stronie.
&lt;Br&gt;&lt;Br&gt;
&lt;Br&gt;&lt;Br&gt;
Pierwsze dwie litery grupy 3-literowej oznaczają w którym ajmaku pojazd był rejestrowany:

</doc>
<doc id="2832110" url="https://pl.wikipedia.org/wiki?curid=2832110" title="Ludwig Noster">
Ludwig Noster

Ludwig Noster (ur. 9 października 1859 w Strzelcach Krajeńskich, zm. 29 maja 1910 w Berlinie) - niemiecki malarz rodzajowy, pejzażysta i portrecista.
Życiorys.
Był synem stolarza - Heinricha. Uczył się w Progimnazjum w Strzelcach Krajeńskich (wówczas: "Friedeberg"). Potem podjął naukę w Berlińskiej Akademii Sztuki (za namową Paula von Branda - ziemianina z Ługów). Studiował pod kierunkiem Paula Thumanna, Otto Knillego i Karla Gussowa. Związany z Adolphem Menzelem. Odbył podróże artystyczne do Holandii i Düsseldorfu. W 1885 osiadł w Berlinie, a w 1888 stał się nadwornym malarzem cesarza Niemiec. W 1906 mianowany profesorem Akademii Sztuki w Berlinie. Niedługo później wyjechał do Holandii i zamieszkał w Edamie. Chorował na nerki, co było przyczyną jego śmierci w Berlinie w 1910. Pochowany, zgodnie z ostatnią wolą, w Strzelcach Krajeńskich. Autorem nagrobka (zachowanego do dziś i odnowionego w 2010) był Hans Latt.
Dzieła.
Ludwig Noster namalował m.in. portrety cesarza Wilhelma II, księcia Henryka Pruskiego, hrabiów Artura von Possadowskiego, Udo von Stolberga, ministra Bodo Korsiga i przemysłowca Adolfa Fryderyka Kruppa. Dzieła malarza trafiły do kolekcji Niemczech, Rosji, Wielkiej Brytanii i USA. Wiele obrazów znajdowało się w różnych instytucjach na terenie Strzelec Krajeńskich, jednak wszystkie uległy zagładzie podczas II wojny światowej.
Życie prywatne.
Żonaty z Anną Stabler.

</doc>
<doc id="2832115" url="https://pl.wikipedia.org/wiki?curid=2832115" title="Wyższa Szkoła Fizjoterapii we Wrocławiu">
Wyższa Szkoła Fizjoterapii we Wrocławiu

Wyższa Szkoła Fizjoterapii we Wrocławiu – jedna z kilkunastu niepublicznych szkół wyższych we Wrocławiu, powstała w 1999 roku z inicjatywy Andrzeja Czamary. Kształci studentów na dwóch podstawowych kierunkach, zaliczanych do nauk o kulturze fizycznej, na studiach stacjonarnych oraz niestacjonarnych. W ramach struktury organizacyjnej uczelni znajduje się 2 instytuty oraz jednostki ogólnouczelniane.
Zatrudnionych jest 22 pracowników naukowo-dydaktycznych, z czego 4 z tytułem naukowym profesora, 3 ze stopniem naukowym doktora habilitowanego, 6 ze stopniem naukowym doktora oraz 9 z tytułem zaowodowym magistra.
Struktura.
Instytut Fizjoterapii.
W skład Instytutu Fizjoterapii WSF z siedzibą we Wrocławiu wchodzi:
Instytut Kosmetologii.
W skład Instytutu Kosmetologii WSF z siedzibą we Wrocławiu wchodzi:
Kierunki kształcenia.
Aktualnie Wyższa Szkoła Fizjoterapii we Wrocławiu oferuje możliwość kształcenia na następujących kierunkach studiów w ramach studiów pierwszego stopnia (licencjackie, 3-letnie) oraz studiów drugiego stopnia (magisterskich uzupełniających, 2-letnich):

</doc>
<doc id="2832117" url="https://pl.wikipedia.org/wiki?curid=2832117" title="Hassan Konopacki">
Hassan Konopacki

Hassan Konopacki (, "Hasan Amuratawicz Kanapacki"; ur. 25 lutego 1879 w Mińsku, zm. 11 maja 1953 w Bydgoszczy) – białoruski, rosyjski i polski wojskowy, polityk i dziennikarz narodowości tatarskiej, blisko związany z białoruskim ruchem narodowym; pułkownik artylerii, uczestnik wojny japońsko-rosyjskiej 1904–1905 i I wojny światowej po stronie Rosji; w latach 1919–1920 dowódca białoruskich oddziałów wojskowych w składzie Wojska Polskiego, członek Białoruskiej Komisji Wojskowej; w okresie międzywojennym polityk i dziennikarz białoruskiej mniejszości narodowej w II Rzeczypospolitej; zwolennik budowy państwa białoruskiego we współpracy i z pomocą Polski.
Życiorys.
Młodość i służba w wojsku rosyjskim.
Urodził się 25 lutego 1879 roku w Mińsku, w Imperium Rosyjskim, w muzułmańskiej tatarskiej rodzinie szlacheckiej. Ukończył Połocki Korpus Kadetów i w 1897 roku Petersburską Szkołę Artyleryjską im. Konstantego. Podjął służbę wojskową w stopniu podporucznika w szeregach Armii Imperium Rosyjskiego. W 1904 roku został wysłany do obwodu zabajkalskiego, gdzie tworzona była 1. Syberyjska Brygada Artyleryjska. Został tam mianowany starszym oficerem 1 baterii. W latach 1904–1905 brał udział w wojnie japońsko-rosyjskiej. W bitwie pod Liaoyang w sierpniu 1904 roku został ranny. W 1906 roku jego brygada przeniosła się do Nerczyńska. Będąc oficerem 1. baterii pełnił szereg funkcji: członka Sądu Honorowego, członka Komisji Pożyczkowego Kapitału Oficerskiego, kierownika biblioteki oficerskiej. W 1909 roku został awansowany do stopnia kapitana. Zmienił miejsce pobytu z Nerczyńska na Błagowieszczeńsk nad Amurem, gdzie formował, a następnie dowodził 2. baterią 10. Syberyjskiej Brygady Artylerii Polowej. 8 września 1912 roku został odkomenderowany do Chabarowska w celu ćwiczenia rekrutów. Stamtąd na własną prośbę 13 października 1912 roku przeniósł się do 3. Brygady Artylerii Polowej do Kaługi. 18 lipca 1914 roku został mianowany dowódcą 5. baterii 57. Brygady Artylerii Polowej.
Hassan Konopacki brał udział w I wojnie światowej. Po 30 lipca 1914 roku został dowódcą 1. parku 57. Brygady Artylerii Polowej. 10 listopada 1916 roku mianowano go na dowódcę 6. baterii 69. Brygady Artylerii Polowej Frontu Zachodniego. Awansował do stopnia podpułkownika. 23 stycznia 1917 roku objął dowództwo nad 69. Brygadą Artylerii Polowej. 6 listopada 1917 roku awansował na pułkownika. W czasie walk na froncie został porażony gazami bojowymi, w wyniku czego przeniesiono go do Mińska na tyłowy punkt ewakuacyjny. 10 maja 1918 roku w związku z reformowaniem 69. Brygady Artylerii Polowej przekazał dokumenty i finanse Moskiewskiemu Obwodowemu Komisariatowi Spraw Wojskowych.
Białoruska Komisja Wojskowa.
Będąc w Mińsku Hassan Konopacki związał się ze środowiskiem działaczy białoruskiego ruchu narodowego. Po przeniesieniu się na teren pod kontrolą rządu Republiki Litewskiej podjął współpracę z tworzonymi przez niego białoruskimi oddziałami wojskowymi. Pod koniec grudnia 1918 roku został skierowany do formowanego w Wilnie 1 Białoruskiego Pułku Piechoty. W związku ze zbliżającą się do miasta Armią Czerwoną 27 grudnia ewakuował się wraz białoruskimi wojskowymi i większością działaczy do pozostającego jeszcze pod niemiecką okupacją Grodna.
W połowie 1919 roku, po odbiciu z rąk bolszewików Mińska przez Wojsko Polskie (WP), stał się zwolennikiem budowy państwa białoruskiego u boku II Rzeczypospolitej. Został członkiem Białoruskiej Komisji Wojskowej (BKW), najpierw jako kierownik wydziału wojskowego (pod koniec września), a później komisji organizacyjnej (na przełomie września i października). W połowie października 1919 roku wszedł w skład delegacji Białoruskiej Centralnej Rady Wileńszczyzny i Grodzieńszczyzny, która udała się do Warszawy na rozmowy z polskimi władzami na temat współpracy białorusko-polskiej. Delegacja przedstawiła stronie polskiej propozycję utworzenia białoruskiej dywizji oraz kandydatury na członków BKW. 22 października 1919 roku dekretem Józefa Piłsudskiego Hassan Konopacki został mianowany dowódcą białoruskich oddziałów wojskowych w składzie Wojska Polskiego, a także zatwierdzony jako członek Białoruskiej Komisji Wojskowej.
Jako priorytet podczas tworzenia białoruskich oddziałów Hassan Konopacki uważał przygotowanie kadr oficerskich i podoficerskich poprzez skierowanie ich na powtórne kursy oficerskie i kursy białorusoznawstwa, szczególnie w zakresie języka białoruskiego i przetłumaczonej nań terminologii wojskowej. Wraz z Pawłem Aleksiukiem i Alaksandrem Pruszynskim uczestniczył w rozmowach z polskimi władzami wojskowymi, w wyniku których w marcu 1920 roku otwarto 9-miesięczne kursy w Szkole Podchorążych w Warszawie i 3-miesięczne w Szkole Podoficerskiej w Ostrowi dla 100–120 Białorusinów.
W trakcie swojej pracy na stanowisku dowódcy białoruskich oddziałów Hassan Konopacki wszedł w konflikt z pozostałymi członkami BKW. Po sformowaniu sztabu uznał bowiem, że w sprawach wojskowych podlega wyłącznie dowództwu polskiemu, co oznaczało pozbawienie BKW wpływu na werbunek i zaciąg ochotników oraz jakiegokolwiek wpływu na formowanie białoruskiego wojska. Ponadto przyjmował do swego sztabu byłych oficerów armii Imperium Rosyjskiego, którzy byli całkowicie niezwiązani z białoruskim ruchem narodowym. Argumentował, że oficerowie przyjmowani przez BKW "zdradzali więcej białoruskości, aniżeli wojskowości". Doprowadziło to do otwartego konfliktu na dwóch kolejnych posiedzeniach BKW 20 marca i 8 kwietnia 1920 roku. Podczas drugiego posiedzenia przewodniczący BKW Paweł Aleksiuk zarzucił Hassanowi Konopackiemu zatrzymanie sprawy organizacji białoruskich oddziałów, a szczególnie to, że sztab do tej pory nie wyznaczył miejsca formowania tych oddziałów i nie dokonał werbunku do szkół podoficerów. Pozostali członkowie BKW poparli zarzuty Pawła Aleksiuka, mimo faktu, że to właśnie on był kierownikiem werbunku i agitacji. Zdaniem historyka Olega Łatyszonka świadczy to o tym, że istotą konfliktu była sprawa podporządkowania dowództwa oddziałów białoruskich rozkazom BKW.
W tej sytuacji Hassan Konopacki 12 kwietnia 1920 roku podał się do dymisji, a 17 kwietnia potwierdził tę decyzję, powołując się na zły stan zdrowia (według innego źródła rezygnacja miała miejsce 9 kwietnia). Jednocześnie jednak rozpoczął starania w polskim Dowództwie Okręgu Etapowego (DOE) Mińsk i w dowództwie 4 Armii WP o nieprzyjęcie własnej dymisji oraz o usunięcie z BKW Pawła Aleksiuka, Antoniego Owsianika i A. Jakubeckiego. Oddział II DOE Mińsk uznał za wskazane, by pozostawić Hassana Konopackiego na dotychczasowym stanowisku i przydzielić mu jako adiutanta oficera WP, będącego jednocześnie oficerem łącznikowym z DOE Mińsk. Większość członków BKW z Pawłem Aleksiukiem na czele zagroziła dymisją w razie pozostania Hassana Konopackiego na stanowisku dowódcy białoruskich oddziałów, a także zaproponowała usunięcie go ze składu BKW. Naczelnik Państwa Józef Piłsudski przychylił się do wniosku grupy Pawła Aleksiuka. 22 maja udzielił dymisji Hassanowi Konopackiemu, na jego miejsce powołując Polaka, mjr. Józefa Tunguz-Zawiślaka. Hassan Konopacki został przeniesiony do tzw. wileńskiej rezerwy BKW. Odbywał tam szkolenie zgodne z polskimi regulaminami i nie miał prawa nosić munduru.
Działalność na Litwie Środkowej i w Polsce.
Od lata 1920 roku Hassan Konopacki mieszkał w Wilnie, gdzie kontynuował działalność w białoruskim ruchu narodowym. Pełnił funkcję zastępcy przewodniczącego Rady Starszych Białoruskiego Kółka Muzyczno-Dramatycznego i sekretarza Białoruskiego Zgromadzenia Obywatelskiego (BZO). Po rozłamie w BZO 21 września 1924 roku był wiceprzewodniczącym nowo utworzonej Tymczasowej Białoruskiej Rady (TBR). Skupiała ona zwolenników lojalnej współpracy z Polską, występując przeciwko Białoruskiemu Klubowi Poselskiemu i innym białoruskim organizacjom stojącym w opozycji do państwa polskiego. W kwietniu 1925 roku Hassan Konopacki wraz z J. Bekiszem i A. Łappo-Starzenieckim opuścił TBR, zarzucając na łamach prasy jej przewodniczącemu "awanturnictwo, samowolę i zaniechanie walki o prawa Białorusinów". W odpowiedzi TBR stwierdzała, że "żadnych wewnętrznych rozbieżności, czy to o pryncypialnym, czy to o taktycznym charakterze w Radzie nie było; były tylko nieporozumienia personalne, niemające nic wspólnego z ideologią". Jednocześnie TBR zarzucała Hassanowi Konopackiemu, który wówczas pełnił funkcję strażnika skarbnika w organizacji, brak sprawozdania finansowego.
Hassan Konopacki wchodził w skład towarzystwa „Białoruska Chatka” w Wilnie. Uczestniczył jako przedstawiciel Towarzystwa „Praswieta” () w zorganizowanym przez TBR zjeździe Zachodniej Białorusi 26–28 czerwca 1926 roku. Pisał artykuły dla wydawanych przez Towarzystwo gazet, podpisując się inicjałami: H. K. i H. K-i. Po przewrocie majowym 1926 roku wraz z Wsiewołodem Pawlukiewiczem, S. Druckim-Podbereskim, A. Kabyczkinem, Franciszkiem Alachnowiczem, Znamierowskim i B. Szyszkowem podejmował starania o otwarcie Klubu Inteligencji Białoruskiej. Po zatwierdzeniu Statutu znalazł się we władzach Klubu. Od 27 listopada 1927 roku do 2 kwietnia 1928 roku pracował jako kierownik redakcji gazety „Biełaruski Radny”, poświęconej sprawom samorządowym społeczności białoruskiej w Polsce. W czasie kampanii wyborczej do Sejmu i Senatu II kadencji w 1928 roku był przewodniczącym Centralnego Ogólno-Białoruskiego Ludowego Komitetu Wyborczego, zrzeszającego białoruskie organizacje życzliwie nastawione do państwa polskiego, wywodzące się z Białoruskiej Rady Narodowej. Komitet wystawił swoich kandydatów w Nowogródku i Lidzie, jednak nie odnieśli oni sukcesu w wyborach.
W czasie II wojny światowej współpracował z gazetą „Biełaruski Hołas” w Wilnie, która popierała politykę niemieckich władz okupacyjnych. Był przewodniczącym Komitetu Rodzicielskiego czynnego wówczas Gimnazjum Białoruskiego w Wilnie, w którym w latach 1941–1944 uczył się jego syn Maciej. W 1946 roku, w ramach akcji przesiedleńczej Polaków w nowe granice Polski, przeprowadził się wraz z żoną Heleną, córką Tamarą i synem Maciejem (Musą) (później należącym do prekursorów dialogu islamu z Kościołem katolickim w Polsce, ) do Bydgoszczy. Tam zmarł 11 maja 1953 roku. Pochowany na Cmentarzu Komunalnym przy ul. Kcyńskiej w Bydgoszczy.
Oceny.
Historyk Helena Głogowska, oceniając działalność polityczną Hassana Konopackiego w okresie II Rzeczypospolitej, określiła go jako działacza białoruskiego lojalnego wobec państwa polskiego. Jego znaczenie w historii oceniła następująco:

</doc>
<doc id="2832118" url="https://pl.wikipedia.org/wiki?curid=2832118" title="Hasan Kanapacki">
Hasan Kanapacki



</doc>
<doc id="2832122" url="https://pl.wikipedia.org/wiki?curid=2832122" title="Faurecia (Polska)">
Faurecia (Polska)

Faurecia – producent wyposażenia samochodów oraz metalowych konstrukcji siedzeń. Należy do francuskiej grupy Faurecia, zatrudniającej 84 tysiące pracowników w 270 fabrykach w 33 krajach. Prowadzi działalność w obrębie czterech głównych Grup Biznesowych: Automotive Seating (Siedzenia Samochodowe), Emissions Control Technologies (Technologie Kontroli Spalin), Interior Systems (Moduły Wewnętrzne) oraz Automotive Exteriors (Moduły Zewnętrzne).
Faurecia jest obecna w Polsce od 1996 roku, kiedy to otwarto pierwszy zakład w Grójcu.
Obecnie działa w Polsce poprzez pięć spółek: Faurecia Automotive Polska S.A. z siedzibą w Grójcu, Faurecia Wałbrzych S.A., Legnica S.A., Faurecia Gorzów S.A., Faurecia Grójec R&amp;D Center S.A.

</doc>
<doc id="2832132" url="https://pl.wikipedia.org/wiki?curid=2832132" title="Hermann Vallendor">
Hermann Vallendor

Hermann Vallendor (ur. 13 kwietnia 1894 w Offenberg, zm. 15 listopada 1974 w Montevideo) – niemiecki as myśliwski z czasów I wojny światowej z 6 potwierdzonymi zwycięstwami powietrznymi.
Życiorys.
Hermann Vallendor przed wybuchem I wojny światowej studiował na politechnice w Mannheim. Po wybuchu wojny, w październiku 1914 roku, został powołany do 114 Pułk Piechoty im. Cesarza Fryderyka III. 29 lipca 1915 roku został odznaczony Krzyżem Żelaznym II Klasy, a w grudniu mianowany Vizefeldweblem. Na ochotnika zgłosił się do Luftstreitkräfte. Przeszedł szkolenie w Fliegerersatz Abteilung Nr. 5 w Hannowerze, które ukończył w lutym 1917 roku i został przydzielony do Armee-Flug-Park 2. W maju tego roku został przeniesiony do Feldflieger-Abteilung 23, a miesiąc później skierowany do Jastaschule (szkoły pilotów myśliwskich). Po ukończeniu szkoły został przydzielony do Jagdstaffel 2. 
Hermann Vallendor pierwsze zwycięstwo odniósł w 3 lutego 1918 roku nad samolotem Camel. 27 września odniósł podwójne zwycięstwo nad dwoma samolotami brytyjskim z dywizjonu No. 56 Squadron RAF. Ostatnie zwycięstwo odniósł 1 listopada 1918 roku nad angielskim samolotem SE5a z dywizjonu No. 32 Squadron RAF.
Po zakończeniu wojny Vallendor przeprowadził się do Argentyny i osiadł w Buenos Aires, gdzie pracował w Deutsche Bank. W 1921 roku przeprowadził się do Montevideo, gdzie założył rodzinną firmę. Miał trójkę dzieci, dwie córki i syna Antonio. Został pochowany na cmentarzu brytyjskim w Montevideo w Urugwaju.

</doc>
<doc id="2832133" url="https://pl.wikipedia.org/wiki?curid=2832133" title="Danièle Gaviard">
Danièle Gaviard

Danièle Gaviard (ur. 20 marca 1956) – francuska brydżystka, World Grand Master w kategorii Kobiet (WBF), European Grand Master, European Champion w kategorii Kobiet (EBL).
Do roku 1988 występowała jako Danièle Allouche.
Wyniki brydżowe.
Olimpiady.
Na olimpiadach uzyskała następujące rezultaty:
Zawody światowe.
W światowych zawodach zdobyła następujące lokaty:
Zawody europejskie.
W europejskich zawodach zdobyła następujące lokaty:

</doc>
<doc id="2832134" url="https://pl.wikipedia.org/wiki?curid=2832134" title="Daniele Gaviard">
Daniele Gaviard



</doc>
<doc id="2832135" url="https://pl.wikipedia.org/wiki?curid=2832135" title="Danièle Allouche">
Danièle Allouche



</doc>
<doc id="2832136" url="https://pl.wikipedia.org/wiki?curid=2832136" title="Daniele Allouche">
Daniele Allouche



</doc>
<doc id="2832137" url="https://pl.wikipedia.org/wiki?curid=2832137" title="Pałac w Ostrowie Szlacheckim">
Pałac w Ostrowie Szlacheckim

 Pałac w Ostrowie Szlacheckim – zabytkowy pałac w Ostrowie Szlacheckim, w powiecie wrzesińskim, w województwie wielkopolskim.
Historia.
Pałac został wybudowany w 1910. Park pałacowy został uwzględniony w rejestrze w XIX/XX wieku. Pierwszym właścicielem był Fridrich Voge. Po śmierci Fridrich Voge spadkobiercą zostali Paul Voge, żona Elsa i dzieci Ginter, Hilda, Margot. Po II wojnie światowej majątek został upaństwowiony. Obecnie ubiega się o pałac wnuczka Fridricha Voge.

</doc>
<doc id="2832142" url="https://pl.wikipedia.org/wiki?curid=2832142" title="Park im. Marszałka Józefa Piłsudskiego we Wrześni">
Park im. Marszałka Józefa Piłsudskiego we Wrześni

Park im. Marszałka Józefa Piłsudskiego we Wrześni – zabytkowy park znajdujący się we Wrześni, w powiecie wrzesińskim, w województwie wielkopolskim. Ma powierzchnię około 10 ha. Zarząd nad parkiem sprawuje Urząd Miasta i Gminy we Wrześni. W parku znajdują się pomniki przyrody, statuy, place zabaw oraz obiekty sportowo-rekreacyjne. W 2002 obok parku został wybudowany miejski basen pływacki, który w okresie zimowym zamienia się w lodowisko. W 2006 w przy wejściu do parku został zbudowany skatepark.
Położenie.
Park położony jest w północnej części miasta.Główne wejście, w formie bramy i schodów do parku, zlokalizowane jest od strony ul. Daszyńskiego. Jego granicami jest ul. Parkowa oraz odcinek rzeki Wrześnicy.
Historia.
W 1925 miasto rozpoczęło budowę parku miejskiego o powierzchni 6,63 ha przy zbiegu ulic Gnieźnieńskiej i Dworcowej. W tym celu zakupiono grunty od Heleny Mycielskiej. W parku, nad którego projektem czuwał dyrektor ogrodów miejskich w Poznaniu dr Władysław Marciniec, oprócz kwietników miały znaleźć się także korty tenisowe, plac zabaw, budynek restauracyjny i szkółki drzew. Park stał się dostępny dla mieszkańców miasta w Boże Ciało, 16 czerwca 1927. Otrzymał imię "Wiosny Ludów", a w 1935 nadano mu imię Józefa Piłsudskiego. Posadzono tam ok. 500 drzew i ponad 7 tys. krzewów. W latach 1927–28 zakupiono ponad 30 ławek. Edward Grabski z Bieganowa podarował parkowi trzy rzeźby przedstawiające boga piorunów – Perkuna, boga pożogi – Jessego i boginię wojny – Bellonę. 11 sierpnia 2017 podczas nawałnicy park został poważnie zniszczony.
Przyroda.
W parku występują różnorodne gatunki krzewów i drzew, zarówno liściastych jak i iglastych. Drzewa reprezentowane są przez 43 gatunki, a krzewy przez 21 gatunków, przy czym dominują tu: olsza czarna i topola czarna oraz dęby, klony, platany i orzechy czarne. W centralnej części parku znajduje się niewielki staw, tzw. oczko wodne.

</doc>
<doc id="2832143" url="https://pl.wikipedia.org/wiki?curid=2832143" title="Dom podcieniowy w Pyzdrach">
Dom podcieniowy w Pyzdrach

Dom podcieniowy w Pyzdrach – dom parterowy zbudowany w 1768, zlokalizowany przy Rynku w Pyzdrach. Kilkakrotnie odnawiany, poddany gruntownej restauracji w latach 1956-1957. 
Ustawiony szczytowo do Rynku, drewniany, konstrukcji sumikowo-łątkowej, otynkowany. Od frontu podcień wsparty na czterech drewnianych słupach, które zostały wymienione w 1957. Przez kilka lat był siedzibą Muzeum Regionalnego w Pyzdrach, które od przeniesienia do nowej siedziby urządza tu wystawy czasowe.

</doc>
<doc id="2832146" url="https://pl.wikipedia.org/wiki?curid=2832146" title="Kościół św. Marcina w Kaczanowie">
Kościół św. Marcina w Kaczanowie

Kościół św. Marcina w Kaczanowie – zabytkowy drewniany rzymskokatolicki kościół parafialny w Kaczanowie, w powiecie wrzesińskim, w województwie wielkopolskim. 
Jednonawowy kościół Świętego Marcina z XVIII wieku, przebudowywany w XIX i XX wieku. Polichromia została wykonana w 1958 przez Edmunda Budasza.
Przy kościele stoi rzeźbiony słup z 1855. Na jego szczycie umieszczono figurę św. Jana Nepomucena, a na bokach widnieje szereg płaskorzeźb o tematyce religijnej i patriotycznej. Autorem tej rzeźby jest urodzony w Kaczanowie Józef Kalasanty Jakubowski (1786-1877), absolwent gimnazjum w Trzemesznie, profesor gimnazjum św. Marii Magdaleny w Poznaniu.

</doc>
<doc id="2832147" url="https://pl.wikipedia.org/wiki?curid=2832147" title="Pałac w Chwalibogowie">
Pałac w Chwalibogowie

Pałac w Chwalibogowie – pałac z końca XIX wieku w Chwalibogowie, w gminie Września. Uznawany za jedno z czołowych dzieł tzw. "kostiumu francuskiego" w Wielkopolsce.
Opis.
Pałac jest przykładem nawiązania do architektury renesansu francuskiego, przypomina dzieła Franciszka Mansarta. Budowla piętrowa z lekko wystającym ryzalitem w środkowej części, nakryta mansardowym dachem. Boniowany parter i naroża, poddasze doświetlają lukarny. Na parterze okna zamknięte półokrągło, na piętrze prostokątne. Obecnie w złym stanie, dostępny tylko z zewnątrz.
Historia.
Pałac w XIX wieku był własnością rodziny Kęszyckich, później do Myszkowskich. Ostatnim właścicielem Chwalibogowa był podpułkownik A. Myszkowski. Do 1920 wieś znajdowała się w rękach von Skrbenskich, niemieckiej rodziny o czeskich korzeniach. Rudolph von Skrbensky wybudował pałac i wieżę ciśnień stojące do dziś w tutejszym parku. Po II wojnie światowej majątek dworski przeznaczono na Spółdzielnię Produkcyjną TZW „Spółdzielnia”, założoną przez miejscowych chłopów i robotników.

</doc>
<doc id="2832148" url="https://pl.wikipedia.org/wiki?curid=2832148" title="Herman Henry Hoppe">
Herman Henry Hoppe



</doc>
<doc id="2832150" url="https://pl.wikipedia.org/wiki?curid=2832150" title="Kościół poewangelicki w Nekielce">
Kościół poewangelicki w Nekielce

Kościół poewangelicki w Nekielce - neogotycki kościół w Nekielce, w powiecie wrzesińskim. Kościół został wpisany do rejestru zabytków w 1999.
Historia.
Pierwszy kościół w Nekielce został zbudowany przez osadników olęderskich w 1754. Kościół służył nie tylko osadnikom ale i mieszkańcom pobliskich wsi. W 1881 został on rozebrany i przebudowany na nowo, konsekrowany 8 października 1884. Nowy kościół był zbudowany w stylu neogotyckim. Jego kształt z 1881 przetrwał do dziś. W 1907 przeprowadzony został remont. W czasie II wojny światowej kościół służył jako magazyn broni, pełnił też funkcję magazynu po wojnie. W 1992 kościół kupiła rodzina Kareński-Tschurl. W 2005 na ścianie kościoła umieszczono tablicę upamiętniającą osiedlenie olędrów w okolicy Nekli.
Obecna funkcja.
Obecnie budynek kościoła jest własnością A. i A. Kareńskich i spełnia funkcje kulturalne.
Otoczenie.
W niedużej odległości od kościoła położony jest stary cmentarz ewangelicki z zachowanymi częściowo nagrobkami.

</doc>
<doc id="2832151" url="https://pl.wikipedia.org/wiki?curid=2832151" title="Kotłowy Żleb">
Kotłowy Żleb

Kotłowy Żleb (słow. "Kotlový žľab") – żleb w Dolinie Łatanej w słowackich Tatrach Zachodnich. Opada spod Przełęczy nad Kotłowym Żlebem (1460 m) w południowo-zachodnim kierunku do dna Doliny Łatanej (ok. 1250 m n.p.m.). Obecnie jest całkowicie zalesiony, dawniej jednak w górnych partiach jego orograficznie prawych zboczy istniała duża i zaznaczana jeszcze na mapach halizna. To pozostałość dawnego pasterstwa, które ma tutaj stare tradycje; zachowane dokumenty potwierdzają istnienie gospodarstwa Łatana już w 1615 r. Całe orograficznie lewe zbocze Kotłowego Żlebu od dna Doliny Łatanej aż po szczyt Rogu to utworzony już w 1926 r. obszar ochrony ścisłej Rezervácia Kotlový žľab. Był to pierwszy rezerwat przyrody na słowackiej Orawie. Rosną w nim wśród innych drzew stare buki i jodły. W 1990 ich wiek wynosił około 160 lat.

</doc>
<doc id="2832154" url="https://pl.wikipedia.org/wiki?curid=2832154" title="Abens">
Abens



</doc>
<doc id="2832157" url="https://pl.wikipedia.org/wiki?curid=2832157" title="Daniel Bohan">
Daniel Bohan

Daniel Joseph Bohan (ur. 8 listopada 1941 w Yarmouth; zm. 15 stycznia 2016 w Regina) – kanadyjski duchowny katolicki, arcybiskup Reginy w latach 2005-2016.
Życiorys.
Święcenia kapłańskie otrzymał 13 maja 1967 i inkardynowany został do archidiecezji Moncton. Pracował przede wszystkim w duszpasterstwie parafialnym, był także wikariuszem biskupim dla wiernych anglojęzycznych (2000-2003).
14 maja 2003 otrzymał nominację na biskupa pomocniczego Toronto ze stolicą tytularną "Migirpa". Sakry biskupiej udzielił mu 3 lipca 2003 kard. Aloysius Ambrozic. 
30 marca 2005 papież Jan Paweł II mianował go arcybiskupem Reginy w prowincji Saskatchewan.
Zmarł 15 stycznia 2016 w szpitalu w Reginie.

</doc>
<doc id="2832158" url="https://pl.wikipedia.org/wiki?curid=2832158" title="Pałac w Mystkach">
Pałac w Mystkach

Pałac w Mystkach – renesansowy pałac zbudowany w latach 80. XIX w. w miejscowości Mystki.
Dwór zbudowano prawdopodobnie według projektu Stanisława Hebanowskiego, w stylu renesansu francuskiego z dużą wnęką wejściową na osi. Kryty dachem czterospadowym. Główna część budynku parterowa. Obecnie dwór jest bardzo zaniedbany, na progu ruiny.
Przed powstaniem pałacu ówczesny właściciel Mystek Karol Karśnicki i jednocześnie gospodarz dworu starał się utrzymywać kontakt z twórcami, pisarzami. Ludwik Gomolec w swojej pracy o Ziemi Średzkiej pisał: "salony zacisznego, staropolskiego dworku w Mystkach stały otworem dla poetów i pisarzy". W Mystkach przebywali: poeta i pisarz Lucjan Siemieński (1807-1877) i Józef Ignacy Kraszewski (1812-1877). Trzykrotnie (1862,1865, 1867) gościem Karśnickich w Mystkach był przyrodni brat Tekli, Arrigo Boito, jeden z najwybitniejszych kompozytorów europejskich i autorów librett operowych drugiej polowy XIX i początku XX wieku. 
Po śmierci Karola Karśnickiego (11 listopada 1870 r), staraniem jego żony Tekli, w 1877 r. zbudowano obecny dwór. Po śmierci Tekli Karśnickiej w 1885 r. Mystki przeszły w ręce rodziny Karłowskich, którzy gospodarowali tutaj do 1939 roku. Po wojnie majątek należał do Państwowych Gospodarstw Rolnych. Obecnie dwór z parkiem administrowany jest przez ARWSP) i czeka na nowego nabywcę, który mógłby mu przywrócić dawną świetność.

</doc>
<doc id="2832159" url="https://pl.wikipedia.org/wiki?curid=2832159" title="Kościół św. Jakuba Większego Apostoła w Sokolnikach">
Kościół św. Jakuba Większego Apostoła w Sokolnikach

Kościół św. Jakuba Większego Apostoła w Sokolnikach − neobarokowy kościół katolicki, położony we wsi Sokolniki, w województwie wielkopolskim, w powiecie wrzesińskim, w gminie Kołaczkowo.
Początki istnienia parafii w Sokolnikach datuje się na XIII wiek. W 1416 miała miejsce konsekracja ówczesnego kościoła. Obecna świątynia w stylu neobarokowym, została wybudowana 1926 według projektu Stefana Cybichowskiego i konsekrowana przez kard. Augusta Hlonda 28 sierpnia 1932. Jest jedną z 10 parafii leżącą w granicach dekanatu miłosławskiego. Erygowana w XIII wieku. 6 sierpnia 2009 Zarząd Województwa Wielkopolskiego zabezpieczył dotację przeznaczoną na remont kościoła. Odpust w parafii obchodzony jest w lipcu, w dzień św. Jakuba.

</doc>
<doc id="2832160" url="https://pl.wikipedia.org/wiki?curid=2832160" title="Pierre-André Fournier">
Pierre-André Fournier

Pierre-André Fournier (ur. 8 czerwca 1943 w Plessisville, zm. 10 stycznia 2015 w Rimouski) – kanadyjski duchowny katolicki, arcybiskup Rimouski w latach 2008-2015.
Życiorys.
Święcenia kapłańskie otrzymał 10 czerwca 1967 i inkardynowany został do archidiecezji Quebecu. Pracował przede wszystkim jako duszpasterz parafialny, był także m.in. wikariuszem biskupim ds. duszpasterskich.
11 lutego 2005 otrzymał nominację na biskupa pomocniczego Quebecu ze stolicą tytularną "Diana". Sakry biskupiej udzielił mu 10 kwietnia 2005 w bazylice św. Anny w Sainte-Anne-de-Beaupré kard. Marc Ouellet PSS. Jako biskup objął stanowisko wikariusza generalnego archidiecezji.
3 lipca 2008 papież Benedykt XVI mianował go arcybiskupem Rimouski w prowincji Quebec. Ingres odbył się 29 września 2008.
Zmarł w szpitalu w Rimouski 10 stycznia 2015.

</doc>
<doc id="2832161" url="https://pl.wikipedia.org/wiki?curid=2832161" title="Albert LeGatt">
Albert LeGatt

Albert LeGatt (ur. 6 maja 1953 w Melfort) – kanadyjski duchowny katolicki, arcybiskup Saint-Boniface od 2009.
Życiorys.
Święcenia kapłańskie otrzymał 9 czerwca 1983. Pracował przede wszystkim w parafiach w Prince Albert, pełniąc jednocześnie obowiązki m.in. przewodniczącego diecezjalnej komisji liturgicznej, członka Kolegium Konsultorów oraz przewodniczącego wydziału ds. powołań.
Episkopat.
26 lipca 2001 został mianowany biskupem diecezji Saskatoon. Sakry biskupiej udzielił mu 5 października 2001 bp Blaise-Ernest Morand.
3 lipca 2009 papież Benedykt XVI mianował go arcybiskupem Saint-Boniface.

</doc>
<doc id="2832162" url="https://pl.wikipedia.org/wiki?curid=2832162" title="Bauhinia blakeana">
Bauhinia blakeana

Bauhinia blakeana – gatunek roślin z rodziny bobowatych (podrodzina "Cercidoideae"), według dawniejszej klasyfikacji zaliczane do brezylkowatych ("Caesalpiniaceae"). Często uważana za naturalnego mieszańca podobnych gatunków "Bauhinia variegata" × "Bauhinia purpurea", jednakże nigdy nie udało się powtórzyć takiej krzyżówki. Pochodzi z Hongkongu, gdzie indziej sadzone często jako roślina ozdobna. Strefy mrozoodporności: 9-11. Ze względu na swe kwiaty gatunek nazywany jest popularnie "drzewem orchideowym" (ang. "Hong Kong Orchid Tree"). Naukowa nazwa gatunkowa pochodzi od nazwiska botanika Henry Blake'a, który ją odkrył w Hongkongu w 1880 roku. Kwiat uważany za symbol Hongkongu, jego motyw widnieje m.in. na fladze i w godle tego regionu.

</doc>
<doc id="2832166" url="https://pl.wikipedia.org/wiki?curid=2832166" title="Jaworzyna (Tatry Zachodnie)">
Jaworzyna (Tatry Zachodnie)

Jaworzyna (słow. "Javorina", 1581 m) – szczyt w północno-zachodniej grani Grzesia w słowackich Tatrach Zachodnich. Wznosi się tuż po południowej stronie Przełęczy pod Osobitą (1521 m). Jego północno-wschodnie stoki opadają do Doliny Suchej Orawickiej. W zachodnim kierunku do dna Doliny Zuberskiej opada od jego wierzchołka grzbiet oddzielający Ciepły Żleb od Żlebu Domczyna. Grzbiet Jaworzyny biegnący od Przełęczy pod Osobitą do polany Kasne ma nazwę Domczyna.
Jaworzyna jest w większości zalesiona. U podnóży jej zachodniego grzbietu (od strony Ciepłego Żlebu) znajduje się niewielka polana Puczatina, w stokach opadających do Żlebu Domczyna znajdują się dwie duże halizny. To wiatrołomy lub pozostałości dawnego pasterstwa. Na dnie Doliny Zuberskiej, u południowo-zachodnich podnóży Jaworzyny znajduje się turystyczne osiedle Zwierówka i Stawek pod Zwierówką.
Dawniej Jaworzyna nazywana była też Małą Osobitą ("Málá Osobitá"). Tuż pod jej wierzchołkiem jeszcze około 1925 stał zbudowany przez KČST turystyczny schron z piecykiem i pryczami. W 1935 był on już zrujnowany. Od Przełęczy pod Osobitą przez Jaworzynę prowadzi znakowany szlak turystyczny. Omija on jednak jej wierzchołek, trawersując go po północnej stronie nad Doliną Suchą Orawicką. Ścieżka prowadzi przez skałki i złomy depresji nad górnym odcinkiem tej doliny.

</doc>
<doc id="2832169" url="https://pl.wikipedia.org/wiki?curid=2832169" title="Mała Osobita">
Mała Osobita



</doc>
<doc id="2832170" url="https://pl.wikipedia.org/wiki?curid=2832170" title="Park im. Józefa Piłsudskiego we Wrześni">
Park im. Józefa Piłsudskiego we Wrześni



</doc>
<doc id="2832171" url="https://pl.wikipedia.org/wiki?curid=2832171" title="Mainburg (ujednoznacznienie)">
Mainburg (ujednoznacznienie)



</doc>
<doc id="2832172" url="https://pl.wikipedia.org/wiki?curid=2832172" title="Raffaella Brutto">
Raffaella Brutto

Raffaella Brutto (ur. 10 stycznia 1988 w Genui) – włoska snowboardzistka, specjalizująca się w snowcrossie.
Po raz pierwszy na arenie międzynarodowej pojawiła się 28 marca 2001 roku w Alleghe, gdzie w zawodach dzieci zajęła 7. miejsce w gigancie równoległym (PGS). W marcu 2004 roku wystartowała na mistrzostwach świata juniorów w Oberwiesenthal, zajmując 30. miejsce w snowcrossie. Jeszcze czterokrotnie startowała na imprezach tego cyklu, najlepszy wynik osiągając podczas mistrzostwach świata juniorów w Valmalenco, gdzie w tej samej konkurencji była dziesiąta.
W zawodach Pucharu Świata zadebiutowała 5 stycznia 2006 roku w Bad Gastein, zajmując 44. miejsce w snowcrossie. Pierwszy raz na podium zawodów tego cyklu stanęła 7 grudnia 2012 roku w Montafon, kończąc rywalizację w tej samej konkurencji na drugiej pozycji. W zawodach tych rozdzieliła Kanadyjkę Dominique Maltais i Belle Brockhoff z Australii. W sezonie 2012/2013 zajęła siódme miejsce w klasyfikacji snowcrossu. W 2018 roku zajęła ósme miejsce na igrzyskach olimpijskich w Pjongczangu. Była też między innymi szósta na mistrzostwach świata w Stoneham w 2013 roku i rozgrywanych sześć lat później mistrzostwach świata w Solitude.

</doc>
<doc id="2832173" url="https://pl.wikipedia.org/wiki?curid=2832173" title="Edmond Agius">
Edmond Agius

Edmond Agius (ur. 23 lutego 1987) – maltański piłkarz grający na pozycji pomocnika. Od lata 2008 roku jest zawodnikiem klubu Valletta FC. W reprezentacji Malty zadebiutował w 2012 roku. Do 5 października 2013 roku rozegrał w niej 2 mecze.

</doc>
<doc id="2832174" url="https://pl.wikipedia.org/wiki?curid=2832174" title="Belle Brockhoff">
Belle Brockhoff

Belle Brockhoff (ur. 12 stycznia 1993 w East Melbourne) – australijska snowboardzistka, specjalizująca się w snowcrossie. W 2014 roku wystartowała na igrzyskach olimpijskich w Soczi, gdzie uplasowała się na ósmym miejscu. Była też między innymi czwarta indywidualnie podczas mistrzostw świata w Idre Fjäll w 2021 roku. Na tej samej imprezie wywalczyła złoty medal wraz z Jarrydem Hughesem w rywalizacji drużynowej. Najlepsze wyniki w Pucharze Świata osiągnęła w sezonie 2019/2020, kiedy to zajęła drugie miejsce w klasyfikacji generalnej snowboardcrossu. Na podium zawodów tego cyklu po raz pierwszy stanęła 7 grudnia 2012 roku w austriackim Montafon, gdzie była trzecia.
Życie osobiste.
W sierpniu 2013 roku zadeklarowała, że jest lesbijką.

</doc>
<doc id="2832176" url="https://pl.wikipedia.org/wiki?curid=2832176" title="Maria Teresa de Vallabriga">
Maria Teresa de Vallabriga

Maria Teresa de Vallabriga, Rozas, Español y Drummond de Melfort hrabina de Chinchón (ur. 6 listopada 1759 w Saragossie, zm. 26 lutego 1820 tamże) – hiszpańska arystokratka, dama Królewskiego Orderu Królowej Marii Ludwiki, żona infanta Ludwika Antoniego, młodszego brata króla Karola III.
Pochodzenie.
Maria Teresa była córką José Ignacia de Vallabriga y Español, kapitana aragońskiej kawalerii, i Josefy Stuart de Rozas y Drummond de Melfort, IV hrabiny de Castelblanco i wdowy po José de Villalpando, hrabi de Torresecas. Była również spokrewniona z rodziną księcia Berwicka. Rodzina pochodziła z Saragossy. W 1773, po śmierci matki, razem z młodszą siostrą wyjechała do Madrytu, gdzie zaopiekowali się nimi wujostwo – małżeństwo markizów de San Leonardo. Obie dziewczynki otrzymały odpowiednie arystokratyczne wykształcenie.
Małżeństwo z infantem.
Infant Ludwik Antoni poznał Marię Teresę w Pałacu Królewskim w La Granja de San Ildefonso, gdzie przebywała razem z wujem. Zaręczyli się, kiedy miała 17 lat, a infant 49. Wprawdzie nie miała królewskiego rodowodu, jednak pochodziła z arystokratycznej rodziny. Infant nie był wcześniej żonaty, gdyż rodzina zaplanowała dla niego karierę duchownego, którą – mimo wielu sprzeciwów – ostatecznie porzucił. Ślub odbył się 27 czerwca 1776 w Toledo, w pałacu księżnej Olías del Rey. Żaden z członków rodziny królewskiej nie był obecny na ceremonii.
Małżeństwo infanta było bardzo ważne dla Karola III, który obawiał się, że dzieci jego brata mogłyby rościć sobie prawa do hiszpańskiego tronu. Według prawa, wprowadzonego przez Filipa V w 1773, tron mogło dziedziczyć jedynie potomstwo urodzone w Hiszpanii, a syn i następca Karola III urodził się w Neapolu. Król udzielił zgody na małżeństwo infanta z Marią Teresą jednocześnie uznając je za morganatyczne i wydalając parę z dworu i stolicy. Odebrano im również prawo do używania nazwiska i herbu Burbonów, a dzieci miały nosić nazwisko matki. Zamieszkali poza Madrytem, w Arenas de San Pedro, gdyż rezydencja infanta – Pałac Boadilla del Monte – znajdowała się na terytorium miasta, z którego ich wygnano.
Maria Teresa otrzymała od męża liczne podarunki. Ludwik Antoni był z tego małżeństwa bardzo zadowolony – nie interesowało go już życie na dworze, wolał spokojną rezydencję poza miastem. Młoda Maria Teresa prawdopodobnie inaczej wyobrażała sobie życie żony infanta, wprawdzie nie mieli żadnych problemów finansowych, jednak ich życie towarzyskie z dala od dworu było bardzo monotonne. Z korespondencji spowiednika infanta z królewskim sekretarzem Floridablanca wynika, że infant, o słabym charakterze, dawał się łatwo manipulować swojej dumnej i żywiołowej żonie. Duchowny skarżył się, że młoda żona źle traktowała infanta i publicznie go poniżała. Doszło nawet do kłótni infanta z sekretarzem Juanem Miguelem Aristią, wywołanej zachowaniem Marii Teresy.
Mieli czworo dzieci, jednak drugi z kolei syn zmarł po kilku miesiącach od narodzin. Dorosłość osiągnęli Ludwik Maria, Maria Teresa i Maria Ludwika.
Ludwik Antoni, który był słabego zdrowia, zmarł w wyniku choroby w 1785. Z rozkazu Karola III dzieci zostały odebrane matce i oddane pod opiekę kardynała Francisca Lorenzany. Córki trafiły do klasztoru św. Klemensa w Toledo, a synem zajął się sam Lorenzana, który wykształcił Ludwika Marię na swojego następcę, oraz, jak jego ojciec, arcybiskupa Toledo i przyszłego kardynała. Religijna edukacja dzieci infanta była kolejnym środkiem, podjętym przez króla w celu zabezpieczenia sukcesji syna. Maria Teresa nie sprzeciwiła się woli Karola III, prawdopodobnie licząc na jego przychylność. Król okazał się jednak surowy i nie pozwolił jej odwiedzać dzieci ani powrócić do rodzinnej Saragossy. Musiała pozostać w Arenas del Pedro, skąd mogła udawać się jedynie do posiadłości w Velada. Rok po śmierci infanta burmistrz Arenas del Pedro poinformował sekretarza Floridablanca o romansie Marii Teresy z młodym Franciskiem del Campo, który stał się lokalnym skandalem. Francisco został natychmiast wezwany do Madrytu, gdzie objął nowe stanowisko.
Rehabilitacja.
Po śmierci Karola III w 1788 na tron wstąpił jego syn, Karol IV, i Maria Ludwika Parmeńska. Nowy król okazał się dla Marii Teresy łaskawszy, pozwolił jej odwiedzić dzieci i osiedlić się w wybranym mieście; podniósł jej wdowią rentę. Maria Teresa przeniosła się do pałacu Zaporta w Saragossie. Zabrała ze sobą istotną kolekcję sztuki, którą mąż zapisał jej w testamencie.
W 1797 królowa Maria Ludwika zaaranżowała małżeństwo jej córki, Marii Teresy Burbon, z Manuelem Godoyem – pierwszym ministrem króla i faworytem królowej. To małżeństwo przyniosło rodzinie restaurację dóbr i tytułów szlacheckich. Maria Teresa i jej córki zostały damami Orderu Królowej Marii Ludwiki, a ona sama mogła używać tytułu infantki. Jej syn, Ludwik Maria, został kardynałem Toledo.
W 1802 Maria Teresa zabrała z klasztoru młodszą córkę, z którą zamieszkała w Saragossie. W 1808, w obliczu wojny hiszpańsko-francuskiej i możliwego ataku wojsk na Saragossę, Maria Teresa schroniła się razem z córką na Majorce. Pozostały tam do 1814, po czym wróciły do Saragossy.
Zmarła 26 lutego 1820 i została pochowana z honorami członka rodziny królewskiej w krypcie Bazyliki del Pilar w Saragossie. W swoim testamencie przykazała, aby kolekcja sztuki, którą zgromadziła z mężem, została przeniesiona do ich Pałacu Boadilla del Monte.
Mecenat.
Infant i jego żona byli ważnymi mecenasami sztuki; skupiali wokół siebie wielu utalentowanych malarzy, pisarzy i muzyków. W latach 1783–1784 Francisco Goya wykonał dla nich wiele portretów; najważniejszy z nich to "Rodzina infanta don Luisa". Wielokrotnie portretował Marię Teresę ("Portret Marii Teresy de Vallabriga (profil)", "Portret Marii Teresy de Vallabriga na koniu"); darzył ją szczególnym szacunkiem i sympatią, być może dlatego, że oboje pochodzili z Aragonii. Uznanie infantów dla pracy Goi istotnie wpłynęło na jego karierę jako portrecisty.

</doc>
<doc id="2832178" url="https://pl.wikipedia.org/wiki?curid=2832178" title="Andrzej Czamara">
Andrzej Czamara

Andrzej Czamara (ur. 1964) – polski fizjoterapeuta, specjalizujący się w rehabilitacji po obrażeniach i w chorobach ruchu oraz w traumatologii sportowej, nauczyciel akademicki związany z Akademią Wychowania Fizycznego we Wrocławiu; założyciel w 1999 roku i pierwszy kanclerz, a następnie od 2010 roku rektor Wyższej Szkoły Fizjoterapii we Wrocławiu.
Życiorys.
Ponadto w 1980 roku uzyskał dyplom ukończenia Państwowej Szkoły Muzycznej I stopnia. Po pomyślnie zdanym egzaminie maturalnym podjął studia na Akademii Wychowania Fizycznego we Wrocławiu, które ukończył w 1987 roku magisterium z zakresu rehabilitacji ruchowej.
Bezpośrednio po ukończeniu studiów na wrocławskiej akademii otrzymał propozycję zatrudnienia na niej jako asystent w Katedrze Fizjologii, Biochemii i Medycyny Sportowej, w związku z czym przeszedł roczny kurs pedagogiczny w Studium Doskonalenia Pedagogicznego przy AWF we Wrocławiu. Z uczelnią tą związany był do 1994 roku. W międzyczasie do 1989 roku pracował w Przychodni Stare Miasto, gdzie zajmował się fizjoterapią pacjentów po udarach mózgu oraz przez rok związany był z Przechodnią WKS Śląsk (1987).
W 1990 roku założył Prywatne Medyczne Studium Fizjoterapii we Wrocławiu, którego był kierownikiem w latach 1992- 2007 roku. Ponadto od 1997 roku pracuje w Centrum Rehabilitacji i Edukacji Medycznej, którego jest założycielem. Zajmuje się głównie fizjoterapią w obrażeniach i chorobach narządu ruchu i w medycynie sportowej dla: Śląska Wrocław (sekcja koszykówki w latach 2000–2007), Ślęzy Wrocław (sekcja koszykówki żeńskiej od 1999 do 2003 roku), sekcji judo Śląska Wrocław oraz Gwardii Wrocław. Od 2009 roku jest rehabilitantem dla WKS Śląsk Wrocław w ramach rozgrywek ekstraklasy piłki nożnej.
W 1999 roku założył we Wrocławiu przy ulicy Kościuszki 4 Wyższą Szkołę Fizjoterapii, której został pierwszym kanclerzem. Jednocześnie jest wykładowcą na tej uczelni. W 2006 roku uzyskał na Wydziale Fizjoterapii Akademii Wychowania Fizycznego w Warszawie stopień naukowy doktora nauk o kulturze fizycznej, na podstawie pracy pt. "Ocena postępowania fizjoterapeutycznego po rekonstrukcji endoskopowej więzadła krzyżowego przedniego stawu kolanowego", której promotorem był dr hab. Tadeusz Trzaska. W 2009 roku uzyskał tytuł specjalisty w dziedzinie fizjoterapii, a rok później wybrano go na rektora założonej przez siebie szkoły wyższej.
W 2012 roku Rada Wydziału Wychowania Fizycznego, Sportu i Rehabilitacji Akademii Wychowania Fizycznego im. Eugeniusza Piaseckiego w Poznaniu nadała mu na podstawie jego dorobku naukowego oraz po pomyślnie zdanym kolokwium habilitacyjnym stopień naukowy doktora habilitowanego nauk o kulturze fizycznej o specjalności: rehabilitacja, fizjoterapia na podstawie rozprawy nt. "Wieloetapowa rehabilitacja pacjentów po rekonstrukcji więzadła krzyżowego przedniego stawu kolanowego (ACLR): diagnostyka, monitorowanie, koncepcja schematu usprawniania". Wraz z nowym tytułem otrzymał stanowisko profesora nadzwyczajnego na swojej uczelni. W roku 2020 na podstawie postanowienia Prezydenta RP nadano mu tytuł profesora belwederskiego nauk medycznych i nauk o zdrowiu.
Jego dorobek naukowy liczy ponad 80 publikacji. Był członkiem rady naukowej czasopisma naukowego „Chirurgia Kolana Artroskopia Traumatologia Sportowa”.
Wielokrotnie był przewodniczącym komitetów organizacyjnych i członkiem komitetów naukowych zjazdów i kongresów naukowych krajowych i międzynarodowych. Jest aktywnym członkiem Polskiego Towarzystwa Medycyny Sportowej. W latach 2015-2019 był członkiem Zarządu Głównego Polskiego Towarzystwa Fizjoterapii. Od 2015 jest członkiem Wojewódzkiej Rady do Spraw Polityki Zdrowotnej dla Województwa Dolnośląskiego. Od 2017 jest członkiem Komisji Kształcenia Dyplomowego w Krajowej Izbie Fizjoterapeutów. W 2009 roku został konsultantem województwa dolnośląskiego w dziedzinie fizjoterapii. Trzykrotnie był odznaczany medalami i odznaczeniami resortowymi.

</doc>
<doc id="2832179" url="https://pl.wikipedia.org/wiki?curid=2832179" title="Vidadi Rzayev">
Vidadi Rzayev

Vidadi Rzayev (ur. 4 września 1967 w Gandży) − azerski piłkarz w trakcie kariery piłkarskiej występujący na pozycji pomocnika. Występował m.in. w azerskich klubach Qarabağ Ağdam i Neftçi PFK, a także rosyjskim klubie Terek Grozny. W reprezentacji Azerbejdżanu zadebiutował w 1992 roku. W latach 1992-2001 wystąpił w 35 meczach kadry, w których zdobył pięć goli.

</doc>
<doc id="2832182" url="https://pl.wikipedia.org/wiki?curid=2832182" title="Most o trzech przęsłach">
Most o trzech przęsłach

Most o trzech przęsłach () – powieść albańskiego pisarza Ismaila Kadare. Po raz pierwszy została wydana w roku 1978, nakładem Wydawnictwa Naim Frashëri. Nie była tłumaczona na język polski.
Fabuła.
Książka oparta na motywach starej albańskiej "Legendy o Rozafie" (w oryginale opowiada o twierdzy, która w powieści Kadare została zamieniona na most). Opowiada o budowie mostu na terytorium Albanii, w bliżej nieokreślonej przeszłości (prawdopodobnie pod koniec XIV stulecia). Narratorem jest mnich katolicki Gjon. Aby most nie runął budowniczowie decydują się zamurować w nim żywcem "ochotnika", który wcześniej był oskarżany o utrudnianie budowy. Historia mostu staje się pretekstem do ukazania zacofania, panującego w przeszłości na ziemiach albańskich.

</doc>
<doc id="2832183" url="https://pl.wikipedia.org/wiki?curid=2832183" title="Tadeusz Buksiński">
Tadeusz Buksiński

Tadeusz Buksiński (ur. 11 grudnia 1942 r. w Konotopie) – polski filozof, profesor zwyczajny, w latach 1999–2012 dyrektor Instytutu Filozofii Adama Mickiewicza w Poznaniu. Specjalizuje się w filozofii społecznej i politycznej oraz metodologii historii.
Życiorys.
Pierwsze studia ukończył w 1965 roku na Uniwersytecie Mikołaja Kopernika w Toruniu. Tematem jego pracy magisterskiej, pisanej pod kierunkiem Witolda Łukaszewicza było "Zjednoczenie Emigracji Polskiej w latach 1832–1846". W 1968 roku obronił pracę magisterską napisaną pod kierunkiem Adama Schaffa pod tytułem "Prezentyzm w historiografii amerykańskiej". W latach 1971–1973 pracował na stanowisku asystenta na Uniwersytecie Gdańskim. W 1973 roku uzyskał stopień doktora nauk humanistycznych, broniąc rozprawę doktorską, której promotorem był Adam Schaff, pod tytułem "Problem poznania w amerykańskiej filozofii i historiografii XX wieku" na Uniwersytecie Warszawskim. W latach 1973–1981 pracował na stanowisku adiunkta w Instytucie Filozofii na Uniwersytecie im. Adama Mickiewicza w Poznaniu. W 1981 roku uzyskał stopień doktora habilitowanego na podstawie rozprawy "Problem uzasadniania wiedzy historycznej". W 1991 roku został profesorem Uniwersytetu im. Adama Mickiewicza w Poznaniu, a w 1993 roku otrzymał tytuł profesora z rąk prezydenta Lecha Wałęsy.
W latach 1986–1987 pełnił funkcje prodziekana Wydziału Nauk Społecznych ds. dydaktycznych, w 1988 był zastępcą dyrektora Instytutu Filozofii ds. naukowych, a w latach 1999–2012 pełnił funkcję Dyrektora Instytutu Filozofii. Od 1987 do 2001 był kierownikiem Zakładu Filozofii Humanistyki Instytutu Filozofii. Od 2001 roku kieruje Zakładem Filozofii Społecznej i Politycznej. Redaktor czasopisma "Science for Peace" (1991–1993), założyciel oraz redaktor Wydawnictwa Naukowego IF UAM (od 1991), współredaktor serii wydawniczej "Dia-Logos" w Peter Lang Publishing House (od 2002).
Autor ponad 150 publikacji naukowych.
6 grudnia 2010 roku otrzymał Medal Komisji Edukacji Narodowej za szczególne zasługi dla oświaty i wychowania.

</doc>
<doc id="2832185" url="https://pl.wikipedia.org/wiki?curid=2832185" title="Norwegia na Letnich Igrzyskach Olimpijskich 2012">
Norwegia na Letnich Igrzyskach Olimpijskich 2012

Norwegię na Letnich Igrzyskach Olimpijskich 2012 reprezentowało 61 zawodników: 33 mężczyzn i 28 kobiet. Był to 24 start reprezentacji Norwegii na letnich igrzyskach olimpijskich. Reprezentanci Norwegii zdobyli dwa złote, jeden srebrny i jeden brązowy medal.
Skład kadry.
Badminton.
Kobiety
Kajakarstwo.
Mężczyźni
Kobiety
Lekkoatletyka.
Mężczyźni
Konkurencje biegowe
Konkurencje techniczne
Kobiety
Konkurencje biegowe
Konkurencje techniczne
Piłka ręczna.
Reprezentacja Norwegii brała udział w rozgrywkach grupy B turnieju olimpijskiego zajmując w nich czwarte miejsce i awansując do ćwierćfinału. W ćwierćfinale pokonała reprezentację Brazylii awansując do półfinału, w którym pokonała zespół Korei Południowej. W finale pokonała reprezentację Czarnogóry zdobywając złoty medal.
Grupa A
Pływanie.
Mężczyźni
Kobiety
Siatkówka.
Siatkówka plażowa.
Mężczyźni
Skoki do wody.
Mężczyźni
Strzelectwo.
Mężczyźni
Kobiety
Żeglarstwo.
M = Wyścig medalowy

</doc>
<doc id="2832189" url="https://pl.wikipedia.org/wiki?curid=2832189" title="Abensberg (ujednoznacznienie)">
Abensberg (ujednoznacznienie)



</doc>
<doc id="2832193" url="https://pl.wikipedia.org/wiki?curid=2832193" title="Wayne Kirkpatrick">
Wayne Kirkpatrick

Wayne Joseph Kirkpatrick (ur. 5 czerwca 1957 w St. Catharines) – kanadyjski duchowny katolicki, biskup Antigonish od 2020.
Życiorys.
Prezbiterat.
Święcenia kapłańskie otrzymał 1 września 1984 i został inkardynowamy do diecezji Saint Catharines. Pracował głównie jako duszpasterz parafialny oraz jako wikariusz sądowy. Był także m.in. wikariuszem biskupim ds. instytutów życia konsekrowanego oraz wikariuszem dla francuskojęzycznych wiernych.
Episkopat.
18 maja 2012 papież Benedykt XVI mianował go biskupem pomocniczym archidiecezji Toronto, ze stolicą tytularną "Aradi". Sakry biskupiej udzielił mu 25 lipca 2012 arcybiskup metropolita Toronto - Thomas Collins. Odpowiadał za północną część archidiecezji, zaś od 2014 był także rektorem seminarium w Toronto.
18 grudnia 2019 papież Franciszek mianował go biskupem ordynariuszem diecezji Antigonish. Ingres odbył się 3 lutego 2020.

</doc>
<doc id="2832196" url="https://pl.wikipedia.org/wiki?curid=2832196" title="Magia Alkmeny">
Magia Alkmeny

Magia Alkmeny – praktyki magiczne w kulturze ludowej reprezentowane przez różne formy zamykania i otwierania oraz zawiązywania i rozwiązywania. Z powodu ostatnich aktów czasami nazywana również magią węzłów. 
Nazwa.
Nazwę zaczerpnięto z mitologii greckiej, od matki Heraklesa, Alkmeny, której poród był utrudniany przez mściwą Herę. Bogini w czasie porodu swej rywalki skrzyżowała nogi i splotła dłonie, aby utrudnić narodziny herosa. W innej wersji mitu odpowiedzialną za te działania jest bogini Ejlejtyja, której przeszkodziła wierna służąca Alkmeny, Galantis.
Opis.
Magię Alkmeny najczęściej kojarzy się właśnie z aktem narodzin, jednak różne jej formy występują przy innych rytuałach życia społecznego, jak i tych związanych z cyklem rocznym czy dobowym. Magia Alkmeny stosowana jest również w komunikacji ze sferą sacrum i demoniczną. 
Działania magiczne mają utrudniać lub ułatwiać niektóre czynności czy gwarantować stabilność lub zmianę danego stanu rzeczy.
Wyróżnić można dwa rodzaje działań :
Można także wprowadzić podział ze względu na działania w danej sferze :
Działania mogą być pozytywne i negatywne:

</doc>
<doc id="2832197" url="https://pl.wikipedia.org/wiki?curid=2832197" title="William McGrattan">
William McGrattan

William Terrence McGrattan (ur. 19 września 1956 w London) – kanadyjski duchowny katolicki, w latach 2010-2014 biskup pomocniczy archidiecezji Toronto, w latach 2014-2017 biskup diecezjalny Peterborough, biskup diecezjalny Calgary od 2017.
Życiorys.
Prezbiterat.
Święcenia kapłańskie otrzymał 2 maja 1987 i został inkardynowany do diecezji London. Po kilkuletnim stażu wikariuszowskim został skierowany na studia do Rzymu na studia z zakresu teologii moralnej. Po powrocie do kraju został wykładowcą seminarium w London, a w 1997 został rektorem tej uczelni.
Episkopat.
6 listopada 2009 papież Benedykt XVI mianował go biskupem pomocniczym archidiecezji Toronto, ze stolicą tytularną "Furnos Minor". Sakry biskupiej udzielił mu 12 stycznia 2010 biskup diecezji London - Ronald Fabbro.
8 kwietnia 2014 papież Franciszek mianował go ordynariuszem Peterborough.
4 stycznia 2017 został mianowany biskupem Calgary, zaś 27 lutego 2017 kanonicznie objął urząd.

</doc>
<doc id="2832199" url="https://pl.wikipedia.org/wiki?curid=2832199" title="Wayne Joseph Kirkpatrick">
Wayne Joseph Kirkpatrick



</doc>
<doc id="2832200" url="https://pl.wikipedia.org/wiki?curid=2832200" title="Andrzej Bugajski">
Andrzej Bugajski

Andrzej Bugajski (ur. 4 maja 1952 r. we Wrocławiu) – polski lekarz, specjalizujący się w chirurgii urazowej, medycynie sportowej i ortopedii; nauczyciel akademicki związany z wrocławskimi szkołami wyższymi.
Życiorys.
Urodził się w 1952 roku we Wrocławiu w rodzinie inteligenckiej, gdzie ukończył szkołę podstawową i liceum ogólnokształcące. W 1971 roku podjął studia na Wydziale Lekarskim miejscowej Akademii Medycznej, które ukończył sześć lat później. Bezpośrednio po studiach podjął pracę w Zakładzie Medycyny Sportu Akademii Wychowania Fizycznego we Wrocławiu, początkowo jako asystent, a później na stanowisku adiunkta. Jednocześnie kształcił się zawodowo na swojej macierzystej uczelni, uzyskując w 1982 roku pierwszy stopień specjalizacji w zakresie chirurgii urazowo-ortopedycznej. W 1987 roku na uczelni tej uzyskał stopień naukowy doktora nauk medycznych. Z kolei trzy lata później zdobył tytuł specjalisty w zakresie medycyny sportowej. W latach 1991-1993 pełnił funkcję kierownika Zakładu Medycyny Sportu (później Zakład Medycyny Sportu i Higieny) Akademii Wychowania Fizycznego we Wrocławiu. Wcześniej od 1 grudnia 1990 do 31 sierpnia 1993 roku piastował urząd prodziekana do spraw studiów zaocznych na Wydziale Wychowania Fizycznego w Akademii Wychowania Fizycznego we Wrocławiu.
Całe swoje życie zawodowe związał z poradnictwem sportowo-lekarskim. Od 1977 roku pełnił funkcję lekarza klubowego w Spółdzielczym Klubie Sportowym "Burza" we Wrocławiu, a następnie od 1981 roku w Klubie "AZS-AWF Wrocław". Ponadto w latach 1977-1993 był sekretarzem Oddziału Wrocławskiego Polskiego Towarzystwa Medycyny Sportowej, w którego ramach wielokrotnie brał czynny udział w zjazdach i sympozjach naukowych. Od 1993 roku jest członkiem jego Zarządu Głównego. Poza tym zasiada w takich towarzystwach naukowych jak: "ATP TOUR PHYSICIANS", Polskie Towarzystwo Ortopedyczne i Traumatologiczne oraz Polskie Towarzystwo Rehabilitacyjne.
W 1999 roku został wykładowcą w Wyższej Szkole Fizjoterapii we Wrocławiu, założonej przez Andrzeja Czamarę, gdzie otrzymał stanowisko adiunkta i funkcję prorektora do spraw studenckich, a w 2002 rektora tej uczelni, którą piastował do 2010 roku. W tym samym roku został tam ponownie prorektorem, lecz tym razem do spraw kształcenia.
Przez pewien czas prowadził także zajęcia w Studium Wychowania Fizycznego i Sportu Politechniki Wrocławskiej. Ponadto jest konsultantem wojewódzkim w zakresie medycyny sportowej dla województw dolnośląskiego i opolskiego.
Dorobek naukowy.
Zainteresowania naukowe Andrzeja Bugajskiego związane są z diagnostyką i profilaktyką zmian przeciążeniowych narządów ruchu osób uprawiających różne dyscypliny sportu, a także z wczesną diagnostyką wad postawy u dzieci okresu szkolnego i zagadnieniami związanymi z odnową biologiczną, likwidacją skutków zmęczenia ostrego i przewlekłego. W ostatnim okresie zajmuje się także zagadnieniami związanymi z rehabilitacją obrażeń stawu kolanowego, współczesnymi metodami postępowania profilaktycznego, diagnostycznego i rehabilitacyjnego obrażeń narządu ruchu oraz zastosowaniem metod i środków odnowy biologicznej (głównie fizykoterapeutycznych) w likwidacji skutków zmęczenia oraz przyśpieszenia restytucji.
Jest promotorem 65 prac magisterskich. Autorem i współautorem około 40 prac naukowych, z których do najważniejszych z nich należą:

</doc>
<doc id="2832201" url="https://pl.wikipedia.org/wiki?curid=2832201" title="Nil Kerameus">
Nil Kerameus

Nil Kerameus, gr. Νείλος Κεραμεύς, "Neilos Kerameus" (zm. 1 lutego 1388 w Konstantynopolu) – patriarcha Konstantynopola w latach 1379–1388.
Życiorys.
Nil Kerameus został wybrany patriarchą Konstantynopola pod koniec 1379 r. po usunięciu jego poprzednika Makarego po tym, jak Jan V Paleolog odzyskał władzę odebraną mu przez syna Andronika IV. Nil pośredniczył potem w łagodzeniu konfliktu pomiędzy Janem V Paleologiem i jego zbuntowanym synem Andronikiem IV. Turcy podbijali w tym czasie Bałkany, podczas gdy w ręku Bizancjum pozostały Konstantynopol i jego okolice, Tesalonika i Chalkidiki, Tesalia, garść wysp na Morzu Egejskim i Despotat Morei. Patriarcha był znany ze swego antyłacińskiego stanowiska i sprzyjania doktrynie Grzegorza Palamasa. W latach 1380–1382 Nil przyznał Janowi V prawo do interweniowania w sprawach kościelnych, szczególnie przy wyborze patriarchy. Decyzja ta została następnie potwierdzona przez synod patriarszy.
Nil zmarł 1 lutego 1388. Jego następca Antoni IV został wybrany 12 stycznia 1389.

</doc>
<doc id="2832203" url="https://pl.wikipedia.org/wiki?curid=2832203" title="Vincent Nguyễn Mạnh Hiếu">
Vincent Nguyễn Mạnh Hiếu

Vincent Nguyễn Mạnh Hiếu (ur. 8 maja 1966 w Sajgonie) – kanadyjski duchowny katolicki wietnamskiego pochodzenia, biskup pomocniczy Toronto od 2010.
Życiorys.
Młodość i prezbiterat.
Urodził się w 1966 w Sajgonie. W wieku 18 lat wyemigrował z rodziną do Kanady. Studiował na uniwersytecie w Toronto, zaś w 1993 wstąpił do seminarium w tymże mieście. Święcenia kapłańskie otrzymał 9 maja 1998. Przez kilka lat pracował w parafiach archidiecezji Toronto, zaś w latach 2005-2008 odbył studia w Rzymie. Po powrocie do kraju został wicekanclerzem kurii oraz pomocniczym wikariuszem sądowym.
Episkopat.
6 listopada 2009 papież Benedykt XVI mianował go biskupem pomocniczym archidiecezji Toronto, ze stolicą tytularną "Ammaedara". Sakry biskupiej udzielił mu 13 stycznia 2010 arcybiskup metropolita Toronto - Thomas Collins. Odpowiada za wschodnią część archidiecezji oraz za formację diakonów stałych.

</doc>
<doc id="2832204" url="https://pl.wikipedia.org/wiki?curid=2832204" title="Vincent Nguyên Manh Hieu">
Vincent Nguyên Manh Hieu



</doc>
<doc id="2832205" url="https://pl.wikipedia.org/wiki?curid=2832205" title="Kościół św. Mikołaja w Czulicach">
Kościół św. Mikołaja w Czulicach

 
Kościół św. Mikołaja – zabytkowy, drewniany kościół parafialny w Czulicach, w gminie Kocmyrzów-Luborzyca, w województwie małopolskim należący do archidiecezji krakowskiej.
Kościół o konstrukcji zrębowej zbudowany w 1547 roku z fundacji Czulickich herbu Czewoja. Budowla ma cechy charakterystyczne dla późnego gotyku. Prezbiterium jest nakryte dachem wielopołaciowym, zaś nawa dwuspadowym. Od powstania kościół był wielokrotnie poddawany remontom i współczesne jego wnętrze pochodzi z przełomu XVII i XVIII wieku. We wnętrzu świątyni pod płaskimi stropami w nawie głównej znajduje się: osiemnastowieczny ołtarz z wizerunkiem Matki Bożej Pocieszenia. Elementami wyposażenia o wartości historycznej są kamienna płyta nagrobna Jana Czulickiego, późnobarokowa chrzcielnica, kielich liturgiczny z 1673 roku i XVIII wieczny Krucyfiks.
Kościół znajduje się na Szlaku Architektury Drewnianej województwa małopolskiego.

</doc>
<doc id="2832210" url="https://pl.wikipedia.org/wiki?curid=2832210" title="MS Sanok">
MS Sanok

MS Sanok – drobnicowiec zbudowany w 1966 roku. Nosi nazwę pochodzącą od miasta Sanok.
Historia.
Na zamówienie Polskich Linii Oceanicznych (PLO), na podstawie umowy z września 1966, zbudowany w stoczni Aalborg Vaerft A/s w Aalborgu (Dania), jako trzeci i łącznie jeden z czterech statków typu Słupsk. Wodowany 6 czerwca, ukończony 7 września 1966. Od 16 lipca 1966 Andrzej Drapella i późniejszy pierwszy kapitan Jerzy Rutkowski nadzorowali w stoczni budowę statku z ramienia PLO. 13 września 1966 na nabrzeżu Dworca Wiślanego portu morskiego w Gdańsku przekazany do użytku PLO, jako 81 statek floty. W uroczystości przekazania i podniesienia bandery brali udział przedstawiciele władz miasta Sanoka (zaplanowano udział ok. 150 osób), którzy objęli patronat nad jednostką. We wnętrzu statku umieszczono 35 fotogramów obrazujących miasto Sanok, ponadto przekazano obraz z pejzażem miasta, miniaturą autobusu Autosan, szybu naftowego, album ze zdjęciami Sanoka oraz 30 pozycji książkowych o Sanoku. 
Statek był zbudowany dla serwisu linii śródziemnomorskich. 14 września 1966 wyszedł z Gdyni w pierwszy rejs do portów na Morzu Śródziemnym. Następnie MS Sanok przebywał m.in. w Trypolisie (1967), obsługiwał linię śródziemnomorską (1971). W załoga statku spontanicznie ugasiła pożar wywołany w porcie w Antwerpii.
Kolejnymi kapitanami M/S Sanok byli również:
Statek posiadał jedną chłodzoną i dwie wentylowane ładownie, a także kabiny dla 4 pasażerów. 15 grudnia 1987 statek został wycofany z eksploatacji i wypisany z rejestru Polskiej Marynarki Handlowej. Sprzedany egipskiemu armatorowi Samatour Shipping i przemianowany na Salem Seven. Obłożony aresztem w Aleksandrii w maju 1997, jako przewidziany do złomowania. W 2005 przemianowany na Moro. W maju 2005 rozpoczęło się jego złomowanie w Alang w Indiach.
Upamiętnienie.
Od czasu wypłynięcia statku w pierwszy rejs jego załoga utrzymywała kontakt korespondencyjny z władzami miasta Sanoka i uczniami sanockiego liceum.
Dla upamiętnienia wodowania MS Sanok ufundowano w Sanoku pomnik umieszczony w centrum miasta na obecnym Placu Miast Partnerskich przy ulicy Tadeusza Kościuszki. Inicjatorką powstania pomnika była Maria Styrkosz. Stanowią go dwie żelazne kotwice na postumencie z brył kamiennych o kształcie sześcianów. Kotwice przekazał Michał Ziółkowski z firmy Hartwig. Na monumencie umieszczono inskrypcję o treści: "Na pamiątkę wodowania statku m/s „Sanok” 13.09.1966".

</doc>
<doc id="2832211" url="https://pl.wikipedia.org/wiki?curid=2832211" title="Innocenty (Sokołow)">
Innocenty (Sokołow)

Innocenty, imię świeckie Konstantin Pawłowicz Sokołow (ur. 13 lutego 1846 w eparchii moskiewskiej, zm. 14 sierpnia 1937 w Niemczinowce) – rosyjski biskup prawosławny.
Był synem kapłana prawosławnego. Ukończył seminarium duchowne w Moskwie (1867). Następnie był nauczycielem szkoły duchownej przy Monasterze Pierierwińskim. W 1871 wyjechał na Ałtaj jako członek tamtejszej misji. 8 września 1873 został wyświęcony na kapłana. Służył w placówkach misyjnych na Ałtaju, od 1897 został dziekanem wszystkich cerkwi na jej terenie. W tym samym roku otrzymał godność protoprezbitera. 2 lutego 1902 złożył wieczyste śluby mnisze, przyjmując imię Innocenty. W tym samym roku został podniesiony do godności archimandryty. Był zastępcą kierownika misji na Ałtaju.
3 kwietnia 1905 w soborze Narodzenia Matki Bożej w Tomsku został wyświęcony na biskupa bijskiego, wikariusza eparchii tomskiej, przez biskupa tomskiego Makarego i biskupa jakuckiego Makarego. Został wówczas naczelnikiem misji ałtajskiej i kierował nią do końca jej istnienia. W 1919 został ordynariuszem nowo powołanej eparchii bijskiej i po 1920 otrzymał godność arcybiskupią. W 1922 został aresztowany i uwięziony w Bijsku, opuścił więzienie po dziewięciu miesiącach. W lutym 1923 trafił do więzienia ponownie i oskarżony o współudział (razem z innymi biskupami) we wzywaniu ludności do walki przeciwko bolszewikom. Z uwagi na jego zły stan zdrowia nie został skazany, a jedynie zmuszony do zamieszkania w Moskwie bez prawa wyjazdu. Osiedlił się w monasterze Nikoło-Ugrieskim razem z byłym metropolitą moskiewskim Makarym, również dawnym misjonarzem na Ałtaju. Następnie przeniósł się do mieszkania swojego syna Nikołaja do wsi Niemczinowka pod Moskwą. Tam też w 1937 zmarł. Jego pogrzebowi przewodniczył metropolita niżnonowogrodzki i arzamaski Sergiusz.
W 1992 został całkowicie zrehabilitowany.
Jego synowie Aleksiej, Nikołaj i Iwan również zostali duchownymi prawosławnymi.

</doc>
<doc id="2832212" url="https://pl.wikipedia.org/wiki?curid=2832212" title="John Boissonneau">
John Boissonneau

John Anthony Boissonneau (ur. 7 grudnia 1949 w Scarborough) – kanadyjski duchowny katolicki, biskup pomocniczy Toronto od 2001.
Życiorys.
Święcenia kapłańskie otrzymał 14 grudnia 1974 i został inkardynowany do archidiecezji Toronto. Po święceniach został sekretarzem arcybiskupim, zaś w 1979 kanclerzem kurii (pełnił tę funkcję do 1980). W 1982 został wykładowcą Wyższego Seminarium Duchownego w Toronto.
W latach 1987-1992 był prorektorem tegoż seminarium, zaś w latach 1993-2001 jego rektorem.
Episkopat.
23 marca 2001 papież Jan Paweł II mianował go biskupem pomocniczym archidiecezji Toronto, ze stolicą tytularną "Tambeae". Sakry biskupiej udzielił mu 29 maja 2001 arcybiskup metropolita Toronto - Aloysius Ambrozic. W archidiecezji jest odpowiedzialny za Region Zachodni, obejmujący zachodnią część Toronto oraz świecki region Dufferin-Peel.

</doc>
<doc id="2832217" url="https://pl.wikipedia.org/wiki?curid=2832217" title="Andrzej Dłużniewski">
Andrzej Dłużniewski

Andrzej Dłużniewski (ur. 3 sierpnia 1939 r. w Poznaniu, zm. 16 grudnia 2012 w Warszawie) – polski malarz, rysownik, grafik, fotograf, performer. Tworzył również formy literackie, zarówno beletrystykę jak i poezję konkretną.
Życiorys.
W latach 1962–1968 studiował na Wydziale Rzeźby ASP w Warszawie. W 1968 roku obronił dyplom w pracowniach Mariana Wnuka i Oskara Hansena. Od 1970 roku wykładał na macierzystej uczelni. W latach 1980–1991 wraz z żoną, Emilią Małgorzatą Dłużniewską, organizował wystawy, odczyty i spotkania artystów z Polski oraz z zagranicy, w tym prezentacje grupy Fluxus w mieszkaniu prywatnym przy ul. Piwnej w Warszawie. W 1991 r. otrzymał tytuł profesora zwyczajnego. W 1997 r. uległ wypadkowi samochodowemu, w wyniku którego stracił wzrok. Od 1998 r. wykonawcami jego obrazów są żona Emilia Małgorzata Dłużniewska (przy pomocy dawnego studenta Macieja Sawickiego) oraz syn Kajetan (od 2008 r.).
W 2003 roku otrzymał Nagrodę im. Katarzyny Kobro, a w 2006 roku Nagrodę im. Jana Cybisa.
W 1991 roku wydał książkę pt. "T." – literackie dzieło autorskie odsłaniające artystyczne związki między sztuką wizualną, poezją i refleksją nad prostymi, a ważnymi pojęciami. W 2000 roku opublikował zbiór powiastek filozoficznych pt. "Odlot".
Jego prace znajdują się w zbiorach Muzeum Narodowego w Warszawie, Muzeum Narodowego we Wrocławiu, Muzeum Narodowego w Poznaniu, Muzeum Sztuki w Łodzi, CSW Zamek Ujazdowski w Warszawie, MOCAK Kraków, CSW Elektrownia w Radomiu, Muzeum Okręgowe im. Leona Wyczółkowskiego w Bydgoszczy, Muzeum w Chełmie, Biblioteki Narodowej w Warszawie, Zachęty w Warszawie i w wielu kolekcjach za granicą.
Po śmierci artysty jego niezrealizowane projekty obrazów nadal wykonują żona Emilia i syn Kajetan.

</doc>
<doc id="2832218" url="https://pl.wikipedia.org/wiki?curid=2832218" title="Kalikst II Ksantopul">
Kalikst II Ksantopul

Kalikst II Ksantopul, gr. Κάλλιστος Β΄ Ξανθόπουλος, "Kallistos II Ksanthopoulos" (zm. 1397 w Konstantynopolu) – patriarcha Konstantynopola w 1397.
Życiorys.
Kalikst II Ksantopul został wybrany patriarchą 15 maja 1397 r., po śmierci Antoniego IV. Zmarł po trzech miesiącach pełnienia urzędu.

</doc>
<doc id="2832220" url="https://pl.wikipedia.org/wiki?curid=2832220" title="Krzysztof Gulbinowicz">
Krzysztof Gulbinowicz

Krzysztof Gulbinowicz (ur. 6 grudnia 1956 we Wrocławiu, zm. prawdopodobnie 20 listopada 2009 tamże) – działacz Solidarności, Solidarności Walczącej, drukarz, publicysta polityczny, pisarz. Używał pseudonimów „Pytia”, „Młody robotnik”, „Józef Ziuk”.
Życiorys.
W 1974 roku ukończył ZSZ Przemysłu Poligraficznego we Wrocławiu. W tym samym roku rozpoczął pracę we Wrocławskich Zakładach Drukarskich, w następnym roku pracował jako strażak Zawodowej Straży Pożarnej we Wrocławiu. W czerwcu 1976 porzucił służbę po informacji, że jego jednostka może zostać skierowana do tłumienia protestów społecznych (za pomocą armatek wodnych). Bezpośrednio po porzuceniu pracy w straży pożarnej, Gulbinowicz wyjechał w Bieszczady. Tam imał się różnych, dorywczych prac. Wątki "bieszczadzkie" umieścił w "Odpryskach rozbitego dzbana".
Jako uczestnik ruchu hipisowskiego zajmował się m.in. wydawaniem pism ulotnych. Od 1976 był pracownikiem prywatnych punktów małej poligrafii i współorganizatorem kolportażu na terenie Dolnego Śląska niezależnych wydawnictw (m.in. RMP, WZZ Wybrzeża, NOWA). Od 1979 roku współpracował jako drukarz i publicysta z niezależnymi wydawnictwami we Wrocławiu, wydawanymi przez SKS, Klub Samoobrony Społecznej Ziemi Dolnośląskiej oraz redakcją „Biuletynu Dolnośląskiego”.
W 1980 został pracownikiem MKZ, następnie w Zarządzie Regionu „S” Dolny Śląsk jako drukarz i instruktor prowadzący szkolenia poligraficzne dla członków struktur zakładowych związku. Po wprowadzeniu stanu wojennego 13 grudnia 1981 uruchomił jedną z pierwszych podziemnych drukarni i współorganizował strukturę poligraficzną podziemnej RKS „S” Dolny Śląsk. Od 1982 działał w Solidarności Walczącej. W tym samym roku był współzałożycielem Niezależnej Agencji Fotograficznej "Dementi".
Był autorem licznych artykułów w prasie podziemnej, m.in. w "Solidarności Walczącej", "Solidarności Dolnośląskiej, Z dnia na dzień, Wiadomościach Bieżących". Gulbinowicz był wielokrotnie zatrzymywany i aresztowany, stale inwigilowany przez SB. Od 1989 utrzymywał się głównie z prac dorywczych. W latach 1990-2003 był członkiem Partii Wolności. W 1991 był dziennikarzem pisma „Dni” (później „Dwa Dni”). W latach 90. i później publikował m.in. w czasopiśmie „Opcja na prawo”.
W 2008 wydał tom opowiadań "Pocztówki z Workuty". Jest to wznowienie i uzupełnienie prozy Gulbinowicza, wydanej w 1989 roku we wrocławskich podziemnych Niezależnych Warsztatach Wydawniczych Ogniwo "Pocztówki z Workuty. Odpryski rozbitego dzbana".
Stan rodzinny – rozwiedziony.
W 2007 roku został odznaczony Krzyżem Kawalerskim Orderu Odrodzenia Polski przez prezydenta RP Lecha Kaczyńskiego.
Zmarł we Wrocławiu w 2009 roku, został pochowany na cmentarzu przy ul. Bujwida.
W 2012 roku powstał film dokumentalny w reżyserii i scenariusza Piotra Mielecha i Jędrzeja Lipskiego – "Okruchy rozbitego dzbana", poświęcony życiu i twórczości Krzysztofa Gulbinowicza. Film powstał na bazie zebranej dokumentacji, rozmów z najbliższymi i przyjaciółmi, a także na podstawie tekstów samego bohatera. Fragmenty tekstów Gulbinowicza czyta Henryk Talar, który przed laty poznał osobiście Krzysztofa Gulbinowicza we Wrocławiu.

</doc>
<doc id="2832221" url="https://pl.wikipedia.org/wiki?curid=2832221" title="Mercury Cougar">
Mercury Cougar

Mercury Cougar – samochód sportowy i samochód osobowy klasy wyższej i klasy średniej produkowany pod amerykańską marką Mercury w latach 1966 – 2002.
Pierwsza generacja.
Mercury Cougar I został zaprezentowany po raz pierwszy w 1966 roku.
W drugiej połowie lat 60. XX wieku Mercury przedstawiło wynik prac konstruktorów nad pierwszym dużym muscle carem. Pierwsza generacja modelu Cougar powstała na bazie Forda Mustanga w ramach koncernu Ford, zyskując od tego modelu platformę oraz rozwiązania techniczne.
Wygląd nadwozia zostało z kolei opracowane przez Mercury jako samodzielny projekt. Samochód wyróżniał się dużą, dwuczęściową atrapą chłodnicy, którą optycznie znacznie poszerzały chowane pod obrotowymi kloszami prostokątne reflektory. Podobny zabieg stylistyczny zastosowano z tyłu, gdzie układ lamp upodobniono do wzoru w atrapie chłodnicy. Cougar pierwszej generacji oferowany był zarówno jako coupe, jak i roadster.
Druga generacja.
Mercury Cougar II został zaprezentowany po raz pierwszy w 1971 roku.
Opracowując drugą generację Cougara, Mercury nadało modelowi znacznie masywniejsze proporcje nadwozia, ponownie opierając ten model na technice pokrewnego Forda Mustanga macierzystego koncernu.
Charakterystycznymi cechami wyglądu nadwozia stały się masywne, wyraźnie zarysowane błotniki z wysuniętymi krawędziami i umieszczonymi na nich kierunkowskazami, nawiązując do osobowych modelu Mercury. Pas przedni dominowała wąska, wyraźnie zarysowana atrapa chłodnicy, z kolei pas tylny zdobiły wąskie jednoczęściowe lampy. Gama nadwoziowa ponownie składała się z coupe i wersji z otwartym dachem.
Trzecia generacja.
Mercury Cougar III został zaprezentowany po raz pierwszy w 1974 roku.
Kolejne wcielenie Cougara porzuciło koncepcję muscle cara, stając się tym razem dużym, luksusowym coupe ponownie opracowamy wspólnie z macierzystym Fordem. Tym razem nie pokrewną, a nie bliźniaczą konstrukcją był model Elite, z którym Mercury Cougar III dzielił masywną sylwetkę z wyraźnie zarysowanymi błotnikami i długimi zwisami nadwozia.
Pas przedni zdobiła wąska, prostokątna atrapa chłodnicy, a także duże chromowane zderzaki. Przedni pas zdobiły też prostokątne reflektory z okrągłymi, odrębnymi kloszami wypełniającymi je, z kolei innym specyficznym elementem było dwukolorowe malowanie nadwozia.
Czwarta generacja.
Mercury Cougar IV został zaprezentowany po raz pierwszy w 1977 roku.
Opracowując czwartą generację Cougara, Mercury zdecydowało się całkowicie zmienić funkcję tego modelu w ofercie tej marki. Poza wersją coupe, która podobnie jak poprzednik przyjęła luksusowy charakter i opcjonalnie oferowana była z dwukolorowym malowaniem nadwozia, ofertę nadwoziową poszerzył także 4-drzwiowy sedan oraz 5-drzwiowe kombi.
Bliźniaczą konstrukcją Forda były tym razem dwa modele - LTD II oraz siódma generacja Thunderbirda.
Cała gama Cougara czwartej generacji wyróżniała się charaterystycznymi dla modeli Mercury w drugiej połowie lat 70. XX masywnymi proporcjami. Tym razem model wyróżniały obłe nadkola z niżej od nich poprowadzoną linią okien, a także prostokątnymi reflektorami.
Piąta generacja.
Mercury Cougar V został zaprezentowany po raz pierwszy w 1980 roku.
Piąta generacja Mercury Cougara powstała w ramach kolejnych dużych zmian, jakie producent wdrożył na początku lat 80. XX wieku w swojej ofercie. Gama Cougara została tym razem podzielona na dwie odrębne linie - modeli osobowych oraz tradycyjnego coupe jako Cougar XR-7. 
Warianty osobowe dostępne były w wersjach nadwoziowych 2 i 4-drzwiowy sedan oraz 5-drzwiowe kombi, pozycjonując się tym razem w klasie wyższej jako bliźniacza konstrukcja wobec Forda Granada. W dotychczasowej ofercie Cougar V w tych wariantach zastąpił bliźniaczy model wobec poprzedniej generacji Forda Granady, model Mercury Monarch.
Stylistyka osobowego wariantu Cougara została utrzymana w nurcie kanciastych proporcji i prostych form pozbawionych przetłoczeń i zaokrągleń.
Cougar XR-7.
Mercury Cougar V XR-7 został zaprezentowany po raz pierwszy w 1980 roku.
W przypadku piątej generacji Cougara, tradycyjna odmiana coupe została wydzielona jako odrębna gama pod nazwą XR-7, która dotychczas była stosowana dla określenia luksusowych wariantów poprzednich wcieleń tego modelu Mercury.
Podobnie jak osobowe warianty, Cougar XR-7 wyróżniał się kanciastym nadwoziem. Oryginalnym rozwiązaniem było z kolei dwukolorowe malowanie nadwozia. Bliźniaczymi odpowiednikami zbudowanymi w ramach koncernu Forda była siódma generacja modelu Ford Thunderbird oraz luksusowy Lincoln Continental Mark VI.
Szósta generacja.
Mercury Cougar VI został zaprezentowany po raz pierwszy w 1982 roku.
Przy okazji szóstej generacji Cougara, Mercury porzuciło koncepcję urozmaicania oferty o warianty osobowe, zastępując je kolejną generacją modelu Marquis. Cougar ponownie oferowany był wyłącznie jako duże, luksusowe coupe, będące bliźniaczym modelem wobec kolejnych wcieleń modelu Thunderbird Forda i Lincolna Mark Series. 
Charakterystycznymi cechami wyglądu była podłużna, aerodynamiczna maska, a także położona pod kątem prostym wobec krótkiej klapy bagażnika szeroka, niska szyba.
Lifting.
W 1986 roku Mercury Cougar szóstej generacji zyskał obszerną restylizację nadwozia, w ramach której zmodyfikowane została większość paneli nadwozia. Z przodu pojawiły się inne, bardziej kanciaste reflektory obejmujące większą powierzchnię pasa przedniego. Zmodyfikowano też zderzaki, atrapę chłodnicy i tylne lampy. Co więcej, zmieniono też kształt tylnych szyb.
Siódma generacja.
Mercury Cougar VII został zaprezentowany po raz pierwszy w 1988 roku.
Opracowując siódmą generację Cougara, koncern Ford przeprowadził ewolucyjne zmiany w koncepcji trzech bliźniaczych, dużych coupe. Mercury Cougar ponownie zachował charakterystyczne proporcje z nisko poprowadzoną, podłużną maską, a także krótkim bagażnikiem z niską, szeroką tylną szybą położoną pod kątem prostym względem klapy.
Lifting.
W 1996 roku Mercury Cougar VII przeszedł obszerną modernizację nadwozia, w ramach której pojawiły się agresywniej stylizowane, węższe reflektory, zmodyfikowane zderzaki oraz inny kształt atrapy chłodnicy.
Ósma generacja.
Mercury Cougar VIII został zaprezentowany po raz pierwszy w 1998 roku.
Pracując nad ósmą i ostatnią generacją Cougara, Mercury porzuciło koncepcję dużego, luksusowego coupe, nadając temu modelowi formę średniej wielkości, sportowego coupe. Tym razem samochód został opracowany wspólnie z europejskim oddziałem Forda, wykorzystując platformę modeli Mondeo i Contour.
Cougar ósmej generacji przyjął formę awangardowo stylizowanego samochodu z dużą ilością ostrych kształtów i wyrazistych linii w stylu znanego z modeli Forda stylu new edge. Pas przedni zdobiły duże reflektory, z kolei z tyłu pojawiły się trójkątne lampy z okrągłymi uwypukleniami. Linia szyb biegła ku górze.
Lifting.
W 2001 roku Mercury Cougar VIII przeszedł obszerną modernizację, w ramach której zmodyfikowano kształt reflektorów dodając do nich wcięcia. Zmieniono też atrapę chłodnicy i wystrój kokpitu.
Koniec produkcji.
Po 35 latach rynkowej obecności, produkcja Mercury Cougar zakończyła się w pierwszej połowie sierpnia 2002 roku. Producent nie zdecydował się na następcę, wycofując tę linię trwale ze swojej oferty.

</doc>
<doc id="2832227" url="https://pl.wikipedia.org/wiki?curid=2832227" title="Szczeć owłosiona">
Szczeć owłosiona

Szczeć owłosiona ("Dipsacus pilosus" L.) – gatunek rośliny z rodziny przewiertniowatych.
Występowanie.
Występuje w północnej i środkowej części południowej Europy. W Polsce rzadka, w południowej części kraju.
Biologia i ekologia.
Roślina dwuletnia. W Polsce kwitnie od lipca do sierpnia. Rośnie w widnych lasach, łęgach, na brzegach rzek, wilgotnych brzegach lasów i dróg.
Zagrożenia i ochrona.
Umieszczona na polskiej czerwonej liście w kategorii NT (bliski zagrożenia).

</doc>
<doc id="2832228" url="https://pl.wikipedia.org/wiki?curid=2832228" title="Tadeusz Bober (profesor)">
Tadeusz Bober (profesor)

Tadeusz Bober (ur. 26 kwietnia 1932 w Grudziądzu) – polski naukowiec, specjalizujący się w naukach o kulturze fizycznej i biomechanice, nauczyciel akademicki związany z wrocławskimi szkołami wyższymi - Akademią Wychowania Fizycznego i Wyższą Szkołą Fizjoterapii.
Życiorys.
Urodził się w 1932 roku w Grudziądzu. Po ukończeniu szkoły średniej podjął w 1951 roku studia w Wyższej Szkole Wychowania Fizycznego we Wrocławiu (obecnie Akademia Wychowania Fizycznego we Wrocławiu), które ukończył w 1954 roku magisterium z wychowania fizycznego. Następnie został zatrudniony jako asystent na swojej macierzystej uczelni u boku prof. Czesława Niżankowskiego w Zakładzie Anatomii, a potem w Zakładzie Biomechaniki, którego kierownikiem był prof. Tadeusz Marciniak. W 1963 uzyskał stopień naukowy doktora nauk o kulturze fizycznej o specjalności biomechanika. Habilitował się w 1973 roku w Akademii Wychowania Fizycznego Józefa Piłsudskiego w Warszawie, otrzymując stopień naukowy doktora habilitowanego nauk o kulturze fizycznej ze specjalnością biomechanika. Stanowisko profesora nadzwyczajnego otrzymał w 1979 roku, a rok później profesora zwyczajnego. W 1990 Prezydent RP nadał mu tytuł profesora nauk o kulturze fizycznej.
Tadeusz Bober przeszedł na Akademii Wychowania Fizycznego we Wrocławiu przez wszystkie szczeble kariery akademickiej, począwszy od stanowiska asystenta poprzez kierownika Zakładu Biomechaniki (1966-1974), dyrektora Instytutu Sportu AWF we Wrocławiu (1976-1980), kierownika Katedry Biomechaniki (1980-2002) i prorektora do spraw nauki (1981-1982 - internowany i usunięty ze stanowiska w stanie wojennym) do funkcji rektora AWF we Wrocławiu w latach 1990-1993. Poza wrocławską uczelnią od 1974 do 1976 był dziekanem Wydziału Wychowania Fizycznego Akademii Wychowania Fizycznego w Gdańsku.
W 1999 roku należał do współtwórców Wyższej Szkoły Fizjoterapii Andrzeja Czamary, gdzie objął stanowisko rektora tej uczelni, które sprawował do 2002 roku. Poza tym wciąż wykłada na wrocławskim AWF-ie w Zakładzie Biomechaniki Sportu.
Dorobek naukowy i odznaczenia.
Tadeusz Bober należy do twórców polskiej szkoły biomechaniki. Jest pionierem nowoczesnej metodologii badań naukowych w naukach o kulturze fizycznej. Na szczególne wyróżnienie zasługuje jego działalność na rzecz rozwijania oraz popularyzowania biomechaniki w uczelniach wychowania fizycznego. Do najważniejszych osiągnięć zaliczyć należy organizowane wspólnie z prof. Bogdanem Czabańskim Szkoły Biomechaniki i Nauczania Ruchu (od 1981 roku), które przekształciły się w Szkoły Biomechaniki organizowane do dnia dzisiejszego. Połączenie biomechaniki z pedagogicznymi aspektami metodyki nauczania ruchu było wówczas pionierskim przedsięwzięciem na skalę światową.
Jest członkiem wielu towarzystw naukowych, w tym m.in. Komitetu Nauk o Kulturze Fizycznej Polskiej Akademii Nauk, European College of Sport Science Fellow. Jest autorem 118 publikacji i dwóch książek. Za swoją działalność naukową został odznaczony Krzyżem Kawalerskim Orderu Odrodzenia Polski i Medalem Komisji Edukacji Narodowej. Jest laureatem nagrody Kolegium Rektorów Wyższych Uczelni Wrocławia za działalność na rzecz integracji wrocławskiego środowiska naukowego w 1993 roku.
W 2012 otrzymał stopień doktora "honoris causa" Akademii Wychowania Fizycznego w Warszawie. Jego 90. rocznicę urodzin obchodzono w Akademii Wychowania Fizycznego we Wrocławiu w 2022. 

</doc>
<doc id="2832230" url="https://pl.wikipedia.org/wiki?curid=2832230" title="Õepa">
Õepa

Õepa – wieś w Estonii, w prowincji Parnawa, w gminie Koonga.

</doc>
<doc id="2832231" url="https://pl.wikipedia.org/wiki?curid=2832231" title="Gerard Bergie">
Gerard Bergie

Gerard Paul Bergie (ur. 4 stycznia 1959 w Hamilton) – kanadyjski duchowny katolicki, biskup Saint Catharines od 2010.
Życiorys.
Prezbiterat.
Święcenia kapłańskie przyjął 12 maja 1984 i został inkardynowany do diecezji Hamilton. Po pięciu latach pracy w charakterze wikariusza wyjechał do Rzymu na studia licencjackie z prawa kanonicznego. Po uzyskaniu w 1991 tytułu powrócił do kraju i podjął pracę w sądzie biskupim. W latach 1993-2000 oraz w 2005 był kanclerzem kurii, zaś w latach 2000-2005 był proboszczem jednej z hamiltońskich parafii.
Episkopat.
11 lipca 2005 został mianowany biskupem pomocniczym diecezji Hamilton oraz biskupem tytularnym "Tabae". Sakry biskupiej udzielił mu biskup Anthony Frederick Tonnos.
14 września 2010 został mianowany przez Benedykta XVI ordynariuszem diecezji Saint Catharines, zaś 9 listopada 2010 kanonicznie objął w niej rządy.

</doc>
<doc id="2832233" url="https://pl.wikipedia.org/wiki?curid=2832233" title="Stanisław Józef Wiśniewski">
Stanisław Józef Wiśniewski

 Stanisław Józef Wiśniewski herbu Prus I (ur. 15 listopada 1859, zm. 18 maja 1940) – polski arystokrata, polityk.
Życiorys.
Hrabia Stanisław Józef Alojzy Maria Leopold Wiśniewski urodził się 15 listopada 1859 w Krystynopolu, w polskiej rodzinie arystokratycznej Wiśniewskich herbu Prus I. Był pierwszym synem hr. Tadeusza Wiśniewskiego i hr. Julianny von Stadion-Warthausen und Thannhausen. Posiadał dobra Krystynopol z Kłusowem i Nowym Dworem oraz Bezejów, Cebłów, Wierzbiąż, Żabcze, Żużel w powiecie sokalskim i Łopatyn w powiecie brodzkim.
Od 11 czerwca 1886 szambelan cesarsko – królewski. Porucznik 11 pułku ułanów wojsk austriackich (pozasłużbowy). W latach 1896-1898 pełnił funkcję wiceprezesa Rady Powiatu Sokalskiego. 
20 października 1896 poślubił w Prugg Marię z hrabiów Harrach,
córkę hr. Jana Harracha, magnata o dużych wpływach na dworze c.k. Z tego związku syn
hr. Jan Tadeusz Edward Maria – urodzony 6 marca 1896 w Wiedniu.

</doc>
<doc id="2832234" url="https://pl.wikipedia.org/wiki?curid=2832234" title="Martin Currie">
Martin Currie

Martin William Currie (ur. 11 grudnia 1943 w Marinette) – kanadyjski duchowny katolicki, arcybiskup Saint John’s w latach 2007-2018.
Życiorys.
Święcenia kapłańskie otrzymał 12 maja 1968 i inkardynowany został do archidiecezji Halifax. Po siedmiu latach pracy w charakterze wikariusza wyjechał na misje do Peru, gdzie pracował do 1979. Po powrocie do kraju był proboszczem w wielu parafiach archidiecezji, a od 1992 był jej wikariuszem generalnym.
12 grudnia 2000 otrzymał nominację na ordynariusza Grand Falls. Sakry biskupiej udzielił mu 31 stycznia 2001 abp Paolo Romeo.
18 października 2007 papież Benedykt XVI mianował go arcybiskupem Saint John’s w prowincji Nowa Fundlandia i Labrador. Pozostał jednocześnie (w ramach unii "in persona episcopi") ordynariuszem Grand Falls (do 1 marca 2011).
12 grudnia 2018 przeszedł na emeryturę.

</doc>
<doc id="2832235" url="https://pl.wikipedia.org/wiki?curid=2832235" title="Tabunia">
Tabunia

Tabunia () – stolica historycznej diecezji we Cesarstwie Rzymskim w prowincji Mauretania Cezarejska, współcześnie w Algierii. Obecnie katolickie biskupstwo tytularne. W latach 1998–2002 biskupem Tabunii był obecny biskup ełcki Jerzy Mazur, jako administrator apostolski Syberii. Od 2002 roku na stolicy tej zasiada Leon Mały, biskup pomocniczy lwowski.

</doc>
<doc id="2832236" url="https://pl.wikipedia.org/wiki?curid=2832236" title="Portret księcia Wellington">
Portret księcia Wellington



</doc>
<doc id="2832239" url="https://pl.wikipedia.org/wiki?curid=2832239" title="Guttacja">
Guttacja



</doc>
<doc id="2832245" url="https://pl.wikipedia.org/wiki?curid=2832245" title="Pay per acquisition">
Pay per acquisition

Pay per acquisition (PPA) – rodzaj reklamy internetowej, której kluczowa rola polega na płatności za wykonanie konkretnej akcji na stronie docelowej, np. zakup, przesłanie danych kontaktowych. Osoba reklamująca swoją firmę bądź usługi płaci za każdego użytkownika, który wykona pożądaną akcję. W odróżnieniu do innych form rozliczeń nie płaci się za wyświetlenia (CPM) ani za kliknięcia (CPC).

</doc>
<doc id="2832253" url="https://pl.wikipedia.org/wiki?curid=2832253" title="Wyższa Szkoła Humanistyczno-Ekonomiczna w Brzegu">
Wyższa Szkoła Humanistyczno-Ekonomiczna w Brzegu

Wyższa Szkoła Humanistyczno-Ekonomiczna w Brzegu – niepubliczna szkoła wyższa w Brzegu, powstała w 2001 roku jako Wyższa Szkoła Umiejętności Pedagogiczno-Ekonomicznych w Brzegu. Zasadniczym celem uczelni jest umożliwienie wyższego wykształcenia osobom z ziemi brzeskiej, którzy z wielu powodów nie mają szans na podjęcie studiów w takich ośrodkach akademickich jak Wrocław czy Opole. Szkoła kształci studentów na trzech podstawowych kierunkach, zaliczanych do nauk humanistycznych, na studiach stacjonarnych oraz niestacjonarnych. W ramach struktury organizacyjnej uczelni znajduje się 1 wydział, uniwersytet III wieku oraz biblioteka.
Aktualnie zatrudnionych jest 9 pracowników naukowo-dydaktycznych, z czego 3 ze stopniem naukowym profesora oraz na stanowisku profesora zwyczajnego, 1 na stanowisku profesora nadzwyczajnego z habilitacją, 5 na stanowisku adiunkta z tytułem naukowym doktora.
Kierunki kształcenia.
Aktualnie Wyższa Szkoła Humanistyczno-Ekonomiczna oferuje możliwość kształcenia na trzech kierunkach w ramach studiów pierwszego stopnia (licencjackie, 3-letnie):
Ponadto Uczelnia oferuje również studia podyplomowe dla nauczycieli.
Uniwersytet III Wieku.
Przy Wyższej Szkole Humanistyczno-Ekonomicznej działa od 2004 roku Uniwersytet Trzeciego Wieku, liczący około 60 słuchaczy. Jest to placówka propagująca wśród osób starszych, głównie rencistów i emerytów, wartościowy sposób życia, umożliwiając uzupełnianie czy aktualizowanie wiedzy. Słuchacze nie mają sesji, zaliczeń, ani ocen. To bardziej grupa osób, które nie chcą się czuć samotnie na emeryturze. Poznawanie współczesnych osiągnięć nauki sprzyja bowiem kontaktom towarzyskim oraz włącza do aktywnej pracy na rzecz drugiego człowieka. Uniwersytetem opiekuje się dziekan Wyższej Szkoły Humanistyczno-Ekonomicznej w Brzegu. Organizacyjnie wspiera ją dyrektor Dziennego Domu Pomocy Społecznej Renata Myślińska.
Biblioteka.
Na mocy porozumienia z 17 marca 2009 roku, zawartego między kanclerzem uczelni Stanisławem Widockim a Katarzyną Oćwieją-Grądziel, dyrektor Miejskiej Biblioteki Publicznej im. ks. Ludwika I, funkcję biblioteki uczelnianej pełni wspomniana wyżej biblioteka miejska. Ogólny zasób biblioteki wynosi 48 640 zbiorów, w tym 2347 czasopism oprawnych (stan na koniec kwietnia 2003 roku).
Współpraca.
Wyższa Szkoła Humanistyczno-Ekonomiczna w Brzegu współpracuje zarówno z krajowymi jak i zagranicznymi ośrodkami naukowymi do których należą:

</doc>
<doc id="2832254" url="https://pl.wikipedia.org/wiki?curid=2832254" title="Portret Marii Teresy de Vallabriga (popiersie)">
Portret Marii Teresy de Vallabriga (popiersie)

Portret Marii Teresy de Vallabriga (hiszp. "Retrato de doña María Teresa de Vallabriga") – obraz olejny hiszpańskiego malarza Francisca Goi (1746–1828). Znajduje się w prywatnej kolekcji Juana Antonia Pérez Simón w Meksyku.
Portret przedstawia Marię Teresę de Vallabriga y Rozas, żonę infanta Ludwika Antoniego Burbona, brata króla Karola III. Małżeństwo z młodszą o 32 lata Marią Teresą było jednym z powodów, dla których infant popadł w niełaskę i został wydalony z madryckiego dworu. Maria Teresa, córka kapitana aragońskiej kawalerii, nie miała królewskiego rodowodu, dlatego małżeństwo uznano za morganatyczne, a infant i jego rodzina utracili liczne przywileje. Rodzina zamieszkała w Arenas de San Pedro, gdzie na zaproszenie infanta dwukrotnie odwiedził ich Goya, aby namalować kilka portretów.
Dzieło, które przypomina miniaturowe portrety medalionowe, powstało na zamówienie infanta. Jego młoda żona Maria Teresa została sportretowana w pozycji frontalnej, jedynie lekko obrócona w prawo, co miało złagodzić sztywność takiej kompozycji. Ma na sobie satynową, niebieską suknię z dekoltem wykończonym białym haftem oraz elegancką, połyskującą w świetle mantylkę. Dodatkową ozdobą jest skrzyżowane na piersi boa (prawdopodobnie wykonane z piór), które podkreśla lekki obrót sylwetki w prawo. Infantka według francuskiej mody ma lekko upudrowane włosy. Wykonane w 1992 roku badania radiograficzne obrazu wykazały, że Goya w trakcie pracy nad tym portretem wprowadził liczne zmiany. Pierwotnie infantka miała na sobie francuską suknię, którą malarz zamienił na hiszpańską mantylkę.
Duże, pogodne oczy Marii Teresy podkreślają jej żywy charakter i młody wiek. Mąż Marii Teresy był od niej dużo starszy; zmarł dwa lata po powstaniu tego portretu. Jego śmierć oznaczała ciężki okres dla rodziny – dzieci zostały odebrane Marii Teresie, która po wielu latach powróciła do rodzinnej Saragossy. Dopiero małżeństwo jej córki Marii Teresy Burbon z Manuelem Godoyem przyniosło restaurację dóbr i tytułów szlacheckich.
Relacje Goi z małżeństwem infantów były bardzo serdeczne. Dwukrotnie zapraszali malarza (i jego żonę Josefę) do swojej posiadłości i nie szczędzili mu pochwał i dowodów życzliwości. W latach 1783–1784 Goya wykonał dla nich w sumie 16 obrazów, najważniejszy z nich to "Rodzina infanta don Luisa". Wielokrotnie portretował Marię Teresę ("Portret Marii Teresy de Vallabriga (profil)", "Portret Marii Teresy de Vallabriga (półpostać)" i "Portret Marii Teresy de Vallabriga na koniu"); darzył ją szczególnym szacunkiem i sympatią, być może dlatego, że oboje pochodzili z Aragonii. Ludwik Antoni był słabego zdrowia i zmarł w 1785 roku; dla Goi oznaczało to utratę cennego zleceniodawcy i mecenasa.

</doc>
<doc id="2832256" url="https://pl.wikipedia.org/wiki?curid=2832256" title="Portret Marii Teresy de Vallabriga">
Portret Marii Teresy de Vallabriga



</doc>
<doc id="2832260" url="https://pl.wikipedia.org/wiki?curid=2832260" title="Portret Marii Teresy de Vallabriga (Goya)">
Portret Marii Teresy de Vallabriga (Goya)



</doc>
<doc id="2832264" url="https://pl.wikipedia.org/wiki?curid=2832264" title="Robert Majewski (aktor)">
Robert Majewski (aktor)

Robert Majewski (ur. 14 lutego 1976 w Warszawie) – polski aktor teatralny i filmowy, artysta kabaretowy.
Życiorys.
W 2001 roku ukończył studia na Wydziale Aktorskim PWSFTviT w Łodzi. Występował na scenach następujących teatrów:
Jest członkiem Kabaretu na Koniec Świata.

</doc>
<doc id="2832267" url="https://pl.wikipedia.org/wiki?curid=2832267" title="Mercury Marauder (1963)">
Mercury Marauder (1963)

Mercury Marauder – samochód osobowy klasy pełnowymiarowej produkowany pod amerykańską marką Mercury w latach 1963 – 1965 i 1968 – 1970.
Pierwsza generacja.
Mercury Marauder I został zaprezentowany po raz pierwszy w 1963 roku.
W pierwszej połowie lat 60. XX wieku Mercury wprowadziło do sprzedaży nowy pełnowymiarowy model Marauder oparty na pokrewnych limuzynach Montclair oraz Park Lane. Masywnych wymiarów nadwozie zdobiło szpiczaste zakończenie przednich błotników, a także duża chromowana atrapa chłodnicy obejmująca podwójne, okrągłe reflektory.
Druga generacja.
Mercury Marauder II został zaprezentowany po raz pierwszy w 1964 roku.
Po 3-letniej przerwie, Mercury zdecydowało się powrócić do produkcji modelu Marauder przy okazji nowej konstrukcji opartej na modelu XL Forda. Nadwozie stało się znacznie większe, a także gruntownie zmodyfikowano gamę dostępnych jednostek napędowych.
Charakterystycznymi cechami wyglądu stały się prostokątne, chowane reflektory zamontowane na obrotowych kloszach. Podłużną tylną część nadwozia zdobiły z kolei wąskie, podłużne lampy biegnące przez całą szerokość nadwozia.

</doc>
<doc id="2832268" url="https://pl.wikipedia.org/wiki?curid=2832268" title="Darci José Nicioli">
Darci José Nicioli

Darci José Nicioli CSsR (ur. 1 maja 1959 w Jacutinga) – brazylijski duchowny katolicki, arcybiskup metropolita Diamantiny od 2016.
Życiorys.
Święcenia kapłańskie przyjął 8 marca 1986 w zakonie redemptorystów. Studiował teologię dogmatyczną na rzymskim "Anselmianum". Był m.in. rektorem filozoficznej części seminarium w Campinas, radnym prowincjalnym, przełożonym zakonnego domu generalnego w Rzymie oraz rektorem bazyliki w Aparecidzie.
14 listopada 2012 papież Benedykt XVI mianował go biskupem pomocniczym archidiecezji Aparecidy oraz biskupem tytularnym "Ficus". Sakry biskupiej udzielił mu 3 lutego 2013 kardynał Raymundo Damasceno Assis.
9 marca 2016 papież Franciszek mianował go arcybiskupem metropolitą Diamantiny.

</doc>
<doc id="2832269" url="https://pl.wikipedia.org/wiki?curid=2832269" title="Ślub (ujednoznacznienie)">
Ślub (ujednoznacznienie)

ślub – uroczystość zawarcia małżeństwa
ślub może też odnosić się do:

</doc>
<doc id="2832272" url="https://pl.wikipedia.org/wiki?curid=2832272" title="134 Dywizja Pancerna &quot;Centauro&quot;">
134 Dywizja Pancerna &quot;Centauro&quot;



</doc>
<doc id="2832274" url="https://pl.wikipedia.org/wiki?curid=2832274" title="Corpo d'Armata Motocorazzato">
Corpo d'Armata Motocorazzato

"Corpo d'Armata Motocorazzato" (wł. "Pancerno-Motorowy Korpus Armii") – włoska jednostka wojskowa utworzona 25 lipca 1943 roku. Jednostką dowodził generał Giacomo Carboni.
Historia.
Korpus został utworzony z dyrektywy wydanej przez Benito Mussoliniego. Celem korpusu była obrona Rzymu przed Aliantami, lecz po kapitulacji Włoch na początku września 1943, głównym zadaniem korpusu była obrona stolicy przed wojskami niemieckimi. Po proklamacji marszałka Badoglio korpus brał udział w walkach przeciwko Niemcom, lecz z powodu braku rozkazów od naczelnych włoskich dowódców wojskowych, korpus został rozwiązany 11 września 1943.

</doc>
<doc id="2832275" url="https://pl.wikipedia.org/wiki?curid=2832275" title="Mateusz I (patriarcha Konstantynopola)">
Mateusz I (patriarcha Konstantynopola)

Mateusz I, gr. Ματθαίος Α´, "Matthaios I" (zm. w sierpniu 1410 w Konstantynopolu) – patriarcha Konstantynopola w latach 1397–1410.
Życiorys.
Mateusz I został wybrany patriarchą Konstantynopola po śmierci Kaliksta II Ksantopula, dzięki poparciu cesarza Manuela II Paleologa, w listopadzie 1397 r. W 1401 r., kiedy Tamerlan wyruszył przeciwko sułtanowi Bajazydowi I, Mateusz I, przekonany o zwycięstwie Turków, jak większość proturecko zorientowanego społeczeństwa, prawdopodobnie rozpoczął tajne negocjacje z wrogiem. Udało mu się potem z tego wytłumaczyć w encyklice, w której piętnuje upadek moralny swoich obywateli w świetle listów świętego Pawła do Koryntian.
Pod nieobecność cesarza Manuela II, który w tym czasie szukał pomocy na zachodzie, część biskupów popierająca Jana VII Paleologa, kwestionowała kompetencje Mateusza I do pełnienia funkcji patriarchy. Cztery dni po powrocie do Konstantynopola, 14 czerwca 1403 r. cesarzowi udało się zmusić opornych siłą do posłuszeństwa.
Patriarcha Mateusz zmarł w sierpniu 1410 r.

</doc>
<doc id="2832276" url="https://pl.wikipedia.org/wiki?curid=2832276" title="Kenneth Copeland">
Kenneth Copeland

Kenneth Copeland (ur. 6 grudnia 1936) – amerykański pisarz, były muzyk, mówca i teleewangelista neocharyzmatyczny. Założyciel "Kenneth Copeland Ministries," jest zwolennikiem „ewangelii sukcesu”.
Kenneth Copeland był znanym piosenkarzem muzyki pop przed jego nawróceniem w dniu 2 listopada 1962. W 1960 roku, był pilotem i szoferem dla Orala Robertsa. Jesienią 1967 roku rozpoczął studia w Oral Roberts University w Tulsa. Dziś najbardziej znany z nadawania własnych programów religijnych w telewizji, które rozpoczął w 1979 roku.

</doc>
<doc id="2832279" url="https://pl.wikipedia.org/wiki?curid=2832279" title="Mistrzostwo Niemiec w piłce nożnej mężczyzn">
Mistrzostwo Niemiec w piłce nożnej mężczyzn



</doc>
<doc id="2832281" url="https://pl.wikipedia.org/wiki?curid=2832281" title="Puchar Niemiec w piłce nożnej mężczyzn">
Puchar Niemiec w piłce nożnej mężczyzn



</doc>
<doc id="2832282" url="https://pl.wikipedia.org/wiki?curid=2832282" title="Superpuchar Niemiec w piłce nożnej mężczyzn">
Superpuchar Niemiec w piłce nożnej mężczyzn



</doc>
<doc id="2832283" url="https://pl.wikipedia.org/wiki?curid=2832283" title="Puchar Ligi Niemiec w piłce nożnej mężczyzn">
Puchar Ligi Niemiec w piłce nożnej mężczyzn



</doc>
<doc id="2832286" url="https://pl.wikipedia.org/wiki?curid=2832286" title="Mercury Montego (1967)">
Mercury Montego (1967)

Mercury Montego – samochód osobowy klasy wyższej, a następnie klasy pełnowymiarowej produkowany pod amerykańską marką Mercury w latach 1967 – 1976.
Pierwsza generacja.
Mercury Montego I został zaprezentowany po raz pierwszy w 1967 roku.
W drugiej połowie lat 60. XX wieku Mercury przedstawiło nowy model Montego, który uzupełnił ofertę marki jako mniejsza i tańsza alternatywa dla takich pełnowymiarowych modeli, jak Monterey.
Samochód charakteryzował się masywną, kanciastą sylwetką nadwozia, wyraźnie zaznaczonymi błotnikami i zaakcentowanymi nadkolami. Pas przedni zdobiły podwójne, okrągłe reflektory, a także wąskimi, pionowo umiejscowionymi lampami. Przez panele boczne biegło chromowane przetłoczenie.
Druga generacja.
Mercury Montego II został zaprezentowany po raz pierwszy w 1971 roku.
Przedstawiona na początku lat 70. XX wieku druga generacja Montego stała się znacznie większym modelem opartym na nowej platformie koncernu Ford. Mercury wykorzystało technikę modeli Ford Elite i Ford Torino, nadając Montego masywną kanciastą sylwetkę z wąsko rozstawionymi, okrągłymi reflektorami.
Montego GT.
W 1972 roku na bazie drugiej generacji Mercury Montego zbudowano samochód sportowy o nazwie Mercury Montego GT, który charakteryzował się dwudrzwiowym nadwoziem typu coupe i innym wyglądem pasa przedniego, który wyróżniał się wąskim, szpiczastym zakończeniem zderzaka.

</doc>
<doc id="2832287" url="https://pl.wikipedia.org/wiki?curid=2832287" title="Bauhinia omszona">
Bauhinia omszona

Bauhinia omszona – gatunek roślin z rodziny bobowatych (podrodzina "Cercidoideae"), według dawniejszej klasyfikacji zaliczane do brezylkowatych ("Caesalpiniaceae"). Strefy mrozoodporności: 9-11. Pochodzi ze wschodniej Afryki. Występuje powszechnie na obszarze tropikalnej Azji i w Afryce, naturalizowana na Karaibach, gdzie indziej sadzone często jako roślina ozdobna.
Zastosowanie.
W krajach o ciepłym klimacie (strefy 9-11) jest uprawiana w parkach i ogrodach jako roślina ozdobna.

</doc>
<doc id="2832292" url="https://pl.wikipedia.org/wiki?curid=2832292" title="Umundurowanie funkcjonariuszy Straży Granicznej III RP">
Umundurowanie funkcjonariuszy Straży Granicznej III RP

Umundurowanie funkcjonariuszy Straży Granicznej – jednolity strój przeznaczony dla funkcjonariuszy Straży Granicznej.
Umundurowanie SG w latach 1991–2002.
W roku 1999 weszło w życie rozporządzenie Ministra Spraw Wewnętrznych i Administracji dotyczące umundurowania funkcjonariuszy Straży Granicznej. Dotąd (lata 1991-1999) noszono standardowe umundurowanie Wojska Polskiego (podobnie jak WOP). Rozporządzenie z 1999 roku utrzymywało ten stan, lecz wprowadziło kilka elementów, które miały odróżniać funkcjonariuszy SG od żołnierzy WP m.in.:
Umundurowanie SG w latach 2002–2011.
W roku 2002 weszło w życie nowe rozporządzenie dotyczące umundurowania Straży Granicznej. Rozporządzenie określiło dokładne wzory i normy oznak, emblematów i umundurowania, a także zasady ich noszenia przez funkcjonariuszy Straży Granicznej.
Zależnie od jednostki organizacyjnej funkcjonariusze SG używali jednego z trzech wzorów ubiorów: wz. wojsk lądowych, wz. wojsk lotniczych lub wz. marynarki wojennej.
Ubiory wz. wojsk lądowych noszono:
Ubiory wz. wojsk lotniczych noszono:
Ubiory wz. marynarki wojennej noszono:
Natomiast mundur polowy marynarki wojennej przydzielany był funkcjonariuszom pełniącym służbę na jednostkach pływających.
Ponadto wprowadzono podział umundurowania na cztery rodzaje ubiorów: służbowy, wyjściowy, galowy oraz polowy.
Ubiór służbowy.
Ubiór służbowy noszono podczas wykonywania obowiązków służbowych, chyba że z charakteru obowiązków wynikała konieczność występowania w innych typach mundurów.
Ubiór służbowy składał się z wielu elementów:
Ubiór wyjściowy.
Ubiór wyjściowy noszono wykonywania obowiązków służbowych wymagających wystąpień w ubiorze wyjściowym, podczas oficjalnych spotkań i uroczystych wystąpień, jeżeli nie zachodzi konieczność występowania w ubiorze galowym oraz podczas meldowania się przełożonemu po przybyciu do nowej jednostki organizacyjnej Straży Granicznej lub przed odejściem na inne stanowisko służbowe.
Ubiór wyjściowy składał się z następujących elementów:
Ubiór galowy.
Ubiór galowy przeznaczony został do noszenia podczas uroczystości związanych z uczczeniem świąt państwowych oraz święta Straży Granicznej, podczas uroczystości wręczania sztandarów, orderów i odznaczeń, mianowania na stopień ślubowania oraz promocji funkcjonariuszy, podczas innych ważnych uroczystości na polecenie kierownika jednostki organizacyjnej oraz w czasie niektórych uroczystości o charakterze prywatnym.
Ubiór wyjściowy składał się z następujących elementów:
Ubiór polowy.
Ubiór polowy przeznaczony został do noszenia podczas wykonywania obowiązków służbowych wymagających wystąpień w ubiorze polowym oraz podczas szkoleń i ćwiczeń w ośrodkach szkolenia Straży Granicznej lub oddziałach Straży Granicznej, jeżeli charakter wykonywanych czynności nie wymaga noszenia innego rodzaju ubioru. Ubiór polowy wykonany jest z tkaniny w kamuflażu "pantera", a mundur polowy marynarski w kolorze granatowym.
Ubiór wyjściowy składał się z następujących elementów:
Niektóre elementy umundurowania SG.
Nakryciem głowy do ubioru galowego, wyjściowego i służbowego była okrągła czapka garnizonowa z czarnym daszkiem. Dla funkcjonariuszy noszących ubiór wojsk lądowych przeznaczona była czapka w kolorze khaki z zielonym otokiem i lamówką. Funkcjonariusze noszący ubiór wojsk lotniczych dysponowali czapką w kolorze stalowym z zielonym otokiem i lamówką. Natomiast do ubioru marynarki wojennej przeznaczona była czapka z białym denkiem i zielonym otokiem. Na czapkach garnizonowych mocowano metalowy znak orła państwowego na tarczy, wewnątrz której umieszczono napis "STRAŻ GRANICZNA".
Do ubioru polowego przeznaczono dwa rodzaje czapek polowych typu kepi (w kamuflażu "pantera" – do munduru polowego oraz granatowe – do munduru polowego marynarki) oraz stalowy beret (przeznaczony dla obsługi technicznej lotnisk). Na czapkach polowych typu kepi oraz beretach mocowano znak orła państwowego na tarczy, wewnątrz której umieszczono napis "STRAŻ GRANICZNA" wykonany metodą termonadruku.
Ponadto funkcjonariusze noszący ubiór wojsk lotniczych do ubioru służbowego, wyjściowego i polowego mogli nosić stalowe furażerki z orłem państwowym na tarczy, wewnątrz której umieszczono napis "STRAŻ GRANICZNA" wykonanym techniką termonadruku.
W okresie zimowym nakryciem głowy była czapka futrzana z futerkiem koloru czarnego z metalowym znakiem orła państwowego na tarczy, wewnątrz której umieszczono napis "STRAŻ GRANICZNA".
W składzie ubiorów galowego i wyjściowego noszono mundur wyjściowy. Mundur występował w trzech odmianach kolorystycznych: khaki (ubiór wojsk lądowych), granatowy (ubiór marynarki wojennej) i stalowy (ubiór wojsk lotniczych). Od wzorów wojskowych mundur ten odróżniały zielone lamówki wszyte w zewnętrzne boczne szwy spodni oraz rękawów.
Elementy ubioru polowego wykonywano z tkaniny w kamuflażu pantera. Krój munduru polowego wzorowany był na mundurze polowym wz. 93. Zasadniczą różnicą jest umieszczenie kieszeni na radiotelefon na lewym rękawie (zamiast zwykłych kieszeni). Podobną kieszeń przyszyto na rękawie kurtki polowej.
Zmiany w umundurowaniu SG w latach 2002–2011.
Pierwsze poważniejsze zmiany wprowadzono w roku 2003. Obejmowały one m.in.:
Kolejne zmiany wprowadzono w roku 2006. Zmiany obejmowały m.in.:
Umundurowanie SG od 2011 roku.
W roku 2011 minister spraw wewnętrznych i administracji wydał nowe rozporządzenie w sprawie umundurowania Straży Granicznej zastępujące dotychczasowe przepisy. Nowe rozporządzenie nie wprowadziło wielu zmian. Do najważniejszych zmian należy zaliczyć: wprowadzenie w miejsce kurtki polowej kurtki ubrania na złą pogodę (wykonana z tkaniny nieprzemakalnej) oraz wprowadzenie nowego wzoru swetra (z napisem "STRAŻ GRANICZNA").
W 2016 minister spraw wewnętrznych i administracji wydał nowe rozporządzenie.

</doc>
<doc id="2832300" url="https://pl.wikipedia.org/wiki?curid=2832300" title="Henryk Furmańczyk">
Henryk Furmańczyk

Henryk Furmańczyk ps. "Henryk" (ur. 23 grudnia 1916 w , zm. 18 września 1992) − podpułkownik lotnictwa Wojska Polskiego, kapitan ZWZ-AK, kawaler Krzyża Srebrnego Orderu Wojennego Virtuti Militari.
Życiorys.
Henryk Furmańczyk urodził się w 1916 roku na Syberii. Był synem Antoniego, Polaka skazanego na zesłanie za przynależność do Narodowego Związku Robotniczego, i Aleksandry z Wiłkowów. Furmańczyk z rodziną powrócił do Polski w 1922 roku, rodzina zamieszkała w Warszawie, a rok później w Częstochowie. W tym drugim mieście Henryk Furmańczyk i jego brat Wacław ukończyli szkołę podstawową i Gimnazjum im. Henryka Sienkiewicza. W 1930 roku jego ojciec był działaczem BBWR, z tego też powodu zginął wraz z trzema innymi osobami z rąk członka Polskiej Partii Socjalistycznej.
Furmańczyk od wczesnego dzieciństwa interesował się lotnictwem, należał do gimnazjalnego koła Ligi Obrony Powietrznej i Przeciwgazowej, wraz z grupą kolegów zbudował w tym okresie szybowiec. W lipcu 1939 roku ukończył Szkołę Podchorążych Lotnictwa w Dęblinie, a 12 września jego rocznik został mianowany przez prezydenta Ignacego Mościckiego podporucznikiem lotnictwa ze starszeństwem z dniem 1 września. Przydzielony został do 4 eskadry szkolnej SzPL, po czym ewakuowany wraz z personelem Centrum Wyszkolenia Lotniczego na południowy wschód kraju, gdzie trafił do niemieckiej niewoli.
Z niewoli Furmańczyk zbiegł z grupą kolegów i podjął próbę dotarcia do zachodnich sojuszników, ale po porażce tej próby wrócił pod koniec 1939 roku do Częstochowy i zaangażował się w działalność ZWZ-AK pod pseudonimem "Henryk". Jako pilot otrzymał zadanie utworzenia partyzanckiej grupy lotniczej dla powiatów częstochowskiego, radomszczańskiego, opoczyńskiego i włoszczowskiego oraz utworzenie na podległym terenie zrzutowisk i lądowisk dla samolotów wykonujących nocne loty z Wielkiej Brytanii. Dodatkowo roku został zastępcą dowódcy grupy wywiadu i kontrwywiadu wojskowego w Obwodzie AK Częstochowa.
Oprócz działań związanych z lotnictwem przeprowadził również inne operacje, m.in. odbicie z więzienia na Zawodziu bez jednego wystrzału inspektora ZWZ-AK ppłk. Stanisława Mireckiego "Butryma", którego wyprowadził z więzienia z pomocą grupy żołnierzy przebranych w mundury Gestapo i Luftwaffe. Wśród wykonawców akcji jedynie jeden żołnierz znał biegle język niemiecki. Za tę akcję odznaczono go Krzyżem Srebrnym Orderu Virtuti Militari.
Grupa Furmańczyka przyjęła także w marcu 1943 roku pod Zebrą koło Częstochowy czterech cichociemnych, którzy otrzymali zadanie szczegółowego rozpoznania zakładów doświadczalnych Peenemünde, gdzie Niemcy budowali wyrzutnie pocisków rakietowych. Oddział przyjął także osiem innym zrzutów. Jeszcze w tym samym roku został wraz z grupą żołnierzy aresztowany przez Gestapo, ale udało mu się uciec i pomóc w ucieczce innemu żołnierzowi. Za pomoc w ucieczce odznaczono go Krzyżem Walecznych.
Po ucieczce został przeniesiony w okolice Piotrkowa Trybunalskiego i Opoczna, gdzie w styczniu 1944 roku odtworzył swoją jednostkę lotniczą. Podczas przygotowań do akcji „Burza” oddział został włączony do 25 pułku piechoty AK jako jego 3 kompania. W całym okresie okupacji jego oddział stoczył szereg potyczek, m.in. pod Szadkowicami, Białaczowem, Kowalewem, Widuchem, Białym Ługiem, Bokowem, Hutą, Stefanowem, Przysuchą, Walią i Mniszowem. Wojnę zakończył w stopniu kapitana.
Po zakończeniu wojny wrócił do Częstochowy. Wkrótce po przyjeździe został aresztowany przez Urząd Bezpieczeństwa Publicznego, zdegradowany i skazany na dwukrotną karę śmierci. Kary nie wykonano, został osadzony we Wronkach, następnie karę śmierci zamieniono na 10 lat więzienia i zmniejszono ją po amnestii. Zwolniony z więzienia po trzech i pół roku pozbawienia wolności, po czym na wniosek Stowarzyszenia Polskich Kombatantów został mianowany majorem, ze starszeństwem od 4 września 1948 roku. Później został jeszcze na wniosek SPK mianowany podpułkownikiem, ze starszeństwem od 4 listopada 1964 roku. Działał w Klubie Oficerów Rezerwy i był współtwórcą Częstochowskiego Klubu Seniorów Lotnictwa.
Po wyjściu z więzienia wrócił do Częstochowy i podjął cywilną pracę w Przedsiębiorstwie Budowy Kopalń Rud Żelaza, a także ukończył studia na Politechnice Częstochowskiej. W 1954 roku ożenił się z Martą Mateją (1929–2004), miał syna Antoniego (ur. 1955) − lekarza. Brat Wacław (1919–2012), również żołnierz ZWZ-AK, był znanym szczecińskim architektem. 
Zmarł w 1992 roku i został pochowany na cmentarzu Kule w Częstochowie.
Upamiętnienie.
7 grudnia 2012 roku, na lotnisku w Rudnikach została odsłonięta tablica upamiętniająca Henryka Furmańczyka.

</doc>
<doc id="2832304" url="https://pl.wikipedia.org/wiki?curid=2832304" title="Beskid (Koczerha)">
Beskid (Koczerha)

Beskid (dawniej też: "Koczerha", "Pasika"; 689 m n.p.m.) – szczyt w głównym grzbiecie wododziałowym Karpat, w zachodniej części Beskidu Niskiego. Przez szczyt biegnie granica państwowa polsko-słowacka.
Położenie.
Leży na wschód od przełęczy Dujawa. W kierunku południowo-wschodnim obniża się łagodnie grzbietem, który poprzez Vysoký vrch (642 m n.p.m.) i Panský vrch (617 m n.p.m.) opada ku Przełęczy pod Zajęczym Wierchem.
Ukształtowanie.
Wydłużony w kierunku z północnego zachodu na południowy wschód masyw Beskidu w kierunku południowo-zachodnim opada słabo rozczłonkowanymi, dość stromymi stokami ku źródłowym dopływom rzeki Ondawy. W kierunku północno-zachodnim opadają nieco bardziej rozczłonkowane stoki, na których znajdują się źródliska Zdynianki (niżej płynącej jako Zdynia). W kierunku północnym od szczytu wykształca się grzbiet, biegnący przez Łysą Górę (704 m n.p.m.) i Kamienny Wierch (710 m n.p.m.) ku Popowym Wierchom, stanowiący dalej wododział Wisłoki i Ropy. Natomiast w kierunku północno-wschodnim od szczytu odchodzi krótkie ramię, zwieńczone szczytem Mały Beskid (631 m n.p.m.) w widłach Wisłoki i jej lewobrzeznego dopływu, potoku Lipna, nad Radocyną.
Praktycznie cały masyw zarośnięty jest dość gęstym lasem (sosna, brzoza, osika), jedynie w zejściu nad przełęcz Dujawa ku słowackiej stronie opadają rozległe łąki z widokami ku południu (Smilniansky vrch), południowemu zachodowi (Stebnická Magura) i zachodowi (Jaworzyna Konieczniańska).
Na szczycie wznosiła się kiedyś drewniana wieża triangulacyjna, jednak na przełomie tysiącleci istniały z niej jedynie szczątki belek.
Piesze szlaki turystyczne.
Przez szczyt, wzdłuż przecinki granicznej biegną:
Północnymi podnóżami Beskidu, poprzez dwie przełączki łączące go ze wzmiankowanymi wyżej grzbietami, biegnie:

</doc>
<doc id="2832305" url="https://pl.wikipedia.org/wiki?curid=2832305" title="Eutymiusz II (patriarcha Konstantynopola)">
Eutymiusz II (patriarcha Konstantynopola)

Eutymiusz II, gr. Ευθύμιος Β΄, "Eythymios II" (zm. 29 marca 1416 w Konstantynopolu) – patriarcha Konstantynopola w latach 1410–1416.
Życiorys.
Eutymiusz urodził się około 1340 r. w zamożnej rodzinie bizantyńskiej. Studiował w Konstantynopolu i w bardzo młodym wieku został mnichem. Zasłynął z wielkiej kultury i umiejętności oratorskich. Został przyjacielem i bliskim współpracownikiem cesarza Manuela II Paleologa. Wśród zachowanych listów cesarza, cztery są adresowane do Eutymiusza; list 54 odnosi się do utworu literackiego, nad którym wspólnie pracowali. To on był prawdopodobnie tym « Eutymiuszem », którego cesarz wiosną 1385 r. wysłał z Tesaloniki do papieża Urbana VI. Demetriusz Kydones, w swoim 314 liście, opisuje go jako zwolennika hezychazmu i teologa odgrywającego ważną rolę w kontrowersji związanej z łacinnikami, ale poza tym jako osobistego przyjaciela i człowieka inteligentnego, wykształconego i pełnego cnót, który z pewnością wywrze korzystne wrażenie w Rzymie.
Około 1390 r. Eutymiusz został igumenem klasztoru Studion w Konstantynopolu i otrzymał honorowy tytuł "protosygkellosa" (zastępcy patriarchy). Był kandydatem na stanowisko patriarchy podczas synodu w 1397 r., kiedy wybrano Mateusza I. Jeden z listów Józefa Bryenniosa, pisany z Krety, jest adresowany do Eutymiusza. Kiedy Bryennios został w 1402 r. wydalony z Krety przez władze weneckie, schronił się w klasztorze Studion u Eutymiusza.
Podczas kontrowersji wznieconej przez Makarego z Ankary i Mateusza z Medei, odgrywał rolę arbitra, uznawanego przez obie strony konfliktu, w którym był zaangażowany również patriarcha Mateusz. Po ekskomunice obydwu biskupów przez synod w sierpniu 1409 r., umysły pozostały wzburzone, kiedy więc patriarcha Mateusz zmarł w następnym roku, nowym patriarchą wybrano cieszącego się ogólnym szacunkiem Eutymiusza. Intronizowano go 26 października 1410 r.
Pod koniec patriarchatu Eutymiusza doszło do poważnego konfliktu patriarchy z cesarzem, dotyczącego władzy cesarza nad Kościołem. Spór przerwała niespodziewana śmierć patriarchy 29 marca 1416 r. Eutymiusz został pochowany w klasztorze Studion.

</doc>
<doc id="2832308" url="https://pl.wikipedia.org/wiki?curid=2832308" title="Jenni Rivera">
Jenni Rivera

Jenni Rivera, właśc. Jenny Dolores Rivera Saavedra (ur. 2 lipca 1969 w Long Beach, zm. 9 grudnia 2012 w Iturbide w Meksyku) – amerykańska piosenkarka meksykańskiego pochodzenia, wykonująca muzykę etniczną – latynoamerykańską (banda i norteño).
Jej piosenki często dotykają tematów społecznych, niewierności, relacji między mężczyzną i kobietą. Dziesiąty album studyjny jej autorstwa – "Jenni" (2008) – był jednocześnie pierwszym, który wspiął się na pierwsze miejsce zestawienia Billboard Top Latin Albums. Duży sukces komercyjny sprawił m.in., że pojawiła się w reality show "Jenni Rivera Presents: Chiquis &amp; Raq-C" (była zarówno występującą jak i producentką).
Zginęła w katastrofie lotniczej, która miała miejsce w Iturbide w północnym Meksyku 9 grudnia 2012.
Bibliografia.
 

</doc>
<doc id="2832310" url="https://pl.wikipedia.org/wiki?curid=2832310" title="Maria Ludwika de Borbón y Vallabriga">
Maria Ludwika de Borbón y Vallabriga

Maria Ludwika de Borbón y Vallabriga (ur. 6 czerwca 1783 w Velada w prowincji Toledo, zm. 21 marca 1846 w Paryżu) – hiszpańska arystokratka należąca do rodziny królewskiej z dynastii Burbonów, córka infanta Ludwika Antoniego, bratanica króla Karola III.
Maria Ludwika była drugą córką infanta Ludwika Antoniego Burbona i aragońskiej hrabianki doñi Marii Teresy de Vallabriga y Rozas. Urodziła się w pałacu książąt Altamira w Velada, mimo że jej rodzina na stałe mieszkała w Arenas de San Pedro.
Została ochrzczona w kościele parafialnym w Velada. Jako pierwsze zapisano nazwisko matki – Vallabriga, gdyż jej rodzina utraciła prawo do używania nazwiska Burbon w wyniku morganatycznego małżeństwa jej ojca. Matka Marii Ludwiki nie miała królewskiego rodowodu, a rodzina Ludwika Antoniego sprzeciwiała się małżeństwu (infant był kardynałem). W konsekwencji Karol III odebrał bratu przywileje i wydalił go z dworu. Maria Ludwika była młodszą siostrą Ludwika Marii, kardynała i arcybiskupa Toledo oraz Marii Teresy, późniejszej hrabiny Chinchón.
Maria Ludwika spędziła jedynie pierwsze dwa lata życia w Arenas de San Pedro, gdzie jako niemowlę została sportretowana przez Francisca Goyę na zbiorowym "Portrecie rodziny infanta don Luisa". Goya ponownie sportretował ją w 1800 roku.
Po śmierci ojca w 1785 roku została wysłana, razem z siostrą, do klasztoru San Clemente w Toledo. Król nie zezwolił matce Marii Ludwiki na odwiedziny w klasztorze, mimo jej usilnych próśb. Sytuacja rodziny zmieniła się dopiero po śmierci Karola III i wstąpieniu na tron jego syna Karola IV i Marii Ludwiki Parmeńskiej. W 1797 roku królowa zaaranżowała małżeństwo starszej siostry Marii Ludwiki ze swoim faworytem i pierwszym ministrem króla, Manuelem Godoyem. Dla całej rodziny oznaczało to koniec wygnania i pełną rehabilitację. Podobnie jak siostra, Maria Ludwika została damą Królewskiego Orderu Królowej Marii Ludwiki. Pozostała w klasztorze do 1802 roku, kiedy matka zabrała ją ze sobą do Saragossy.
Kiedy w 1806 roku książę Ferdynand – przyszły król Hiszpanii – owdowiał, sugerowano mu małżeństwo z Marią Ludwiką. Książę nie zgodził się, gdyż wtedy stałby się powinowatym Manuela Godoya (szwagra Marii Ludwiki), którego szczerze nienawidził.
W 1808 roku, w obliczu wojny hiszpańsko-francuskiej i możliwego ataku wojsk na Saragossę, Maria Ludwika schroniła się razem z matką na Majorce. Pozostały tam do 1814 roku, po czym wróciły do Saragossy.
Wyszła za mąż 1 czerwca 1817 za absolutystę Joaquina José de Melgarejo y Saurina, księcia de San Fernando. Jej mąż, mimo że popierał króla, zaprzysiągł konstytucję z 1812 roku, co zostało uznane za zdradę stanu. Po powrocie Ferdynanda VII do kraju i przywróceniu monarchii absolutnej jej rodzina wyjechała do Francji. Maria Ludwika i jej mąż dołączyli do nich w 1824 roku. Po śmierci jej siostry przenieśli się do Rzymu, a wiele lat później powrócili do Madrytu. Byli szczęśliwym małżeństwem, lecz nie mieli potomstwa. Maria Ludwika zapisała majątek swojej siostrzenicy Carlocie, córce hrabiny Chinchón.
Została pochowana obok męża, siostry i ojca w kaplicy pałacu w Boadilla del Monte należącym do jej rodziny.

</doc>
<doc id="2832312" url="https://pl.wikipedia.org/wiki?curid=2832312" title="Connie Sawyer">
Connie Sawyer

Connie Sawyer, właśc. Rosie Cohen (ur. 27 listopada 1912 w Pueblo w stanie Kolorado, zm. 21 stycznia 2018 w Los Angeles) – amerykańska aktorka filmowa i telewizyjna.
Życiorys.
Urodziła się w rodzinie żydowskich imigrantów z Rumunii. Dzieciństwo i młodość spędziła w Oakland w stanie Kalifornia. Karierę zaczynała od występów stand-upowych w klubach nocnych. Pod koniec lat 40. zaczęła występy w telewizji. W kolejnych latach pojawiała się m.in. w programach rozrywkowych Jackiego Gleasona czy Andy’ego Griffitha. W 1959 zadebiutowała na dużym ekranie rolą w filmie Franka Capry "Dziura w głowie", gdzie gwiazdą był Frank Sinatra. Od tego czasu pojawiła się w ok. 40 filmach, kreując zazwyczaj role epizodyczne i drugoplanowe. Nieprzerwanie występowała także gościnnie w popularnych serialach telewizyjnych.
W listopadzie 2012 obchodziła 100. urodziny. W kolejnych latach nadal pojawiała się na ekranie, co czyniło ją najprawdopodobniej najstarszą aktywną zawodowo aktorką na świecie.
Filmografia.
Role filmowe:
Gościnne występy w serialach TV:

</doc>
<doc id="2832316" url="https://pl.wikipedia.org/wiki?curid=2832316" title="Antigameratus">
Antigameratus

Antigameratus – średniowieczny polski poemat satyryczny w języku łacińskim, napisany po roku 1320 przez kanonika krakowskiego Frowinusa.
Tytuł utworu pochodzi od słowa "gamrat", oznaczającego "nierządnika". Dzieło piętnuje wady różnych grup ludzkich, m.in. biskupów, księży, panujących, sędziów, panów, sług, małżonków, rolników, oraz opisuje złe zachowania, przestrzegając przed ich zgubnymi skutkami. Obok napiętnowania wad utwór zawiera też nauki moralne i pozytywne wzory do naśladowania.
"Antigameratus" składa się z ponad 400 leoninów podzielonych na 13 rozdziałów. Stanowi nie tylko dzieło moralistyczne, ale również pomoc dydaktyczną do nauki łaciny. Utwór zawiera przykłady środka poetyckiego zwanego "aequivocum" (ekwiwokum), polegającego na umieszczaniu w bliskim sąsiedztwie wyrazów o identycznym brzmieniu, ale odmiennym znaczeniu (np. "facies" jako "twarz" i "czynisz"). Ekwiwoka pojawiają się we wszystkich wersach poematu.

</doc>
<doc id="2832318" url="https://pl.wikipedia.org/wiki?curid=2832318" title="Yang Jiang">
Yang Jiang

Yang Jiang (), właśc. Yang Jikang (; ur. 17 lipca 1911 w Pekinie, zm. 25 maja 2016 tamże) – chińska pisarka i tłumaczka.
Po ukończeniu studiów na uniwersytecie Dongwu w Suzhou, rozpoczęła naukę na Uniwersytecie Tsinghua i uzyskała tam magisterium z literatury i języków obcych. Poznała tam swojego przyszłego męża, również pisarza – Qian Zhongshu, z którym miała córkę. Wkrótce po ślubie małżonkowie wyjechali do Wielkiej Brytanii i Francji na dalsze studia. Po powrocie wykładała literaturę na Uniwersytecie Tsinghua. Po 1949 rozpoczęła pracę w Chińskiej Akademii Nauk Społecznych, gdzie była zatrudniona do emerytury w 1989 roku. W latach 1969–1972 zesłana na wieś razem z mężem, w celu reedukacji przez pracę.
Przed 1949 rokiem napisała kilka komedii, m.in. "Chenxin yuyi" ("Do sytości") i "Nong jia cheng zhen" ("Udane stało się prawdziwe"), a także szereg opowiadań. Sławę zyskała w latach 80. XX wieku gdy opublikowała pamiętniki z pobytu na wsi w czasie rewolucji kulturalnej, zatytułowane "Gànxiào liù jì" (干校六记, "Sześć rozdziałów z życia na zesłaniu") i powieść "Xǐzǎo" (洗澡, "Prysznic"), o losie intelektualistów, którzy powrócili w latach 50. XX wieku do Chin i spotkali się z prześladowaniami podczas kampanii politycznych tego okresu. W 2003 wydała kolejne pamiętniki, pod tytułem "Wǒmen sā" (我们仨, "Nas troje").
Była uznaną tłumaczką dzieł literatury angielskiej, francuskiej i hiszpańskiej. Jako pierwsza przetłumaczyła "Don Kichota" Cervantesa na język chiński, korzystając bezpośrednio z oryginału zamiast dostępnych wersji angielskiej i francuskiej. Zlecenie na to tłumaczenie było powodem, dla którego podjęła się nauki języka hiszpańskiego. Nauka i praca nad przekładem trwały w sumie 11 lat (ukończyła go w 1977 roku), przerwane jedynie wydarzeniami rewolucji kulturalnej w Chinach w latach 1966–1976. W 1982 roku odwiedziła Hiszpanię, a w 1986 została tam udekorowana Orderem Alfonsa X Mądrego.

</doc>
<doc id="2832319" url="https://pl.wikipedia.org/wiki?curid=2832319" title="Charlie jako markiz">
Charlie jako markiz

Charlie jako markiz (ang. "Cruel, Cruel Love") – amerykańska krótkometrażowa komedia czasów kina niemego z 1914 roku w reżyserii Macka Sennetta i George'a Nicholsa

</doc>
<doc id="2832324" url="https://pl.wikipedia.org/wiki?curid=2832324" title="Diodorus">
Diodorus

Diodorus – rodzaj archozaura z grupy Dinosauriformes żyjącego w późnym triasie na obecnych terenach Maroka.
Historia.
Szczątki opisane zostały przez Christiana F. Kammerera, Sterlinga J. Nesbitta i Neila H. Shubina w 2012 w czasopiśmie "Acta Palaeontologica Polonica".
Systematyka.
Zwierzę zaliczone zostało do Silesauridae. Jest to grupa archozaurów zaliczanych do kladu Dinosauromorpha, pozostających jednakże poza taksonem Dinosauria, obejmująca takie rodzaje jak "Silesaurus", "Sacisaurus", "Eocoelophysis", "Technosaurus", "Pseudolagosuchus", "Asilisaurus".
Epitet wywodzi się ze starożytnej greki. "Scytobrachion" znaczyć ma "skórzasta ręka". Słowo to odnosi się do prawdopodobnego okrycia ciała zwierzęcia.

</doc>
<doc id="2832328" url="https://pl.wikipedia.org/wiki?curid=2832328" title="Alyona Lanskaya">
Alyona Lanskaya



</doc>
<doc id="2832330" url="https://pl.wikipedia.org/wiki?curid=2832330" title="Sakistan">
Sakistan

Sakistan – starożytny kraj Saków, ludu irańskiego.
Sakistan jest utożsamiany z terenami zajmowanymi przez Scytów, Herodot wspomina, że Persowie wszystkich Scytów nazywali Sakami. Po zdobyciu obecnego Sistanu przenieśli tam swoje mity związane z dynastią i rodem Rustamidów. Od Sakistanu ma pochodzić nazwa Sistan (czasami zamiennie Sistan współczesny jest zwany Sakistanem) i nawiązywać do Wielkiego Sakistanu rozciągającego się od wschodniej Europy do Chin.

</doc>
<doc id="2832332" url="https://pl.wikipedia.org/wiki?curid=2832332" title="Kurt Ungewitter">
Kurt Ungewitter

Kurt Ungewitter (ur. 13 listopada 1891 w Elbersfeld, zm. 14 marca 1927) – niemiecki as myśliwski z czasów I wojny światowej z 7 potwierdzonymi zwycięstwami powietrznymi.
Życiorys.
Przed wybuchem I wojny światowej od 1913 roku był pilotem testowym w zakładach Albatros Flugzeugwerke oraz Rumpler Flugzeugwerke. 27 lutego 1914 roku, uzyskał licencję pilota nr 683. Po wybuchu wojny, został skierowany do Schutzstaffel 5 jako pilot w 1917 roku. W jednostce odniósł dwa potwierdzone oraz jedno niepotwierdzone zwycięstwa (razem z obserwatorem Meinke). Pierwsze potwierdzone 9 stycznia 1918 roku w okolicach Nauroy nad brytyjskim samolotem BF2b z dywizjonu No. 48 Squadron RAF. 
Następnie został przydzielony do Armee-Flug-Park 18 i w czerwcu 1918 roku został przeniesiony do Jagdstaffel 24. 
Kurt Ungewitter pierwsze zwycięstwo w nowej jednostce odniósł w 27 lipca nad samolotem balonem obserwacyjnym w okolicach St. Just. Ostatnie zwycięstwo odniósł 4 listopada 1918 roku nad angielskim samolotem Sopwith Dolphin z dywizjonu No. 87 Squadron RAF.
Po zakończeniu wojny Kurt Ungewitter pozostał w lotnictwie i zginął w wypadku lotniczym 14 marca 1927 roku.

</doc>
<doc id="2832333" url="https://pl.wikipedia.org/wiki?curid=2832333" title="Roberto Blanco (piłkarz)">
Roberto Blanco (piłkarz)

Roberto Manuel Blanco (ur. 26 listopada 1938 w Buenos Aires) - argentyński piłkarz, grający podczas kariery na pozycji obrońcy.
Kariera klubowa.
Roberto Blanco rozpoczął karierę w klubie Racing Club de Avellaneda w 1957. Z Racingiem zdobył mistrzostwo Argentyny w 1961. W latach 1963-1965 występował w Chacarita Juniors. Ogółem w latach 1957-1965 rozegrał w lidze argentyńskiej 117 meczów, w których strzelił bramkę.
Kariera reprezentacyjna.
W reprezentacji Argentyny Blanco zadebiutował w 1957. Ogółem w latach 1957-1961 w barwach "albicelestes" wystąpił w 3 meczach. 
W 1960 uczestniczył w Igrzyskach Olimpijskich. Na turnieju w Rzymie wystąpił w trzech meczach grupowych z Danią, Tunezją i Polską.

</doc>
<doc id="2832335" url="https://pl.wikipedia.org/wiki?curid=2832335" title="Roberto Manuel Blanco">
Roberto Manuel Blanco



</doc>
<doc id="2832340" url="https://pl.wikipedia.org/wiki?curid=2832340" title="List do panienki">
List do panienki



</doc>
<doc id="2832342" url="https://pl.wikipedia.org/wiki?curid=2832342" title="Przewód ochronno-neutralny">
Przewód ochronno-neutralny

Przewód ochronno-neutralny PEN (ang. "protective earth neutral" lub "PEN conductor") – przewód łączący funkcje przewodu ochronnego uziemiającego (PE) oraz przewodu neutralnego N. Przewód ten stosowany jest w układach sieciowych TN-C i TN-C-S.
Oznaczenia przewodu ochronno-neutralnego PEN.
Izolacja przewodu ochronno-neutralnego PEN powinna być zielono-żółta lub jasnoniebieska.
Dopuszczalne przekroje.
Przewody PEN powinny mieć przekrój dobrany zgodnie z wymaganiami podanymi w poniższej tabeli.

</doc>
<doc id="2832350" url="https://pl.wikipedia.org/wiki?curid=2832350" title="PEN">
PEN



</doc>
<doc id="2832354" url="https://pl.wikipedia.org/wiki?curid=2832354" title="Jizreel">
Jizreel



</doc>
<doc id="2832357" url="https://pl.wikipedia.org/wiki?curid=2832357" title="Jizreel (postać biblijna)">
Jizreel (postać biblijna)

Jizreel – postać biblijna z Księgi Ozeasza.
Pierworodny syn Ozeasza i Gomer. Jego imię oznacza "Bóg sieje", co miało być proroctwem wielkiego urodzaju. Patrz Oz 1,4.

</doc>
<doc id="2832358" url="https://pl.wikipedia.org/wiki?curid=2832358" title="Ura">
Ura

Ura – wieś w Estonii, w prowincji Parnawa, w gminie Koonga.

</doc>
<doc id="2832359" url="https://pl.wikipedia.org/wiki?curid=2832359" title="Izrael w Konkursie Piosenki Eurowizji dla Dzieci">
Izrael w Konkursie Piosenki Eurowizji dla Dzieci

Izrael zadebiutował w Konkursie Piosenki Eurowizji dla Dzieci w 2012.
Najwyższym wynikiem kraju jest 8. miejsce, które w 2012 roku zajęli Kids.il z utworem „Let the Music Win”.
Historia Izraela w Konkursie Piosenki Eurowizji dla Dzieci.
Konkurs Piosenki Eurowizji dla Dzieci 2012.
10 lipca 2012 roku izraelski nadawca Israel Broadcasting Authority (IBA), ogłosił, że zadebiutuje w 10. Konkursie Piosenki Eurowizji dla Dzieci w Amsterdamie. Nadawca wewnętrznie wybrał grupę sekstetową, której członkami byli: Adel Korshov, Adi Bity, Adi Mesilati, Daniel Pruzansky, Libi Panker i Tali Sorokin. Zespół znany pod nazwą Kids.il wykonał piosenkę „Let the Music Win” i zajął 8. miejsce w finale konkursu.
Konkurs Piosenki Eurowizji dla Dzieci 2013–2015: Brak udziału.
21 października 2013 nadawca ogłosił, że wycofuje się z udziału w 11. Konkursie Piosenki Eurowizji dla Dzieci, nie podając powodu swojej decyzji. Nadawca zrezygnował również z udziału w roku 2014 i 2015.
Konkurs Piosenki Eurowizji dla Dzieci 2016.
28 września 2016 roku Izrael znalazł się na liście państw uczestniczących opublikowanej przez EBU. 26 października ogłoszono, że reprezentantami zostali Shira Frieman i TimoTi Sannikov. 8 listopada została wydany utwór „Follow My Heart” napisany przez Noama Horeva. 20 listopada odbył się finał 14. Konkursu Piosenki Eurowizji dla Dzieci. Duet wystąpił trzynasty w kolejności startowej i zajął 15. miejsce zdobywszy 27 punktów.
Uczestnictwo.
Legenda:
Historia głosowania (2003–2018).
Poniższe tabele pokazują, którym krajom Izrael przyznaje w finale najwięcej punktów oraz od których państw izraelscy reprezentanci otrzymują najwyższe noty.
Kraje, którym Izrael "przyznał" najwięcej punktów:
Kraje, od których Izrael "otrzymał" najwięcej punktów:
Legenda:

</doc>
<doc id="2832360" url="https://pl.wikipedia.org/wiki?curid=2832360" title="Es ist ein Ros entsprungen">
Es ist ein Ros entsprungen

Es ist ein Ros entsprungen - jedna z najpopularniejszych kolęd niemieckich, pochodząca z końca XVI wieku. Pieśń anonimowego autora jest śpiewana zarówno w kościołach protestanckich, jak i katolickich i została przetłumaczona na liczne języki, w tym polski (przekład ks. Pawła Sikory "Cudowna różdżka wzrosła" z 1912 roku). 
Tekst pierwszych dwóch zwrotek powstał w Trewirze w 1587 albo 1588 roku. Po raz pierwszy kolędę opublikowano w śpiewniku "Speyerer Gesangbuch" ("Śpiewnik ze Spiry"), wydrukowanym w Kolonii w 1599 roku. Kolęda jest powszechnie śpiewana w czterogłosowej aranżacji niemieckiego kompozytora Michaela Praetoriusa (1571–1621), datowanej na 1609 rok. Kolejne zwrotki dopisał w 1844 roku ks. Fridrich Layriz.
Słowa pierwszych trzech zwrotek:
&lt;poem&gt;
Es ist ein Ros' entsprungen
aus einer Wurzel zart,
wie uns die Alten sungen
von Jesse kam die Art
und hat ein Blümlein bracht
mitten im kalten Winter
wohl zu der halben Nacht.
Das Röslein, das ich meine,
davon Jesaja sagt,
ist Maria, die reine,
die uns das Blümlein bracht.
Aus Gottes ew’gem Rat
hat sie ein Kind geboren,
welches uns selig macht.
Das Blümelein so kleine,
das duftet uns so süß,
mit seinem hellen Scheine
vertreibt’s die Finsterniss
wahr’ Mensch und wahrer Gott,
hilft uns aus allem Leide
rettet von Sünd und Tod.
&lt;/poem&gt;

</doc>
<doc id="2832365" url="https://pl.wikipedia.org/wiki?curid=2832365" title="Joanna Zochowska">
Joanna Zochowska

Joanna Zochowska (ur. 1959, Warszawa) – polska (do roku 1997) i francuska brydżystka z tytułami World Life Master w kategorii Kobiet (WBF), European Master oraz European Champion w kategorii Kobiet (EBL), Arcymistrz Międzynarodowy (PZBS).
Występowała jako Joanna Raczyńska (do roku 2006) oraz jako Joanna Neve.
Wyniki brydżowe.
Rozgrywki krajowe.
W rozgrywkach krajowych zdobywała następujące lokaty:
Zawody światowe.
W światowych zawodach zdobyła następujące lokaty:
Zawody europejskie.
W europejskich zawodach zdobyła następujące lokaty:

</doc>
<doc id="2832366" url="https://pl.wikipedia.org/wiki?curid=2832366" title="Joanna Neve">
Joanna Neve



</doc>
<doc id="2832367" url="https://pl.wikipedia.org/wiki?curid=2832367" title="Joanna Raczyńska">
Joanna Raczyńska



</doc>
<doc id="2832368" url="https://pl.wikipedia.org/wiki?curid=2832368" title="Joanna Raczynska">
Joanna Raczynska



</doc>
<doc id="2832371" url="https://pl.wikipedia.org/wiki?curid=2832371" title="Superpuchar Bośni i Hercegowiny w piłce nożnej">
Superpuchar Bośni i Hercegowiny w piłce nożnej

Superpuchar Bośni i Hercegowiny w piłce nożnej () – trofeum przyznawane zwycięskiej drużynie meczu rozgrywanego pomiędzy aktualnym Mistrzem Bośni i Hercegowiny oraz zdobywcą Pucharu Bośni i Hercegowiny w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje wicemistrz). Rozgrywki odbywały się w latach 1997–2001.
Historia.
W sezonie 1997 odbył się pierwszy oficjalny mecz o Superpuchar Bośni i Hercegowiny. Pierwszy pojedynek rozegrano w 1997 roku. FK Sarajevo pokonał w dwumeczu 1:3 i 2:0 NK Čelik Zenica. W 1999 roku tak jak nie było rozgrywek o Puchar kraju do drugim finalistą został wicemistrz kraju. W 2001 roku FK Željezničar automatycznie otrzymał trofeum, tak jak zdobył mistrzostwo i Puchar kraju. W kolejnych latach, kluby nie mogły znaleźć odpowiedniej daty do rozegrania meczu o Superpuchar, choć Związek Piłkarski starał się uczynić go bardziej popularnym.
Format.
Mecz o Superpuchar Bośni i Hercegowiny rozgrywany jest przed rozpoczęciem każdego sezonu. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Bośni i Hercegowiny na podium oficjalnie stawało w sumie 5 drużyn. Liderem klasyfikacji jest FK Željezničar, który zdobył trofeum 3 razy.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="2832381" url="https://pl.wikipedia.org/wiki?curid=2832381" title="Leonardo Álvarez">
Leonardo Álvarez

Leonardo "Leo" Álvarez Piñones (ur. 25 września 1955 w Zamorze) – meksykański piłkarz występujący na pozycji obrońcy, w późniejszym czasie trener. Jest szwagrem Rafaela Márqueza Esquedy i wujem Rafaela Márqueza Álvareza, również piłkarzy.
Kariera klubowa.
Álvarez jest wychowankiem zespołu CF Monterrey, do którego seniorskiej drużyny został włączony jako dwudziestolatek przez chilijskiego szkoleniowca Fernando Rierę. W meksykańskiej Primera División zadebiutował 9 listopada 1975 w wygranym 2:1 meczu z Atlético Español i od razu wywalczył sobie miejsce w wyjściowej jedenastce. Premierowego gola w najwyższej klasie rozgrywkowej strzelił za to 13 marca 1977 w zremisowanej 2:2 konfrontacji z San Luis. Po upływie trzech lat, podczas których nie odniósł jednak w barwach Monterrey żadnego sukcesu, przeszedł do lokalnego rywala klubu, wyżej notowanego Tigres UANL. Tam nie miał już zagwarantowanej silnej pozycji w pierwszym składzie i często musiał godzić się z rolą rezerwowego, między innymi podczas rozgrywek 1979/1980, kiedy to zdobył z Tigres tytuł wicemistrza Meksyku. W połowie 1981 podpisał umowę z beniaminkiem pierwszej ligi, Monarcas Morelia, gdzie wystąpił zaledwie w dwóch ligowych meczach.
Latem 1982 Álvarez powrócił do Tigres UANL, którego barwy reprezentował przez następne trzy lata, częściej niż poprzednio pojawiając się na ligowych boiskach w pierwszej jedenastce, lecz tym razem nie odniósł z drużyną żadnego sukcesu. W późniejszym czasie podpisał umowę z Universidadem de Guadalajara, gdzie spędził rok, również nie notując żadnego trofeum. Profesjonalną karierę piłkarską zakończył w wieku 34 lat jako rezerwowy w ekipie Deportivo Toluca, której w sezonie 1988/1989 pomógł w zdobyciu krajowego pucharu – Copa México.
Kariera reprezentacyjna.
W 1977 roku Álvarez został powołany przez selekcjonera Horacio Casarína do reprezentacji Meksyku U-20 na Młodzieżowe Mistrzostwa Świata w Tunezji. Tam był kluczowym defensorem swojej drużyny i wystąpił we wszystkich pięciu spotkaniach od pierwszej minuty, ani razu nie wpisując się na listę strzelców. Meksykanie zanotowali natomiast udany występ, docierając aż do finału, w którym ulegli ostatecznie po serii rzutów karnych ZSRR, a sam Álvarez otrzymał w trakcie tego spotkania czerwoną kartkę.
Kariera trenerska.
Po zakończeniu kariery piłkarskiej Álvarez został trenerem. Pierwszą samodzielną pracę w tym zawodzie podjął w listopadzie 2004, kiedy to zastąpił Nery'ego Pumpido na stanowisku szkoleniowca swojego byłego klubu, Tigres UANL. Pod jego kierownictwem drużyna zdołała przerwać serię sześciu spotkań z rzędu bez zwycięstwa, a w styczniu 2005 triumfowała w rozgrywkach InterLigi, dzięki czemu mogła wziąć udział w Copa Libertadores. Z tego turnieju zespół odpadł dopiero w ćwierćfinale. Posadę pierwszego trenera stracił w październiku 2005, jednak pozostał w klubie, obejmując drugoligowe rezerwy, Tigres Mochis, które prowadził przez pół roku. W połowie 2006 roku podpisał umowę z grającą w drugiej lidze ekipie Correcaminos UAT z siedzibą w mieście Ciudad Victoria, lecz został zwolniony już po sześciu meczach. W późniejszym czasie powrócił do Tigres, gdzie pracował z juniorami.

</doc>
<doc id="2832386" url="https://pl.wikipedia.org/wiki?curid=2832386" title="Bauhinia tomentosa">
Bauhinia tomentosa



</doc>
<doc id="2832389" url="https://pl.wikipedia.org/wiki?curid=2832389" title="Parnassiaceae">
Parnassiaceae



</doc>
<doc id="2832390" url="https://pl.wikipedia.org/wiki?curid=2832390" title="Picea glauca">
Picea glauca



</doc>
<doc id="2832394" url="https://pl.wikipedia.org/wiki?curid=2832394" title="Quercus macranthera">
Quercus macranthera



</doc>
<doc id="2832395" url="https://pl.wikipedia.org/wiki?curid=2832395" title="Batrachium penicillatum">
Batrachium penicillatum



</doc>
<doc id="2832396" url="https://pl.wikipedia.org/wiki?curid=2832396" title="Pusta Rówień">
Pusta Rówień

Pusta Rówień – trawiasta rówień i zbocze na północno-zachodniej grani Grzesia w słowackich Tatrach Zachodnich. Znajduje się na wierzchołku o wysokości 1541 m po zachodniej stronie Przełęczy nad Kotłowym Żlebem oraz na stokach opadających do tej przełęczy. Po zachodniej stronie tej przełęczy są dwa wzniesienia bez nazwy o bardzo podobnej wysokości, obydwa mają trawiaste wierzchołki. Z tego bliższego Osobitej rozciąga się oryginalny widok na trzy głębokie przełęcze: Bobrowiecką, Iwaniacką i Tomanową, które oglądane z tego miejsca układają się w jednej linii. Właściwa Pusta Rówień znajduje się na wierzchołku wzniesienia wznoszącego się bezpośrednio nad Kotłowym Żlebem, na zboczach opadających do tej przełęczy i na samej przełęczy. Obydwie te halizny to pozostałości dawnego pasterstwa, które w tym rejonie Tatr miało dawną tradycję – gospodarstwo Łatana wymieniane jest w dokumentach z 1615 r. Po zniesieniu pasterstwa dawne polany i halizny stopniowo zarastają lasem.

</doc>
<doc id="2832398" url="https://pl.wikipedia.org/wiki?curid=2832398" title="Protea cynaroides">
Protea cynaroides



</doc>
<doc id="2832400" url="https://pl.wikipedia.org/wiki?curid=2832400" title="Gyropyrus cyanescens">
Gyropyrus cyanescens



</doc>
<doc id="2832401" url="https://pl.wikipedia.org/wiki?curid=2832401" title="Pedicularis sudetica">
Pedicularis sudetica



</doc>
<doc id="2832403" url="https://pl.wikipedia.org/wiki?curid=2832403" title="Terrier (francuski gimnastyk)">
Terrier (francuski gimnastyk)

Terrier – nieznany z imienia francuski gimnastyk, który wystąpił na Letnich Igrzyskach Olimpijskich 1900.
Podczas tych igrzysk startował w jedynej rozegranej konkurencji gimnastycznej - wieloboju indywidualnym mężczyzn. Na tę konkurencję składało się 16 ćwiczeń, za które można było zdobyć 320 punktów (20 za każdą konkurencję). Zawodnik ten zdobył jedynie 133 punkty, co w łącznym zestawieniu uplasowało go na ostatnim 133. miejscu wśród zawodników sklasyfikowanych (dwóch nie ukończyło zawodów).

</doc>
<doc id="2832410" url="https://pl.wikipedia.org/wiki?curid=2832410" title="Bayer (francuski gimnastyk)">
Bayer (francuski gimnastyk)

Bayer – nieznany z imienia francuski gimnastyk, który wystąpił na Letnich Igrzyskach Olimpijskich 1900.
Kariera sportowa.
Podczas tych igrzysk startował w jedynej rozegranej konkurencji gimnastycznej - wieloboju indywidualnym mężczyzn. Na tę konkurencję składało się 16 ćwiczeń, za które można było zdobyć 320 punktów (20 za każdą konkurencję). Zawodnik ten zdobył jedynie 145 punktów, co w łącznym zestawieniu uplasowało go na przedostatnim 132. miejscu wśród zawodników sklasyfikowanych (dwóch nie ukończyło zawodów).

</doc>
<doc id="2832415" url="https://pl.wikipedia.org/wiki?curid=2832415" title="Nyctanthes arbor-tristis">
Nyctanthes arbor-tristis

Nyctanthes arbor-tristis – gatunek drzewa należący do rodziny oliwkowatych.
Znaczenie w hinduizmie.
W mitologii indyjskiej roślina ta, o sanskryckiej nazwie "paridźata", uważana jest za świętą, spełniającą życzenia (kalpawryksza).

</doc>
<doc id="2832417" url="https://pl.wikipedia.org/wiki?curid=2832417" title="Radio Nysa FM">
Radio Nysa FM

Radio Nysa FM – komercyjna, lokalna stacja radiowa w Nysie. Rozpoczęła nadawanie 6 grudnia 2012. Grupę docelową radia stanowią słuchacze w wieku 20-60 lat.
Jest to pierwsza komercyjna rozgłośnia radiowa z Nysy. Stacja korzysta z nadajnika o mocy ERP 2 kW zlokalizowanego w Wierzbięcicach. Zasięg nadawania pokrywa tereny w promieniu 40-50 km od Nysy, obejmując zasięgiem miejscowości m.in. Nysa, Głuchołazy, Prudnik, Paczków, Grodków, Niemodlin, Głubczyce, Opole i Kłodzko.
Początkowo redaktorem naczelnym rozgłośni był Grzegorz Frątczak – były wieloletni dziennikarz i dyrektor muzyczny Radia Łódź. Od lutego 2013 roku osobą pełniącą obowiązki redaktora naczelnego rozgłośni był Paweł Konieczny – jeden z dziennikarzy stacji. 
Od września 2013 roku redaktorem naczelnym i dyrektorem programowym był Maciej Górski. Od 2016 roku stacją kieruje Michał Lewandowski.
Zespół redakcyjny tworzą: Michał Lewandowski, Karolina Skorecka, Artur Furman, Grzegorz Kochański, Fabian Miszkiel, Łukasz Bressa.
W komunikacie prasowym z 23.12.2013 podano informację, że firma BTC kupiła 50 proc. udziałów w Radiu Nysa FM. Wartość transakcji nie została ujawniona.

</doc>
<doc id="2832420" url="https://pl.wikipedia.org/wiki?curid=2832420" title="Ferdynand Álvarez toledański">
Ferdynand Álvarez toledański



</doc>
<doc id="2832424" url="https://pl.wikipedia.org/wiki?curid=2832424" title="Shenyang J-31">
Shenyang J-31

Shenyang J-31 – prototypowy chiński myśliwiec piątej generacji wykonany w technologii stealth.
Historia.
Pierwsze doniesienia o charakterze spekulacji o nowym samolocie myśliwskim projektowanym w wytwórni Shenyang Aircraft Corporation (SAC), a dokładnie w Instytucie nr 601 (601 Aircraft Design Institute), pojawiły się na początku XXI wieku. Według niepotwierdzonych źródeł miała być to jedna z rozpatrywanych konfiguracji maszyny oznaczonej jako J-13. Wraz z upublicznieniem przez Chiny istnienia samolotu Chengdu J-20 niektóre ze źródeł sugerowały, iż prace konstrukcyjne prowadzone w SAC dotyczą myśliwca konkurencyjnego względem J-20. We wrześniu 2011 roku Chińczycy oficjalnie zaprezentowali model samolotu oznaczonego jako F-60, nad którym prace prowadziła wytwórnia SAC. Większość źródeł zajmujących się tematyką lotniczą Państwa Środka uznała zaprezentowany model jako mistyfikację. 16 września 2012 roku upubliczniono zdjęcie samolotu z numerem burtowym 31001 holowanego po płycie lotniska w Shenyang. Również tym razem widoczny na fotografii samolot większość analityków potraktowała jako mistyfikację lub naturalnej wielkości, niezdatną do lotu makietą. Tezę tą wzmacniał fakt, iż dzień później, 17 września do Chin przylatywał amerykański polityk Leon Panetta. Prezentacja nowego samolotu myśliwskiego miała w zamierzeniu chińskich decydentów wywołać odpowiedni efekt propagandowy. Tym bardziej zaskakujące były zdjęcia ujawnione 31 października 2012 roku, na których widać J-31 lecący w eskorcie samolotu Shenyang J-11BS (lub dwóch tego typu maszyn). Według niepotwierdzonych źródeł samolot o numerze burtowym 31001, odbywał swój dziewiczy lot. Za sterami maszyny siedział Li Guo'en, a sam lot trwał około 10 minut. Późniejsze, oficjalne doniesienia potwierdziły fakt dokonania oblotu pierwszego prototypu J-31, takie, chińskie oznaczenie wojskowe otrzymała nowa konstrukcja. Wcześniej, w niektórych publikacjach pojawiała się również nazwa J-21. Samolot ukończono 21 czerwca 2012 roku po czym rozpoczęto próby naziemne, zakończone oblataniem samolotu. Do kolejnego lotu, 31001 wzbił się 25 stycznia 2013 roku. Drugi ukończony prototyp, egzemplarz numer 31002, posłużył do prób statycznych. Próby wytrzymałościowe prowadzono na nim od czerwca 2012 roku w należącym do Aviation Industry Corporation of China ośrodku w Xi’an. 23 grudnia 2016 roku (16 grudnia) po raz pierwszy w powietrze wzbił się drugi latający prototyp FC-31, bo takie oznaczenie eksportowe otrzymał samolot, o numerze 31003. Według chińskich źródeł maszyna jest w pełni porównywalna do amerykańskich rozwiązań zastosowanych w samolotach F-35. Na drugim, latającym prototypie zainstalowano elementy wyposażenia i awioniki mające znaleźć się w docelowej, seryjnej wersji. Były to między innymi radiolokator Typ 1475 z anteną typu AESA oraz układem rozproszonych czujników optoelektronicznych. Seryjne samoloty mają być wyposażone w znajdujący się przed kabiną pilota optoelektroniczny system poszukiwania i śledzenia celów powietrznych w podczerwieni EORD-31. Ma być on, według słów producenta, przy zasięgu 185 km, zdolny do wykrycia samolotu F-22A z odległości 110 km a bombowca Northrop B-2 Spirit z odległości 150 km. Program badań i rozwoju J-31 finansowany jest ze źródeł własnych producenta i współpracujących z nim instytucji i przedsiębiorstw co niestety przekłada się na nie najszybsze tempo całości prac. W dalszej przyszłości realizowana będzie wersja myśliwsko-bombowa samolotu oznaczona jako FBC-31. Próby zakładowe samolotu powinny zakończyć się w 2019 roku. Wstępne prognozy szacują uzyskanie wstępnej gotowości operacyjnej na rok 2022 a pełnej w 2024 roku. 
Według oficjalnych źródeł, opracowywana w ramach "projektu 310" maszyna ma być tańszym w budowie i eksploatacji uzupełnieniem myśliwskich J-20. Z drugiej strony, samolot ma być również zdecydowanie tańszym odpowiednikiem (w zamyśle chińskich konstruktorów) amerykańskich samolotów F-22 lub F-35, oferowanym na zagranicznych rynkach. Co oficjalnie ujawnili przedstawiciele wytwórni na odbywającej się w 2012 roku wystawie China International Aviation &amp; Aerospace Exhibition. Wśród ewentualnych nabywców nowej chińskiej konstrukcji wymienia się Pakistan, który mógłby być zainteresowany pozyskaniem od 30 do 40 samolotów FC-31, Iran, któremu Chińczycy zaproponowali współudział w programie budowy i rozwoju FC-31 ale z równoległym wstrzymaniem prac nad samolotem AIO F-313 Qaher oraz Wenezuela. Potencjalne wprowadzenie w przyszłości samolotu J-31 do uzbrojenia chińskiego lotnictwa, może mieć duże implikacje na arenie międzynarodowej. Pomimo braku informacji na temat wyposażenia maszyny, sama jej obecność może wpłynąć na rewizje programów zbrojeniowych sąsiadów Chin. Ostatnie zakupy Indii samolotów Dassault Rafale, Lockheed Martin F-35 Lightning II dla Japonii mogą okazać się niewystarczające dla utrzymania równowagi sił w regionie.
Konstrukcja.
J-31 jest wolnonośnym górnopłatem napędzanym dwoma silnikami. Myśliwiec w sposób uderzający przypomina amerykański F-35. Jedyna różnica w wyglądzie to zastosowanie dwóch jednostek napędowych. Nie jest jasne na ile wynika to z działań wywiadowczych, koncern Lockheed Martin informował o wycieku tajnych danych na temat prowadzonych przez siebie programów, a na ile z prostego kopiowania amerykańskich rozwiązań w oparciu o jawne dane. Strategia kopiowania gotowych rozwiązań jest praktykowana w Chinach od wielu lat, do tej pory głównym źródłem pierwowzorów chińskich samolotów były maszyny i technologie rosyjskie. Zastosowanie dwóch silników może być z jednej strony wyrazem filozofii, w myśl której jest to bezpieczniejsze rozwiązanie a z drugiej, chiński przemysł budowy silników lotniczych do dnia dzisiejszego nie zbudował jednostki napędowej, która swoimi osiągami dorównywałaby amerykańskim Pratt &amp; Whitney F135. Na obydwu egzemplarzach prototypowych zainstalowano prawdopodobnie rosyjskie silniki RD-93 a w przyszłości prawdopodobnie rodzimej produkcji jednostki Guizhou WS-13. Silniki posiadają klasyczne dysze wylotowe, nie wykluczone, że w przyszłości samolot otrzyma dysze pozwalające kierować wektorem ciągu samolotu. Silnie rozchylone stateczniki pionowe o trapezowym kształcie zaopatrzone w ruchome stery kierunku. Stateczniki poziome ruchome w całości. Krawędź natarcia skrzydła zaopatrzona w klapy noskowe, krawędź spływu w duże, jednoczęściowe klapy. Podwozie chowane, trój zespołowe z przednim podparciem. Przednia goleń dwukołowa. Tego typu rozwiązanie konstrukcyjne może sugerować chęć przystosowania J-31 do roli samolotu pokładowego, w którym masywna goleń przednia służy do zaczepiania haka katapulty. Tym bardziej, iż Chiny intensyfikują swoje prace nad lotniskowcami. Z drugiej jednak strony, dwukołowy układ przedniej goleni podwozia zastosowano również w samolotach niemających swoich pokładowych wersji. Kadłub o trapezowym przekroju z krótszą podstawą. Jego przód posiada poziomą krawędź zmniejszającą echo radiolokacyjne maszyny. Nieregulowane wloty powietrza do silnika po obu stronach kadłuba. Trapezowe skrzydła o skosie krawędzi natarcia wynoszącym 35° i ujemnym skosie krawędzi spływu. Do wytworzenia elementów konstrukcyjnych środkowej części kadłuba i zintegrowanej z nimi struktury skrzydeł samolotu, wykorzystano komputerową technikę druku 3D sterującą obrabiarkami wycinającymi potrzebne kształty. Według słów głównego konstruktora samolotu, zastępcy dyrektora Instytutu nr 601, Wang Xiangminga, udało się dzięki tej technice zmniejszyć liczbę potrzebnych części o połowę.
Uzbrojenie.
W spodzie kadłuba, pomiędzy wlotami powietrza do silników znajduje się wewnętrzna komora uzbrojenia. Mieści ona cztery pociski rakietowe klasy powietrze-powietrze średniego zasięgu naprowadzany aktywnie PL-12 będące odpowiednikami amerykańskich AIM-120 AMRAAM. W samolotach seryjnych przewidziano również miejsce na dwie boczne komory uzbrojenia mieszczące dwa pociski małego zasięgu klasy powietrze-powietrze PL-10. Maszyna ma być wyposażona w sześć podskrzydłowych węzłów do podwieszania dodatkowego, zewnętrznego wyposażenia lub uzbrojenia. Będzie można ich użyć do przenoszenia pocisków PL-10 lub dodatkowych zbiorników paliwa. Podwieszenie dodatkowego uzbrojenia odbywa się kosztem właściwości stealth. Jest prawdopodobne, iż trwają prace nad specjalnymi zasobnikami z uzbrojeniem, przeznaczonymi do podwieszenia, wykonanymi w technologii obniżonej sygnatury radiolokacyjnej. To samo dotyczy podwieszanych, dodatkowych zbiorników paliwa. Przewidywana masa ładunku na zewnętrznych i wewnętrznych węzłach wynosi 5700 kg. Brak informacji o zamontowaniu na stałe uzbrojenia strzeleckiego. Chińskie siły zbrojne wymagają od swoich nowych samolotów myśliwskich zdolności do przenoszenia ciężkiego uzbrojenia klasy powietrze-ziemia. Według sił powietrznych, podkadłubowe komory samolotu są zbyt płytkie aby umieścić w nich, dostępne obecnie w Chinach tego typu pociski.

</doc>
<doc id="2832445" url="https://pl.wikipedia.org/wiki?curid=2832445" title="Paridźata">
Paridźata



</doc>
<doc id="2832448" url="https://pl.wikipedia.org/wiki?curid=2832448" title="Metr (przyrząd pomiarowy)">
Metr (przyrząd pomiarowy)

Metr, centymetr – potocznie określenia tego używa się jako nazwy taśmy lub listwy z podziałką centymetrową, często składanej lub zwijanej, o długość jednego metra lub jego wielokrotności.
W krawiectwie "centymetr" czyli miara krawiecka (miarka krawiecka, metr krawiecki) jest wykonana w postaci wąskiej taśmy z tkaniny, zatopionej w tworzywie, łatwej do zwinięcia, z podziałką co 1 cm o dokładności 1 mm. Najczęściej jest dwustronny, z tym, że podziałka po obu stronach taśmy wykonana jest w przeciwnym kierunku. Długość taśmy zwykle wynosi 150 cm.
Przyrząd ten bywał używany przez żołnierzy służby zasadniczej Wojska Polskiego do oznaczania liczby dni do końca służby. Skracano go każdego dnia o jeden centymetr, a pozostała długość oznaczała liczbę dni pozostałych do końca służby.

</doc>
<doc id="2832467" url="https://pl.wikipedia.org/wiki?curid=2832467" title="Joey Votto">
Joey Votto

Joseph Daniel Votto (ur. 10 września 1983) – kanadyjski baseballista występujący na pozycji pierwszobazowego w drużynie Cincinnati Reds.
Przebieg kariery.
Votto został wybrany w drugiej rundzie draftu w 2002 roku przez Cincinnati Reds i początkowo występował w klubach farmerskich tego zespołu, między innymi w Louisville Bats, reprezentującym poziom Triple-A. W Major League Baseball zadebiutował 4 września 2007 w meczu przeciwko New York Mets jako pinch hitter.
W sezonie 2008 w głosowaniu do nagrody MLB Rookie of the Year Award zajął drugie miejsce za Geovanym Soto z Chicago Cubs. W 2009 wystąpił wraz z drużyną narodową na turnieju World Baseball Classic.
W 2010 po raz pierwszy wystąpił w Meczu Gwiazd, a także przy średniej uderzeń 0,324 (2. wynik w lidze), zwyciężając w klasyfikacji slugging percentage (0,600), on-base percentage (0,424), zdobywając 37 home runów (3. wynik w lidze) i zaliczając 113 RBI (3. wynik w lidze), został wybrany najbardziej wartościowym zawodnikiem, jednocześnie stając się trzecim w historii Kanadyjczykiem (po Larrym Walkerze i Justinie Morneau), który otrzymał nagrodę MVP. W tym samym roku zdobył również nagrodę Lou Marsh Trophy dla najlepszego kanadyjskiego sportowca.
W kwietniu 2012 podpisał nowy, dziesięcioletni kontrakt wart 225 milionów dolarów. W lutym 2013 został powołany do 28-osobowego składu reprezentacji Kanady na turniej World Baseball Classic. 2 kwietnia 2014 w meczu przeciwko St. Louis Cardinals zaliczył 1000. odbicie w MLB.
W sezonie 2017 został pierwszym od 1975 roku i piątym w historii klubu zawodnikiem, który zagrał w wyjściowym składzie we wszystkich 162 meczach.

</doc>
<doc id="2832468" url="https://pl.wikipedia.org/wiki?curid=2832468" title="Cherry Green (piosenkarka)">
Cherry Green (piosenkarka)

Cherry Green, często również Cherry Smith, właściwie Ermine Ortense Dempsey-Barker, z domu Bramwell (ur. 22 sierpnia 1943 w Kingston, zm. 24 września 2008 w West Palm Beach na Florydzie) – jamajska wokalistka, znana przede wszystkim jako jedna z szóstki współzałożycieli grupy muzycznej The Wailers.
Urodziła się i dorastała w Trenchtown, największych slumsach na przedmieściach stolicy Jamajki. Już jako nastolatka otrzymała ksywkę "Cherry", ze względu na jasną karnację, określaną w miejskim żargonie mianem "czerwonej". W wieku 18 lat zaczęła śpiewać, wspierając chórkami różne początkujące zespoły wokalne, ćwiczące pod okiem Joego Higgsa. Jedną z takich grup byli The Teenagers, w których skład wchodziła czwórka przyjaciół Cherry z sąsiedztwa: Bob Marley, Junior Braithwaite, Bunny Livingstone oraz Peter Tosh. Marley poszukiwał właśnie dziewczyn, które śpiewając chórki mogłyby nadać zespołowi brzmienie w klimacie nowoorleańskiego rhythm and bluesa. Jego wybór padł właśnie na Cherry, która wkrótce dołączyła do grupy. Pozostali członkowie formacji nazywali ją Cherry Green, nieświadomi, że nie jest to jej prawdziwe nazwisko, a jej brata przyrodniego, Carltona Greena (nie wiadomo natomiast, dlaczego czasami zwracano się też do niej Cherry Smith).
Grupa, która w międzyczasie zmieniła nazwę na The Wailers, szybko zdobytą popularność zawdzięczała debiutanckiemu singlowi pt. "Simmer Down". Ze względu na brak czasu, Cherry nie mogła zjawić się na pierwszej sesji nagraniowej zespołu w Studio One, podczas której zarejestrowany został m.in. właśnie ten przebój; zastąpiła ją jej koleżanka, Beverley Kelso, która od tej pory również została członkiem grupy. Praca w ciągu dnia i małe córeczka, którą musiała się opiekować, nie pozwalały Cherry uczestniczyć na bieżąco w aktywności formacji, lecz mimo to udzielała się w chórkach w miarę możliwości. Najbardziej znane utwory Wailersów, na których można usłyszeć jej głos, to m.in. "Let The Lord Be Seen In You", "Lonesome Feeling", "Maga Dog", "There She Goes", "What's New Pussycat". Ostatecznie z powodu natłoku obowiązków opuściła zespół na początku 1966 roku, mniej więcej w tym samym czasie co Marley, który wyleciał z Jamajki na kilka miesięcy.
W roku 1969 wyemigrowała do Stanów Zjednoczonych w poszukiwaniu pracy. Mieszkała kolejno w Miami, Nowym Jorku i Los Angeles, pracując jako pielęgniarka. W maju 1976 roku w Santa Monica Civic Centre w Los Angeles po raz pierwszy od czasu opuszczenie zespołu spotkała Marleya, który będąc już wówczas światowego formatu gwiazdą muzyki reggae, występował tam w ramach trasy koncertowej Rastaman Vibration Tour. Po przejściu na emeryturę zamieszkała w West Palm Beach na Florydzie, gdzie poznała swojego drugiego męża, Thomasa Barkera (wzięli ślub w roku 2005). Zmarła 24 września 2008 roku na niewydolność serca. Pozostawiła męża, córkę Audrey oraz wnuczkę Stephanie.

</doc>
<doc id="2832471" url="https://pl.wikipedia.org/wiki?curid=2832471" title="Cherry Smith">
Cherry Smith



</doc>
<doc id="2832472" url="https://pl.wikipedia.org/wiki?curid=2832472" title="Stagecoach Supertram">
Stagecoach Supertram



</doc>
<doc id="2832476" url="https://pl.wikipedia.org/wiki?curid=2832476" title="Mark Walters">
Mark Walters

Mark Everton Walters (ur. 2 czerwca 1964 w Birmingham) – piłkarz angielski grający na pozycji bocznego pomocnika. W swojej karierze rozegrał 1 mecz w reprezentacji Anglii.
Kariera klubowa.
Swoją karierę piłkarską Walters rozpoczął w klubie Aston Villa. W 1981 roku awansował do kadry pierwszej drużyny. 28 kwietnia 1982 zadebiutował w Division One w przegranym 1:4 domowym meczu z Leeds United. W sezonie 1981/1982 wygrał z Aston Villą rozgrywki Pucharu Mistrzów, jednak w finałowym meczu z Bayernem Monachium (1:0) nie wystąpił. Zagrał za to w jednym z meczów o Superpuchar Europy z FC Barcelona (0:1, 3:0). W sezonie 1986/1987 spadł z Aston Villą do Division Two.
Na początku 1988 roku Walters przeszedł do Rangers. W szkockiej lidze swój debiut zanotował 2 stycznia 1988 w przegranym 0:2 wyjazdowym meczu z Celtikiem. W sezonie 1988/1989 wywalczył z Rangersami mistrzostwo Szkocji oraz zdobył Puchar Ligi Szkockiej. Wraz z Rangersami mistrzem Szkocji został także w sezonach 1989/1990 i 1990/1991. W tym drugim przypadku zdobył też po raz drugi Puchar Ligi Szkockiej.
W 1991 roku Walters został zawodnikiem Liverpoolu, do którego przeszedł za 1,25 miliona funtów. W Liverpoolu swój debiut zaliczył 17 sierpnia 1991 w zwycięskim 2:1 domowym meczu z Oldhamem Athletic. W sezonie 1991/1992 zdobył Puchar Anglii. W sezonie 1993/1994 był wypożyczony do Stoke City, a w sezonie 1994/1995, w którym zdobył z Liverpoolem Puchar Ligi, wypożyczono go do Wolverhamptonu Wanderers.
W 1995 roku Walters odszedł z Liverpoolu do Southamptonu. Zadebiutował w nim 20 stycznia 1996 w domowym meczu z Middlesbrough (2:1). W Southamptonie grał do końca sezonu 1995/1996.
W latach 1996-1999 Walters grał w Swindonie Town, a w latach 1999-2002 - w Bristolu Rovers, w którym zakończył swoją karierę.
Kariera reprezentacyjna.
W latach 1983-1986 Walters rozegrał 9 meczów i strzelił 1 gola w reprezentacji Anglii U-21. W dorosłej reprezentacji zadebiutował 3 czerwca 1991 w wygranym 1:0 towarzyskim meczu z Nową Zelandią, rozegranym w Auckland. Był to jego jedyny mecz w kadrze narodowej Anglii.

</doc>
<doc id="2832477" url="https://pl.wikipedia.org/wiki?curid=2832477" title="Kościół Najświętszej Maryi Panny Niepokalanie Poczętej w Wolsztynie">
Kościół Najświętszej Maryi Panny Niepokalanie Poczętej w Wolsztynie

Kościół NMP Niepokalanie Poczętej (Fara) w Wolsztynie – rzymskokatolicki kościół parafialny w mieście Wolsztyn. Należy do dekanatu wolsztyńskiego. Mieści się przy ulicy Roberta Kocha. 
Historia.
Kościół w Wolsztynie istniał już w pierwszych dziesiątkach lat XV stulecia, ale nie przetrwał on do naszych czasów. Następny, drewniany wzniesiony około 1630 roku, został rozebrany około 1760 roku. W 1787 roku świątynia otrzymała wezwanie Niepokalanego Poczęcia NMP (wcześniej była pod wezwaniem Wniebowzięcia NMP). 
Obecna świątynia została zbudowana w latach 1767 (poświęcenie kamienia węgielnego) –1769 w stylu barokowym. Poświęcona przez opata z Obry - Jana Nepomucena Bystrama. Prawdopodobnie pracami budowlanymi kierował Antoni Hoene Wroński z Poznania. Powstała wtedy monumentalna budowla – halowa, trójnawowa, na planie prostokąta. Do jednonawowego prezbiterium były dobudowane po bokach zakrystia i skarbiec – pomieszczenia z emporami znajdującymi się na poziomie drugiej kondygnacji. Podczas tej budowy wnętrze świątyni zostało pokryte kopułami, na których zostały namalowane freski; autorem tychże jest polski malarz Jan Byszkowski, uczeń włoskiego malarza Tombariego. W tej postaci kościół przetrwał do 1925 roku. Wyjątek stanowi wieża, która została zniszczona w wielkim pożarze miasta w 1810 roku, odbudowana ostatecznie w 1830 roku.
W 1925 dokonano gruntownego remontu i przebudowy świątyni przez Stanisława Wróblewskiego z Poznania na polecenie księdza proboszcza – Zdzisława Zakrzewskiego. Kościół otrzymał nową zakrystię, do której wchodzi się przez przejście za ołtarzem głównym bądź kruchtę. Stara zakrystia i skarbiec utraciły swoją dawną rolę i są obecnie połączone z prezbiterium za pomocą łuków, pełnią dziś funkcję kaplic ze znajdującymi się w nich ołtarzami. 
Fara nie uległa dewastacji, jak wiele innych kościołów w czasie wojny, jednak wymagała remontu. Odbył się on w latach 1946-1950 z inicjacji ks. proboszcza Antoniego Gryczki i ks. Teodora Lercha. Dalsze odnowy (m.in. posadzki i naprawy wieży) dokonywali następni powojenni proboszczowie. Od 2009 roku fara przechodziła kolejny znaczący remont, prowadzony przez ks. proboszcza Sławomira Majchrzaka. W jego trakcie poddano gruntownej renowacji wszystkie ołtarze (w tym wielki ołtarz), wykonano kaplicę Wieczystej Adoracji, odnowiono ambonę i chrzcielnicę oraz w 2014 roku odrestaurowano organy kościoła. 
Budynek z zewnątrz.
Wieża.
Wieża kościoła farnego pierwotnie posiadała hełm obeliskowy, blaszany. Spłonęła podczas wielkiego pożaru miasta 19 marca 1810 roku, którą w przeciągu jedenastu lat odbudowano. 
Proboszcz wolsztyński- Ks. Leonard Szymański w latach osiemdziesiątych ubiegłego stulecia, dla uczczenia dwusetnej rocznicy benedykcji kościoła parafialnego postanowił wraz z parafianami przywrócić wieży farnej jej pierwotny kształt- kopułę z latarnią- według projektu architekta Stanisława Siedlarka. Nowe zwieńczenie składające się z kondygnacji pośredniej, kopuły przechodzącej w latarnię oraz hełmu, wyższe od poprzedniego o 20 metrów, nadało wieży jej dawny, wspaniały wygląd. Jednocześnie 3 grudnia 1983 roku umieszczono na wieży trzy dzwony. 
Dzwony i Dzwonnica.
Na terenie kościoła znajduje się późnobarokowa dzwonnica z końca XVIII wieku, odnowiona w XIX i XX wieku. Wymurowana na planie kwadratu ze ściętymi narożnikami, ujętymi w pilastry. Dach kryty blachą, stożkowy, ośmiodzielny. We wnęce od frontu znajduje się rzeźba Ukrzyżowanego, dzieło Edwarda Przymuszały z roku 1934. 
W dzwonnicy znajdowały się cztery dzwony: jeden z oku 1522, drugi z 1534, trzeci z 1617 i czwarty z XVIII wieku.
Na wieży kościoła znajdują się trzy dzwony, umieszczone 3 grudnia 1983 roku, w tym jeden nowy o imieniu św. Maksymilian. 
Elewacja południowa.
Elewacja południowa fary jest bardzo zdobiona. W środkowym polu szczytu, we wnęce znajduje się późnobarokowa rzeźba kamienna Najświętszej Marii Panny Niepokalanej. Jest ona trójdzielna, ma wysoki szczyt, ujęty wolutami, opilastrowany, zwieńczony gzymsowym, trójkątnym frontem. Ponad belkowaniem znajduje się attyka, na której znajdują się rzeźby św. Floriana i św. Stanisława biskupa z około 1870 roku. 
Fasada jest częściowo zakryta dobudowaną w roku 1925 zakrystią.
Prezbiterium i ołtarz główny.
W prezbiterium znajduje się monumentalny, czterokolumnowy ołtarz główny wzniesiony dla obrazu NMP Niepokalanie Poczętej, który powstał na przełomie XVI i XVII wieku. Ołtarz ozdobiony jest licznymi rzeźbami aniołków oraz rzeźby czterech Ewangelistów. 
W ołtarzu głównym znajduje się obraz NMP Niepokalanie Poczętej, powstały w XVII stuleciu i znajdował się w roku 1666 w starym kościele św. Katarzyny w Komorowie. Ozdobiony barkową sukienką został w 2. poł. XVIII w. na zlecenie ks. F. Paschalskiego, z wotów srebrnych, nagromadzonych w kościele komorowskim, z którego uroczyście przeniesiono ów bardzo czczony wizerunek i umieszczono w wielkim ołtarzu wolsztyńskiej fary 7 grudnia 1783 roku. Obrazem zasłaniającym wizerunek NMP Niepokalanej, ukazujący Świętą Rodzinę z Nazaretu, wzór rodzin chrześcijańskich, inspirowany dziełem Rafaela Santi- "Sposalizio". 
Prezbiterium wraz z ołtarzem głównym zostały gruntownie wyremontowane w latach 2009-2010 przez proboszcza ks. Sławomira Majchrzaka. 
Wnętrze kościoła.
Fara posiada szeroką i niezbyt długą nawę główną, pozwalającą z każdego miejsca dobrze widzieć ołtarz i słyszeć kaznodzieje. Nawy boczne pozwalały ustawić ołtarze do indywidualnej kontemplacji i modlitwy. Oddzielone od nawy głównej smukłymi, ośmiobocznymi filarami międzynawowymi, opiętymi pilastrami z rokokową ornamentacją w miejsce głowic pozwalały na swobodne krążenie procesji wewnątrz kościoła. 
Ambona.
Ambona jest późnobarokowa. Znajdują się na niej rzeźby ojców Kościoła, umieszczone na korpusie: św. Ambrożego, św. Augustyna, św. Jana Chryzostoma i św. Grzegorza Wielkiego. Na zwieńczeniu baldachimu znajduje się rzeźba Chrystusa, Salvador Mundi- Zbawiciela Świata. 
Chrzcielnica.
Chrzcielnica z rzeźbioną grupą Chrztu Chrystusa na tle upiętej draperii, zwieńczanej baldachimem. Chrzcielnica w kształcie klasycystycznego wazonu.
Chór organowy.
Chór organowy ujęty w podwójne filary, podtrzymywany przez dwie kariatydy anielskie, stanowi jeden z najpiękniejszych elementów architektonicznych fary. Są tu wyraźne wpływy jezuickie (praktycznie identyczne ośmiokątne filary, znajdują się w jezuickim kościele św. Jana, w Wilnie). Balkon chóru muzycznego jest podtrzymywany przez rzeźby aniołów. 
Droga Krzyżowa.
Stacje drogi krzyżowej zostały poświęcone w 1927 roku przez ks. Zdzisława Zakrzewskiego, proboszcza wolsztyńskiego i dziekana zbąszyńskiego, pochodzącego z Veauxcouleurs pod Paryżem. Stacje wykonane są z terakoty, w dwóch odcieniach bieli, mające tło z połyskiem i matowe figury oraz są w cementowych, pomalowanych na różowo ramach. Drewniane krzyżyki pierwotnie były złocone. 
Dawna, barokowa droga krzyżowa, będąca darem rodziny Gajewskich w latach 1775-1780, została przekazana w darze Ojcom Oblatom do kościoła klasztornego w Obrze. 
Krypty.
Pod nawą główną fary znajdują się krypty w których zostali pochowani fundatorzy kościoła- Rafał i Katarzyna z Tworzyańskich Gajewskich oraz rodzina Gajewskich.
Organy.
Organy w wolsztyńskiej farze pochodzą z roku 1879 i są produkcji firmy Gebrüder Walter. Przypuszczalnie od czasu powstania nie były one przebudowywane, zaś piszczałki prospektowe nie zostały przekazane na działania wojenne podczas I wojny światowej. Instrument został wyposażony w mechaniczną trakturę gry i rejestrów oraz wiatrownice stożkowe. Grający siedzi przodem do głównego ołtarza. Zachowane jest oryginalne urządzenie do kalikowania, które jest sprawne mimo elektrycznego zasilania. Organy są codziennie wykorzystywane do liturgii, a co roku w sierpniu mają na nich miejsce koncerty. Generalny remont w latach 2013-2014 przeprowadziła firma Adama Olejnika "Ars Organum", która też obecnie opiekuje się instrumentem. Po remoncie organy zostały poświęcone 30 listopada 2014 r, przez abp. Stanisława Gądeckiego, metropolitę poznańskiego.
Ołtarze boczne.
Ołtarze w nawach bocznych ustawione są analogicznie parami:
Dwukolumnowe, rokokowe z 1780 roku.
Znajduje się w nim obraz NMP, pochodzący z XVIII wieku, otoczonej piętnastoma tondami, w których przedstawione są tajemnice różańcowe. Obraz sprowadził z Rzymu patron kościoła- Apolinary Gajewski. Przy ołtarzu skupiało się Bractwo Różańcowe erygowane w 1674 roku. Znajdują się na nim rzeźby: św. Józefa i nieznanego świętego oraz płaskorzeźbę św. Jana Chrzciciela. Ołtarz otrzymał w 2012 roku obraz św. Jana Pawła II, umieszczony w rokokowym tondzie. 
Do czasu przebudowy kościoła w 1925 roku umieszczony był równolegle do wielkiego ołtarza. W ołtarzu znajduje się Krucyfiks i rzeźby: Matki Boskiej Bolesnej i św. Jana. Od 2012 roku został umieszczony w rokokowym tondzie nowy obraz- św. Ojca Pio. 
Rokokowo - klasycystyczne, z lat 1787-1790.
Znajduje się w nim obraz będący kopią dzieła Rafaela, sprowadzonym z Rzymu przez Adama Gajewskiego. Był to ołtarz Bractwa Literackiego, założonego w Wolsztynie przed rokiem 1603.
Posiada obraz św. Rafała Archanioła, który pochyla się nad uciśnionymi i łagodzi udręki sprawiedliwych. Umieszczenie tego ołtarza w farze wiąże się niewątpliwie z niespokojną historią tego miasta, które często nawiedzały epidemie, zarazy, nieurodzaje, pożary i najazdy. 
Święty w stroju pielgrzyma, wsparty na lasce pielgrzymiej, z aniołem u boku, z bukłakiem na wodę, torbą podróżną i z psem, niosącym chleb w pysku - był od średniowiecza jednym z najpopularniejszych świętych, czczonych jako orędownik w czasie epidemii (szczególnie dżumy i cholery), w chorobach nóg, zakażeniach, wściekliźnie i w nieszczęściach. Doznawał wielkiej czci w wolsztyńskiej farze, gdyż miasto i okolice często nawiedzały różne epidemie.
Umieszczony został w farze prawdopodobnie jako wyraz uznania dla osoby wizytatora generalnego ks. Kajetana Gliszczyńskiego, który w 1777 roku, odwiedził parafię farną, podczas budowy świątyni. 
Kaplica Wieczystej Adoracji.
Została poświęcona przez Ks. Arcybiskupa Stanisława Gądeckiego, 15 sierpnia 2010 roku. Wcześniej w tym miejscu znajdowała się zakrystia, która została otwarta do prezbiterium w roku 1925, według projektu architekta Stefana Cybichowskiego z Poznania. 
Kaplica Najświętszego Serca Jezusa.
Znajduje się po prawej stronie wielkiego ołtarza. Przed przebudową w 1925 roku mieścił się w tym miejscu skarbiec, ponad którym w miejscu dzisiejszego balkonu znajdowała się biblioteka kościelna. W ołtarzu znajduje się obraz przedstawiający Chrystusa ubiczowanego- "Ecce Homo".
Freski.
Prace nad freskami zostały zakończone w 1778. Ich autorem jest Jan Byszkowski, uczeń włoskiego malarza Tombariego. Freski przedstawiają:
Przypisy.
2. Strona parafii https://farawolsztyn.pl/
3. Album "Wolsztyńska Fara" z 2012 roku

</doc>
<doc id="2832485" url="https://pl.wikipedia.org/wiki?curid=2832485" title="Czeremcha (Beskid Niski)">
Czeremcha (Beskid Niski)

Czeremcha (670 m n.p.m.) – szczyt w głównym grzbiecie wododziałowym Karpat, w zachodniej części Beskidu Niskiego. Przez szczyt biegnie granica państwowa polsko-słowacka.
Położenie.
Leży pomiędzy przełęczą Beskid nad Ożenną (590 m n.p.m.) na zachodzie a Przełęczą Kuchtowską (543 m n.p.m.) na wschodzie. Wznosi się na południe od Ożennej, niespełna 1,5 km od centrum wsi.
Ukształtowanie.
Rozległy masyw Czeremchy wypełnia całkowicie fragment grzbietu pomiędzy wymienionymi wyżej przełęczami. Stoki bardzo mocno rozczłonkowane licznymi drobnymi potokami. Północne opadają ku dolinkom źródłowego odcinka potoku Ryjak i jego pierwszego lewobrzeżnego dopływu, natomiast południowe, znacznie dłuższe – ku dolinom Mirošovca i Roztockiego Potoku – lewobrzeżnych dopływów Ondawy. Masyw prawie całkowicie pokryty mieszanymi lasami, jedynie w partii szczytowej kilka mniejszych, również zarastających polan. Na stokach północnych wysoko podchodzą – również zarastające – łąki, na których kiedyś wypasało się bydło z dawnego PGR Ożenna.
Na północnych stokach ukryte w lesie dwa maleńkie cmentarze wojenne z czasów I wojny światowej: nr 1 i nr 2, obydwa zaprojektowane przez Dušana Jurkoviča.
Piesze szlaki turystyczne.
Przez szczyt, wzdłuż przecinki granicznej biegnie jedynie słowacki, znakowany czerwono szlak "graniczny". Polski, znakowany niebiesko szlak "graniczny" omija Czeremchę od północy, schodząc do Ożennej.

</doc>
<doc id="2832486" url="https://pl.wikipedia.org/wiki?curid=2832486" title="Acropolis">
Acropolis



</doc>
<doc id="2832487" url="https://pl.wikipedia.org/wiki?curid=2832487" title="Klip">
Klip



</doc>
<doc id="2832492" url="https://pl.wikipedia.org/wiki?curid=2832492" title="Gilles Lemay">
Gilles Lemay

Gilles Lemay (ur. 24 lutego 1948 w Sainte-Emmélie) – kanadyjski duchowny katolicki, biskup Amos od 2011.
Życiorys.
Święcenia kapłańskie otrzymał 18 czerwca 1972 i inkardynowany został do archidiecezji Quebecu. W latach 1984-1999 pracował jako misjonarz w Paragwaju. W archidiecezji był przede wszystkim duszpasterzem parafialnym.
11 lutego 2005 otrzymał nominację na biskupa pomocniczego Quebecu ze stolicą tytularną "Eguga"'. Sakry biskupiej udzielił mu 10 kwietnia 2005 kard. Marc Ouellet PSS.
22 lutego 2011 papież Benedykt XVI mianował go ordynariuszem Amos w metropolii Gatineau'. Ingres odbył się 15 kwietnia 2011.

</doc>
<doc id="2832501" url="https://pl.wikipedia.org/wiki?curid=2832501" title="White Lovers -Shiawase na toki-">
White Lovers -Shiawase na toki-

 – czterdziesty trzeci singel japońskiego artysty Gackta, wydany 19 grudnia 2012 roku. Limitowana edycja CD+DVD zawierała dodatkowo teledysk do utworu tytułowego. Singel osiągnął 7 pozycję w rankingu Oricon i pozostawał na liście przez 5 tygodni. Sprzedano egzemplarzy.

</doc>
<doc id="2832510" url="https://pl.wikipedia.org/wiki?curid=2832510" title="Superpuchar Grecji w piłce nożnej">
Superpuchar Grecji w piłce nożnej

Superpuchar Grecji w piłce nożnej () – trofeum przyznawane zwycięskiej drużynie meczu rozgrywanego pomiędzy aktualnym Mistrzem Grecji oraz zdobywcą Pucharu Grecji w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje finalista Pucharu). Rozgrywki odbywały się z przerwami w latach 1980–2007.
Historia.
21 i 28 lipca 1948 roku odbyły się pierwsze nieoficjalne mecze o Superpuchar Grecji, który nazywał się wtedy "Puchar Mistrzów" (gr. Κύπελλον των Πρωταθλητών) lub "Puchar Grupy Mistrzów" (gr. Κύπελλον Πρωταθλητριών Oμάδων), w których Panathinaikos AO pokonał 3:0 i 2:0 Olympiakos SFP (z powodu fali upałów odbyły się w nocy). Następny nieoficjalny mecz o Superpuchar odbył się 31 sierpnia 1970 roku pomiędzy mistrzem Arisem Saloniki a zdobywcą Panathinaikosem (wynik 1:2). Wydarzenie zostało zorganizowane przez policję i trofeum został zatytułowany jako "Puchar Policji Miejskiej Opieki nad dziećmi" (gr. Κύπελλον Παιδικής Μερίμνης της Αστυνομίας Πόλεων). W następnym 1971 roku o trofeum, który nazywano "Yperkypellon" (gr. Υπερκύπελλον) walczył mistrz AEK Ateny oraz zdobywca Olympiakos SFP. 30 czerwca 1971 mecz zakończył się remisem 2:2, a drugi mecz przez wyjazd reprezentacji do Meksyku odbył się dopiero 5 września 1971, w którym AEK po podstawowym i dodatkowym czasie gry 1:1 pokonał w serii karnych 4:2 rywala. 
29 maja 1980 roku odbyła się pierwsza edycja Superpucharu Grecji z okazji ustanowienia profesjonalnej piłki nożnej w Grecji. Wydarzenie uznawane jest za oficjalne, mimo że zostało zorganizowane przez PSAT (gr. Σύνδεσμος Αθλητικού Τύπου, Stowarzyszenie Prasy Sportowej). W tym meczu mistrz kraju Olympiakos pokonał 4:3 zdobywcę Pucharu Kastorię.
Grecki Związek Piłkarski zorganizował w 1987 roku trofeum pod nazwą "Puchar Przyjaźni i Solidarności" (gr. Κύπελλο Φιλίας και Αλληλεγγύης). Pierwszy oficjalny pojedynek rozegrano 29 sierpnia 1987 roku. W tym meczu Olympiakos SFP pokonał 1:0 OF Irakleiou. Kolejne mecze odbywały się z przerwami do 1996. W latach 1987-1994 wszystkie dotychczasowe mecze odbyły się na Stadionie Olimpijskim w Atenach.
Pod nową nazwą "Superpuchar Grecji" (gr. Σούπερ Καπ Ελλάδος) wystartował ponownie w 2007 roku, ale w ciągu następnych trzech lat mistrzowskie drużyny zrobiły dublet, więc turniej został prawie zapomniany. W 2011 roku miał odbyć się mecz pomiędzy AEK a Olympiakosem, ale nie znaleziono wolnych terminów w kalendarzu oraz zawsze istniało ryzyko incydentów pomiędzy fanami klubów.
Format.
Mecz o Superpuchar Grecji rozgrywany jest przed rozpoczęciem każdego sezonu. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Grecji na podium oficjalnie stawało w sumie 6 drużyn. Liderem klasyfikacji jest Olympiakos SFP, który zdobył trofeum 4 razy.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="2832516" url="https://pl.wikipedia.org/wiki?curid=2832516" title="Jean-Louis Plouffe">
Jean-Louis Plouffe

Jean-Louis Plouffe (ur. 29 października 1940 w Ottawie) – kanadyjski duchowny katolicki, biskup Sault Sainte Marie w latach 1989-2015.
Życiorys.
Święcenia kapłańskie otrzymał 12 czerwca 1965 i inkardynowany został do archidiecezji Ottawa.
12 grudnia 1986 otrzymał nominację na biskupa pomocniczego Sault Sainte Marie w metropolii Kingston ze stolicą tytularną "Lamzella". Sakry biskupiej udzielił mu 24 lutego 1989 abp Marcel André Gervais.
2 grudnia 1989 papież Jan Paweł II mianował go ordynariuszem Sault Sainte Marie.
12 listopada 2015 przeszedł na emeryturę.

</doc>
<doc id="2832520" url="https://pl.wikipedia.org/wiki?curid=2832520" title="Delta 4">
Delta 4



</doc>
<doc id="2832538" url="https://pl.wikipedia.org/wiki?curid=2832538" title="Ricardo Montez">
Ricardo Montez

Ricardo Montez (właśc. Levy Isaac Attias, ur. 20 września 1923 w Gibraltarze, zm. 26 października 2010 w Marbelli) – gibraltarski aktor filmowy i telewizyjny, popularny głównie jako aktor charakterystyczny wyspecjalizowany w rolach ludzi różnych narodowości z basenu Morza Śródziemnego.
Życiorys.
Montez dość późno rozpoczął karierę artystyczną – będąc już czterdziestolatkiem wyjechał z rodzinnego Gibraltaru i postanowił zostać aktorem w Londynie. Ze względu na swoje warunki fizyczne (był brunetem o ciemnej karnacji i typowo śródziemnomorskiej urodzie) dość szybko stał się cenionym epizodystą, grającym postacie Hiszpanów, Meksykanów, Greków, a nawet Arabów. Występował m.in. w serialach "Rewolwer i melonik", "Święty" czy "Auf Wiedersehen, Pet". Największą rozpoznawalność przyniósł mu jednak serial "Mind Your Language" (1977-1979), gdzie znalazł się w stałej obsadzie jako Juan, niezwykle sympatyczny, lecz pozbawiony talentu językowego hiszpański barman, uczący się angielskiego na wieczorowym kursie dla cudzoziemców.
Pojawiał się także w filmach, m.in. w "Are You Being Served?". Jego ostatnią rolą była postać Stannosa, starego Greka w filmie "Mamma Mia!". Podczas realizowanych w Grecji zdjęć do tej produkcji jego filmowi partnerzy – Meryl Streep, Pierce Brosnan i Colin Firth – zorganizowali dla niego przyjęcie-niespodziankę z okazji jego 85. urodzin. Zmarł w październiku 2010 w wieku 87 lat.

</doc>
<doc id="2832545" url="https://pl.wikipedia.org/wiki?curid=2832545" title="Tramwaj piętrowy">
Tramwaj piętrowy

Tramwaj piętrowy – tramwaj posiadający dwa poziomy (piętra) do przewozu pasażerów.
Największa liczba tramwajów piętrowych wykorzystywana jest w Hongkongu, gdzie stanowią one całość floty składającej się ze 163 pojazdów. Pierwsze tramwaje piętrowe pojawiły się tam w 1912 roku. Poza Hongkongiem tramwaje piętrowe używane są w Blackpool (Anglia) oraz w Aleksandrii (Egipt).
W przeszłości tramwaje piętrowe można było spotkać w wielu miastach Europy i byłego imperium brytyjskiego, m.in. w Paryżu, Londynie, Sheffield, Glasgow, Johannesburgu, Bombaju, Hobart czy Christchurch. Większość z nich zniknęła z ulic w okresie od lat 30. do lat 60. XX wieku, często w wyniku likwidacji systemów tramwajowych w tych miastach i zastępowania ich komunikacją autobusową bądź trolejbusową.
Podstawową zaletą tramwajów piętrowych jest powiększona względem standardowych tramwajów ładowność nieskutkująca zwiększoną długością pojazdu. Do głównych wad należą wydłużony czas wsiadania i wysiadania pasażerów oraz zwiększone ryzyko wywrócenia pojazdu na skutek wykolejenia.

</doc>
<doc id="2832548" url="https://pl.wikipedia.org/wiki?curid=2832548" title="Aguntum">
Aguntum

Aguntum (łac. "Aguntiensis") - stolica historycznej diecezji w Cesarstwie rzymskim w prowincji Noricum, sufragania patriarchatu w Akwilei istniejącej w V i VI wieku. Współcześnie Aguntum jest stanowiskiem archeologicznym w austriackim Tyrolu, niedaleko miasta Lienz. Obecnie katolickie biskupstwo tytularne. W latach 2005-2017 biskupem Aguntum był biskup pomocniczy ełcki Romuald Kamiński, od 2017 biskup warszawsko-praski.

</doc>
<doc id="2832552" url="https://pl.wikipedia.org/wiki?curid=2832552" title="Hongch'ŏk">
Hongch'ŏk



</doc>
<doc id="2832560" url="https://pl.wikipedia.org/wiki?curid=2832560" title="Kościół Wniebowzięcia Najświętszej Maryi Panny w Złotowie">
Kościół Wniebowzięcia Najświętszej Maryi Panny w Złotowie

Kościół Wniebowzięcia Najświętszej Maryi Panny w Złotowie – rzymskokatolicki kościół parafialny w mieście Złotów. Należy do dekanatu Złotów I. Mieści się przy ulicy Panny Marii.
Jest to wczesnobarokowa budowla wybudowana w latach 1661-1664. Została ufundowana przez wojewodę poznańskiego Andrzeja Karola Grudzińskiego. Świątynia została wzniesiona na miejscu zniszczonej w czasie „potopu szwedzkiego” drewnianej budowli z 1619 roku.
Jest to budowla wybudowana na planie krzyża łacińskiego, jednonawowa, posiada dwie kaplice – św. Anny oraz Matki Bożej Różańcowej. Do wyposażenia kościoła należy pięć bogato zdobionych ołtarzy, w tym najważniejszy – ołtarz główny z obrazem „Koronacja Najświętszej Maryi Panny”, wykonanym przez Paulusa Hacka z Antwerpii. Zabytkami są również ambona i chrzcielnica. Polichromia została wykonana w latach 1964-1966 przez Annę i Leonarda Torwirtów. W 1850 roku do kościoła została dobudowana wolnostojąca dzwonnica.
Pod kaplicą Matki Bożej Różańcowej są umieszczone dwie krypty w których złożono szczątki rodziców Andrzeja Karola Grudzińskiego oraz jego 3 letniego syna. Godna zobaczenia jest metalowa trumna, w której pochowano dziecko. Ozdobiona jest ona unikatowym w Polsce dziecięcym portretem trumiennym. Kryptę można zwiedzać.

</doc>
<doc id="2832566" url="https://pl.wikipedia.org/wiki?curid=2832566" title="Work-life balance">
Work-life balance

Work-life balance (WLB) – koncepcja zarządzania czasem, stawiająca za cel odnalezienie równowagi pomiędzy „pracą” (kariera i ambicja) a życiem prywatnym (zdrowie, rozrywka, rodzina, duchowość). 
Idea work-life balance powstała na przełomie lat 70. i 80. XX wieku. Jest odpowiedzią na pojawiające się problemy społeczne, takie jak pracoholizm czy wypalenie zawodowe. Ideałem jest stan, w którym wszystkie działania są zgodne z naszymi podstawowymi wartościami i służą naszej wizji i celom. 
Zgodnie z ideą WLB pracodawca powinien doceniać swojego pracownika i dbać o jego dobre samopoczucie i zadowolenie z pracy.

</doc>
<doc id="2832573" url="https://pl.wikipedia.org/wiki?curid=2832573" title="FAI Super Cup">
FAI Super Cup

Superpuchar Irlandzkiego Związku Piłki Nożnej () – trofeum przyznawane zwycięskiej drużynie turnieju rozgrywanego pomiędzy aktualnymi medalistami Mistrzostw Irlandii oraz zdobywcą Pucharu Irlandii w danym sezonie.
Historia.
W 1998 roku FAI ogłosiło plany organizacji Superpucharu. Miał być rozgrywany latem i miał służyć jako przygotowanie i zapewnić klubom zaangażowanym w puchary europejskie kilka meczów rywalizacji.
W sezonie 1999 odbył się pierwszy oficjalny turniej o Superpuchar FAI. W pierwszym meczu półfinałowym Shamrock Rovers F.C. pokonał 2:1 Cork City F.C., a w drugim St. Patrick’s Athletic F.C. po bezbramkowym remisie w czasie podstawowym zwyciężył w rzutach karnych 5:4 Shelbourne F.C. W finale Shamrock Rovers wygrał 2:0 z St. Patrick’s Athletic i został pierwszym zwycięzcą trofeum. W 2001 roku został zamieniony na League of Ireland Cup.
Format.
Turniej o Superpuchar Irlandzkiego Związku Piłki Nożnej rozgrywany był latem, przed rozpoczęciem każdego sezonu. Pierwsze trzy edycje rozpoczynały się z dwóch meczów półfinałowych, potem przegrani walczyli w meczu o 3 miejsce, a zwycięzcy przechodziły do finału. W przypadku remisu po upływie regulaminowego czasu gry od razu przeprowadzana seria rzutów karnych. W ostatniej edycji mecze rozgrywane systemem ligowym. Finały grane na stadionach Richmond Park lub Tolka Park w Dublinie.
Statystyka.
Klasyfikacja według klubów.
W dotychczasowej historii finałów o Superpuchar FAI na podium oficjalnie stawało w sumie 7 drużyn. Najbardziej utytułowane kluby to Shamrock Rovers F.C., St. Patrick’s Athletic F.C. i University College Dublin A.F.C. i Shelbourne F.C., którzy wygrywały trofeum po jednym razie.
Stan na 31.05.2022.
Klasyfikacja według miast.
Stan na 31.05.2022.

</doc>
<doc id="2832574" url="https://pl.wikipedia.org/wiki?curid=2832574" title="Pracoholik">
Pracoholik



</doc>
<doc id="2832577" url="https://pl.wikipedia.org/wiki?curid=2832577" title="Pracoholizm">
Pracoholizm

Pracoholizm (uzależnienie od pracy; ang. "workaholism") – rodzaj uzależnienia psychicznego (ang. "psychological dependence"), objawiającego się obsesyjną i wewnętrzną potrzebą ciągłego wykonywania pracy kosztem innych czynności, również rodziny, snu i odpoczynku.
Charakterystyka.
Pojęcie pracoholizmu zostało stworzone w 1971 roku przez Wayne’a Oatesa, amerykańskiego pastora i profesora psychologii religii. Podstawą pracoholizmu jest zaburzenie równowagi między pracą a innymi sferami życia, utrata kontroli nad własnym zachowaniem na skutek psychologicznego przymusu jej wykonywania.
Pracoholizm jest związany:
W 2013 polska badaczka Kamila Wojdyło rozwinęła nowe podejście do pracoholizmu, które nazwała "work craving," wskazując że sam przymus pracy nie jest wystarczający do diagnozy zjawiska. Opracowana przez nią teoria work craving wyjaśnia mechanizmy uzależnienia od pracy w kontekście czterech wymiarów, składających się na chorobliwe pożądanie pracy. Wśród nich oprócz obsesyjno-kompulsyjnego pożądania pracy znajduje się również oczekiwanie pozytywnych wzmocnień poczucia własnej wartości, oczekiwanie redukcji emocji negatywnych i symptomów „odstawienia pracy”, a także neurotyczny perfekcjonizm. Mechanizm uzależnienia od pracy został lepiej poznany dzięki badaniom nad mechanizmami regulacyjnymi work craving (2013).
Odbiór społeczny.
Praca jest podstawowym wyznacznikiem większości życiowych sukcesów człowieka, również tych związanych z życiem rodzinnym i towarzyskim. Jest więc dziedziną aktywności człowieka, która jest bardzo pożądana, dlatego pracoholizm to jedyne uzależnienie, którego ofiarom nie towarzyszy zawstydzenie. Nie próbuje się go również ukrywać czy maskować; wręcz przeciwnie, demonstrowane jest, by spotkać się z uznaniem i aprobatą społeczną. Większość obserwatorów dostrzega tylko dobre strony zapracowania – zyski finansowe, prestiż i dobrobyt materialny rodziny, interpretując je jako przejaw odpowiedzialności i troski o rodzinę.
Objawy.
Pracoholika cechuje brak umiaru, irracjonalne przywiązanie do pracy i ciągłe myślenie o niej oraz nieumiejętne korzystanie z wolnego czasu. Z czasem dni wolne od pracy powodują poczucie dyskomfortu, a chwile poświęcone na czynności niezwiązane z pracą traktowane są jako czas stracony. Pracoholizmowi mogą również towarzyszyć symptomy fizjologiczne i behawioralne, jak zmęczenie, bóle głowy, wrzody żołądka, nudności, bóle w klatce piersiowej oraz problemy ze snem i koncentracją, zmiany nastroju, a także psychozy.
Objawy pracoholizmu
Pracoholizm a stres.
Pracoholizm może być również strategią radzenia sobie ze stresem, ucieczką od problemów oraz prywatnego życia. Zaburzenie to daje złudzenie kontroli własnego życia. Praca daje możliwość kontrolowania, kiedy, jak długo i w jaki sposób się pracuje. Niestety kontrola ta jest możliwa w początkowym okresie. Gdy pracoholizm się nasili, człowiek traci kontrolę i zaczyna nad nim dominować potrzeba pracy.
Sylwetka pracoholika.
Pracoholik to osoba cierpiąca na uzależnienie od pracy. Janet Spence i Ann Robbins (1992) stworzyły pierwszą naukową definicję pracoholizmu, opisując w niej pracoholika jako osobę w wysokim stopniu zaabsorbowaną pracą, czującą zobowiązanie lub przymus pracy z powodu wewnętrznej presji i odczuwającą z niej niskie zadowolenie. Pracoholik jest osobą, która, mówiąc o sobie, skupia się głównie na tym, co robi, zamiast opisywać, jaka jest. Określa siebie przede wszystkim w odniesieniu do sukcesów zawodowych. Marylin Machlowitz (1980) stworzyła charakterystykę pracoholika, zauważając, iż mają oni wspólne cechy, np. są pełni energii, rywalizujący, mają niestabilny obraz własnego „ja”, co sprawia, że łatwo tracą pewność co do swojej wartości, przedkładają pracę nad odpoczynek. Praca pracoholika prawie zawsze przewyższa wymagania zawodowe w stosunku do niego. Uzależnienie to dotyka przeważnie przedstawicieli klasy średniej, którzy są w korzystnej sytuacji ekonomicznej i nie muszą podejmować dodatkowej, obciążającej pracy. Pracoholik to osoba ograniczona emocjonalnie, pragnąca sprawować kontrolę i władzę nad innymi, nieustannie dążąc do uzyskania aprobaty, uznania i sukcesu. Często towarzyszą jej przy tym myśli narcystyczne. Osoba uzależniona od pracy charakteryzuje się pozorną pewnością siebie, pod którą ukryte jest poczucie zagubienia, lęk przed bezradnością, zależnością i utratą akceptacji. Strach powoduje patologiczny rozwój osobowości i zakłóca funkcjonowanie psychiczne. Taka osoba jest niezwykle wymagająca nie tylko wobec siebie, ale również wobec innych, oczekuje posłuszeństwa. Jeśli coś nie idzie zgodnie z planem, pracoholik potrafi bez skrupułów karać tych, którzy zagrażają jego pozycji i władzy. Własna porażka lub błąd są niewybaczalne, blokują kolejne działania, powodują sytuację kryzysową, wpędzając pracoholika w poczucie winy i zwątpienie we własne możliwości. Koncentruje się on głównie na swoich negatywnych cechach i jest pozbawiony optymizmu. U pracoholików często występuje ciągły i bezpodstawny strach przed zwolnieniem z pracy oraz odrzuceniem. Termin „pracoholik” jest często nadużywany i źle interpretowany, uaktywniając stereotyp myślenia o takiej osobie jako solidnej, konsekwentnej, odpowiedzialnej czy wytrwałej.
Przyczyny pracoholizmu.
Badacze zjawiska łączą uzależnienie od pracy z perfekcjonizmem, dużą ambicją, nadmiarem czasu poświęcanego na pracę, niezdolnością do delegowania zadań i omnipotencją. Pod koniec XX wieku, wraz z pojawieniem się yuppie, pracoholizm stał się problemem społecznym. Wielogodzinna, ekstremalna praca, dążenie do luksusu i kariery stało się sposobem na życie i etykietą człowieka sukcesu. Coraz szybsze tempo życia wymusza podejmowanie coraz nowych wyzwań zawodowych. Wymogi rynków pracy zakładają stałe dokształcanie się i zdobywanie nowych kompetencji. Na rosnącą liczbę pracoholików na całym świecie mają wpływ takie zjawiska jak: bezrobocie, kryzys gospodarczy, praca opierająca się na wynikach i nieprzekraczalnych terminach. Ten problem społeczny jest szczególnie widoczny w krajach, których mieszkańcy ciągle aspirują do osiągnięcia wyższego statusu społeczno-ekonomicznego. Istnieje wiele hipotez widzących podstawy pracoholizmu w zaburzeniach dotyczących poczucia własnej wartości. Może ono wywodzić się z doznania biedy i problemów materialnych, jak również z doświadczania miłości warunkowej i zabierania jej, przykładowo przez rodziców, w różnych okresach rozwojowych, gdy nie spełniało się pokładanych w nas oczekiwań.
Skutki.
Pracoholizm powoduje spadek efektywności, produktywności oraz utratę spójności przedsiębiorstwa. Nieustanna praca nie pozwala na relaks, odpoczynek i zabawę, a także staje się zamiennikiem doświadczeń religijnych. Uzależnienie powoduje długofalowe negatywne konsekwencje nie tylko dla osoby, która wpadła w nałóg, ale również dla osób przez nią poniżanych, wykorzystywanych i deptanych podczas wspinania się po szczeblach kariery. Pracoholizm niesie ze sobą także wiele negatywnych konsekwencji w sferze kontaktów społecznych. Osoba dotknięta tym zaburzeniem nie potrafi mówić o niczym innym niż praca, zaniedbuje swoje hobby, zainteresowania, a często też przyjaciół i rodzinę. Pracoholizm jest jedną z głównych przyczyn rozpadu małżeństw oraz rodzin.
Badania empiryczne wskazują, że pracoholicy nie są dobrymi pracownikami i nie każdy z nich dużo pracuje. Wraz z pogłębianiem się uzależnienia następuje destrukcja osobowości i spada ich kreatywność i spontaniczność. Pracoholik pracuje dla samej pracy, a nie dla jej wyników, unika ryzyka i twórczych rozwiązań, nie akceptuje błędów i ukrywa je, jeśli się pojawią. Nie potrafi pracować w zespole, a jego obecność powoduje wiele konfliktów. Nie umie też podejmować trafnych decyzji; co więcej, dokonuje zazwyczaj złych ocen. Uzależnienie to wywołuje fikcyjne poczucie wartości, władzy oraz kontroli, czego następstwem jest utrata umiejętności panowania nad własnym życiem, rodziną i firmą.
Metody pomiaru uzależnienia od pracy.
Skala WART (Work Addiction Risk Test; Robinson i Philips, 1995).
Autorzy rozróżniają pięć głównych symptomów uzależnienia:
"Polska adaptacja, opracowana przez Kamilę Wojdyło w 2005 roku"
Możliwe sposoby leczenia pracoholizmu i przeciwdziałania mu.
Pracoholizm, mimo iż jest przez wielu uważany za „dobre” uzależnienie, przez samych uzależnionych jest wypierany. Przyznanie się do problemu oznaczałoby konieczność przyznania się do utraty kontroli nad swoim życiem. Zatem bardzo ważnym czynnikiem w leczeniu tego zaburzenia jest rozwijanie samoświadomości pracoholików.
Racjonalno-emotywna psychoterapia pracoholików (REBT).
Terapia poznawczo-behawioralna ma na celu zmianę nieracjonalnych przekonań pacjenta względem siebie na bardziej pozytywne, racjonalne, produktywne. Jednym z nich wśród pracoholików może być przekonanie, iż o wartości człowieka świadczą jego wyniki w pracy, czyli „muszę być lepszy od innych”.
Proces pomocy terapeutycznej w leczeniu pracoholizmu:
Pozostałe informacje.
Karoshi to zjawisko nagłej śmierci w wyniku przepracowania i stresu. Wywodzi się z publikacji grupy lekarzy pod takim właśnie tytułem. Pierwszy przypadek odnotowano w 1969 roku w Japonii (zawał 29-letniego pracownika). Karoshi nie jest samodzielną jednostką chorobową, określa ona przypadki zgonów w wyniku zaburzeń krążeniowo-sercowych u osób przeciążonych pracą i narażonych na silny stres. Głównymi czynnikami stresogennymi są nadmierne wymagania, niski stopień kontroli własnej pracy oraz brak wsparcia społecznego. Karoshi odnosi się głównie do japońskich ludzi sukcesu, pracujących 60–70 godzin tygodniowo.
Karo-jisatsu to samobójstwo z przepracowania. Wśród społeczności japońskiej śmierć z przepracowania kojarzona jest z sukcesem. Posiadanie w rodzinie członka, który popełnił karo-jisatsu lub stał się ofiarą karoshi, jest powodem do dumy.
Takie nastawienie do śmierci z przepracowania wynika z podejścia japończyków do wykonywania swoich obowiązków. Podobne zachowanie pojawiało się w starożytnej Japonii wśród wojowników, kiedy to śmierć podczas walki była honorem, podobnie jak zwycięstwo.

</doc>
<doc id="2832582" url="https://pl.wikipedia.org/wiki?curid=2832582" title="Kabah">
Kabah



</doc>
<doc id="2832585" url="https://pl.wikipedia.org/wiki?curid=2832585" title="Hwaŏm chong">
Hwaŏm chong



</doc>
<doc id="2832587" url="https://pl.wikipedia.org/wiki?curid=2832587" title="Hamhŏ Tukt'ŏng">
Hamhŏ Tukt'ŏng



</doc>
<doc id="2832588" url="https://pl.wikipedia.org/wiki?curid=2832588" title="Planxty">
Planxty

Planxty – irlandzka grupa muzyczna założona w 1970 roku przez Christy'ego Moore’a, Dónala Lunny'ego, Liama O’Flynna i Andy’ego Irvine’a. 
Historia.
Zespół zdobył popularność w 1972 dzięki płycie wydanej przez Christy'ego Moore’a "Prosperous". W tym samym czasie członkowie zespołu, grając na płycie jako goście, zdecydowali się na współpracę. Rok później zespół wydał już swój pierwszy wspólny album "Planxty".
Grupa przerwała swoją aktywność w 1975 po czym wznowiła w 1978. Rozpad grupy miał miejsce w 1983 po czym dopiero w 2004 roku zespół zebrał się ponownie dając kilkanaście koncertów oraz wydając album "Planxty 2004", będący zbiorem ich koncertowych utworów.

</doc>
<doc id="2832593" url="https://pl.wikipedia.org/wiki?curid=2832593" title="Chinghyo Chŏlchung">
Chinghyo Chŏlchung



</doc>
<doc id="2832595" url="https://pl.wikipedia.org/wiki?curid=2832595" title="Hyŏnuk">
Hyŏnuk



</doc>
<doc id="2832602" url="https://pl.wikipedia.org/wiki?curid=2832602" title="Aleksey Voyevoda">
Aleksey Voyevoda



</doc>
<doc id="2832603" url="https://pl.wikipedia.org/wiki?curid=2832603" title="Maksymilian Rogalski">
Maksymilian Rogalski

Maksymilian Rogalski (ur. 24 czerwca 1983 w Częstochowie) – polski piłkarz, występujący na pozycji pomocnika.
Życiorys.
Rogalski rozpoczynał karierę w barwach Rakowa Częstochowa, grającego na czwartym poziomie rozgrywek. W sezonie 2004/2005 wywalczył wraz z klubem awans do III ligi. Oprócz tego studiował dziennie na Politechnice Częstochowskiej. W 2008 roku piłkarz przeszedł do Wisły Płock, gdzie wystąpił w 13 meczach zdobywając jednego gola, po czym został zesłany do rezerw płockiego klubu. Po tym Rogalski szybko powrócił do Rakowa na zasadzie wypożyczenia. Ogółem w Rakowie wystąpił w 212 meczach zdobywając 52 gole.
W 2009 roku do Pogoni Szczecin zawodnika ściągnął jej ówczesny trener, Piotr Mandrysz. Już w swoim pierwszym sezonie w szczecińskim klubie Rogalski dotarł do finału Pucharu Polski, gdzie Pogoń uległa Jagiellonii Białystok. Po trzech latach występów w I lidze świętował awans szczecinian do Ekstraklasy, gdzie występował przez kolejne trzy lata.
W czerwcu 2015 roku piłkarz wystawiony przez Pogoń na listę transferową, w związku z czym Rogalski odszedł do Wisły Płock, z którą w sezonie 2015/2016 awansował do Ekstraklasy. Oficjalnie pożegnany 13 maja 2018 w ligowym meczu przeciwko Koronie Kielce (4:1), odszedł z klubu po sezonie 2018/2019.
Po zakończeniu kariery piłkarskiej, uzyskał licencję trenerską UEFA A. W 2018 został koordynatorem Akademii Pogoń Szczecin, drużyn Pogoni od U14 do rezerw, projektu Pogoń Future oraz treningu pozycyjnego w Akademii Pogoń Szczecin. 18 stycznia 2019 został włączony do sztabu reprezentacji Polski U-20, prowadzonej przez Jacka Magierę.

</doc>
<doc id="2832605" url="https://pl.wikipedia.org/wiki?curid=2832605" title="Carvin Nkanata">
Carvin Nkanata

Carvin Nkanata (ur. 6 maja 1991) – kenijski lekkoatleta, sprinter.
W 2014 został brązowym medalistą w biegu na 200 metrów podczas mistrzostw Afryki w Marrakeszu. 

</doc>
<doc id="2832608" url="https://pl.wikipedia.org/wiki?curid=2832608" title="Rozwój ponad standard (album)">
Rozwój ponad standard (album)

Rozwój Ponad Standard – kompilacja 21 utworów podsumowujących pierwsze dwa lata działalności wydawniczej Rycha Peji. Wydawnictwo obejmuje utwory pochodzące z albumów sztandarowych wykonawców wytwórni RPS: Kobry (również z Bezczelem), Gandziora, Buczera, Śliwy, Vixena, Viruza, Kroolika Underwood oraz HZOP, w których nierzadko udziela się sam Peja, który na okoliczność działalności solowej i wydawniczej sygnuje swoje ruchy logiem RPS Enterteyment.
Lista utworów.
Opracowano na podstawie materiału źródłowego.

</doc>
<doc id="2832609" url="https://pl.wikipedia.org/wiki?curid=2832609" title="Włodzimierz Jan Zakrzewski">
Włodzimierz Jan Zakrzewski

Włodzimierz Jan Zakrzewski (ur. 22 listopada w 1946 roku w Łodzi) – polski artysta, malarz, rysownik, syn Włodzimierza Zakrzewskiego. W latach 1964-1970 studiował malarstwo na Wydziale Malarstwa i Grafiki ASP w Warszawie. Dyplom obronił w 1970 roku w pracowni Krystyny Łady-Studnickiej. Eksponował prace w galeriach i muzeach Europy i USA.
W latach 1981-2000 mieszkał i pracował w USA. Obecnie mieszka i pracuje w Warszawie.
Prace w zbiorach.
Muzeum Narodowe w Warszawie, Muzeum Sztuki w Łodzi, Stedelijk Museum w Amsterdamie, Museum Bochum w Bochum, Galeria Zachęta w Warszawie, Galeria Foksal w Warszawie, Centrum Sztuki Współczesnej Zamek Ujazdowski w Warszawie, Centrum Sztuki Współczesnej „Znaki Czasu” w Toruniu, Muzeum Górnośląskie w Bytomiu, Muzeum Narodowego w Poznaniu, Brooklyn Museum w Nowy Jorku, Haags Gemeentemuseum w Hadze, De Pont Foundation w Tilburgu.

</doc>
<doc id="2832610" url="https://pl.wikipedia.org/wiki?curid=2832610" title="Iordache">
Iordache



</doc>
<doc id="2832611" url="https://pl.wikipedia.org/wiki?curid=2832611" title="Matthaei">
Matthaei



</doc>
<doc id="2832612" url="https://pl.wikipedia.org/wiki?curid=2832612" title="Wolf WR2">
Wolf WR2

Wolf WR2 – samochód Formuły 1 zaprojektowany na sezon 1977 zespołu Wolf. Kierowcą bolidu był zawodnik z Republiki Południowej Afryki – Jody Scheckter.

</doc>
<doc id="2832613" url="https://pl.wikipedia.org/wiki?curid=2832613" title="Superpuchar Irlandii Północnej w piłce nożnej">
Superpuchar Irlandii Północnej w piłce nożnej

Superpuchar Irlandii Północnej w piłce nożnej () – trofeum przyznawane zwycięskiej drużynie meczu rozgrywanego pomiędzy aktualnym Mistrzem Irlandii Północnej oraz zdobywcą Pucharu Irlandii Północnej w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje finalista Pucharu).
Historia.
W sezonie 1992 odbył się pierwszy oficjalny mecz o Superpuchar Irlandii Północnej. Pierwszy pojedynek rozegrano 8 sierpnia 1992 roku. W tym meczu Glentoran F.C. zremisował 1:1 z Glenavon F.C. Obie drużyny otrzymali wspólny Superpuchar. Pierwsze trzy oraz ostatni mecze odbyły się na Windsor Park w Belfaście. Mecz prowadzono tylko wtedy, gdy znajdował się chętny sponsor. W latach 1992-1994 była nim firma McEwan's Lager, a w 1998-2000 Wilkinson Sword. W 2001 roku został zamieniony na Irish League Cup. Po dłuższej przerwie w 2014 turniej został odrodzony.
Format.
Mecz o Superpuchar Irlandii Północnej rozgrywany jest przed rozpoczęciem każdego sezonu. W pierwszych dwóch edycjach w przypadku remisu po upływie regulaminowego czasu gry obu zespołom wręczano wspólny Puchar. Począwszy od edycji 2014 w przypadku remisu po upływie regulaminowego czasu gry przeprowadzana jest seria rzutów karnych. 
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Irlandii Północnej na podium oficjalnie stawało w sumie 9 drużyn. Liderem klasyfikacji jest Linfield F.C., który zdobył trofeum 4 razy.
Stan na 31.05.2022. 
Uwaga:
W nawiasach podano liczbę i lata zwycięstw wspólnych (oznaczono *)
Klasyfikacja według miast.
Stan na 31.05.2022.

</doc>
<doc id="2832614" url="https://pl.wikipedia.org/wiki?curid=2832614" title="Korponaj">
Korponaj



</doc>
<doc id="2832617" url="https://pl.wikipedia.org/wiki?curid=2832617" title="Yogongsŏnsa Tosŏn">
Yogongsŏnsa Tosŏn



</doc>
<doc id="2832618" url="https://pl.wikipedia.org/wiki?curid=2832618" title="Fundacja Rozwoju Sportu w Lublinie">
Fundacja Rozwoju Sportu w Lublinie

Fundacja Rozwoju Sportu w Lublinie – lubelska organizacja pozarządowa, zarejestrowana w Krajowym Rejestrze Sądowym pod numerem 000378048. Została powołana 24 stycznia 2011 roku z inicjatywy Prezydenta Miasta Lublin dra Krzysztofa Żuka przy współudziale dwóch spółek miejskich: Lubelskiego Przedsiębiorstwa Energetyki Cieplnej Sp. z o.o. oraz Miejskiego Przedsiębiorstwa Wodociągów i Kanalizacji w Lublinie Sp. z o.o.
Głównym celem jaki został przed nią postawiony to działanie na rzecz upowszechniania kultury fizycznej oraz wspomaganie rozwoju sportu na Lubelszczyźnie. Zadania te realizowane są poprzez animowanie, organizowanie i finansowanie przedsięwzięć oraz inicjatyw związanych ze sportem i szeroko rozumianą promocją kultury fizycznej na Lubelszczyźnie.
Aktualnie funkcję Prezesa Zarządu Fundacji sprawuje Marcin Bielski.

</doc>
<doc id="2832621" url="https://pl.wikipedia.org/wiki?curid=2832621" title="Podlesie (rejon złoczowski)">
Podlesie (rejon złoczowski)

Podlesie (ukr. Підлисся, "Pidłyssia") – wieś w obwodzie lwowskim, w rejonie złoczowskim na Ukrainie.
Wieś – miejsce urodzenia słynnego pisarza ukraińskiego Markijana Szaszkewycza. Jego życiu i pracy poświęcone jest lokalne muzeum. Obok muzeum znajduje się również brązowe popiersie M. Szaszkewycza, autorstwa rzeźbiarza Dmytra Krwawycza z 1962 r. Imię pisarza nosi również szkoła średnia w Białym Kamieniu.
Położenie.
Na podstawie "Słownika geograficznego Królestwa Polskiego i innych krajów słowiańskich" Podlesie to "wieś w powiecie złoczowskim, położona na południe od Ożydowa, 19 km na północny-zachód od sądu powiatowego Złoczowie, 4 km na północ od urzędu pocztowego w Białym Kamieniu, 9 km na południowy zachód od Oleska".

</doc>
<doc id="2832622" url="https://pl.wikipedia.org/wiki?curid=2832622" title="Dymitr (Sziolaszwili)">
Dymitr (Sziolaszwili)

Dymitr, imię świeckie Dawid Sziolaszwili (ur. 16 lutego 1961 w Mcchecie) – gruziński biskup prawosławny.
Życiorys.
Ukończył seminarium duchowne w Mcchecie, a następnie Moskiewską Akademię Duchowną, w której uzyskał w 1986 tytuł kandydata nauk teologicznych – dysertację końcową poświęcił wczesnej historii Gruzińskiego Kościoła Prawosławnego. Święcenia diakońskie przyjął jeszcze jako student, w 1985, rok później został kapłanem. Służył w cerkwi św. Mikołaja w Batuni, następnie w Kachetii. W latach 1987–1988 wykładał liturgikę w Akademii Duchownej w Tbilisi. W 1989 otrzymał godność protoprezbitera i rozpoczął służbę duszpasterską w soborze Narodzenia Matki Bożej w Batumi. W Adżarii z powodzeniem prowadził działalność misyjną wśród miejscowej ludności muzułmańskiej i wśród ateistów. Był pierwszym rektorem gimnazjum św. Andrzeja w Hulo – pierwszej religijnej szkoły średniej w ZSRR otwartej w 1991. Od 1993 kierował, także jako rektor, seminarium duchownym św. Jana Teologa w Batumi.
W 1996 złożył wieczyste śluby mnisze, przyjmując imię Dymitr. W tym samym roku został podniesiony do godności archimandryty i nominowany na biskupa batumskiego. Jego chirotonia biskupia odbyła się w tym samym roku, siedem lat później otrzymał godność arcybiskupią, zaś w 2007 – godność metropolity. Od 2009 w jego jurysdykcji pozostają także etnicznie gruzińskie parafie prawosławne w Ameryce Północnej.

</doc>
<doc id="2832625" url="https://pl.wikipedia.org/wiki?curid=2832625" title="Jagodne (gmina Łuków)">
Jagodne (gmina Łuków)

Jagodne – nieistniejąca już wieś na terenie obecnej gminy Łuków, a dawnej gminy Dąbie, w powiecie łukowskim, w województwie lubelskim. Wieś położona była pośród Lasów Łukowskich, wzdłuż drogi Domanice – Żdżary, około 5,8 km na południe od Domanic. Wieś należała do parafii w Domanicach.
Jagodne jest w zestawieniu PRNG jako "inny obiekt fizjograficzny".
W rejestrze poborów z miast i wsi królewskich województwa lubelskiego z 1580 odnotowano, iż od wsi Jagodne oraz Ługowa Wola odprowadzono pobór z 4 włók.
Wieś królewska w dzierżawie gręzowskiej w ziemi łukowskiej województwa lubelskiego w 1786 roku. W 1827 we wsi znajdowało się 22 domy.
W 1888 we wsi znajdowało się 40 gospodarstw, kuźnia, szkółka, opuszczona karczma oraz dwie gajówki (na północnym i południowym krańcu).
W 1916 w Jagodnem została założona publiczna szkoła powszechna, nie miała jednak siedziby – co roku lekcje były prowadzone w innej chałupie wiejskiej. W 1924 z inicjatywy nauczyciela Juliana Jerzyka powołany został komitet budowy szkoły. Dzięki opodatkowaniu mieszkańców oraz przy nakładzie ich własnej pracy, a także finansowaniu ze środków udzielonych przez Spółdzielnię Budowy Szkół Powszechnych w Łukowie oraz Wydział Powiatowy Sejmiku w Łukowie do roku 1928 powstał nowy budynek szkoły.
Podczas kampanii wrześniowej 14 września 1939 na skraju lasu pod Jagodnem i Warkoczem kompanie 6 i 8 1 pp Leg. z 1 DP Leg. stoczyły przegraną potyczkę z wojskami niemieckimi, w wyniku której zmuszone zostały do wycofania się na południe powiatu.
W trakcie okupacji, w wyniku donosów, Gestapo dokonało 23 lipca 1942 aresztowania 6 mieszkańców (straconych następnie w Łukowie), a 11 stycznia 1943 pacyfikacji wsi, w wyniku której na miejscu zabito 7 osób.
1 sierpnia 1953 roku mieszkańcy wsi zostali wysiedleni na tereny ówczesnego województwa olsztyńskiego. Obecnie na gruntach dawnego Jagodnego mieści się poligon akademicki Lotniczej Akademii Wojskowej w Dęblinie.

</doc>
<doc id="2832626" url="https://pl.wikipedia.org/wiki?curid=2832626" title="Tuńczyk (singel Doroty Miśkiewicz)">
Tuńczyk (singel Doroty Miśkiewicz)

Tuńczyk – trzeci singel Doroty Miśkiewicz z albumu "Ale". Do jego promocji ilustracje wykonała artystka Małgorzata Herba.
Tekst.
Piosenka ma charakter żartobliwy. Opowiada o kobiecie obserwowanej przez mężczyznę. Dama spożywa, wręcz "wchłania" wykwintne dania (jak sushi maki z tuńczyka w sosie teriyaki), a przy tym nie tyje. Je nie spiesząc się, ale zupełnie oddaje się jedzeniu. Mężczyzna dochodzi do wniosku, że ta kobieta jest zbyt kosztowna, nic też może nie zostać dla niego na talerzu. Utwór choć jest napisany w formie dowcipu, traktuje o pasji do życia, nawiązuje do starożytnego powiedzenia "carpe diem". Taka postawa jednak może wiązać się z niezrozumieniem przez inne osoby.

</doc>
<doc id="2832627" url="https://pl.wikipedia.org/wiki?curid=2832627" title="Elżbieta Kalinowska">
Elżbieta Kalinowska

Elżbieta Kalinowska-Motkowicz (ur. w 1945 w Orzechowcach k. Przemyśla) – polska artystka, zajmuje się malarstwem, rysunkiem i instalacją. W latach 1969-1974 studiowała na Wydziale Malarstwa ASP w Krakowie. Dyplom uzyskała w 1974 roku w pracowni Jonasza Sterna.
Autorka Spotkania Artystów i Krytyków Sztuki w Koszalinie w 1989 roku, które odbyło się pod hasłem "Sztuka jako gest prywatny" oraz Ogólnopolskich Spotkań Artystów w Krasiczynie w latach 1993 i 1994.
Wykłada Rysunek w Instytucie Wzornictwa Politechniki Koszalińskiej.

</doc>
<doc id="2832628" url="https://pl.wikipedia.org/wiki?curid=2832628" title="Jerzy z Trapezuntu">
Jerzy z Trapezuntu

Jerzy z Trapezuntu także Jerzy z Trebizondy (ur. 1395 w Kandii, zm. 1484 w Rzymie) – filozof, teolog, filolog i humanista bizantyński.
Życiorys.
Jerzy urodził się w 1395 roku w Kandii na Krecie. Jego przodkowie pochodzili z Trapezuntu, stąd przydomek. Około 1412 roku przybył do Włoch. W Wenecji, Padwie i Vicenzie nauczał greki i kopiował greckie kodeksy. Obracał się wśród włoskich i greckich humanistów F. Barbara, F. Filelfa, Guarina z Werony, Ambrożego Traversari. Około 1425 roku przeszedł na katolicyzm. W 1434 roku napisał podręcznik retoryki ("Rethoricum libri quinque", wyd. w Wenecji 1472), na którym potem oparł się Filip Kallimach. Od 1437 roku pełnił funkcję tłumacza w kurii rzymskiej podczas rozmów nad unią Kościołów greckiego i rzymskiego. W trakcie obrad soborowych we Florencji, wraz z Teodorem Gazą i Jerzym Scholarem ostro zaatakował Jerzego Gemista-Pletona. Wykładał poezję i literaturę grecką we Florencji. W 1444 roku został sekretarzem apostolskim w Rzymie i podjął wykłady na uniwersytecie Sapienza.
Twórczość.
Jerzy przetłumaczył "Contra Eunomium" Bazylego Wielkiego i "Parmenidesa" Platona, czym zyskał wielkie uznanie wśród współczesnych. Kolejne przekłady: "Preparatio evangelica" Euzebiusza z Cezarei, "Problemata" Pseudo-Arystotelesa, "Almagest" Ptolemeusza, "Homilie" Jana Chryzostoma i "Prawa" Platona spotkały się z ostrą krytyką papieża Mikołaja V i kardynała Bessariona. W kolejnych latach chcąc odzyskać nadszarpnięty autorytet uczonego i korzystając z proarystetelesowskiego stanowiska Mikołaja V, napisał "Comparationes philosopharum Aristotelis et Platonis" (wyd. w Wenecji 1523), atakujące Platona i ówczesnych platoników, zwłaszcza Gemista-Pletona i wskazujące na platonizm jako na źródło epikureizmu, orygenizmu i arianizmu. W swoim dziele Jerzy próbował uzgodnić arystotelizm z chrześcijaństwem, wskazywał na niego jako na prekursora prawdy o Trójcy Świętej i godnego włączenia w poczet świętych chrześcijańskich. Polemiki zapoczątkowane przez Jerzego doprowadziły do powstania nowożytnego arystotelizmu chrześcijańskiego, będącego rodzajem ideologii jednoczącej grecko-łaciński świat przed niebezpieczeństwem islamu.

</doc>
<doc id="2832629" url="https://pl.wikipedia.org/wiki?curid=2832629" title="Bertram McLean">
Bertram McLean

Bertram "Ranchie" McLean (ur. 1946 w Kingston, zm. 14 listopada 2012 tamże) – jamajski gitarzysta, basista i klawiszowiec, znany przede wszystkim jako członek zespołu The Revolutionaries oraz muzyk sesyjny mający udział w wielu klasycznych nagraniach reggae; wraz ze Sly'em Dunbarem współzałożyciel labelu Taxi Records w roku 1974.
Urodził się i dorastał w stolicy Jamajki, w dzielnicy Olympic Gardens. Karierę rozpoczął jako gitarzysta w grupie Skin, Flesh &amp; Bones, z którą regularnie grywał w klubie Tit For Tat przy Red Hills Road. Jego partnerami w zespole byli m.in. basista Lloyd Parks, perkusista Sly Dunbar oraz klawiszowiec Ansel Collins. W roku 1975 został wraz z nimi zaproszony przez znanego producenta Josepha "Jo Jo" Hoo Kima do formacji The Revolutionaries, mającej wesprzeć prowadzone przez niego wspólnie z bratem studio nagraniowe Channel One. W roku 1977 nakładem labelu High Note ukazał się jego własny singel pt. "Toy". Nagrywał także dla Studia One Clementa "Sir Coxsone'a" Dodda.
Po opuszczeniu The Revolutionaries pracował głównie jako muzyk sesyjny, współpracując m.in. z Burning Spearem, Don Carlosem, Gregorym Isaacsem, I-Royem, Jimmym Cliffem, Mikey Dreadem, Sonią Pottinger, U-Royem, zespołami Black Uhuru, Culture, The Meditations, The Mighty Diamonds, Toots and The Maytals, Twinkle Brothers oraz sekcją rytmiczną Sly &amp; Robbie.
Karierę McLeana przerwał udar mózgu w roku 1998, po którym nie odzyskał już pełnej sprawności. W roku 2010 przeszedł operację raka prostaty. Leczył się w szpitalu University of the West Indies Hospital w Monie. Zmarł po długiej chorobie 14 listopada 2012 roku w Szpitalu Publicznym w Kingston. Pozostawił żonę i ośmioro dzieci.

</doc>
<doc id="2832630" url="https://pl.wikipedia.org/wiki?curid=2832630" title="Zespół Löfflera">
Zespół Löfflera

Zespół Löfflera (Loefflera) – eozynofilowe zapalenie płuc. Występuje w przebiegu glistnicy, węgorczycy, trichuriozy, ankylostomozy, wyjątkowo w zespole larwy skórnej wędrującej.
W różnicowaniu należy brać pod uwagę zapalenie płuc, gruźlicę, grzybicę. Nie ma leczenia swoistego, przy nasileniu objawów pewne znaczenie ma leczenie kortykosteroidami. Wykrycie pasożytów wymaga odpowiedniego leczenia.

</doc>
<doc id="2832631" url="https://pl.wikipedia.org/wiki?curid=2832631" title="Ritter">
Ritter

Osoby noszące nazwisko Ritter:
Zobacz też:

</doc>
<doc id="2832632" url="https://pl.wikipedia.org/wiki?curid=2832632" title="Ranchie McLean">
Ranchie McLean



</doc>
<doc id="2832634" url="https://pl.wikipedia.org/wiki?curid=2832634" title="Zafirow">
Zafirow

Osoby noszące nazwisko Zafirow:

</doc>
<doc id="2832635" url="https://pl.wikipedia.org/wiki?curid=2832635" title="Stifter">
Stifter



</doc>
<doc id="2832637" url="https://pl.wikipedia.org/wiki?curid=2832637" title="Café Procope">
Café Procope

Café Procope – kawiarnia położona przy rue de l’Ancienne Comédie 13, w Saint-Germain-des-Prés w 6. dzielnicy Paryża. Jest to zarówno najstarsza, jak i najdłużej działająca kawiarnia w Paryżu. Została założona w 1686 przez Sycylijczyka Francesca Procopia dei Coltellego.
W XVIII wieku kawiarnia stała się miejscem spotkań paryskiej inteligencji; bywali tu encyklopedyści jak Jean-Jacques Rousseau czy Voltaire, który potrafił wypić dziennie 40 filiżanek kawy mieszanej z czekoladą. Później kawiarnia służyła za miejsce spotkań przywódców rewolucji Maximiliena de Robespierre’a, Georges’a Dantona oraz Jean-Paula Marata. Z kolei w XIX wieku można tu było spotkać Ferenca Liszta, Fryderyka Chopina i George Sand.
Obecnie kawiarnia nawiązuje do swojego XVIII-wiecznego wystroju.

</doc>
<doc id="2832638" url="https://pl.wikipedia.org/wiki?curid=2832638" title="Zakomarze">
Zakomarze

Zakomarze (ukr. Закомар'я) – wieś w obwodzie lwowskim, w rejonie buskim na Ukrainie.
Znajduje się tu przystanek kolejowy Zakomarze, położony na linii Lwów – Zdołbunów.
Położenie.
Na podstawie Słownika geograficznego Królestwa Polskiego i innych krajów słowiańskich to: "wieś w powiecie złoczowskim, położona na południowy-zachód od Ożydowa, 21 km na północny-zachód od sądu powiatowego Złoczowie, 8 km na północny zachód od urzędu pocztowego w Białym Kamieniu, 12 km na zachód od Oleska".

</doc>
<doc id="2832640" url="https://pl.wikipedia.org/wiki?curid=2832640" title="Superpuchar Norwegii w piłce nożnej">
Superpuchar Norwegii w piłce nożnej

Superpuchar Norwegii w piłce nożnej () – trofeum przyznawane zwycięskiej drużynie meczu rozgrywanego pomiędzy aktualnym Mistrzem Norwegii oraz zdobywcą Pucharu Norwegii w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje wicemistrz).
Historia.
W sezonie 2009 odbył się pierwszy oficjalny mecz o Superpuchar Norwegii, nazwany "Superfinalen". Pierwszy pojedynek rozegrano 8 marca 2009 roku. W tym meczu Stabæk Fotball pokonał 3:1 Vålerenga Fotball. Przed sezonem 2011 NFF i Norsk Toppfotball oświadczyły, że Superpuchar nie zostanie rozegrany, stwierdzając, że rozgrywki nie są interesujące ani ze sportowego, ani komercyjnego punktu widzenia. Jednak dwie niedoszłe drużyny, zwycięzca ligi Rosenborg BK i zdobywca pucharu Strømsgodset IF, mogły rozegrać mecz towarzyski przed sezonem, chociaż nie byłby to traktowany jako oficjalny mecz.
W 2016 roku, po tym, jak Discovery Communications i TVNorge nabyły prawa do Eliteserien, podjęto nową próbę zorganizowania Superpucharu rozpoczynającego się w 2017 roku pod nazwą UNICEF "Mesterfinalen". Wszystkie dotychczasowe mecze odbyły się na stadionie domowym mistrza lub zdobywcy Pucharu kraju.
Edycja 2019 miała zostać rozegrana pomiędzy Rosenborg BK i Molde FK na Ullevaal Stadion w Oslo. Rosenborg zakwalifikował się jako zwycięzca Eliteserien 2018, gdzie zajął 5 punktów przewagi nad Molde. Molde zakwalifikował się jako wicemistrz Eliteserien, ponieważ Rosenborg wygrał również Puchar Norwegii 2018, ale z powodu ekstremalnych warunków pogodowych mecze zostały odwołane 2 dni przed planowaną kolejką.
W 2020 roku Superpuchar Norwegii ponownie nie został rozegrany, tym razem z powodu pandemii COVID-19.
Format.
Mecz o Superpuchar Norwegii rozgrywany jest przed rozpoczęciem każdego sezonu. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Norwegii na podium oficjalnie stawało w sumie 6 drużyn. Liderem klasyfikacji jest Rosenborg BK, który zdobył trofeum 3 razy.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="2832641" url="https://pl.wikipedia.org/wiki?curid=2832641" title="Ablewicz">
Ablewicz



</doc>
<doc id="2832642" url="https://pl.wikipedia.org/wiki?curid=2832642" title="Mnich (staw)">
Mnich (staw)

Mnich – staw zlokalizowany w gminie Czempiń, pomiędzy Starym Gołębinem, Gorzycami i Gorzyczkami.
Staw znajduje się w centrum śródpolnego zagłębienia, na bezimiennym, prawym dopływie Olszynki. Dostęp wyłącznie drogami polnymi. 

</doc>
<doc id="2832643" url="https://pl.wikipedia.org/wiki?curid=2832643" title="Luke Shaw">
Luke Shaw

Luke Paul Hoare Shaw (ur. 12 lipca 1995 w Kingston upon Thames) – angielski piłkarz grający na pozycji obrońcy w Manchesterze United oraz w reprezentacji Anglii. Wicemistrz Europy z 2021 roku. Uczestnik mistrzostw świata 2014 i 2022.
Kariera klubowa.
Southampton.
Shaw jest wychowankiem akademii Southampton. Od najmłodszych lat Anglik jest fanem londyńskiej Chelsea. Jego zakupem interesowały się drużyny z Premier League – Arsenal, Chelsea i Manchester City, jednak ówczesny trener Nigel Adkins zadeklarował, że Shaw nie jest na sprzedaż. W pierwszym zespole zadebiutował 28 stycznia 2012 roku w meczu FA Cup z Millwall. Latem 2012 roku na stałe został przeniesiony do pierwszej kadry. Pierwszy mecz od pierwszych minut zagrał 28 sierpnia 2012 roku w wygranym meczu ze Stevenage (4-1) w Pucharze Ligi.
5 listopada 2012 roku zadebiutował w Premier League z West Bromwich Albion. Swój pierwszy seniorski sezon zakończył z 28 występami dla Southampton, wliczając 25 występy w Premier League. 12 lipca 2013 roku, w dniu swoich 18. urodzin podpisał nowy 5-letni kontrakt z drużyną "Świętych".
Manchester United.
27 czerwca 2014 przeszedł do Manchesteru United za 27 milionów funtów. Oficjalnie w barwach Czerwonych Diabłów zadebiutował 27 września 2014 roku w wygranym 2:1 meczu przeciwko West Ham United, rozgrywając całe 90 minut spotkania. Pierwszy sezon w barwach Man Utd nie należał do zbytnio udanych, bowiem Anglik przeplatał dobre mecze kontuzjami.
Kampanię 2015/16 rozpoczął idealnie, występując w każdym z pięciu pierwszych meczów ligowych i notując najlepsze noty. Niestety idyllę przerwał koszmar. 15 września 2015 roku Shaw doznał otwartego złamania nogi w meczu Manchesteru United z PSV Eindhoven po nieudanym wślizgu Héctora Moreno. Do gry powrócił dopiero w następnym sezonie.
Swoją pierwszą bramkę w karierze strzelił 10 sierpnia 2018 roku w wygranym 2:1 meczu przeciwko Leicester City.
Kariera reprezentacyjna.
Shaw reprezentował młodzieżowe drużyny reprezentacji Anglii do lat 16 i 17. W kadrze U-21 zadebiutował 5 września 2013 roku, w eliminacjach mistrzostw Europy do lat 21, przeciwko drużynie Mołdawii.
5 marca 2014 roku zadebiutował w seniorskiej kadrze reprezentacji Anglii, w meczu towarzyskim z reprezentacją Danii, zmieniając w przerwie Ashleya Cole'a.

</doc>
<doc id="2832644" url="https://pl.wikipedia.org/wiki?curid=2832644" title="Alfred Wielopolski">
Alfred Wielopolski

Alfred Feliks Wielopolski (ur. 19 października 1905 w Chrobrzu, zm. 24 maja 1996 w Szczecinie) – polski historyk prawa i gospodarki, prof. zwycz. Politechniki Szczecińskiej, specjalista w dziedzinie nauk politycznych i ekonomicznych. 
Życiorys.
Pochodził z magnackiego rodu Wielopolskich h. Starykoń. Urodził się 19 października 1905 roku w Chrobrzu, w rodzinie Aleksandra Erwina (1875–1937) i Zofii z hr. Broel-Platerów (1879–1926). W 1923 roku ukończył Gimnazjum im. św. Stanisława Kostki w Warszawie i zdał egzamin maturalny. Przez 4 lata studiował prawo na Uniwersytecie Warszawskim. Następnie w Montpellier we Francji odbył kurs przygotowawczy do studiów medycznych. W roku 1927 uzyskał magisterium w dziedzinie prawa na Uniwersytecie Warszawskim. W latach 1928–1929 odbył służbę wojskową w Szkole Podchorążych Rezerwy we Włodzimierzu Wołyńskim oraz w 10. Dywizjonie Artylerii Konnej w Jarosławiu. Po zakończeniu służby wojskowej uzupełniał swe wykształcenie na Wydziale Ekonomii i Nauk Politycznych Uniwersytetu we Fryburgu, gdzie w 1931 roku otrzymał stopień doktora nauk politycznych i ekonomicznych na podstawie pracy nt. emigracji Polaków do Ameryki Południowej (zob. np. Polonia urugwajska, Polonia i Polacy w Argentynie, Polonia w Peru). 
Po doktoracie wrócił do Polski. Był początkowo, w latach 1932–1933, starostą wieluńskim. W latach 1934–1937 pracował w Kancelarii Cywilnej Prezydenta RP, Ignacego Mościckiego, a następnie został zatrudniony w Biurze Senatu RP. Niedługo przed wybuchem wojny, w roku 1939, został dyrektorem tego Biura. 
Bezpośrednio po zakończeniu wojny pracował jako asystent-wolontariusz w Katedrze Ekonomii Rolnej Uniwersytetu Jagiellońskiego oraz pełnił funkcję sekretarza naukowego Instytutu Bałtyckiego. W końcu roku 1946 został kuratorem Biblioteki Akademii Handlowej w Poznaniu i włączył się do organizacji Akademii Handlowej w Szczecinie, w której wykładał prawo skarbowe i historię gospodarczą. 
W latach 1951–1956, w związku z represjami okresu stalinowskiego, otrzymał zakaz pracy dydaktycznej. Został zatrudniony w Wojewódzkim Archiwum Państwowym w Szczecinie. Powrót do pracy akademickiej umożliwił mu „polski październik” roku 1956. Akademia Handlowa była już wówczas przekształcona w jeden z wydziałów Politechniki Szczecińskiej (PS). Alfred Wielopolski otrzymał w PS stanowisko profesora nadzwyczajnego w roku 1959 i tytuł profesora w roku 1968. Pełnił funkcję kierownika Katedry Historii Gospodarczej oraz Zakładu Historii Gospodarczej i Doktryn Ekonomicznych. Na emeryturę odszedł w roku 1976. 
Był współorganizatorem i aktywnym członkiem Szczecińskiego Towarzystwa Naukowego, Instytutu Zachodniopomorskiego i Szczecińskiego Oddziału Polskiego Towarzystwa Historycznego. Współpracował z Uniwersytetem Szczecińskim jako konsultant naukowy w zakresie nauk humanistycznych i ekonomicznych. W roku 2016 Naczelna Dyrekcja Archiwów Państwowych opublikowała wspomnienia Alfreda Wielopolskiego pt. "Z herbem po służbach", .
Ożenił się 21 września 1935 roku z Marią Salomeą Woytkowską h. Lubicz (1916–2007). Mieli czworo dzieci: Jana Marcina (ur. 1936), Zofię Salomeę (ur. 1938), Agnieszkę Marię (ur. 1941) i Andrzeja (ur. 1945). Żona odeszła od niego w 1951, a w 1962 przeprowadzili formalny rozwód.
Zmarł w Szczecinie w roku 1996. Został pochowany na szczecińskim Cmentarzu Centralnym (kwatera 42d-13-4).
Wyróżnienia.
Otrzymał tytuły:
Upamiętnienie.
Na stronie internetowej Urzędu Miasta Szczecin „Groby zasłużonych Szczecinian” napisano: 

</doc>
<doc id="2832647" url="https://pl.wikipedia.org/wiki?curid=2832647" title="Władysław Mikos">
Władysław Mikos

Władysław Mikos (ur. 19 listopada 1885 w Brzózie, zm. 3 listopada 1970 w Radomiu) – polski malarz.
Młodość i studia.
Już jako dziecko przejawiał wyjątkowy talent rysunkowy, po ukończeniu szkoły powszechnej wyjechał do Warszawy, gdzie uczył się w wieczorowej szkole rysunku. Następnie wyjechał do Charkowa, gdzie ukończył szkołę średnią i powrócił do Warszawy. Przez dwa lata uczył się w Szkole Rysunku prowadzonej przez Wojciecha Gersona, a następnie profesorowie szkoły, Miłosz Kotarbiński i Jan Kauzik skierowali go w roku 1909 do Krakowa, gdzie studiował na wydziale malarstwa Akademii Sztuk Pięknych. Jego wykładowcami byli Jacek Malczewski, Teodor Axentowicz i Leon Wyczółkowski. Akademię ukończył w 1914 roku ze srebrnym medalem. Od 1914 roku członek rzeczywisty Towarzystwa Zachęty Sztuk Pięknych w Warszawie. W 1915 miała miejsce pierwsza wystawa jego obrazów. W 1916 roku za portret „W. Resche” i „Dziewczynę z kaczeńcami” otrzymał wyróżnienie.
Okres międzywojenny.
Właściwy rozkwit twórczości artysty przypadł na lata międzywojenne. W tym okresie nazwisko jego coraz częściej zjawiało się na łamach prasy codziennej i fachowej. W 1924 roku „Kurier Warszawski” zamieścił reprodukcję „Babci z różańcem” wśród najlepszych prac wystawy Zachęty. W tym samym roku za wystawione w Zachęcie „Klony” artysta uzyskał Zaszczytne wyróżnienie. 24 maja 1931 w „Kurierze Warszawskim” wydrukowano się trzy reprodukcje obrazów z wystawy w Zachęcie: Wojciecha Kossaka, Adama Bunscha i Władysława Mikosa. W 1934 na indywidualnej wystawie w „Zachęcie” otrzymał wyróżnienie za „Babcię z bursztynami”.
Okupacja.
W okresie okupacji malował w zaciszu domowym, nigdzie nie wystawiając swych dzieł. Przez pewien czas ukrywał się przed gestapo. Po wojnie osiedlił się w Radomiu. 
Czasy powojenne.
Po 1945 wstąpił do radomskiego Towarzystwa Przyjaciół Sztuk Pięknych, był wielokrotnie nagradzany, a jego prace wystawiane w Radomiu, Kielcach i Warszawie. Już w lipcu 1945 otrzymał od Radomskiego Towarzystwa Sztuk Pięknych „Medal Towarzystwa”. Wielki sukces odniósł na pierwszej powojennej wystawie zbiorowej, która odbyła się we wrześniu 1947 roku. W 1950 roku o obraz „Pierwszy Pokos” ubiegało się aż siedem instytucji. Ostatecznie został zakupiony przez Ministerstwo Kultury Sztuki. Po wystawie z okazji 40-lecia pracy artystycznej w 1955 roku uzyskał bardzo dobre recenzje. W 1956 roku został odznaczony Złotym Krzyżem Zasługi za całokształt twórczości. Kolekcję dzieł artysty posiada Muzeum Sztuki Współczesnej w Radomiu.
Prace artysty znajdują się m.in. w zbiorach:
Upamiętnienie.
Jego imię nosi jedna z ulic w Radomiu.

</doc>
<doc id="2832649" url="https://pl.wikipedia.org/wiki?curid=2832649" title="Kamil Constanzi">
Kamil Constanzi

Camillus Constanzi SJ (ur. 1571 w Bovalino, zm. 15 września 1622 w Hirado w Japonii) – włoski kapłan, żołnierz, student prawa i misjonarz, błogosławiony Kościoła rzymskokatolickiego.
Spalony żywcem w 1622 roku.
Beatyfikował go Pius IX 7 lipca 1867 w grupie 205 męczenników japońskich.

</doc>
<doc id="2832650" url="https://pl.wikipedia.org/wiki?curid=2832650" title="Juśkowice">
Juśkowice

Juśkowice (ukr. Йосипівка) – wieś w obwodzie lwowskim, w rejonie buskim na Ukrainie.
Położenie.
Na podstawie Słownika geograficznego Królestwa Polskiego i innych krajów słowiańskich to: "wieś w powiecie złoczowskim, położona 3 km na wschód od stacji kolejowej w Ożydowie, tuż na zachód od sądu powiatowego i urzędu pocztowego w Olesku, 20 km na północny-zachód od sądu powiatowego Złoczowie, na północ od urzędu pocztowego w Białym Kamieniu".
Historia.
Pod koniec XIX w. lesiste wzgórze (249 m n.p.m.) w południowo zachodniej części wsi nosiło nazwę Kopanie.

</doc>
<doc id="2832651" url="https://pl.wikipedia.org/wiki?curid=2832651" title="Ślub (powieść Ismaila Kadare)">
Ślub (powieść Ismaila Kadare)

Ślub () – powieść albańskiego pisarza Ismaila Kadare. Po raz pierwszy została wydana w roku 1968, nakładem wydawnictwa Naim Frashëri. 
Fabuła.
Akcja powieści rozgrywa się współcześnie, w czasie rewolucji kulturalnej, której doświadcza Albania w drugiej połowie lat 60. Bohaterką jest Katrina, młoda robotnica, zwolenniczka emancypacji kobiet. W przeciwieństwie do zacofanego ojca, myślącego tradycyjnymi kategoriami, Katrina chce się dalej kształcić i pracować w odległym zakątku Albanii, dokąd skieruje ją partia.
Powieść stała się w 1968 przedmiotem dyskusji na forum Związku Literatów i Artystów Albanii. Poddał ją krytyce Bilal Xhaferri, za co został usunięty ze Związku i internowany.

</doc>
<doc id="2832652" url="https://pl.wikipedia.org/wiki?curid=2832652" title="David Rocastle">
David Rocastle

David Carlyle Rocastle (ur. 2 maja 1967 w Londynie, zm. 31 marca 2001) – angielski piłkarz grający na pozycji pomocnika. W swojej karierze rozegrał 14 meczów w reprezentacji Anglii.
Kariera klubowa.
Swoją karierę piłkarską Rocastle rozpoczął w klubie Arsenal. W 1985 roku awansował do kadry pierwszej drużyny. 28 września 1985 zadebiutował w Division One w zremisowanym 0:0 meczu z Newcastle United. W debiutanckim sezonie stał się podstawowym zawodnikiem Arsenalu. W sezonie 1986/1987 osiągnął z Arsenalem swój pierwszy sukces w karierze, gdy zdobył Puchar Ligi Angielskiej. Natomiast w sezonie 1988/1989 wywalczył swój pierwszy w karierze tytuł mistrza Anglii. W sezonie 1990/1991 ponownie został mistrzem kraju, a latem 1991 zdobył Tarczę Wspólnoty. W Arsenalu występował do końca sezonu 1991/1992.
Latem 1992 roku Rocastle przeszedł za 2 miliony funtów do Leeds United. W Leeds występował do grudnia 1993 roku i wtedy też odszedł do Manchesteru City. Suma transferu ponownie wyniosła 2 miliony funtów, a Rocastle zastąpił w zespole Manchesteru Davida White’a, który przeszedł do Leeds. W Manchesterze City Rocastle grał do zakończenia sezonu 1993/1994.
W 1994 roku Rocastle został zawodnikiem Chelsea. W Chelsea swój debiut zanotował 20 sierpnia 1994 w zwycięskim 2:0 domowym meczu z Norwich City. W sezonie 1996/1997 został wypożyczony do Norwich, a w sezonie 1997/1998 - do grającego w Division Three, Hull City. W 1998 roku wyjechał do Malezji i grał tam w klubie Sabah FA, w którym zakończył karierę.
31 marca 2001 Rocastle zmarł z powodu chłoniaka nieziarniczego.
Kariera reprezentacyjna.
W latach 1986–1988 Rocastle rozegrał 14 meczów i strzelił 2 gole w reprezentacji Anglii U-21. Wdorosłej reprezentacji zadebiutował 14 września 1988 w wygranym 1:0 towarzyskim meczu z Danią, rozegranym w Londynie. W swojej karierze grał w eliminacjach do MŚ 1990 i do Euro 92. Od 1988 do 1992 rozegrał w kadrze narodowej 14 spotkań.

</doc>
<doc id="2832657" url="https://pl.wikipedia.org/wiki?curid=2832657" title="Dolina Czaplówka">
Dolina Czaplówka



</doc>
<doc id="2832658" url="https://pl.wikipedia.org/wiki?curid=2832658" title="Parytet sieci">
Parytet sieci

Parytet sieci (ang. "grid parity") to określenie sytuacji, w której nowe źródło energii może dostarczać energii elektrycznej po koszcie uśrednionym mniejszym albo równym kosztowi nabycia energii w sieci energetycznej. Termin ten jest najczęściej używany w dyskusjach na temat nowych instalacji odnawialnych źródeł energii, w szczególności nowych technologii produkcji energii z biomasy, wiatrowej i słonecznej, które obecnie wchodzą na rynek.
Osiągnięcie parytetu sieci uważa się za punkt, w którym źródło energii ma potencjał rozwoju bez subwencji lub innego typu publicznego wsparcia. Przyjmuje się, że masowe przejście na wytwarzanie z takich źródeł energii następuje po osiągnięciu "parytetu sieci".
W Unii Europejskiej parytet sieci osiągają już instalacje solarne w Hiszpanii, południowych Włoszech, Holandii i w Niemczech oraz poza Europą np. w Indiach. W styczniu 2014 analitycy Deutsche Bank przedstawili raport, z którego wynika, że fotowoltaika osiągnęła parytet sieci już w 19 krajach. W kolejnych latach, ze względu na spadek cen energii odnawialnej, parytet sieci będzie obejmował kolejne kraje UE i świata.

</doc>
<doc id="2832663" url="https://pl.wikipedia.org/wiki?curid=2832663" title="Alfons Pinno">
Alfons Pinno

Alfons Edwin Pinno (ur. 8 stycznia 1891 w Kutnie, zm. 11 maja 1976 w Radomiu) – polski architekt, działacz społeczny i pedagog.
Życiorys.
Studiował na politechnice w Niżnym Nowogrodzie, ukończył architekturę na Wydziale Budowlanym. Osiadł w Radomiu, gdzie poświęcił się pracy architekta, zaprojektował m.in. gmach sejmiku (obecnie jest to Urząd Stanu Cywilnego) oraz dworek w Wacynie (dzielnicy Radomia). Był dyrektorem zespołu szkół budowlanych, działaczem społecznym i badaczem historii miasta. Nadzorował prace archeologiczne i renowacyjne zabytków Radomia. Był inicjatorem powstania muzeum im. Jacka Malczewskiego, gdzie przekazał część posiadanej kolekcji obrazów. Spoczywa na radomskim cmentarzu ewangelickim.
W Radomiu organizowany jest konkurs architektoniczny o nagrodę im. Alfonsa Pinno.
Żonaty z Janiną Łagodzińską.

</doc>
<doc id="2832664" url="https://pl.wikipedia.org/wiki?curid=2832664" title="Danuta Paluchowska">
Danuta Paluchowska

Danuta Paluchowska z domu Zamącińska (ur. 1 lipca 1935 w Grodnie, zm. 17 marca 2007 w Lublinie) – polska uczona, humanistka, historyk literatury, edytor, profesor KUL. 
Maturę uzyskała w 1952 w Białymstoku. Studia polonistyczne ukończyła na Katolickim Uniwersytecie Lubelskim (1952-57). Związana z KUL - od 1960 pracownik tej uczelni, od 1970 adiunkt przy Katedrze Literatury Oświecenia i Romantyzmu, od 1983 docent, od 1997 profesor nadzwyczajny. 
Doktorat z nauk humanistycznych uzyskała w 1970, w 1983 habilitację. Od roku 1997 do 2005 kierowała Katedrą Literatury Oświecenia i Romantyzmu KUL.
W pracy naukowej zajmowała się polską poezją romantyczną i edytorstwem.
Żona dyrektora biblioteki Katolickiego Uniwersytetu Lubelskiego Andrzeja Paluchowskiego.
Pochowana na cmentarzu przy ul. Lipowej w Lublinie.

</doc>
<doc id="2832666" url="https://pl.wikipedia.org/wiki?curid=2832666" title="Wojny narkotykowe w Meksyku">
Wojny narkotykowe w Meksyku

Wojny narkotykowe w Meksyku – konflikty toczone przez meksykańskie kartele narkotykowe pomiędzy sobą oraz przeciwko meksykańskim siłom rządowym od 2006 roku. Celem karteli jest przejęcie kontroli nad szlakami narkotykowymi do Stanów Zjednoczonych, natomiast celem sił rządowych jest likwidacja karteli. Wojny te co roku pochłaniają tysiące ofiar.
Geneza handlu narkotykami w Meksyku.
Handel narkotykami w Meksyku rozpoczął się już pod koniec XIX wieku, wraz z przybyciem do tego kraju Chińczyków. Byli oni zatrudniani jako tania siła robocza w większych przedsięwzięciach budowlanych, przykładowo do budowy kolei. 
Palenie opium było głęboko zakorzenione w chińskiej tradycji, zatem wkrótce Chińczycy zaczęli zakładać plantacje maku oraz wytwórnie i palarnie opium. Jednakże w latach 40. XX wieku głównymi handlarzami opium, a wkrótce także marihuany byli już Meksykanie. 
Meksykańskie kartele narkotykowe powstały w latach 80. XX wieku. Za ich założyciela uznaje się Miguela Ángela Félixa Gallardo, byłego funkcjonariusza meksykańskiej policji federalnej. W 1980 założył on kartel z Guadalajary, poprzez który kontrolował cały handel narkotykami w Meksyku oraz szlaki narkotykowe do Stanów Zjednoczonych. Wkrótce rozpoczął współpracę z kolumbijskimi kartelami narkotykowymi.
Aby zabezpieczyć ciągłość handlu, każdemu ze swoich zaufanych ludzi powierzył kontrolę jedynie części handlu narkotykami, w tym po kilka wydzielonych szlaków narkotykowych. Dzięki temu, w przypadku aresztowania któregoś z nich, w dalszym ciągu sprawnie działały pozostałe. Ale był to też początek funkcjonowania wielu różnych karteli. 
Félix Gallardo został aresztowany 8 kwietnia 1989. W związku z faktem, że nie wyznaczył on swojego następcy, kartele rozpoczęły walkę między sobą o pozycję w handlu narkotykami i kontrolę szlaków narkotykowych.
Strony konfliktu.
Meksykańskie siły rządowe.
Początkowo walka z meksykańskimi kartelami narkotykowymi spoczywała na meksykańskiej policji, ale od czasu kiedy, w 2006 r. na prezydenta Meksyku został wybrany Felipe Calderón, do pomocy policji wysłał on wojsko. Rząd Meksyku jest także wspierany przez Stany Zjednoczone, a w szczególności przez utworzoną w 1973 r. amerykańską agencję rządową do walki z narkotykami – Drug Enforcement Administration. Dostarcza ona pomoc w sprzęcie, a także ma własną siatkę agentów na terenie Meksyku, którzy rozpracowują kartele narkotykowe.
Przebieg konfliktu.
Wojny narkotykowe trwają praktycznie nieprzerwanie od lat 90, jednak z początku dochodziło do niewielu starć między kartelami i nie pochłaniały one dużej liczby ofiar. W związku z rozbiciem w Kolumbii w latach 90. XX wieku kolumbijskich karteli narkotykowych: Kartelu z Cali i Kartelu z Medellín, meksykańskie kartele narkotykowe osiągnęły dominującą pozycję w sprzedaży narkotyków do Stanów Zjednoczonych. Dzięki temu pozyskały olbrzymie środki finansowe, które przeznaczają na prowadzenie walk, zakup broni, najemników oraz korumpowanie polityków, wojska i policji.
Początkowo władze Meksyku nie podejmowały żadnych większych działań przeciwko kartelom.
Wojnę z kartelami rozpoczął dopiero wybrany w 2006 na prezydenta Meksyku Felipe Calderón. Skierował on do walki z kartelami wojsko, uzasadniając to m.in. tym, że dotychczas obarczona tym zadaniem policja jest zbyt podatna na korupcję. Połączone siły armii i policji federalnej urządzają obławy na członków karteli narkotykowych, dokonują konfiskat transportów kokainy oraz niszczą plantacje maku i konopi. Dokonano wielu aresztowań, wielu członków gangów także zginęło podczas wymiany ognia.
Akcje te nie przyniosły wymiernych efektów – po osłabieniu jednego kartelu w siłę rosną pozostałe.
Ofiary.
Wojny narkotykowe pochłaniają co roku tysiące ofiar. Szacuje się, że od początku wojny proklamowanej przez prezydenta Calderona do 2011 w Meksyku śmierć poniosło już ponad 43 tys. osób. Blisko połowa tych zbrodni została popełniona w trzech północnych stanach Meksyku: Chihuahua, Sinaloa i Tamaulipas. Ofiarami są członkowie karteli, którzy giną w walkach między sobą i z siłami rządowymi, żołnierze oraz ludność cywilna.

</doc>
<doc id="2832667" url="https://pl.wikipedia.org/wiki?curid=2832667" title="Kościół Świętej Rodziny w Jasieniu">
Kościół Świętej Rodziny w Jasieniu

Kościół Świętej Rodziny w Jasieniu − polski rzymskokatolicki kościół filialny znajdujący się we wsi Jasienie w gminie Lasowice Wielkie, należący do dekanatu kluczborskiego.
Historia i wyposażenie.
Informacje na temat kościoła pw. Świętej Rodziny w Jasieniu są bardzo skąpe, ponieważ wszystkie dokumenty dotyczące tego faktu uległy zniszczeniu podczas pożaru budynku plebanii w Lasowicach Wielkich w 1945 roku.
Jako datę powstania kościoła przyjmuje się 1908 rok. Potwierdza to dokument znaleziony podczas remontu w wieży kościoła. Dokument schowany był w małym cynowym pudełku. Spisany został po łacinie i opatrzony biskupią pieczęcią. 
W Archiwum Państwowym w Opolu odnalezione zostały dokumenty, których treść dotyczy budowanego w Jasieniu kościoła. Większość z nich to sprawozdania z posiedzeń Rady Parafialnej. Wynika z nich, że planowano nie budowę kościoła w Jasieniu a jedynie kaplicy pogrzebowej na istniejącym już cmentarzu.
Przez okres kilku lat kaplica przekształciła się w Kościół pod wezwaniem Świętej Rodziny.
W kościele w Jasieniu znajdują się dwa ołtarze, mianowicie ołtarz główny Świętej Rodziny oraz ołtarz boczny z wizerunkiem Świętej Teresy od Dzieciątka Jezus. Ołtarz główny wykonany został w pobliskim Kuniowie.
Pierwszy poważny remont kościoła przeprowadzono w 1960 roku. Rozbudowano wtedy tylną część kościoła. Dobudowane zostały lewa i prawa strona przy wieży. Po lewej stronie dobudowano klatkę schodową. Po prawej natomiast wygospodarowano miejsce na konfesjonał. We wrocławskiej ludwisarni zamówiono dwa dzwony. Do Kluczborka dotarły one pociągiem, a stamtąd furmankami przewieziono je do Jasienia. Jeden dzwon mniejszy poświęcono świętej Teresie, a drugi większy Najświętszej Marii Pannie.
W 1986 roku rozpoczęła się kolejna rozbudowa kościoła. Powiększono przednią część, wyrównano zakrystie i rozbudowano prezbiterium. W 1993 roku kompleksowy remont przeszły jasieńskie organy, wymieniono również wszystkie drewniane elementy. W 2005 roku wyremontowany został w całości dach kościoła (zdjęto starą, zniszczoną dachówkę a położono nową). Ostatni większy remont miał miejsce w lipcu 2008 roku, gdzie wymieniono chodnik wokół kościoła. Kolejny remont przeprowadzono na początku 2013 roku. Wnętrze kościoła zostało odnowione oraz zostało wymienione nagłośnienie wraz z witrażami.

</doc>
<doc id="2832668" url="https://pl.wikipedia.org/wiki?curid=2832668" title="Kenneth Loomer">
Kenneth Loomer



</doc>
<doc id="2832669" url="https://pl.wikipedia.org/wiki?curid=2832669" title="Falling In Reverse">
Falling In Reverse



</doc>
<doc id="2832670" url="https://pl.wikipedia.org/wiki?curid=2832670" title="Starówka (Toruń)">
Starówka (Toruń)



</doc>
<doc id="2832674" url="https://pl.wikipedia.org/wiki?curid=2832674" title="Ajolot">
Ajolot

Ajolot ("Bipes biporus") – gatunek amfisbeny z rodziny Bipedidae.
Występowanie.
Stan Baja California w Meksyku. 
Żyje w długich, podziemnych chodnikach, które sam wygrzebuje. Prowadzi nocny tryb życia.
Cechy morfologiczne.
Osiąga 30 cm długości. Głowa mała, zaokrąglona, pysk krótki. Oczy małe, szczątkowe, pokryte przezroczystą skórą, prawdopodobnie są one zdolne do rozróżniania światła i ciemności. Brak otworów usznych oraz błon bębenkowych. Ciało robakowate, spłaszczone grzbietobrzusznie, pokryte rzędami bruzdek tworzących rodzaj obrączek. Ogon krótki i gruby. Odnóża przednie krótkie, pięciopalczaste i zaopatrzone w długie pazury; odnóży tylnych brak.
Skóra przezroczysta, pod nią są widoczne naczynia krwionośne nadające ciału jasnoróżowe zabarwienie.

</doc>
<doc id="2832675" url="https://pl.wikipedia.org/wiki?curid=2832675" title="Gerald Ouellette">
Gerald Ouellette

Joseph Raymond Gerald „Gerry” Ouellette (ur. 14 kwietnia 1934 w Windsor, zm. 2 września 1975 tamże) – kanadyjski strzelec sportowy. Złoty medalista olimpijski z Melbourne.
Specjalizował się w strzelaniu z karabinku małokalibrowego. Brał udział w dwóch igrzyskach na przestrzeni dwunastu lat (IO 56, IO 68). W 1956 triumfował na dystansie 50 metrów w pozycji leżącej. Dwukrotnie, w 1959 i 1967, był srebrnym medalistą igrzysk panamerykańskich.
Zginął w katastrofie samolotu 25 mil od Windsoru. 

</doc>
<doc id="2832676" url="https://pl.wikipedia.org/wiki?curid=2832676" title="Raymond Ouellette">
Raymond Ouellette



</doc>
<doc id="2832678" url="https://pl.wikipedia.org/wiki?curid=2832678" title="Aleksy Petrani">
Aleksy Petrani

Aleksy Petrani (ur. 11 maja 1900 w Petersburgu, zm. 14 kwietnia 1977 w Lublinie) – polski duchowny rzymskokatolicki, teolog, profesor.
Życiorys.
W latach 1921–26 studiował na Uniwersytecie w Innsbrucku, uzyskując tytuł doktora teologii. Następnie ukończył prawo kanoniczne w Instytucie Katolickim w Paryżu i Papieskim Instytucie św. Apolinarego w Rzymie zakończone doktoratem z prawa kanonicznego. W latach 1935–39 był rektorem Wyższego Seminarium Duchownego w Pińsku.
Podczas II wojny światowej kapelan Armii Krajowej w powstaniu warszawskim.
W 1945 habilitował się na Wydziale Teologii Katolickiej Uniwersytetu Warszawskiego. W tym samym roku został zatrudniony na Katolickim Uniwersytecie Lubelskim. Od 1956 był profesorem nadzwyczajnym, a od 1966 profesorem zwyczajnym. W latach 1963–1970 był kierownikiem Katedry Prawa Rzymskiego KUL.
Był promotorem około 100 prac magisterskich i ok. 40 doktorskich. Wśród wypromowanych przez niego doktorów był m.in. Henryk Misztal.
W swoich badaniach zajmował się głównie problematyką prawno–liturgiczną katolickich Kościołów wschodnich, sytuacją prawną Kościoła katolickiego w dawnym zaborze rosyjskim, oraz historią nauki i nauczania prawa kanonicznego w Polsce.
Według Macieja Sobieraja był tajnym współpracownikiem SB jako TW „A. Kwiatkowski” i TW „Kwieciński”. 

</doc>
<doc id="2832682" url="https://pl.wikipedia.org/wiki?curid=2832682" title="Zespół Recklinghausena">
Zespół Recklinghausena



</doc>
<doc id="2832683" url="https://pl.wikipedia.org/wiki?curid=2832683" title="Fröbel">
Fröbel



</doc>
<doc id="2832684" url="https://pl.wikipedia.org/wiki?curid=2832684" title="Kucębów (gromada)">
Kucębów (gromada)

Kucębów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kucębów z siedzibą GRN w Kucębowie utworzono 31 grudnia 1959 w powiecie kieleckim w woj. kieleckim z obszaru zniesionych gromad Sorbin (bez wsi Nowki, Sorbin i Zbrojów) i Szałas (bez wsi Długojów).
W 1965 roku gromada miała 20 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2832686" url="https://pl.wikipedia.org/wiki?curid=2832686" title="Belno (gromada)">
Belno (gromada)

Belno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Belno z siedzibą GRN w Belnie utworzono 31 grudnia 1959 w powiecie kieleckim w woj. kieleckim z obszaru zniesionych gromad Napęków i Makoszyn.
W 1965 roku gromada miała 25 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2832688" url="https://pl.wikipedia.org/wiki?curid=2832688" title="George Genereux">
George Genereux

George Patrick Genereux (ur. 1 marca 1935 w Saskatoon, zm. 10 kwietnia 1989 tamże) – kanadyjski strzelec sportowy. Złoty medalista olimpijski z Helsinek.
Zawody w 1952 były jego jedynymi igrzyskami olimpijskimi. Specjalizował się w konkurencji trap i to w niej zwyciężył. Miał wówczas siedemnaście lat. W tym samym roku był wicemistrzem świata.

</doc>
<doc id="2832690" url="https://pl.wikipedia.org/wiki?curid=2832690" title="Władysław Poplatek">
Władysław Poplatek

Władysław Poplatek (ur. 20 kwietnia 1907 w Stanisławowie, zm. 15 lutego 1994 w Lublinie) – polski duchowny rzymskokatolicki, teolog, profesor, dziekan Wydziału Teologii Katolickiego Uniwersytetu Lubelskiego.
Życiorys.
Ukończył studia filozoficzno-teologiczne na Uniwersytecie Jana Kazimierza we Lwowie (1926–1931). 28 czerwca 1931 przyjął w archikatedrze lwowskiej święcenia kapłańskie z rąk arcybiskupa Bolesława Twardowskiego. Z dniem 17 sierpnia otrzymał pierwszy dekret kierujący go do pracy duszpasterskiej na stanowisku wikariusza w powiatowym mieście Dolina, w borysławskim zagłębiu naftowym. Po dwóch latach, 17 sierpnia 1933 został przeniesiony do parafii pw. św. Mikołaja we Lwowie. 10 czerwca 1939 na podstawie rozprawy "Pojęcie miłości ku Bogu w Piśmie Świętym" uzyskał stopień doktora teologii moralnej. W okresie II wojny czynnie włączył się w tajne nauczanie. Nieprzerwanie do 1944 prowadził wykłady z teologii moralnej, po wkroczeniu Armii Czerwonej do Lwowa został usunięty z macierzystej uczelni. Ze swoimi wykładami przeniósł się do Kalwarii Zebrzydowskiej tutaj mieściło się w latach 1945-1950 translokowane Lwowskie Wyższe Seminarium Duchowne. 
W latach 50. wykładowca w Wyższym Seminarium Duchownym w Nysie. Od 1957 pracownik Katolickiego Uniwersytetu Lubelskiego. W 1958 uzyskał habilitację, w 1969 tytuł profesora nadzwyczajnego. 
Wieloletni kierownik Katedry Teologii Moralnej Ogólnej i Sekcji Teologii Moralnej KUL. Dziekan i prodziekan Wydziału Teologii KUL.

</doc>
<doc id="2832691" url="https://pl.wikipedia.org/wiki?curid=2832691" title="Wojny z Araukanami">
Wojny z Araukanami

Wojny z Araukanami 1546-1641 (hisz: Guerra de Arauco) to wieloletni konflikt pomiędzy Indianami z plemienia Mapuche (nazywanymi przez Hiszpanów Araukanami) a hiszpańskimi kolonizatorami w rejonie południowego Chile. 
Do pierwszego zbrojnego spotkania hiszpańskich konkwistadodorów doszło pod Reynogüelén w roku 1536. Niewielka potyczka zakończyła się zwycięstwem Hiszpanów. 10 lat później Indianie chwycili za broń atakując kolonizatorów. Do poważnego starcia z Hiszpanami pod wodzą Pedro de Valdivii doszło w roku 1546 nad rzeką Biobío, gdzie Mapuche uniemożliwili Hiszpanom budowę osady Concepción (miasto powstało dopiero 4 lata później w roku 1550). 
W roku 1553 Mapuche ponownie powstali zbrojnie przeciwko Hiszpanom. Po bitwie pod Tucapel Indianie dowodzeni przez wodza Lautaro zabili Pedra de Valdivię i zmusili do ucieczki Hiszpanów stacjonujących w forcie Arauco. Złapanych uciekinierów czekał straszny los, po tym gdy zmuszono ich do wypicia płynnego złota. 
W kolejnych latach Indianie kilkakrotnie atakowali Hiszpanów, niszcząc m.in. Fort Arauco oraz miasto Concepción. Po tych sukcesach Araukanie skierowali się na Santiago, zostali jednak po drodze pobici przez Hiszpanów pod wodzą Francisco de Villagry a Lautaro poniósł śmierć w bitwie. 
Do większej kampanii hiszpańskiej przeciwko Araukanom doszło w roku 1557. Hiszpanie pod wodzą García Hurtado de Mendozy zostali jednak pobici w bitwie pod Millapoa. Porażka nie zniechęciła Hiszpanów, którzy zajęli Arauco. (dopiero w roku 1723 Araukanom uda się odbić utracone terytorium).
W roku 1558 następca wodza Lautaro - Caupolicán został pojmany i stracony przez Hiszpanów. Indianie nie złożyli broni przypuszczając niszczycielskie ataki na osiedla hiszpańskie na południu kraju. W konsekwencji tych ataków ustała akcja kolonizacyjna na tych terenach. 
W latach 1598-1604 miało miejsce kolejne powstanie antyhiszpańskie Araukanów. Już w pierwszym roku walk Araukanie rozbili wojska hiszpańskie w bitwie pod Curalaba. Śmierć w walkach poniósł m.in. hiszpański gubernator Chile - Martín García Óñez de Loyola. W wyniku powstania władza hiszpańska na południu Chile utrzymała się jedynie na wyspie Chiloé. Zwycięstwa Araukanów zapoczątkowały długą, pełną sukcesów walkę z hiszpańskimi kolonizatorami. Zdecydowany opór Araukanów zmusił w końcu Hiszpanów do uznania niezależności Mapuche w roku 1641 w traktacie Quillín. Granicą odgradzającą Indian od kolonizatorów stała się rzeka Biobío. Dopiero w roku 1881 ziemie Mapuche zostały wcielone w granice niepodległego Chile. Ostatni wielki zryw Indian miał miejsce w roku 1934 i zakończył się porażką Indian Mapuche pod Ranquil.

</doc>
<doc id="2832694" url="https://pl.wikipedia.org/wiki?curid=2832694" title="Strawczyn (gromada)">
Strawczyn (gromada)

Strawczyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Strawczyn z siedzibą GRN w Strawczynie utworzono 1 stycznia 1959 w powiecie kieleckim w woj. kieleckim z obszaru zniesionych gromad Promnik i Ruda Strawczyńska.
31 grudnia 1959 do gromady Strawczyn przyłączono wsie Małogoskie i Akwizgran ze zniesionej gromady Łosień w tymże powiecie.
W 1965 roku gromada miała 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 utworzono gminę Strawczyn.

</doc>
<doc id="2832695" url="https://pl.wikipedia.org/wiki?curid=2832695" title="Castle Falkenstein">
Castle Falkenstein

Castle Falkenstein – gra fabularna stworzona przez Mike’a Pondsmitha i opublikowana przez R. Talsorian Games. Osadzona w steampunkowym świecie gra oparta jest na mechanice rozwiązywania konfliktów przy użyciu kart, a nie – jak dzieje się to przeważnie w przypadku gier fabularnych – kości. Wersja gry oparta na mechanice GURPS wydana została przez Steve Jackson Games. "Castle Falkenstein" nagrodzone zostało dwukrotnie:

</doc>
<doc id="2832698" url="https://pl.wikipedia.org/wiki?curid=2832698" title="Mekton">
Mekton

Mekton – gra fabularna stworzona przez Mike'a Pondsmitha i opublikowana przez R. Talsorian Games. Osadzona we wzorowanym na Mobile Suit Gundam świecie gra była pierwszą grą fabularną stworzoną przez Pondsmitha. Mekton doczekał się trzech edycji oraz szeregu podręczników dodatkowych.

</doc>
<doc id="2832701" url="https://pl.wikipedia.org/wiki?curid=2832701" title="R. Talsorian Games">
R. Talsorian Games

R. Talsorian Games – przedsiębiorstwo wydawnicze założone przez Mike'a Pondsmitha. Wydawnictwo znane głównie z gry fabularnej "Cyberpunk" (opublikowanej w Polsce przez Copernicus Corporation), wydało także nagradzany system "Castle Falkenstein" oraz gry "Mekton" i "Teenagers from Outer Space". Obecnie R. Talsorian Games współpracuje z CD Projekt RED nad grą komputerową Cyberpunk 2077.

</doc>
<doc id="2832702" url="https://pl.wikipedia.org/wiki?curid=2832702" title="Steve Jackson Games">
Steve Jackson Games

Steve Jackson Games – przedsiębiorstwo wydawnicze założone w 1980 roku przez Steve'a Jacksona. Wydawnictwo opublikowało szereg gier fabularnych, planszowych i karcianych, w tym parodystyczną niekolekcjonerską grę karcianą "Munchkin", system RPG "GURPS", grę fabularną "Toon", i inne.

</doc>
<doc id="2832703" url="https://pl.wikipedia.org/wiki?curid=2832703" title="Linda Thom">
Linda Thom

Linda Mary Alice Thom (ur. 30 grudnia 1943 w Hamilton) – kanadyjska strzelczyni sportowa. Złota medalistka olimpijska z Los Angeles.
Zawody w 1984 były jej jedynymi igrzyskami olimpijskimi. Specjalizowała się w strzelaniu pistoletowym i zwyciężyła na dystansie 25 metrów w pistolecie sportowym. Była to konkurencja po raz pierwszy rozgrywana w rywalizacji kobiet. Była pierwszą Kanadyjką-złotą medalistką letnich igrzysk od 1928 roku. W 1983 była dwukrotną medalistką igrzysk panamerykańskich.
W 1985 została odznaczona Orderem Kanady III Klasy.

</doc>
<doc id="2832706" url="https://pl.wikipedia.org/wiki?curid=2832706" title="Jo Ann Davis">
Jo Ann Davis

Jo Ann Davis (ur. 29 czerwca 1950, zm. 6 października 2007) – amerykańska polityk związana z Partią Republikańską. Od 2001 do 2007 roku była przedstawicielką pierwszego okręgu wyborczego stanu Wirginia w Izbie Reprezentantów.
Davis znana była jako silnie konserwatywna, zwłaszcza w kwestiach społecznych. Była członkiem Zborów Bożych. Zmarła na raka piersi.

</doc>
<doc id="2832708" url="https://pl.wikipedia.org/wiki?curid=2832708" title="Szaroporka podpalana">
Szaroporka podpalana

Szaroporka podpalana ("Bjerkandera adusta " (Willd.) P. Karst.) – gatunek grzybów z rodziny korownicowatych ("Phanerochaetaceae").
Systematyka i nazewnictwo.
Pozycja w klasyfikacji według Index Fungorum: "Bjerkandera, Phanerochaetaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1787 r. Carl Ludwig von Willdenow nadając mu nazwę "Boletus adustus". Obecną, uznaną przez Index Fungorum nazwę nadał mu Petter Karsten w 1879 r.
Synonimów posiada ponad 80.
Nazwę polską podali Barbara Gumińska i Władysław Wojewoda w 1983. W polskim piśmiennictwie mykologicznym gatunek ten ma też inne nazwy:huba czarniawa, bjerkandera podpalana, huba odymiona.
Morfologia.
Jednoroczne. Pojedynczy owocnik ma kształt półkolisty, ale także rozpostarty lub rozpostarto-odgięty. Często owocniki występują w dużych skupieniach, pokrywając powierzchnię o długości nawet do 5 m. Pojedynczy owocnik ma szerokość 2–10 cm, grubość ok. 1 cm. Do podłoża przyrasta bokiem. Zazwyczaj owocniki wyrastają gromadnie, dachówkowato jeden nad drugim. Powierzchnia delikatnie aksamitna i pomarszczona. Kolor od ochrowobrązowego do szarobrązowego. Strefa brzegowa jest wyraźnie jaśniejsza, biaława, dopiero u starszych owocników staje się szaroczarna.
Rurkowaty. Rurki o długości 4–6 mm, wyraźnie kontrastujące z jasną barwą miąższu. Są od miąższu oddzielone szaroczarniawą linią widoczną na poprzecznym przekroju owocnika. Po uciśnięciu rurki ciemnieją. Pory zaokrąglone i drobne; na 1 mm występuje ich 4–6. Hymenofor ma kolor od białawego do szarociemnobrązowego.
Białawy lub kremowy, cienki, skórzasty i elastyczny. Ma słaby, lekko kwaskowaty zapach.
Słomkowożółty, nieamyloidalny. Zarodniki elipsoidalne, z jednej strony spłaszczone i zwężone. Rozmiar 4–5,5 × 2–3 µm.
Występowanie.
Występuje pospolicie w różnego typu lasach liściastych i mieszanych. Rośnie na zbutwiałych pniach i pniakach, głównie na drzewach liściastych, szczególnie często na buku, na drzewach iglastych bardzo rzadko. Owocniki rosną przez cały rok. Stwierdzono występowanie na następujących gatunkach drzew i krzewów: "Acer dasycarpum, Acer negundo, Acer platanoides, Acer saccharinum, Aesculus hippocastanum, Alnus glutinosa, Betula pendula, Carpinus, Cerasus avium, Cerasus vulgaris, Corylus, Fagus, Forsythia, Fraxinus excelsior, Gleditsia triacanthos, Juglans regia, Larix, Populus tremula, Populus sp., Prunus curdica, Prunus domestica, Quercus robur, Quercus sp., Salix caprea, Salix sp., Sambucus nigra, Sambucus racemosa, Sorbus aucuparia, Syringa sp., Ulmus sp.", bardzo rzadko na "Abies, Larix, Picea".
Znaczenie.
Grzyb niejadalny, saprotrof rozkładający w drewnie zarówno celulozę, jak i ligninę i powodujący białą zgniliznę drewna. Czasami atakuje także drzewa uszkodzone (pasożyt ranowy). W 2009 r. badania kliniczne wykazały, że u niektórych ludzi grzyb ten wywołuje przewlekły kaszel oporny na leczenie tradycyjnie stosowanymi lekarstwami. Pomaga dopiero leczenie środkami antygrzybowymi.
Gatunki podobne.
Podobna jest szaroporka odymiona ("Bjerkandera fumosa"). Ma grubszy miąższ i hymenofor nie szary, lecz białożółtawy, pod wpływem ucisku nieco tylko brązowiejący.

</doc>
<doc id="2832709" url="https://pl.wikipedia.org/wiki?curid=2832709" title="Bjerkandera adusta">
Bjerkandera adusta



</doc>
<doc id="2832711" url="https://pl.wikipedia.org/wiki?curid=2832711" title="Wrocławski Klub Szermierczy &quot;Kolejarz&quot;">
Wrocławski Klub Szermierczy &quot;Kolejarz&quot;



</doc>
<doc id="2832712" url="https://pl.wikipedia.org/wiki?curid=2832712" title="Robert Clotworthy (aktor)">
Robert Clotworthy (aktor)

Robert Bruce „Rob” Clotworthy (ur. 24 października 1955 w Los Angeles) – amerykański aktor, aktor głosowy i narrator. Pracował przy ponad 150 filmach fabularnych, programach telewizyjnych i grach komputerowych. Najbardziej znany jako narrator seriali kanału History pt. "Ancient Aliens" i "The Curse of Oak Island" oraz jako głos Jamesa „Jima” Raynora z serii gier "StarCraft".
Kariera.
Wczesna kariera.
Kariera Clotworthy'ego jako aktora głosowego rozpoczęła się, gdy miał piętnaście lat: „Mój ojciec był producentem reklam radiowych i od najmłodszych lat towarzyszyłem mu w sesjach nagraniowych. Poznałem wtedy jednych z najlepszych lektorów (Jerry Stiller, Anne Meara, Mel Blanc, June Foray itp.) i oni inspirowali mnie”. Pierwszy raz przed kamerą pojawił się w 1971 roku, gdzie wystąpił w reklamie karmy dla psów Gaines-Burgers
Rola Jima Raynora w "StarCraft".
Clotworthy najbardziej znany jest jako głos Jima Raynora z serii "StarCraft", strategicznych gier czasu rzeczywistego. Po raz pierwszy pojawił się jako Raynor w "StarCraft", gdzie Jim był główną postacią mocno zaangażowaną w fabułę gry. Robert powtórzył swoją rolę również w dodatku '. W ankiecie dla czytelników GameSpot Raynor znalazł się w wśród dziesięciu najlepszych bohaterów. GameSpot szczególnie pochwalił jakość głosu podłożonego przez Clotworthy'ego. W 2007 roku Clotworthy stwierdził, że został zatrudniony jako głos Jima Raynora w ', jednak gra została ostatecznie anulowana.
Clotworthy po części oparł wizerunek Raynora na obrazie z 1997 roku, przedstawiającego kosmicznego kowboja na poduszkowym pojeździe. Opisał Jima jako postać prostą, szczerą, bezpośrednią i namiętną. Według niego robi to co słuszne, nawet jeśli jest to trudny wybór. Nie szuka kłopotów, ale również nie ucieka, gdy ktoś patrzy na niego. Robert dał mu spokojny, chrapliwy głos oznaczający, że jest „badass”, co ma przekazywać innym, by zamknęli się i go słuchali. Clotworthy stwierdził również, że dzięki byciu mistrzem chińskiej sztuki walki Kung-fu San Soo, "odkrył, że dyscyplina, świadomość i dbałość o szczegóły pomogły mu rozwinąć i dodać coś od siebie wielu postaciom, które wykreował. Przykładem tego jest ulubiona i odtwarzana przez niego postać, Jim Raynor, z nagradzanej serii "StarCraft" stworzonej przez Blizzard Entertainment".
Dwanaście lat po premierze pierwszego "StarCrafta", Clotworthy ponownie powtórzył swoją rolę Raynora w '. Fabuła "Wings of Liberty" skupia się głównie na rasie Terran oraz poczynaniach Raynora, który odgrywa bardzo ważną rolę w grze. Według recenzji "Wings of Liberty" serwisu ITP.net, Raynor miał perfekcyjnie podłożony głos przez Clotworthy'ego oraz został wybrany jako zwycięzca „GotY Awards 2010 – Best Voice Acting” przez brytyjską stronę Reaction Time. Następnie Robert podłożył po raz kolejny głos Jimowi w pierwszym dodatku do "StarCrafta II" – '. 11 sierpnia 2013 roku Clotworthy zapowiedział, że powróci jako Raynor również w drugim dodatku, "". Gra była nominowana do wielu nagród, w tym w 2015 roku Robert otrzymał dwie nominacje od Behind The Voice Actors (BTVA) w kategorii „Best Male Vocal Performance in a Video Game in a Supporting Role” i „Best Vocal Ensemble in a Video Game”. Clotworthy podłożył również głos Raynorowi w grze multiplayer online battle arena o nazwie "Heroes of the Storm".
Inne role.
Clotworthy pracował przy ponad 100 filmach i programach telewizyjnych oraz współpracował z takimi gwiazdami i reżyserami, jak Mel Brooks, Mark Rydell, Paul Greengrass, Seth Rogen, James Spader, Mark Romanek, Kathleen Turner i Simon Baker. Pojawił się m.in. jako „Forensic Technician” w czterech odcinkach amerykańskiego serialu telewizyjnego "Hunter" z 1980 roku. Clotworthy był narratorem nominowanego do nagrody Emmy filmu dokumentalnego "Empire of Dreams: The Story of the Star Wars Trilogy" i '. Był również narratorem "Indiana Jones and the Ultimate Quest" i "Batman Unmasked: The Psychology of the Dark Knight". Clotworthy był znany z podkładania głosu postaci Marshall Law w "Tekken 5" i dodatku '. Następnie był narratorem w amerykańskich serialach "Ancient Aliens" (od 2009 roku) i "The Curse of Oak Island" w latach 2014–2017, emitowanych na kanale History. Za swoją pracę nad "Ancient Aliens" w 2016 roku został nominowany do nagrody w kategorii „Outstanding Narration – TV or Film, Best Voiceover”, z kolei w 2017 roku otrzymał nagrodę w kategorii „Outstanding Narration – TV, Digital or Film, Best Voiceover”. Wystąpił gościnnie w "Teorii wielkiego podrywu" jako Dave Roeger oraz w animowanej serii "China, IL". W 2014 roku Clotworthy podkładał głos postaci „The Monk” w serii TNT pt. "Wrogie niebo". W tym samym roku zagrał epizodyczną rolę lekarza marynarki wojennej, z którym konsultował się Chris Kyle w filmie "Snajper" z 2014 roku. W 2017 roku Clotworthy podkładał głos postaciom Black Knight, Zelgius i Finn w grze mobilnej Nintendo, "Fire Emblem Heroes". W 2020 roku wcielił się w postać Setha w grze "The Last of Us Part II", gdzie użyczył swojego głosu i brał udział w sesjach motion capture.

</doc>
<doc id="2832713" url="https://pl.wikipedia.org/wiki?curid=2832713" title="Plötzensee">
Plötzensee

Plötzensee – jezioro w Berlinie. Jest usytuowane w południowej części dzielnicy Wedding. Jego powierzchnia wynosi 7,7 ha. Maksymalna głębokość 5,5 m. Znajduje się na północny wschód od kanału żeglownego Berlin-Spandau, w pobliżu parku . Nad jeziorem znajduje się odkryte kąpielisko. Zostało ono wybudowane w latach 1926 do 1928, następnie w latach 1952 do 1954 zostało przebudowane.
W niedalekiej odległości od jeziora, w dzielnicy Charlottenburg-Nord, znajdują się: miejsce pamięci ofiar narodowego socjalizmu (róg ulic Hüttigpfad i Emmy-Zehden-Weg) oraz więzienie Plötzensee (Friedrich-Olbricht-Damm).

</doc>
<doc id="2832714" url="https://pl.wikipedia.org/wiki?curid=2832714" title="Sumienie (album)">
Sumienie (album)

Sumienie – album polskiego gitarzysty i wokalisty Tadeusza Nalepy. Album wydany został przez EMI w 2002; w 2008 ukazała się reedycja Metal Mind Productions (w formie digipacku, MMP CD 0470). Jest to ostatni album studyjny wydany przez artystę.

</doc>
<doc id="2832715" url="https://pl.wikipedia.org/wiki?curid=2832715" title="Katastrofa samolotu Transall C-160D na Krecie">
Katastrofa samolotu Transall C-160D na Krecie



</doc>
<doc id="2832716" url="https://pl.wikipedia.org/wiki?curid=2832716" title="Krzysztof Zalewski (dziennikarz)">
Krzysztof Zalewski (dziennikarz)

Krzysztof Andrzej Zalewski (ur. 17 grudnia 1966 w Warszawie, zm. 10 grudnia 2012 tamże) – polski przedsiębiorca, publicysta historyczny zajmujący się tematyką wojskową, dziennikarz, redaktor naczelny czasopism poświęconych tej tematyce.
Życiorys.
W 1985 r. ukończył Technikum Cukiernicze uzyskując tytuł technika-cukiernika. Pracował następnie zgodnie z zainteresowaniami jako publicysta historyczny, zajmując się historią wojskowości, zwłaszcza japońskiego lotnictwa pokładowego i walk na Pacyfiku podczas II wojny światowej. Wedle informacji podawanych przez Zalewskiego, opublikował on od 1991 roku jako dziennikarz ponad 500 specjalistycznych artykułów oraz pięć książek poświęconych tematyce historii wojskowości, lotnictwa i obronności. Był współzałożycielem i redaktorem naczelnym pism: „Nowa Technika Wojskowa” i „Lotnictwo Wojskowe” (późniejsze „Lotnictwo”) oraz współtwórcą pism „Morza Statki i Okręty” i w ostatnim okresie życia „Technika Wojskowa – Historia”. Od 1993 roku był udziałowcem i członkiem zarządu spółki wydawniczej Magnum-X Sp. z o.o., wydającej magazyny o tematyce historycznej. W wydawnictwie odpowiadał za prenumeratę, kierował dwumiesięcznikiem „Technika Wojskowa – Historia”, a także piastował funkcję członka zarządu. 
Był żonaty z Beatą, miał troje dzieci; został pochowany na cmentarzu Bródnowskim w Warszawie (kwatera 19E-6-18).
Działalność publiczna.
W drugiej połowie lat 80. działał w opozycyjnej Konfederacji Polski Niepodległej. W latach 2006–2010 przez dwie kadencje był radnym Prawa i Sprawiedliwości na warszawskim Targówku. W kolejnych wyborach samorządowych nie uzyskał reelekcji. W wyborach parlamentarnych w 2011 r., startował z 20 miejsca na liście warszawskiej Prawa i Sprawiedliwości (okręg nr 19), uzyskując 439 głosów, czyli 0,04%.
Wypowiadał się publicznie na temat katastrofy prezydenckiego Tu-154 w Smoleńsku, krytykując oficjalną wersję przyczyn katastrofy, między innymi na łamach „Gazety Polskiej”, „Polski” i „Nowego Państwa” oraz w telewizyjnych serwisach informacyjnych i programach publicystycznych, na kanałach Telewizji Polskiej, Telewizji Trwam, Polsatu i sieci TVN. Był również jednym z bohaterów filmu dokumentalnego "10.04.10" autorstwa Anity Gargas – będącego pierwszym filmem śledczym o katastrofie smoleńskiej. Krytyk raportów rosyjskiej komisji MAK i polskiej komisji Jerzego Millera.
Okoliczności śmierci.
Krzysztof Zalewski zginął 10 grudnia 2012 r. Do zdarzenia doszło w siedzibie wydawnictwa Magnum-X w budynku przy ul. Grochowskiej 306/310, około godziny 14, podczas spotkania członków zarządu. Krzysztof Zalewski został ugodzony nożem przez prezesa zarządu wydawnictwa, który przed tym spowodował wybuch granatu. Motywem działania sprawcy były rozliczenia finansowe i brak konsensusu co do dalszego kierowania spółką i zarzuty wzajemne pomiędzy członkami zarządu. Drugi znajdujący się w pomieszczeniu członek zarządu odniósł obrażenia od wybuchu. Sam napastnik również został poważnie ranny w rękę i brzuch w wyniku wybuchu.
W kwietniu 2015 r. prezes zarządu Magnum-X Cezary Szoszkiewicz został skazany przez sąd I instancji na 25 lat pozbawienia wolności za zabójstwo Krzysztofa Zalewskiego. Biegli uznali, że w chwili ataku nożem, ale nie podczas wcześniejszego odpalenia granatu, miał on w znacznym stopniu ograniczoną poczytalność. Prokuratura ustaliła, że nie ma związku między zabójstwem, a wypowiedziami Zalewskiego na tematy polityczne.

</doc>
<doc id="2832718" url="https://pl.wikipedia.org/wiki?curid=2832718" title="Odznaki PTTK">
Odznaki PTTK

Odznaki PTTK – odznaki ustanowione przez Zarząd Główny Polskiego Towarzystwa Turystyczno-Krajoznawczego, oddziały i inne jednostki organizacyjne PTTK w celu pobudzania i rozwijania zainteresowań ziemią ojczystą, jej historią i kulturą, a także innymi krajami i ich kulturami.
We wszystkich dyscyplinach turystycznych wprowadzono w PTTK system wielostopniowych odznak, zachęcających do uprawiania turystyki, będących jednocześnie dowodem umiejętności i doświadczenia turystycznego. Zasady zdobywania odznak zawarte są w regulaminach, opracowanych dla poszczególnych odznak. Regulaminy umieszcza się w specjalnych „książeczkach”, służących do zbierania potwierdzeń na trasach wędrówek, lub upublicznia w inny sposób (odrębne publikacje, czasopisma branżowe, strony internetowe oraz siedziby jednostek ustanawiających odznakę).
Według założeń statutowych system odznak PTTK ma służyć rozwojowi zainteresowań krajoznawczych, kultury fizycznej i kultury wędrowania. Odznaki w PTTK mogą być zdobywane lub nadawane za szczególne osiągnięcia w dziedzinie turystyki i krajoznawstwa.
Czym są odznaki.
Odznaki to wyróżnienia określające przynależność do instytucji, organizacji, stowarzyszenia, klubu itp. Są one również świadectwem zainteresowań, zaangażowania, szczególnych zasług i osiągnięć w odniesieniu do określonej dziedziny życia społecznego.
Już w odległych czasach używano różnego rodzaju odznak celem wyróżnienia pewnych grup bądź poszczególnych osób. Odznaki były wysoko cenione przez posiadaczy, a uroczyste nadawanie odbywało się zazwyczaj na różnego rodzaju imprezach, z zachowaniem ustalonego ceremoniału. Warunki zdobywania odznak oraz prawo do ich noszenia było określane specjalnymi przepisami, często w formie statutów bądź regulaminów nadawania. Z biegiem lat zwiększyła się liczba i różnorodność wszelkich odznak, przy czym ich kształt i rysunek symbolizował zwykle idee grup społecznych, które je tworzyły.
Odznaki w PTTK.
Tradycje nadawania odznak były i są kultywowane w polskim ruchu krajoznawczym i turystycznym. Znamiennym przykładem zastosowania wspomnianej symboliki są znaczki powstałego w 1873 Polskiego Towarzystwa Tatrzańskiego (PTT) i powołanego w 1906 Polskiego Towarzystwa Krajoznawczego (PTK). Do naczelnych zadań PTT należało badanie i promocja polskich gór, ochrona flory i fauny górskiej, a zwłaszcza kozic i świstaków tatrzańskich, oraz popieranie przemysłu górskiego. Elementy „Odznaki PTT”, na której znalazła się głowa kozicy w góralskiej parzenicy, jednoznacznie ilustrują te cele. „Odznaka PTK”, w centrum której umieszczono obraz ruin zamku w Ogrodzieńcu – miejsce narodzenia myśli utworzenia Towarzystwa, otoczona była żelazną klamrą z herbami Warszawy, Krakowa i Poznania – stolic ziem pozostających pod zaborami. Odznaka symbolizowała więc zarówno jedność i nierozerwalność ziem polskich, jak również główny cel działalności Towarzystwa – poznanie ziemi ojczystej, jej historii i kultury.
Pierwsze odznaki sprawnościowe w Polsce, a zarazem jedne z pierwszych na świecie, zostały ustanowione w latach 30. XX w. Prekursorem był Polski Związek Narciarski, który w 1932 ustanowił Odznakę Górską, a w 1936 Odznakę Nizinną. Kolejnymi były Odznaka Kajakowa, ustanowiona w 1934 przez Polski Związek Kajakowy, i Górska Odznaka Turystyczna, ustanowiona w 1935 przez Polskie Towarzystwo Tatrzańskie.
Po II wojnie światowej, gdy stworzono możliwość rozwoju różnych form wypoczynku i turystyki, PTT i PTK, włączając się w nurt nowego życia, nawiązało współpracę z organizacjami młodzieżowymi i związkami zawodowymi. Powstała propozycja zjednoczenia społecznego ruchu turystyczno-krajoznawczego. 15 grudnia 1950 podjęto decyzję o połączeniu obu towarzystw, w wyniku którego powstało Polskie Towarzystwo Turystyczno-Krajoznawcze. W Statucie PTTK określono m.in. wygląd odznaki organizacyjnej, którą mogą nosić wszyscy członkowie PTTK.
Upowszechniony system odznak turystyki kwalifikowanej i krajoznawczych obejmuje wszystkie dziedziny turystyki i krajoznawstwa. We wszystkich dyscyplinach turystycznych wprowadzono system wielostopniowych odznak, zachęcających do uprawiania turystyki, a także stanowiących dowód umiejętności i doświadczenia turystycznego. Zasady zdobywania odznak zawarte są w regulaminach, umieszczonych w specjalnych „książeczkach”, służących do zbierania potwierdzeń na trasach wędrówek i do obliczania uzyskanych punktów.
Większość „książeczek” przeznaczonych do zdobywania odznak turystyki kwalifikowanej zawiera regulaminy tych odznak. Regulaminy większości odznak krajoznawczych przewidują dowolną formę udokumentowania odbytych wędrówek i wykonanych zadań. Najczęściej są to samodzielnie wykonane „kroniki”, „dzienniczki” lub „karty potwierdzeń” i nie mają regulaminów. Regulaminy niektórych odznak krajoznawczych dopuszczają elektroniczną wersję „kroniki”, np. w formie prezentacji multimedialnej. Jeżeli „książeczka” nie zawiera regulaminu odznaki upublicznia się go w inny sposób, np. w odrębnych publikacjach, czasopismach branżowych, stronach internetowych oraz siedzibach jednostek ustanawiających odznakę. Regulaminy odznak są często umieszczane na stronach internetowych odpowiednich jednostek organizacyjnych PTTK, a dla niektórych odznak stworzono odrębne strony. Przykładem może tu być oficjalna strona Odznaki Krajoznawczej Województwa Kujawsko-Pomorskiego, zatwierdzona przez Kujawsko-Pomorskie Kolegium Instruktorów Krajoznawstwa PTTK, a sfinansowana ze środków Samorządu Województwa Kujawsko-Pomorskiego.
Podstawą systemu odznak PTTK stały się zapisy w Statucie organizacji, mianowicie według art. 9, ust. 2, pkt 7. PTTK ustanawia i nadaje odznaki turystyczne i krajoznawcze, zaś według art. 28, ust. 2 ustanawianie ogólnopolskich oznak turystycznych i krajoznawczych odbywa się drogą uchwał Zarządu Głównego PTTK.
Nie trzeba jednak być członkiem PTTK, aby zdobywać te odznaki. Wystarczy spełnić warunki regulaminowe i przedłożyć odpowiedniej komisji wymaganą dokumentację. Zdobyte odznaki oraz dokumentacja z podróży, zawarta w „książeczkach” prowadzonych przez turystę według regulaminu danej odznaki, stanowią swoistą pamiątkę odbytych wypraw. Niejednokrotnie jest to przedsięwzięcie na kilka lat, ponieważ większość odznak ma kilka stopni. Niektóre odznaki można zdobywać równocześnie z innymi, np. Odznakę „Turysta Przyrodnik” (TP) można zdobywać razem z Górską Odznaką Turystyczną (GOT) czy Odznaką Turystyki Pieszej (OTP). "Książeczkę Odznaki „Turysta Przyrodnik”" warto też mieć przy sobie, gdy zdobywa się odznaki innych dyscyplin turystyki kwalifikowanej, czy też odznaki krajoznawcze. Często na trasie wycieczki nadarza się bowiem okazja zapoznania z różnorodnymi obiektami przyrodniczymi.
Zdobywanie odznak jest dobrym sposobem nabywania wiedzy oraz wyrabiania pewnych nawyków i umiejętności. Regulaminy odznak, zawierające liczne wymagania krajoznawcze, pozwalają na równoważenie w turystyce kwalifikowanej elementów sportowych i poznawczych.
Podział odznak PTTK.
Odznaki PTTK dzielą się na dwa typy: odznaki turystyki kwalifikowanej i odznaki krajoznawcze.
Wielu działaczy PTTK i kolekcjonerów zajmujących się tematyką odznak wprowadziło własny, często intuicyjny podział. Przykładowo Zbigniew Lewandowski – wiceprzewodniczący Komisji Historii i Tradycji Zarządu Głównego PTTK zaproponował wojewódzki układ prezentacji z podziałem na odznaki historyczne (już nie weryfikowane) i odznaki, które można zdobywać aktualnie. Również w swoim opracowaniu książkowym – "Odznaki krajoznawcze i regionalne Polskiego Towarzystwa Turystyczno Krajoznawczego" dokonał podobnego podziału. Nieco inny układ systematyczny przyjął Roman Henryk Orlicz – prezes Oddziału Wolskiego PTTK im. gen. Józefa Sowińskiego w Warszawie. Zachowując klasyczny podział na odznaki turystyki kwalifikowanej i odznaki krajoznawcze, z tych drugich wyodrębnił ogólnopolskie i makroregionalne oraz regionalne z podziałem na województwa, na terenie których są zdobywane. Uzupełnieniem tego podziału są grupy odznak kadry PTTK i odznak klubowych. Później dodatkowo utworzył takie grupy jak: „Korony górskie” i „Odznaki krajoznawcze poświęcone jednostkom Wojska Polskiego”. W osobnych grupach znalazły się odznaki jubileuszowe i okolicznościowe oraz odznaki, których zdobywanie zostało zawieszone, a także odznaki wycofane lub już nie weryfikowane. Inni stosowali podobne lub zmodyfikowane formy klasyfikacji odznak PTTK.
Ze względu na liczne kontrowersje wokół podziału odznak Komisja Krajoznawcza Zarządu Głównego PTTK, 21 listopada 2009, zaakceptowała zasady kwalifikacji odznak krajoznawczo-turystycznych PTTK. Odznaki podzielono na 3 grupy, biorąc pod uwagę:
W poszczególnych grupach dokonano następującego podziału:
Odznaki turystyki kwalifikowanej.
Odznaki turystyki kwalifikowanej są swoistą nagrodą za zdobyte umiejętności, wiedzę i doznane przeżycia podczas wycieczek pieszych (nizinnych i górskich), wodniackich (kajakowych, żeglarskich i podwodnych), jeździeckich, narciarskich, motorowych oraz na orientację. Zasady ogólne są podobne dla wszystkich rodzajów odznak. Za odbyte wycieczki i zwiedzone obiekty przyznawane są punkty, a warunkiem zdobycia danego stopnia odznaki jest zgromadzenie określonej w regulaminach liczby punktów.
Współczesny system odznak PTTK obejmuje odrębne odznaki dla każdej z dziedzin turystyki kwalifikowanej. Zdobycie hierarchicznie usytuowanych względem siebie poszczególnych odznak jest uwarunkowane wypełnieniem norm kwalifikacyjnych, zawartych w odpowiednich regulaminach. Im wyższe miejsce zajmuje odznaka w hierarchii, tym jej zdobycie wymaga włożenia większego wysiłku fizycznego i intelektualnego, czyli spełnienia wyższej normy kwalifikacyjnej.
Najstarszą odznaką turystyczną, istniejącą w Polskim Towarzystwie Tatrzańskim (PTT) od 1935, jest Górska Odznaka Turystyczna (GOT). Od momentu jej wprowadzenia po dziś dzień cieszy się ogromną popularnością. Po II wojnie światowej wznowiona została w 1949 i stanowiła wzór, na podstawie którego opracowano zasady zdobywania odznak w innych dyscyplinach turystyki kwalifikowanej. Można było ją zdobywać – począwszy od 10. roku życia – na górskich szlakach znakowanych, według ustalonych zasad podanych w regulaminie GOT, w okresie od 15 marca do 15 grudnia. Nie można było zdobywać punktów do odznaki w stopniu popularnym, małym brązowym i małym srebrnym na obszarze Tatr (nowy regulamin GOT zniósł te ograniczenia).
Niemal równocześnie z powstaniem Polskiego Towarzystwa Turystyczno-Krajoznawczego, bo w 1951, ustanowiono Górską i Nizinną Odznakę Narciarską.
Górską Odznakę Narciarską (GON) można zdobywać – począwszy od 10. roku życia – podczas górskich wycieczek narciarskich, według zasad ustalonych w regulaminie odznaki. Małe GON zdobywało się przez odbycie punktowanych wycieczek narciarskich, które wymienione były w spisie wycieczek, zamieszczonym w wydawnictwie "Narciarskie Odznaki Turystyczne", Wyd. SiT, 1970 r. Od 2002 odznaki popularną i małe zdobywa się przez odbycie szeregu punktowanych wycieczek narciarskich, a liczbę uzyskanych punktów oblicza się na podstawie „Spisu wycieczek punktowanych do GON PTTK”, umieszczonego w Regulaminie Odznak Narciarskich (wyd. 1980), lub przez wyliczenie według następującego przelicznika:
Odznaki duże zdobywa się przez odbycie odpowiedniej ilości wycieczek lub rajdów w minimum dwu (duża srebrna) lub trzech (duża złota) grupach górskich trwających nieprzerwanie co najmniej po cztery dni każda. Odbywając wycieczki narciarskie, należy:
Odznaka ma 6 stopni: popularna, mała brązowa, mała srebrna, mała złota, duża srebrna i duża złota.
Nizinną Odznakę Narciarską (NON) można zdobywać – począwszy od 10. roku życia – podczas narciarskich wycieczek nizinnych. Małe NON zdobywało się według następujących zasad:
Od 2002 zasady zdobywania NON są podobne do zasad zdobywania GON.
Odznaka ma 6 stopni: popularna, mała brązowa, mała srebrna, mała złota, duża srebrna i duża złota.
Popularną Odznakę Narciarską (PON) można było zdobywać – począwszy od 12. roku życia – podczas wycieczek narciarskich na obszarze całej Polski, zgodnie z zasadami należy:
Poszczególne stopnie PON-PTTK odpowiadały danej klasie jazdy na nartach i zdobywane były bez zachowania ich kolejności.
W 2002 dokonano nowelizacji "Regulaminu narciarskich odznak turystycznych PTTK", m.in. zastępując Popularną Odznakę Narciarską (PON) Dziecięcą Odznaką Narciarską (DON), którą można zdobywać trzykrotnie, ale tylko raz w jednym sezonie. DON zdobyta po raz pierwszy ozdobiona jest jedną „śnieżynką”, a odznaki zdobyte po raz drugi i trzeci odpowiednio – dwoma lub trzema „śnieżynkami”.
Narciarska Odznaka Młodzieżowa (NOM-PTTK) jest jednostopniową odznaką przeznaczoną dla młodzieży, którą uzyskuje się uczestnicząc:
Narciarska Odznaka Turystyczna „Za Wytrwałość” – „Górska Odznaka Narciarska” jest wyróżnieniem, które można uzyskać, jeżeli (opcjonalnie):
Wysokogórska Odznaka Narciarska PTTK (WON) jest najwyższym wyróżnieniem dla osób uprawiających wędrówki na terenie Tatr, Karkonoszy, masywu Babiej Góry i innych gór wysokich. WON może uzyskać każdy, kto udokumentuje przejście tras wysokogórskich na nartach o łącznej sumie przewyższeń 30 000 m. WON przyznawana jest w trybie uchwały Komisji Turystyki Narciarskiej ZG PTTK.
Obecnie (2012) istnieje sześć rodzajów odznak dla turystów-narciarzy:
Odznakę Turystyki Pieszej (OTP), ustanowioną w 1951, można zdobywać począwszy od 6. roku życia (wyjątek stanowi odznaka „Siedmiomilowe buty”) na wycieczkach pieszych, zaliczając 1 punkt za 1 km. Trasy wycieczek może ułożyć sam turysta. W załączniku do regulaminu zostały określone miejscowości, za zwiedzanie których dolicza się dodatkowe punkty (20, 15, 10 lub 5 pkt.).
Odznaka jest ustanowiona w sześciu kategoriach:
Od 1974 można zdobywać Odznakę „Za wytrwałość w turystyce pieszej”. Odznaka może być przyznana trzykrotnie, po powtórzeniu odpowiedniej ilości norm przewidzianych na brązową OTP. Posiadacze odznaki „Za Wytrwałość w Turystyce Pieszej” najwyższego stopnia (III, emalia czerwona) mogą ubiegać się o Odznakę OTP „Dla najwytrwalszych”, którą zdobywa się przez pięciokrotne powtórzenie normy przewidzianej dla małej OTP w stopniu brązowym (bez punktów za zwiedzanie miast). Kolejnym stopniem odznak OTP jest Odznaka OTP „Weteran Szlaków Pieszych”.
W 1952 wprowadzono dalsze dwie odznaki: KOT – przeznaczoną dla osób uprawiających turystykę rowerową i TOK – dla turystów-kajakarzy.
Kolarską Odznakę Turystyczną (KOT) można zdobywać – począwszy od 7. roku życia – na wycieczkach zbiorowych lub indywidualnych, zaliczając 10 punktów za każdy dzień jazdy rowerem podczas wędrówek jednodniowych lub odpowiednio 15 punktów podczas wędrówek wielodniowych (minimum 1,5 dnia). Dodatkowe punkty uzyskuje się za udział w określonych imprezach oraz za zwiedzanie miejscowości i parków narodowych. Do 2008 odznaka miała sześć stopni: brązowy, srebrny, złoty, duży srebrny, duży złoty i „za wytrwałość”. 24 lutego 2007, na wyjazdowym posiedzeniu Komisji Turystyki Kolarskiej ZG PTTK w Sulejowie, uchwalono nowy regulamin KOT, który wszedł w życie 1 stycznia 2008. Obecnie KOT ma siedem stopni: brązowy, srebrny, złoty, duży brązowy, duży srebrny, duży złoty i „za wytrwałość”.
Turystyczną Odznakę Kajakową (TOK) można zdobywać po ukończeniu 10. roku życia. Celem odznaki jest propagowanie turystyki kajakowej jako formy aktywnego wypoczynku, zachęcanie do jej systematycznego uprawiania oraz poznawania ojczystego kraju i jego turystycznych szlaków wodnych. Punkty przyznawane są za przepłynięte kilometry 1 km = 1 pkt. Odznaka ma 8 stopni: popularny, brązowy, srebrny, złoty, duży złoty, „Za wytrwałość”, „Za wytrwałość platynowy” i „Za wytrwałość diamentowy”
"W 2002 dokonano nowelizacji regulaminu, który zniósł wcześniejsze bardziej skomplikowane wymogi regulaminowe (przyznawane punkty za 1 km: na wodzie bieżącej z prądem – 1 pkt, na wodzie stojącej – 2 pkt., na wodzie pod prąd i na morzu – 3 pkt., na rzece górskiej – 4 pkt.; przy zdobywaniu punktów na odznakę złotą i dużą złotą obowiązywało przepłynięcie rzek górskich, wymienionych w regulaminie. Najdłuższy etap dzienny na rzece nizinnej nie mógł przekraczać 40 km, a na rzece górskiej – 60 km)."
W 1995, Komisja Turystyki Kajakowej ZG PTTK ustanowiła Górską Odznakę Kajakową (GOK). Celem odznaki jest podnoszenie turystycznych kwalifikacji kajakowych, propagowanie turystyki kajakowej na rzekach trudnych i uciążliwych oraz zachęcanie do jej uprawiania na mało uczęszczanych szlakach wodnych. Odznaka jest przyznawana za pływanie kajakiem lub kanadyjką po rzekach, ujętych w wykazach „A” i „B”, będących załącznikami do regulaminu. Zdobywanie GOK zaleca się rozpoczynać po zdobyciu TOK (minimum w stopniu brązowym). Odznaka ma 3 stopnie: brązowy, srebrny i złoty.
Z myślą o turystach-żeglarzach w 1954 wprowadzono Żeglarską Odznakę Turystyczną (ŻOT). Można ją zdobywać – po ukończeniu 10. roku życia – na rejsach trwających co najmniej 24 godziny, zaliczając za przepłynięcie 1 km szlaku:
W przypadku rejsów pełnomorskich i zatokowych przyznaje się odpowiednio 1 pkt i 2 pkt. za 1 milę morską.
Odznaka ma sześć stopni: popularny, brązowy, srebrny, złoty, duży srebrny i duży złoty.
Motorowa Odznaka Turystyczna (MOT) została wprowadzona w 1956, początkowo w nieco innym kształcie. Obecny (2012) wizerunek odznaki obowiązuje od 1970. Mogli ją zdobywać zarówno kierowcy, jak i pasażerowie. W 1959 – specjalnie dla pasażerów – wprowadzono Odznakę Turysty Motorowego (OTM).
Młodzieżową Odznakę „Turysta Motorowy” (TM) mogą zdobywać dzieci i młodzież w wieku 10–16 lat – uczestnicy turystyki motorowej z osobami dorosłymi, wycieczek autokarowych itp. Motorową Odznakę Turystyczną (MOT) mogą zdobywać osoby, które ukończyły 16. rok życia i uprawiają turystykę motorową pojazdem samochodowym, motocyklem lub motorowerem, w trakcie przemieszczania się w terenie w celach poznawczych. Punkty do odznaki zdobywa się za zwiedzenie i potwierdzenie określonych w regulaminie obiektów oraz za uczestnictwo w wymaganej liczbie imprez motorowych turystyki kwalifikowanej. TM ma 3 stopnie: brązowy, srebrny i złoty, a MOT siedem stopni: mały brązowy, mały srebrny, mały złoty, duży brązowy, duży srebrny, duży złoty i „Złoty za Wytrwałość”.
W 1960 ustanowiono Turystyczną Odznakę Podwodną (TOP). Można ją zdobywać po ukończeniu 16 lat. Odznaka ma 3 stopnie: brązowy, srebrny i złoty – zdobywane kolejno, przez udział w rozmaitych akcjach, zawodach i imprezach podwodnych. Odznaka przyznawana jest na wniosek klubu.
W ten sposób wszystkie istniejące w 1960 komisje turystyki kwalifikowanej PTTK dysponowały systemami odznak turystycznych.
W późniejszych latach modyfikowano regulaminy poszczególnych odznak. Ogólną zasadą jednak było i jest, że najniższe stopnie odznak powinny być stosunkowo łatwe do zdobycia, a z każdym kolejnym stopniem odznaki powinny wzrastać nie tylko wymagania w stosunku do turysty, ale również atrakcyjność wykonywanych zadań. Dlatego też w wielu regulaminach jest mowa o konieczności zdobywania punktów w różnych regionach kraju, a także o wymogach krajoznawczych.
Jedną z dyscyplin turystyki kwalifikowanej jest speleologia, ale istniejąca w PTTK od 1961 Komisja Speleologii „Odznaki Speleologa” jeszcze nie wprowadziła. W 2007 Oddział Międzyuczelniany PTTK w Warszawie w celu zachęcenia szerokiego grona turystów do poznawania jaskiń oraz regionów ich występowania, a także pogłębiania wiedzy o jaskiniach i konieczności ich ochrony, ustanowił Odznakę Turystyki Jaskiniowej (OTJ). Odznaka ma 4 stopnie (popularny, brązowy, srebrny i złoty), które można zdobywać jedynie w kolejności stopni i tylko w grupie minimum dwuosobowej. Ze względów bezpieczeństwa indywidualne zdobywanie odznaki jest zabronione.
Powołana w 1970 Komisja Imprez na Orientację ustanowiła w 1975 roku Odznakę Imprez na Orientację (OInO). Przyznaje się ją za udział indywidualny lub zespołowy w imprezach na orientację. Za każdy ukończony etap uzyskuje się od 1 do 5 punktów do odznaki, w zależności od rangi imprezy (od lokalnych, przez regionalne, po ogólnopolskie oraz imprezy rangi Pucharu i Mistrzostw Polski). OInO może zdobywać każdy – bez względu na wiek uczestnika – kto spełni warunki zawarte w regulaminie odznaki. Odznaka ma czternaście stopni w pięciu kategoriach. W 2014 r. została powołana Odznaka Turystycznych Imprez na Orientację (TRInO), którą można ją zdobywać jednocześnie z Odznaką InO. Odznaka posiada 7 stopni (popularny, brązowy, srebrny, złoty, duży brązowy, duży srebrny i duży złoty).
W 1997, celem popularyzacji turystyki konnej, Zarząd Główny PTTK ustanowił „Odznakę Jeździecką” w dwóch wariantach: Jeździecką Odznakę Turystyki Górskiej (JOTG) i Jeździecką Odznakę Turystyki Nizinnej (JOTN). O uzyskanie odznaki może ubiegać się każdy, kto ukończył 10. rok życia (stopień popularny) i 14 lat (pozostałe stopnie) oraz spełnił warunki regulaminowe dotyczące opanowania określonego zakresu wiedzy teoretycznej (w tym z zakresu turystyki i krajoznawstwa) oraz umiejętności praktycznych. Każda z odznak ma cztery stopnie – popularny (jednakowy dla obu wariantów), brązowy, srebrny i złoty.
PTTK przygotowało również wyróżnienia dla koni, które mogą otrzymać Odznakę Turystycznego Konia Górskiego. Przyznawanie uprawnień konia turystycznego ma na celu wyselekcjonować zwierzęta posłuszne i dające gwarancję bezpiecznego uprawiania górskiej turystyki konnej. Konie bojaźliwe lub złośliwe, narowiste oraz nie normalnie zachowujące się w stajni i na wybiegu nie są kwalifikowane. Aby otrzymać licencję turystycznego konia górskiego zwierzę musi przejść serię egzaminów terenowych, oddających rzeczywisty stan jego wyszkolenia i temperamentu. Przy ocenie zwierząt brane są pod uwagę:
W 2007 Centralny Ośrodek Turystyki Górskiej PTTK wspólnie z Urzędem Marszałkowskim Województwa Małopolskiego i we współpracy z firmą rakiety.pl ustanowił Zimową Odznakę Górską (ZOG). Odznakę zdobywa się przez odbycie pieszych wędrówek na rakietach śnieżnych w górach Polski oraz w zagranicznych pasmach górskich Karpat i Sudetów, położonych na obszarze pogranicza, przy zachowaniu zasad bezpiecznego i racjonalnego uprawiania turystyki górskiej, przestrzegając przepisów dotyczących poruszania się na obszarach chronionych. Odznaka ma 3 stopnie: brązowy, srebrny i złoty.
Niezależnie od wymienionych wyżej odznak, związanych z jedną dyscypliną turystyki kwalifikowanej, istnieją w PTTK odznaki, które można zdobywać w czasie różnego rodzaju wędrówek, przy czym ważny jest nie tyle sposób podróżowania, co jego krajoznawczy charakter.
Odznaki krajoznawcze.
Zdobywanie odznak turystyki kwalifikowanej można – a nawet należy – łączyć ze zdobywaniem odznak krajoznawczych. W tym między innymi tkwi atrakcyjność wędrówek turystycznych, że pozwalają one na równoczesne gromadzenie punktów do kilku odznak.
W 1975 Komisja Krajoznawcza Zarządu Głównego PTTK opracowała Regulamin Odznaki Krajoznawczej PTTK (OK-PTTK). Odznakę można było zdobywać po ukończeniu 12. roku życia na wycieczkach indywidualnych i zespołowych: pieszych (nizinnych i górskich), kolarskich, wodniackich (kajakowych i żeglarskich), autokarowych itp. Zgodnie z zapisami regulaminowymi turysta zdobywający Odznakę Krajoznawczą PTTK był zobowiązany do zwiedzenia (według własnego uznania) różnego rodzaju obiektów: zabytków, muzeów, obiektów kultury ludowej oraz środowiska przyrodniczego. Dodatkowe wymagania dotyczyły odbycia wycieczki oraz zdobycia odznaki regionalnej.
W 1993 ustanowiono nową Odznakę Krajoznawczą w dwóch rodzajach:
Regionalna Odznaka Krajoznawcza pozostawia zwiedzającemu pewną dowolność w wyborze zwiedzanych obiektów, jednocześnie zachęcając do poznawania najbliższych okolic miejsca zamieszkania. Posiadacze dowolnej odznaki regionalnej, obowiązującej w regionie zamieszkania, automatycznie otrzymują ROK w stopniu brązowym. Taki zapis regulaminowy propaguje ideę zdobywania regionalnych odznak krajoznawczych.
Odznakę Krajoznawczą Polski zdobywa się, zwiedzając miejsca wymienione w Kanonie Krajoznawczym Polski. Kanon stał się swego rodzaju wzorcem dla środowisk nowelizujących regulaminy odznak regionalnych i twórców nowych odznak, którzy starają się tworzyć wykazy miejsc ciekawych krajoznawczo w swoim regionie, gdzie turysta powinien koniecznie trafić.
Ustanowiona w 1978 Młodzieżowa Odznaka Krajoznawcza PTTK (MOK-PTTK) ma na celu zachęcenie młodzieży szkolnej do uprawiania turystyki oraz poznawania kraju ojczystego. MOK-PTTK jest zdobywana w pierwszym etapie rozwijania zainteresowań krajoznawczych – stanowi potwierdzenie uzyskania podstawowego stopnia wtajemniczenia w tej dziedzinie. Celem odznaki jest również skupienie uwagi młodych turystów na najbliższej okolicy. MOK-PTTK jest odznaką jednostopniową, którą mogą zdobywać dzieci i młodzież podczas wycieczek rodzinnych, szkolnych i innych. Podstawowym warunkiem zdobycia odznaki jest spędzenie 6 dni na wycieczkach jedno- lub wielodniowych i uzyskanie potwierdzeń ich odbycia oraz zwiedzenie obiektów określonych w regulaminie odznaki. Zdobywający odznakę powinien również posiąść podstawową wiedzę o odwiedzanych miejscach i zwiedzanych obiektach.
W przypadku ogólnopolskiej Odznaki Turystyczno-Krajoznawczej PTTK „Młodzi Silni Weseli” (OMSW), ustanowionej 15 grudnia 1984 przez Koło PTTK nr 24 „Młodzi Silni Weseli” d. przy 108 Grunwaldzkiej Drużynie Harcerskiej „Dreptaki” im. prof. Romana Kobendzy w Warszawie, turysta zdobywający OMSW musi posiadać określoną w regulaminie liczbę odznak turystyki kwalifikowanej i/lub odznak krajoznawczych albo zdobyć je w trakcie ubiegania się o dany stopień OMSW. Odznaka ma cztery stopnie: popularny, brązowy, srebrny i złoty. Odznakę „Młodzi Silni Weseli” przyznaje Kapituła OMSW, działająca przy Kole PTTK nr 24 „Młodzi Silni Weseli”.
Odznaki regionalne.
Regionalne odznaki krajoznawcze powstawały i powstają w różnych regionach. Najwięcej odznak powstało w latach 70. XX wieku. Niektóre z nich straciły aktualność (umarły tzw. „śmiercią naturalną”) z powodu nowego podziału administracyjnego kraju, a czasem – braku zainteresowania (często zarówno pomysłodawców, jak i potencjalnych zdobywców). W wielu przypadkach problem rozwiązano, dokonując korekt w zapisach regulaminowych – zastępując „województwo” słowem „region”. I tak np. nadal można zdobywać Odznakę Krajoznawczą Ziemi Radomskiej, która jest kontynuacją Krajoznawczej Odznaki Województwa Radomskiego, ustanowionej przez Zarząd Wojewódzki PTTK w Radomiu w 1982. Odznakę ustanowił Oddział Miejski PTTK im. ks. Jana Wiśniewskiego w Radomiu w 2000. Celem odznaki jest popularyzacja walorów krajoznawczych Ziemi Radomskiej oraz zachęcenie do ich poznawania. Odznaka ma trzy stopnie: brązowy, srebrny i złoty.
Regulaminy tych odznak zostały tak skonstruowane, aby turysta poznał mniejszy lub większy fragment regionu, często nazywany „Małą Ojczyzną”. Przykładem mogą być regulaminy jednostopniowej Tyskiej Odznaki Krajoznawczej, trzystopniowej Katowickiej Odznaki Krajoznawczej „Znam Katowice”, dwustopniowej Regionalnej Odznaki Krajoznawczej „Przyjaciel Międzygórza”, ośmiostopniowej Regionalnej Odznaki Krajoznawczo-Turystycznej PTTK „Sympatyk Otwocka” (stopnie: popularny, brązowy, srebrny, złoty, duży brązowy, duży srebrny, duży złoty i jubileuszowy), czy też Warszawskiej Odznaki Krajoznawczej (WOK), która ma cztery stopnie: popularny, brązowy, srebrny i złoty. W regulaminach tych pięciu odznak znajdują się wykazy obiektów, które należy zwiedzić w trakcie zdobywania odznak.
Często odznaki regionalne można zdobywać podczas wycieczek pieszych, rowerowych, narciarskich czy motorowych. Niektóre z nich łączą w wymaganiach regulaminowych wartości, jakie niosą ze sobą zarówno turystyka i krajoznawstwo. Przykładem może być Wielkopolska Odznaka Turystyczno-Krajoznawcza „Przyjaciel Wielkopolski”, czy też Regionalna Odznaka Turystyczno-Krajoznawcza „Warmia i Mazury – ziemia serdecznie znajoma”. Zdobywając obie te odznaki, należy zwiedzić wymienione w wykazie obiekty i udokumentować uczestnictwo w imprezie turystyki kwalifikowanej lub zdobyć odpowiednią liczbę punktów w trakcie indywidualnych wędrówek. W niektórych przypadkach, np. w przypadku Odznaki Turystyczno-Krajoznawczej „Miłośnik Puszczy Kampinoskiej” (MPK), wymagane jest odbycie określonej liczby wycieczek w różnych porach roku.
W 1998 Oddział PTTK Ziemi Strzelińskiej w Strzelinie ustanowił wielostopniową Regionalną Odznakę Turystyczno-Krajoznawczą „Wzgórza Niemczańsko-Strzelińskie”. Celem odznaki jest popularyzacja Wzgórz Niemczańsko-Strzelińskich poprzez wycieczki piesze i rowerowe oraz zwiedzanie miejscowości i miejsc określonych w załączniku oprócz miejscowości zamieszkania, a także za udział w zawodach na orientację na terenie Wzgórz Niemczańsko-Strzelińskich.
W 2001, Komisja Turystyki Górskiej Oddziału Wrocławskiego PTTK ustanowiła jednostopniową Odznakę Regionalną „Korona Sudetów”. Celem odznaki jest popularyzacja Sudetów – gór leżących na styku granic Polski, Czech i Niemiec (tzw. „trójstyk”). Aby stać się posiadaczem odznaki należy zdobyć najwyższe szczyty 22. pasm górskich w Sudetach.
W 2004, Klub Przodowników Turystyki Pieszej im. Anieli Michalskiej w Warszawie ustanowił jednostopniową Odznakę Krajoznawczą „Szlakiem miejsc kultu religijnego na Mazowszu”. Odznakę przyznaje Referat Weryfikacyjny Komisji Turystyki Pieszej Oddziału Stołecznego PTTK im. Aleksandra Janowskiego w Warszawie. Aby zdobyć odznakę należy odwiedzić 10 miejsc kultu religijnego na Mazowszu wymienionych w załączonym wykazie. Nie można zaliczać obiektów położonych w miejscu zamieszkania zdobywającego odznakę.
Dla nauczycieli wybierających się w daną okolicę regulamin regionalnej odznaki krajoznawczej może być przydatnym materiałem pomocniczym (doskonałą „ściągawką”) do zaplanowania trasy przejazdu czy marszruty, podczas której jest wiele okazji do przekazania treści krajoznawczych – sumy wiadomości historycznych, przyrodniczych, gospodarczych – i nauki dostrzegania piękna, czasem ukrytego.
Odznaki regionalne służą popularyzacji idei regionalizmu i są atrakcyjne dla młodzieży miejscowej, jak również dla osób przyjeżdżających z daleka. W dobie globalizacji, kiedy ciupagę można kupić zarówno w Zakopanem i na molo w Sopocie, odznaka regionalna – przywieziona z wycieczki czy wakacji może być jedyną i niepowtarzalną pamiątką.
W sumie można obecnie (grudzień 2012) zdobywać ponad 270 regionalnych odznak krajoznawczych. Najwięcej odznak można zdobywać na terenie województwa śląskiego (42) i mazowieckiego (30), a najmniej – w województwach podkarpackim i podlaskim (po 7), warmińsko-mazurskim (8) oraz łódzkim i pomorskim (po 10).
Odznaki ogólnopolskie.
Dużą popularnością cieszy się Odznaka „Turysta Przyrodnik” (TP), ustanowiona w 1979 przez Komisję Ochrony Przyrody Zarządu Głównego PTTK. Odznaka ma siedem stopni: popularny, brązowy, srebrny, złoty, duży srebrny, duży złoty oraz honorowy. Można ją zdobywać podczas wędrówek zarówno w górach, jak i na nizinach, bo szlaki wędrówek przebiegają przez parki narodowe, parki krajobrazowe czy po prostu spotykane pojedyncze obiekty przyrodnicze, np. pomniki przyrody. Jej ogólnopolski zasięg i promocja sprawiły, że jest to najpopularniejsza przyrodnicza odznaka krajoznawcza. Przeciętnie zdobywa ją około 2000–3000 osób rocznie. W ramach „Roku Przyrody w PTTK” (2008) ustanowiono Jubileuszową Odznakę „Turysta Przyrodnik”, którą można było zdobyć po wypełnieniu normy na najniższy stopień odznaki „Turysta Przyrodnik”. Jubileuszową odznakę zdobyły 2424 osoby.
Najstarszą przyrodniczą odznaką krajoznawczą PTTK jest Odznaka „Przyjaciel Naturalnego Środowiska”, ustanowiona w 1976 przez Oddział PTTK Kraków – Nowa Huta, w celu poznania i zainteresowania społeczeństwa problematyką ochrony środowiska. Zdobycie odznaki polega na odwiedzeniu i poznaniu parków narodowych i krajobrazowych, rezerwatów przyrody, obszarów Natura 2000, leśnych kompleksów promocyjnych, stanowisk dokumentacyjnych, muzeów przyrodniczych i innych form ochrony przyrody (podobna grupa obiektów do wymienionych w regulaminie odznaki „Turysta Przyrodnik”).
W 1974 wprowadzono Odznakę Rajdu Kolarskiego „Dookoła Polski”. Odznaka ma 2 stopnie. Małą (w kolorze białym) zdobywa się po opracowaniu i przejechaniu rowerem trasy o długości minimum 1800 km o kształcie zbliżonym do elipsy lub koła, przebiegającej przez dowolne miejscowości leżące na terenie Polski. Dużą odznakę (w kolorze żółtym) zdobywa się po przejechaniu trasy wymienionej w regulaminie rajdu. Przejechana trasa rajdu może być także zaliczana do uzyskania KOT. Czas trwania rajdu nie jest ograniczony. Kolejność zdobywania odznak jest dowolna.
W celu rozwijania zainteresowań krajoznawczych turystów-kolarzy Komisja Turystyki Kolarskiej ZG PTTK ustanowiła w 1982 Odznakę Rajdu Kolarskiego „Szlakami zamków w Polsce”. Odznaka Rajdu ma trzy stopnie, zdobywane kolejno zgodnie z załączoną do Regulaminu tabelą. Obiekty wpisuje się i potwierdza w "Książeczce wycieczek kolarskich".
W 1991 Komisja Turystyki Kolarskiej ZG PTTK, w porozumieniu z podkomisją Konferencji Episkopatu Polski ds. Kultury Zdrowotnej i Sportu, ustanowiła Kolarską Odznakę Pielgrzymią (KOP). Celem odznaki jest popularyzacja obiektów kultu religii chrześcijańskich na ziemiach polskich, a także poza granicami kraju. KOP ma 8 stopni, które należy zdobywać kolejno (popularna, brązowa, srebrna, złota, duża srebrna, duża złota oraz Wielka KOP i Chrześcijański Pielgrzym Świata).
Poza wymienionymi istnieją inne ponadregionalne i ogólnopolskie odznaki krajoznawcze. Charakterystycznym przykładem jest trzystopniowa (brązowa, srebrna i złota) Odznaka Krajoznawcza „Szlakiem Architektury Drewnianej w Polsce”. Została ustanowiona w 2000 przez Komisję Krajoznawczą Regionalnego Oddziału Szczecińskiego PTTK im. Stefana Kaczmarka w Szczecinie w celu zwrócenia uwagi na wszelkiego rodzaju budowle drewniane. Podobną rolę odgrywa Odznaka „Szlakami Architektury Sakralnej w Polsce”, której celem jest zapoznanie się zdobywających z różnorodnością zabytków architektury sakralnej różnych wyznań na terenie Polski. Została ustanowiona w 2003 przez Parafialny Klub Sportowy „ARKA” Katolickiego Stowarzyszenia Sportowego RP – 139 oraz Komisję Kultury i Wychowania Rady Osiedla „Katedralna” w Łodzi przy współpracy Komisji Krajoznawczej Oddziału Łódzkiego PTTK im. Jana Czeraszkiewicza, a zatwierdzona przez Zarząd Główny PTTK. Odznaka ma siedem stopni: brązowy, srebrny, złoty, duży brązowy, duży srebrny, duży złoty i honorowy.
Zdobycie jednostopniowej Odznaki Turystyczno-Krajoznawczej im. Żwirki i Wigury, wymaga odwiedzenia również miejsc położonych na Litwie i w Czechach. Odznaka została ustanowiona w 2002 przez Oddział PTTK w Jastrzębiu Zdroju, w celu uczczenia 70. rocznicy tragicznej śmierci asów polskiego lotnictwa kapitana – Franciszka Żwirki i inżyniera Stanisława Wigury. Odznakę można zdobywać w czasie dowolnego rodzaju wycieczek, poprzez zwiedzanie miejsc związanych z życiem i działalnością patronów odznaki oraz z lotnictwem.
4 kwietnia 2005 Oddział Wolski PTTK im. gen. Józefa Sowińskiego w Warszawie ustanowił ogólnopolską Pielgrzymią Odznakę Krajoznawczą (POK) „Śladami Jana Pawła II”. Idea odznaki powstała wśród młodzieży Koła PTTK nr 24 „Młodzi Silni Weseli”, która – idąc za wezwaniami Ojca Świętego Jana Pawła II – pragnie propagować uniwersalne wartości chrześcijaństwa. Odznaka ma zachęcać do aktywnego spędzania wolnego czasu podczas wędrówek śladami Ojca Świętego, a także zapoznać z wielkim bogactwem kulturowym narodu polskiego oraz – poprzez treści w niej zawarte – wychowywać młode pokolenia. Regulamin odznaki został tak skonstruowany, aby umożliwić jej zdobywanie każdemu zainteresowanemu, niezależnie od przynależności organizacyjnej, poglądów politycznych, religijnych, możliwości fizycznych czy miejsca zamieszkania. Odznaka została ustanowiona w pięciu kategoriach i ma 8 stopni (popularna POK; Mała POK w stopniach: brązowym, srebrnym i złotym; Duża POK w stopniach: srebrnym i złotym oraz Wielka POK i POK „Za wytrwałość”).
20 marca 2006, Oddział Wolski PTTK w Warszawie ustanowił Odznakę Turystyczno-Krajoznawczą PTTK „Znam Parki Narodowe” (OTK ZPN). Celem odznaki jest zachęcenie społeczeństwa do uprawiania turystyki pieszej i rowerowej podczas zwiedzania polskich parków narodowych, poznawanie kraju ojczystego, jego historii, kultury i tradycji, współczesnego dorobku oraz piękna krajobrazu i przyrody. Odznakę zdobywa się, zwiedzając określoną w regulaminie liczbę parków narodowych i obiektów położonych na ich terenie (wraz z otuliną), uczestnicząc w indywidualnych wędrówkach oraz zbiorowych imprezach turystyczno-krajoznawczych. Wymagane do zwiedzenia miejsca i obiekty podzielono na 6 grup: parki narodowe, muzea przyrodnicze, obszary ochrony ścisłej, ścieżki dydaktyczne i przyrodnicze, pomniki przyrody oraz obiekty krajoznawcze (zabytki, pomniki, kapliczki, krzyże przydrożne, cmentarze, leśniczówki, jaskinie, schroniska i szczyty górskie, tereny bitew, miejsca pamięci narodowej, wystawy i punkty widokowe). Odznaka ma 4 stopnie: popularny, brązowy, srebrny i złoty, które można uzyskać jedynie w podanej kolejności.
20 sierpnia 2007, Oddział Wolski PTTK w Warszawie ustanowił Odznakę Krajoznawczą PTTK „Serce serc” – Śladami Bolesława Prusa. Odznaka została ustanowiona z okazji przypadającej w 2007 – 160. rocznicy urodzin Bolesława Prusa oraz 120. rocznicy wydrukowania w „Kurierze Codziennym” pierwszego odcinka "Lalki". Celem odznaki jest popularyzacja wiedzy i miejsc związanych z życiem i działalnością Bolesława Prusa – wybitnego prozaika, nowelisty i publicysty okresu pozytywizmu, współtwórcy polskiego realizmu, kronikarza Warszawy, myśliciela i popularyzatora wiedzy, społecznika, a także propagatora turystyki pieszej i rowerowej oraz wielkiego przyjaciela dzieci. Odznaka ma 3 stopnie: brązowy, srebrny i złoty.
1 lipca 2008, Oddział Wolski PTTK w Warszawie ustanowił Odznakę Turystyczno-Krajoznawczą PTTK Polskie „Naj” (OTK PLN). Odznaka została ustanowiona w celu spopularyzowania walorów krajoznawczych, turystycznych i historycznych oraz współczesnego dorobku Polski, a także ocalenia od zapomnienia przynajmniej niektórych polskich „rekordzistów”. Podstawą przyznania odznaki jest zwiedzenie ustalonej dla danego stopnia odznaki liczby obiektów, wymienionych w „Kanonie Krajoznawczym” stanowiącym załącznik do regulaminu odznaki. Kanon Krajoznawczy zawiera wykaz 300 miejsc i obiektów na terenie Polski, które podzielono na 8 grup: najstarsze, największe, najmniejsze, najwyższe, najdłuższe, najgłębsze i najgłębiej położone, najwyżej położone oraz inne „Naj”. Odznaka ma osiem stopni w czterech kategoriach: Popularna PLN (bez stopni), Mała PLN (brązowa, srebrna i złota), Duża PLN (brązowa ze szmaragdem, srebrna z rubinem i złota z perłą) oraz Wielka Korona PLN z jantarem.
W 2008, z okazji 30. rocznicy wpisania pierwszych polskich obiektów na Listę Światowego Dziedzictwa Kulturalnego i Przyrodniczego UNESCO, Oddział Międzyuczelniany PTTK w Warszawie ustanowił Odznakę Krajoznawczą „Szlakiem Zabytków Światowego Dziedzictwa UNESCO w Polsce”. Celem odznaki jest popularyzacja turystyki i krajoznawstwa oraz systemu odznak PTTK, a w szczególności polskich obiektów wpisanych na listę UNESCO. Warunkiem zdobycia odznaki w danym stopniu jest zwiedzenie określonej liczby obiektów zamieszczonych w załączniku do regulaminu. Odznaka ma 5 stopni: popularny, brązowy, srebrny, złoty oraz duży.
Tak bogata w formie i treści różnorodność odznak daje wiele możliwości uatrakcyjnienia lekcji poza szkołą. To, co młodzi turyści zobaczą podczas zwiedzania, ułatwia utrwalenie i zapamiętanie wiedzy z różnych dziedzin, ponieważ większość ludzi ma lepszą pamięć wzrokową od innych rodzajów pamięci.
Przy ustanawianiu niektórych odznak PTTK współdziałało z innymi organizacjami, opracowując regulaminy i wizerunki odznak. Niekiedy były to wspólne inicjatywy, podjęte przez PTTK i inne organizacje. Przykładem takiego działania jest jednostopniowa Odznaka Krajoznawcza „Jan Kiepura – Chłopak z Sosnowca”, która powstała w 2010 z inicjatywy Regionalnego Stowarzyszenia Forum dla Zagłębia Dąbrowskiego i Oddziału PTTK im. Aleksandra Janowskiego w Sosnowcu, przy współpracy z Fundacją im. Jana Kiepury w Sosnowcu, Klubem im. Jana Kiepury w Sosnowcu oraz władzami samorządowymi miasta Sosnowca. Celem odznaki jest uczczenie pamięci o Janie Kiepurze, promocja jego twórczości oraz dziedzictwa kulturowego Zagłębia Dąbrowskiego i Sosnowca – rodzinnego miasta artysty. Odznakę można zdobywać na terenie Polski oraz poza granicami kraju. Warunkiem zdobycia odznaki jest odwiedzenie Sosnowca – obejrzenie i poznanie różnych miejsc oraz obiektów, nie tylko związanych bezpośrednio z życiem artysty, ale również innych, o szczególnej wartości krajoznawczej. Autorzy odznaki proponują też odwiedzenie innych miejscowości, m.in. Krynicy-Zdroju, Katowic i Złotego Potoku oraz Hotelu Bristol i grobowca artysty na Cmentarzu Powązkowskim w Warszawie, a także budynku Opery Wiedeńskiej.
W 2012 Polskie Towarzystwo Turystyczno-Krajoznawcze i portal Geocaching Polska ustanowiły Odznakę PTTK Geocaching Polska. Odznaka ma służyć upowszechnianiu geocachingu oraz popularyzacji walorów krajoznawczych i turystycznych Polski. Odznakę może zdobywać każdy użytkownik serwisu geocaching.pl bez względu na wiek i przynależność do PTTK. W celu zdobycia odznaki należy wykazać w sposób określony regulaminem, że na terenie Polski znalazło się i założyło odpowiednią liczbę skrytek oraz spełniło wymagania dodatkowe. Odznaka ma 4 stopnie: popularny, brązowy, srebrny i złoty.
Odznaki innych organizacji
Inne organizacje ustanowiły własne odznaki krajoznawcze i turystyczne, często wzorując się przy opracowywaniu regulaminów na systemie odznak PTTK. Przykładem może tu być Odznaka DogWay – Psi Turysta, ustanowiona w 2012 przez hodowlę AKI Line oraz klub DOG Line. Celem odznaki jest promowanie odpowiedzialnych zachowań wobec posiadanego psa, uwzględniających jego potrzeby oraz popularyzacja aktywnej turystyki pieszej z psem, a także zachęcenie do poznawania walorów krajoznawczych Polski. Odznaka została ustanowiona w dwóch kategoriach i ma 8 stopni (mała w stopniach: biały, żółty, zielony, niebieski i czerwony oraz duża w stopniach: brązowy, srebrny i złoty).
Komisja Caravaningu i Campingu Polskiego Związku Motorowego ustanowiła Odznakę Turysty Caravaningowego. Zdobywanie odznaki przez turystów caravaningowych ma sprzyjać poznawaniu historii i współczesności Polski, a także innych krajów. Celem odznaki jest poznanie zabytków i osobliwości przyrody, osiągnięć gospodarczych i kulturalnych oraz kształtowanie odpowiednich postaw w zakresie ochrony przyrody, przestrzegania zasad bezpieczeństwa ruchu drogowego, krzewienia kultury caravaningowej, motoryzacyjnej, turystycznej i wypoczynku. Odznaka ma 6 stopni: „Wilczek Caravany” (dla dzieci i młodzieży w wieku 7–16 lat), brązowa, srebrna, złota, złota z kompasem i złota z wawrzynem.
Stowarzyszenie „Z Biegiem Myśli” z Myśliborza – w ramach prowadzonego cyklu popularyzatorskiego „Pokochaj swoje miasto” – ustanowiło Odznakę „Tarcza Myślibora”. Odznaka ma 3 stopnie: brązowy, srebrny i złoty. Zakres wymagań na poszczególne stopnie jest zróżnicowany. Należy m.in. przejść miejski szlak turystyczny wraz z trasami dodatkowymi, wykazać się dobrą znajomością zabytków i szlaków turystycznych na terenie gminy Myślibórz, zapoznać się z ekspozycją w Muzeum Pojezierza Myśliborskiego, a na stopień złoty dodatkowo uczestniczyć w spływie rzeką Myślą i prelekcjach Stowarzyszenia.
W 1997, redakcja miesięcznika „Poznaj swój kraj” ustanowiła Odznakę „Korona Gór Polski”. Aby zdobyć jednostopniową odznakę należy zostać członkiem Klubu Zdobywców Korony Gór Polski. Celem Klubu jest popularyzacja turystyki górskiej, zasad jej uprawiania, a także krajoznawstwa terenów górskich – poznawania ich dziejów, tradycji, kultury i zabytków. Członkowie klubu, którzy zdobyli wszystkie szczyty wpisane do Korony Gór Polski otrzymują godność Zdobywcy Korony Gór Polski i stosowną odznakę. W grudniu 2012 na liście członków Klubu Zdobywców Korony Gór Polski znalazły się nazwiska 7900 osób, w tym 545 szczyci się już godnością Zdobywcy Korony Gór Polski.
W 2005, Towarzystwo Miłośników Ziemi Złotoryjskiej (TMZZ) ustanowiło Odznakę Jadwiżańską. Osoba ubiegająca się o odznakę zobowiązana jest przejść Ścieżkę Świętej Jadwigi (jedno- dwu- lub trzykrotnie w zależności od stopnia odznaki) lub wziąć udział w konkursie dotyczącym św. Jadwigi, zorganizowanym przez zdobywających odznakę albo TMZZ. Należy też zwiedzić określoną liczbę kościołów jej wezwania oraz miejscowości ze źródełkiem św. Jadwigi na terenie powiatu złotoryjskiego. Odznaka jest trzystopniowa: brązowa, srebrna i złota.
W 2009, redakcja miesięcznika „Poznaj swój kraj” ustanowiła Odznakę „Znawcy Polskich Pomników Historii”. Aby zdobyć odznakę należy zostać członkiem Klubu Znawców Polskich Pomników Historii, a następnie odbyć cykl wycieczek do miejsc pomnikowych sporządzając z nich dokumentację w postaci własnej kroniki z potwierdzeniami pobytu. Odznaka ma 4 stopnie: popularny, brązowy, srebrny i złoty, które zdobywa się po poznaniu odpowiednio – 10, 20, 30 i 40 pomników historii.
W sumie można obecnie (grudzień 2012) zdobywać blisko 600 odznak krajoznawczych ustanowionych przez Polskie Towarzystwo Turystyczno-Krajoznawcze i inne organizacje.
Odznaki międzynarodowe.
W systemie odznak PTTK istniały i nadal funkcjonują odznaki międzynarodowe. W 1976, Prezydium Zarządu Głównego PTTK, w celu zachęcenia polskich turystów wyjeżdżających za granicę do pełniejszego poznania państw socjalistycznych ustanowiło Odznakę Turystyczno-Krajoznawczą PTTK „Znam Kraje Przyjaciół”. Z inicjatywy PTTK zasady ustanowienia odznaki zostały przyjęte przez uczestników XIV Konferencji Organizacji Turystycznych Krajów Socjalistycznych i odznaka „Znam Kraje Przyjaciół” była sukcesywnie ustanawiana przez te organizacje dla turystów europejskich państw socjalistycznych w celu podkreślenia wychowującej internacjonalistycznej roli turystyki. Warunkiem zdobycia odznaki było uzyskanie odpowiedniej liczby punktów za zwiedzenie miast na terenie: Bułgarii, Czechosłowacji, Jugosławii, NRD, Rumunii, Węgier i ZSRR. Odznaka miała 3 stopnie: brązowy, srebrny i złoty.
W 1980, "Zentrale Komission Touristik und Wandern Kulturbund der DDR" z Niemieckiej Republiki Demokratycznej, "Ceskoslovensky svaz telesne vychovy" z Czechosłowackiej Republiki Socjalistycznej, "Polskie Towarzystwo Turystyczno-Krajoznawcze" z Polskiej Rzeczypospolitej Ludowej i "Magyar Termeszetbarat Szovetseg" z Węgierskiej Republiki Ludowej ustanowiły Odznakę Międzynarodowego Górskiego Szlaku Przyjaźni Eisenach – Budapeszt (EB). Odznaka miała 4 stopnie wyróżnione odpowiednim kolorem emalii: I (żółty), II (zielony), III (niebieski) i IV (czerwony). Warunkiem przyznania odznaki było przejście 300 km i zaliczenie minimum 10 punktów kontrolnych na odcinku szlaku przebiegającym przez jeden z krajów ustanawiających odznakę. Całość szlaku miała około 2715 km, a odznakę weryfikowały organizacje turystyczne ją ustanawiające.
W 2003, Lubuskie Porozumienie Oddziałów PTTK i Naturfreunde Brandenburgia z okazji wspólnie realizowanego projektu „Ziemia Lubuska – Krajobraz Roku 2003–2004” ustanowiło Międzynarodową Regionalną Odznakę Krajoznawczo-Turystyczną „Ziemia Lubuska – Lebuser Land”. Celem odznaki jest propagowanie krajoznawstwa i łagodnej turystyki umożliwiającej poznanie wartości przyrodniczych i kulturowych historycznej Ziemi Lubuskiej, po polskiej i niemieckiej stronie, podczas wycieczek pieszych, rowerowych i kajakowych. Odznaka jest jednostopniowa.
Celem Międzynarodowej Odznaki Turystycznej „Szlakami Świętego Jana Nepomucena”, ustanowionej w 2003, przez Oddział PTTK „Ziemi Wałbrzyskiej” w Wałbrzychu jest zachęcenie turystów krajowych i zagranicznych do uprawiania różnych form turystyki na terenie krajów, w których szczególnie był szerzony kult patrona Pragi Czeskiej – św. Jana z Nepomuk oraz nawiązanie wzajemnych kontaktów, znajomości i przyjaźni pomiędzy turystami krajów Europy Środkowej. Zdobywanie Odznaki polega na zwiedzaniu miejscowości i miejsc odosobnionych, gdzie znajdują się ogólnodostępne rzeźby, płaskorzeźby oraz obrazy św. Jana Nepomucena. Odznaka ma 4 stopnie: brązowy, srebrny, złoty i diamentowy.
W 2005, Oddział PTTK w Jastrzębiu Zdroju, wspólnie z Fundacją Partnerstwo dla Środowiska oraz Stowarzyszeniem Rozwoju i Współpracy Regionalnej „Olza”, ustanowił Odznakę Turystyczno-Krajoznawczą „Zielony Szlak Kraków – Morawy – Wiedeń”. Celem odznaki jest zachęcenie szerokich kręgów turystów do poznania historii, folkloru, zabytków oraz walorów krajoznawczych szlaku, jak też popularyzację turystyki rowerowej i pieszej jako formy czynnego wypoczynku. Odznaka ma dwa stopnie, które można zdobywać w dowolnej kolejności. Stopień zielony – zdobywa się, pokonując na rowerze całą trasę z Krakowa do Wiednia zgodnie z zielonym lub niebieskim Szlakiem Greenways, a stopień niebieski – poznając pieszo lub na rowerze trzy lokalne pętle tematyczne tego szlaku.
W 2008 ustanowiono Międzynarodową Odznakę Turystyczną Besky(i)dy, jako wspólną inicjatywę organizacji turystycznych ze Słowacji, Czech i Polski. Odznaka ma 4 stopnie. W każdym z trzech państw można zdobyć inną wersję odznaki oraz Złotą Odznakę, która jest identyczna dla wszystkich krajów. Odznakę może zdobyć każdy po zakupieniu "Książeczki MOT BESKY(I)DY", bez względu na obywatelstwo, wiek, członkostwo w organizacji turystycznej. „Książeczkę” można kupić na każdym stanowisku kontrolnym (po 8 stanowisk wymienionych w regulaminie odznaki na terenie Słowacji, Polski i Czech). W celu zdobycia Odznaki Polskiej, Czeskiej i Słowackiej należy zaliczyć 6 z 8. punktów weryfikacyjnych na terenie każdego kraju. Aby otrzymać Złotą Odznakę należy bezwzględnie zaliczyć wszystkie 24 punkty.
W 2009, PTTK Oddział Opole ustanowił Międzynarodową Odznakę Krajoznawczą „Śladami świętego Jacka”. Odznakę można zdobywać po ukończeniu 7. roku życia na terenie całej Europy. Zdobywanie odznaki polega na zwiedzaniu kościołów dominikańskich i podominikańskich, kościołów i kaplic pod wezwaniem św. Jacka Odrowąża w miejscowościach i miejscach odosobnionych, gdzie znajdują się ogólnodostępne posągi, rzeźby lub popiersia, płaskorzeźby, freski, witraże, obrazy, przenośne posążki św. Jacka itp. Odznaka ma 3 stopnie: brązowy, srebrny i złoty. Dodatkowym warunkiem zdobycia odznaki w poszczególnych stopniach jest zwiedzenie: sanktuarium św. Jacka w Kamieniu Śląskim – miejscu narodzin Jacka Odrowąża (na stopień brązowy), bazyliki Świętej Trójcy w Krakowie z grobem św. Jacka (na stopień srebrny) oraz panteonu świętych na kolumnadzie Berniniego wokół placu Świętego Piotra w Rzymie (na stopień złoty).
W 2019 roku Centralny Ośrodek Turystyki Górskiej w Krakowie oraz Klub Slovenských Turistov ustanawili regionalną odznakę turystyczną: Polsko-Słowacka Odznaka Turystyczna Góry bez granic – Hory bez hraníc, zwaną w skrócie PSOT. Odznaka posiada trzy stopnie: brązowy, srebrny i złoty. Celem jej otrzymania należy zdobyć daną liczbę punktów wg punktacji GOT PTTK za chodzenie po górach na szlakach polskich i słowackich.
Odznaki jubileuszowe i okolicznościowe.
W systemie odznak PTTK, stworzono wiele odznak jubileuszowych i okolicznościowych, upamiętniających postacie i wydarzenia historyczne. Odznaki jubileuszowe i okolicznościowe mogą zazwyczaj zdobywać wszyscy zainteresowani, niezależnie od uprawianej dyscypliny turystyki. Zdobywanie odznak tego typu jest też ograniczone czasowo.
Z okazji pięćsetnej rocznicy urodzin Mikołaja Kopernika, Zarząd Główny PTTK ustanowił w 1972 Krajoznawczą Odznakę „Szlakami Kopernika”. Celem ustanowienia odznaki było zachęcenie społeczeństwa, a szczególnie młodzieży, do poznania miejscowości związanych z życiem i działalnością wybitnego astronoma. Odznaka została ustanowiona w trzech kategoriach: popularnej, kwalifikowanej i zbiorowej (w formie proporca), a zdobywanie jej ograniczono do lat 1972–1975.
W 1988, Wojewódzka Komisja Turystyki Pieszej PTTK w Krakowie, dla uczczenia 70. rocznicy odzyskania przez Polskę suwerennego bytu państwowego ustanowiła Odznakę Pieszą „70 lat Niepodległości”. Odznaka była przyznawana od 1 lipca 1988 do 31 sierpnia 1989.
W 70. rocznicę Bitwy Warszawskiej, Komisja Turystyki Pieszej i Kolarskiej Oddziału PTTK Warszawa Praga-Południe im. Zygmunta Glogera ustanowiły w 1990 Odznakę „Bitwa Warszawska 1920”. Jednostopniowa odznaka była przyznawana w latach 1990–1991.
W 1992, w związku z przypadającą w 1997 200. rocznicą powstania „Mazurka Dąbrowskiego”, Komisja Turystyki Pieszej Zarządu Głównego PTTK ustanowiła Okolicznościową Odznakę Turystyczną „Szlakiem Mazurka Dąbrowskiego”. Jednostopniową odznakę można było zdobywać w latach 1992–1997, na obszarze Rzeczypospolitej Polskiej oraz na terenach historycznie z nią związanych. Warunkiem zdobycia odznaki było odbycie siedmiu wycieczek połączonych ze zwiedzaniem dowolnie wybranych obiektów związanych z postaciami szczególnie zasłużonymi dla sprawy narodowej, walczących z bronią w ręku, wybitnych twórców kultury, sztuki, nauki i gospodarki kraju. W tym samym roku, z okazji 50. rocznicy powołania Armii Krajowej, Komisja Turystyki Pieszej Zarządu Głównego PTTK, ustanowiła okolicznościową Odznakę Turystyczną „Szlakami Walk Armii Krajowej”. Celem odznaki było upamiętnienie walk i wszelkich form działalności konspiracyjnej Armii Krajowej oraz jej bezpośrednich poprzedniczek – Służby Zwycięstwu Polski i Związku Walki Zbrojnej. Odznaka była dwustopniowa (brązowa i srebrna) i można ją było zdobywać w latach 1992–1993.
W 1993, Komisja Turystyki Pieszej Zarządu Głównego PTTK, w związku z przypadającą w 1994 dwusetną rocznicą insurekcji kościuszkowskiej, ustanowiła Okolicznościową Odznakę Turystyczno-Krajoznawczą „Szlakami Insurekcji Kościuszkowskiej”. Celem Odznaki było upamiętnienie postaci i miejsc związanych z tym ważnym w dziejach narodu wydarzeniem historycznym. Jednostopniową odznakę można było zdobywać od maja 1993 do końca 1994.
W 1994, Komisja Turystyki Pieszej ZG PTTK w związku z przypadającą 50. rocznicą wielkiej operacji Armii Krajowej znanej pod kryptonimem „Burza”, ustanowiła jednostopniową okolicznościową odznakę turystyczną. Celem odznaki było upamiętnienie walk stoczonych przez żołnierzy AK na olbrzymim obszarze. Odznakę można było zdobywać od stycznia 1994 do maja 1995.
W 1997, z okazji 100. rocznicy urodzin majora Henryka Dobrzańskiego „Hubala” – dowódcy Oddziału Wydzielonego Wojska Polskiego, ostatniego oddziału wojskowego II Rzeczypospolitej, Oddział Miejski PTTK w Radomiu ustanowił okolicznościową odznakę turystyczną. Odznaka miała trzy stopnie: brązowy, srebrny i złoty, można było ją zdobywać na obszarze II i III RP wyłącznie w 1997. Odznakę weryfikowała Kapituła Odznaki działająca przy Klubie „ADEPT” w Radomiu.
W 2003, Oddział PTTK w Siemianowicach Śląskich ustanowił Okolicznościową Odznakę Turystyczną „Rocznica urodzin Piotra Kołodzieja i Wojciecha Korfantego”. Celem odznaki było uczczenie rocznic urodzin znanych siemianowiczan: Piotra Kołodzieja – dramaturga ludowego i Wojciecha Korfantego – polityka. Jednostopniową odznakę można było zdobywać w okresie od 1 marca 2003 r. do 30 czerwca 2004 r. na terenie całego kraju.
W związku z przypadającą w 2006 setną rocznicą założenia we Lwowie przez dr Mieczysława Orłowicza Akademickiego Klubu Turystycznego i powstania zorganizowanej turystyki akademickiej w Polsce Oddział Międzyuczelniany PTTK w Warszawie ustanowił Okolicznościową Odznakę „Stulecia Turystyki Akademickiej”. Celem odznaki była popularyzacja wszelkich form turystyki i krajoznawstwa oraz systemu odznak PTTK.
W 2005 XVI Walny Zjazd PTTK podjął uchwałę ogłaszającą rok 2007 „Rokiem Szlaków Turystycznych PTTK”. Z tej okazji Oddział „Świętokrzyski” PTTK w Kielcach ustanowił okolicznościową odznakę upamiętniającą jubileusz. Okolicznościową Odznakę „Rok Szlaków Turystycznych PTTK” można było zdobywać w okresie od 1 stycznia do 31 grudnia 2007.
W 2008, jako wspólna inicjatywa Komisji Turystyki Pieszej ZG PTTK i Oddziału PTTK w Szamotułach, została ustanowiona Odznaka Turystyczna „PTTK w 90 rocznicę niepodległości 1918–2008”. Celem odznaki było przypomnienie miejsc, postaci i wydarzeń związanych z walkami o niepodległą Polskę. Odznakę można było zdobywać w okresie od 1 września 2008 do 11 listopada 2009.
W 2010, Stołeczny Oddział Wojskowy PTTK im. gen. Mariusza Zaruskiego w Warszawie, z okazji przypadającej 600. rocznicy zwycięstwa oręża polskiego pod Grunwaldem, ustanowił Odznakę Jubileuszową „Sześćsetlecie Bitwy pod Grunwaldem”. Celem odznaki było propagowanie patriotyzmu i historii Polski oraz popularyzacja wszelkich form turystyki i krajoznawstwa, w tym systemu odznak PTTK, a także uczczenie sześćsetnej rocznicy stoczenia bitwy pod Grunwaldem. Jednostopniową odznakę można było zdobywać w okresie od 1 stycznia do 31 grudnia 2010.
Odznaki dla dzieci i młodzieży.
W systemie odznak PTTK funkcjonuje wiele odznak skierowanych do dzieci i młodzieży oraz całych rodzin. Rada Programowa do spraw Młodzieży Szkolnej Zarządu Głównego PTTK zachęca na swojej stronie do zapoznania się z regulaminami tych odznak, m.in. Dziecięcej Odznaki Turystycznej PTTK (DOT PTTK), Odznaki Turystyki Pieszej „Siedmiomilowe Buty”, Młodzieżowej Odznaki „Turysta Motorowy”, Dziecięcej Odznaki Narciarskiej, Narciarskiej Odznaki Młodzieżowej, Dziecięcej Odznaki Kajakowej „Kiełbik”, Rodzinnej Odznaki Turystycznej „Mama, tata, rower i ja”, Odznaki „Turystka Juniorka”, Odznaki „Turysta Junior”, Odznaki „Turystyczna Rodzinka” oraz Młodzieżowej Odznaki Krajoznawczej i Odznaki „Mały Powstaniec”.
Wiosną 2012 ruszyła wielka akcja The Walt Disney Company – „Miki i Donald: Na rowerze dookoła świata”, w której dzieci z całej Polski mogły pochwalić się relacjami z rodzinnych wycieczek rowerowych i powalczyć o wspaniałe nagrody. Równocześnie z konkursem rowerowym Disney i PTTK rozpoczęli współpracę przy opracowaniu nowej odznaki turystycznej dla wszystkich młodych miłośników wędrowania. Efektem tej współpracy było wspólne ustanowienie Odznaki Turystycznej Disney i PTTK. Aby zdobyć bezpłatną odznakę należało udokumentować w specjalnej „książeczce” odbycie czterech wycieczek. Odznaka Turystyczna Disney i PTTK ma dwa stopnie: Odznaka Turystyczna Mikiego i Odznaka Turystyczna Donalda.
Odznaki kadry PTTK.
Odznaki, będąc miernikiem kwalifikacji turystycznych i krajoznawczych w wybranych dziedzinach, sprzyjają również samodoskonaleniu się. Posiadacze wyższych stopni odznak, podczas uzupełniania wymagań regulaminowych, nierzadko stają się fachowcami w danej dziedzinie, a także liderami wycieczkowania. Posiadanie odpowiednich odznak daje też formalne podstawy do uzyskania uprawnień przodownickich i instruktorskich.
Obok odznak organizacyjnych, turystycznych, krajoznawczych i regionalnych istnieją odznaki kadry PTTK. Do kadry zaliczani są ci członkowie PTTK, którzy z wyboru lub powołania pełnią funkcję we władzach Towarzystwa, uzyskali określone uprawnienia organizacyjne lub są członkami służb turystycznych. Kadrę stanowią więc członkowie władz i komisji naczelnych, oddziałowych, międzyoddziałowych oraz kół i klubów (kadra funkcyjna), organizatorzy turystyki, przodownicy turystyki kwalifikowanej, opiekunowie zabytków i przyrody oraz instruktorzy (kadra programowa), przewodnicy, ratownicy i znakarze (kadra służb).
Większość odznak dotyczy kadry programowej i kadry służb, kadra funkcyjna odznak nie posiada. Odznaki nadaje się członkom kadry wraz z legitymacjami po uzyskaniu przez nich uprawnień, co zwykle następuje po ukończeniu kursu i zdaniu egzaminu.
„System kształcenia w PTTK” ma zapewnić warunki do osiągnięcia stałego podnoszenia poziomu wiedzy członków i kadry Towarzystwa i wynikającemu z tego wzrostowi liczebności kadry. Służy temu celowi popularyzacja samokształcenia, stosowanie atrakcyjnych metod szkolenia, stałe wzbogacanie programów o nowe elementy wiedzy krajoznawczej, organizatorskiej itp.
System organizacyjny PTTK oraz zasady kształcenia stanowią treść Uchwały nr 66/XIII/94 Zarządu Głównego PTTK z 10 grudnia 1994. Szczegółowe kryteria jakim powinien odpowiadać kandydat na organizatora, przodownika lub instruktora oraz tematyka kształcenia, określone są przez poszczególne komisje Zarządu Głównego PTTK. W zależności od rodzaju środowiska lub dyscypliny turystycznej, w której członek kadry będzie działał, wymagania są zróżnicowane.
System odznak i system kształcenia w PTTK są ze sobą ściśle powiązane. Udział w szkoleniu jest bowiem uwarunkowany uprzednim zdobyciem odpowiedniej odznaki w określonym stopniu. Kryteria zdobywania odznak muszą być i są korelowane z kryteriami warunkującymi przyjęcie kandydatów na szkolenia.
Odznaki klubowe.
Oprócz odznak turystyki kwalifikowanej i odznak krajoznawczych istnieją też w PTTK tzw. odznaki klubowe. Wśród nich są odznaki przeznaczone tylko dla członków danego klubu lub takie, do zdobycia których wystarczy uczestniczyć w imprezach organizowanych przez klub ustanawiający odznakę.
Odznaka klubowa KTP „Bąbelki” i jej uzupełnienie – Specjalna Odznaka Sprawnościowa KTP „Bąbelki” – mająca 3 stopnie: brązowa, srebrna, złota, przeznaczona jest tylko dla członków Klubu Turystyki Pieszej „Bąbelki” z Gdańska. Zdobycie tej odznaki ma świadczyć o stopniu osobistego zaangażowania się danego członka Klubu w działalność turystyczno-krajoznawczą.
Turyści, którzy przeszli całą „Wyrypę” organizowaną przez KTP „Bąbelki” mogą zdobyć Odznakę Marszu Długodystansowego Żółtym Szlakiem Trójmiejskim „Wyrypa”. Kolorystyka odznaki zależna jest od kierunku marszu. Dla tych, którzy przejechali całą trasę rowerową podczas „Wielkiej Wyrypy Bąbli” przeznaczona jest Odznaka „Rowerypa”.
„Odznakę Człapoków” z Cieszyna – mającą 4 stopnie: zielony, biały, czerwony i biało-czerwony (posiadacz tej odznaki jest „Zasłużonym Człapokiem”) może zdobyć każdy turysta, który jeździ na wycieczki z „Człapokami”. Celem odznaki jest popularyzacja turystyki górskiej, jak również nizinnej, podczas wycieczek organizowanych przez „Człapoków”.
Odznakę Wycieczek Niedzielnych KTP „Nasza Chata” z Gorzowa Wielkopolskiego – mającą 9 stopni: brązowa, srebrna, złota, czerwona, zielona, granatowa, żółta, niebieska, czarna może zdobywać każdy, kto odbył wycieczki z KTP „Nasza Chata”. Odznaka ta ma na celu zachęcenie mieszkańców ziemi lubuskiej do uprawiania turystyki pieszej, jak również poznawania kultury, historii, piękna krajobrazu i przyrody całej Polski.
Odznaka Honorowa SKKT Dreptaki „Za Zasługi” – to odznaka przyznawana przez Kapitułę złożoną z dzieci i dorosłych członkom Klubu, uczestnikom działań Klubu wyjątkowo zaangażowanym w działalność popularyzatorską związaną z turystyką i krajoznawstwem oraz osobom zaangażowanym w działalność na rzecz dzieci i młodzieży.
Osobną grupę stanowią okolicznościowe odznaki klubowe ustanowione dla upamiętnienia powstania i działalności klubu. Przykładem takiej odznaki jest Okolicznościowa Odznaka Turystyczna XXV lat InO z HKT „Trep” PTTK, której celem jest uczczenie 25. lat imprez na orientację organizowanych przez Harcerski Klub Turystyczny „Trep” PTTK z Oddziału PTTK Warszawa Praga-Południe, czy też Okolicznościowa Odznaka Turystyczna V lat KInO „Inochodziec” ustanowiona przez Zarząd KInO „Inochodziec” z Lublina celem uczczenia pięciolecia działalności Klubu.
Zdobywcy odznak.
Wymienione w tabeli: Górska Odznaka Turystyczna (GOT), Odznaka Turystyki Pieszej (OTP), Kolarska Odznaka Turystyczna (KOT) oraz Odznaka Krajoznawcza (OK) i regionalne odznaki krajoznawcze (ROK) stanowiły łącznie 70% wszystkich odznak, w tym dwie najbardziej popularne GOT i OTP odpowiednio 38,5% i 22,3% wszystkich odznak.
Trudno stwierdzić dlaczego Górska Odznaka Turystyczna zdobywana była najczęściej. Wędrówka po górach nie jest ani łatwiejsza, ani ze względu na ich geograficzne położenie powszechnie dostępna. Próbę odpowiedzi na to pytanie spróbował znaleźć Janusz Zdebski, który w swojej publikacji "Społeczno-wychowawcza i zdrowotna rola turystyki górskiej PTTK" stwierdził:
Może w tym tkwią główne motywacje zdobycia przez 50 lat istnienia PTTK ponad 1 300 000 GOT?

</doc>
<doc id="2832720" url="https://pl.wikipedia.org/wiki?curid=2832720" title="Władysław Trebunia-Tutka">
Władysław Trebunia-Tutka

Władysław Trebunia-Tutka (ur. 15 lutego 1942 w Poroninie, zm. 3 grudnia 2012 w Zakopanem) – artysta plastyk, absolwent krakowskiej Akademii Sztuk Pięknych, nauczyciel w Technikum Tkactwa Artystycznego w Zakopanem, malarz, projektant, muzyk, członek zespołu Trebunie-Tutki. Syn Jana i Ludwiny (z domu Budz Lepsiok). Żonaty z Zofią Czernik Kubanek. Dzieci: Krzysztof Trebunia-Tutka (architekt, muzyk, nauczyciel), Anna Trebunia-Wyrostek (artysta grafik, religioznawca, muzyk), Jan Trebunia-Tutka (artysta lutnik, muzyk, projektant mody).
Był członkiem Związku Polskich Artystów Plastyków oraz Honorowym Członkiem Związku Podhalan. Laureat Nagrody Ministra Kultury, Nagrody im. St. Witkiewicza. Odznaczony m.in.: odznaką Zasłużony Działacz Kultury, Srebrnym Medalem „Zasłużony Kulturze Gloria Artis” (2009), Nagrodą im. Oskara Kolberga (2009).
Wystąpił m.in. w filmie dokumentalnym "Halny" z 2012 roku w reżyserii Jakuba Brzosko.

</doc>
<doc id="2832721" url="https://pl.wikipedia.org/wiki?curid=2832721" title="Jan Skłodowski">
Jan Skłodowski

Jan Tadeusz Skłodowski (ur. 1950 w Warszawie) – polski historyk, doktor nauk humanistycznych, fotografik, pisarz, podróżnik, badacz Kresów.
Życiorys.
Założyciel i prezes Stowarzyszenia „Res Carpathica”. Członek Stowarzyszenia Historyków Sztuki, Polskiego Towarzystwa Tatrzańskiego i Związku Polskich Artystów Fotografików. Współpracuje z Instytutem Sztuki i Instytutem Historii PAN, Narodowym Instytutem Polskiego Dziedzictwa Kulturowego za Granicą Polonika oraz Ministerstwem Kultury i Dziedzictwa Narodowego. Odbył ponad 50 podróży badawczo-inwentaryzacyjnych na tereny Litwy, Łotwy, Słowacji i Ukrainy. Uczestnik i autor referatów na międzynarodowe kongresy „Stan badań nad wielokulturowym dziedzictwem dawnej Rzeczypospolitej” (2009, 2012, 2015, 2018) oraz "Dialogi Dwóch Kultur w Krzemieńcu, Ukraina" (2011-2017).
Jest autorem 11 książek i albumów oraz ponad 100 artykułów (m.in. w periodykach: „Bunt Młodych Duchem”, „Cenne, Bezcenne/Utracone”, „Kurier Galicyjski”, „Lwowskie Spotkania”, „Nasza Rota”, „Płaj-Almanach Karpacki”, „Semper Fidelis”, „Spotkania z Zabytkami”, „Twórczość”) oraz licznych wystaw fotograficznych w kraju (m.in. w Podchorążówce w Łazienkach Królewskich w Warszawie, Domu Polonii Stowarzyszenia „Wspólnota Polska”) i za granicą (m.in. w Bibliotece Polskiej w Paryżu, Uniwersytecie w Nantes, Instytucie Polskim w Wilnie, Muzeum Juliusza Słowackiego w Krzemieńcu) poświęconych ziemiom oraz dziedzictwu kulturowemu terenów wschodnich dawnej Rzeczypospolitej. Przewodniczący, powołanego w Towarzystwie Karpackim, Komitetu Obchodów Jubileuszu 100-lecia walk Legionów Polskich w Karpatach Wschodnich 1914-2014. W 2009 otrzymał odznakę honorową „Zasłużony dla Kultury Polskiej”.
Od lat działa na rzecz upamiętnienia polskich śladów na Litwie. Z jego inicjatywy powstały tablice pamiątkowe na kościele św. Agaty w Wodoktach, katedrze w Telszach oraz na budynku dawnego kolegium jezuickiego w Krożach.

</doc>
<doc id="2832729" url="https://pl.wikipedia.org/wiki?curid=2832729" title="John Small">
John Small

John Kenneth Small (ur. 20 listopada 1946 w Lumberton, Karolina Północna, zm. 10 grudnia 2012 w Augusta, Georgia) − amerykański zawodnik futbolu amerykańskiego.
Pochodził z rodziny wojskowej. Uczęszczał do szkoły średniej Richmond Academy w Augusta, następnie kontynuował naukę w wojskowym college'u The Citadel w Charleston (Karolina Południowa). Był już wówczas uznanym sportowcem – początkowo baseballista, w szkole średniej zajął się futbolem amerykańskim i w The Citadel zyskał renomę jednego z najlepszych graczy w historii szkoły; w 2003 numer, z którym grał w drużynie akademickiej (The Citadel Bulldogs), zastrzeżono. Uzyskał dyplom z wychowania fizycznego, a w 1970 został w pierwszej rundzie draftu National Football League wybrany przez zespół Atlanta Falcons.
Występował w formacji obronnej jako linebacker. Spędził w NFL łącznie pięć sezonów, w latach 1970–1972 wystąpił w 33 meczach ligowych w barwach Atlanta Falcons, a w latach 1973–1974 rozegrał 14 spotkań jako zawodnik Detroit Lions.
Po zakończeniu kariery sportowej był aktywnym działaczem społeczności lokalnej w Augusta na rzecz pracy z młodzieżą, szczególnie trudną. Był żonaty (żona Lucia), miał czworo dzieci.

</doc>
<doc id="2832731" url="https://pl.wikipedia.org/wiki?curid=2832731" title="Arialdo">
Arialdo



</doc>
<doc id="2832732" url="https://pl.wikipedia.org/wiki?curid=2832732" title="Bjerkandera">
Bjerkandera

Bjerkandera P. Karst. (szaroporka) – rodzaj grzybów z rodziny korownicowatych ("Phanerochaetaceae"). 
Systematyka i nazewnictwo.
Pozycja w klasyfikacji: "Phanerochaetaceae, Polyporales, Incertae sedis, Agaricomycetes, Agaricomycotina, Basidiomycota, Fungi" (według Index Fungorum).
Synonim naukowy "Myriadoporus" Peck.
Polską nazwę podali Barbara Gumińska i Władysław Wojewoda w 1983 r., w piśmiennictwie mykologicznym rodzaj ten ma również inne nazwy polskie: huba, żagiew, bjerkandra.

</doc>
<doc id="2832734" url="https://pl.wikipedia.org/wiki?curid=2832734" title="10 Dywizja Zmotoryzowana „Piave”">
10 Dywizja Zmotoryzowana „Piave”

10 Dywizja Zmotoryzowana „Piave” − włoska dywizja piechoty zmotoryzowanej podczas II wojny światowej. Jednostka powstała w lipcu 1940 i jej zadaniem było prowadzenie działań wojennych na Bałkanach. Jednostka brała udział również w okupacji Francji Vichy. Po powrocie do Włoch, dywizja weszła w skład korpusu "Corpo d'Armata Motocorazzato", gdzie broniła Rzymu w 1943 przed wojskami niemieckimi.

</doc>
<doc id="2832739" url="https://pl.wikipedia.org/wiki?curid=2832739" title="Kasne">
Kasne

Kasne () – polana na północno-zachodniej grani Grzesia w słowackich Tatrach Zachodnich. Znajduje się na wschodnim końcu grzbietu Domczyna. Północne stoki spod przełęczy opadają do Doliny Suchej Orawickiej (odnoga Doliny Bobrowieckiej Orawskiej), w południowo-zachodnim kierunku opada spod polany zalesiona grzęda oddzielająca Żleb Domczyna od Doliny Olowej (odnogi Doliny Łatanej).
Kasne położone jest na wysokości około 1450-1500 m i ciągnie się grzbietem Domczyna ponad Doliną Olową. Na wschodnim końcu polany Kasne znajduje się niewielka i zalesiona kopka zwana Czołem, która jest zwornikiem dla bocznego i również zalesionego grzbietu opadającego w północnym kierunku do Doliny Bobrowieckiej Orawskiej. Grzbiet ten na znajdującym się zaraz poniżej Kasnego wierzchołku Bobrowieckiego Wierchu rozgałęzia się na dwa ramiona obejmujące Dolinkę Kwaśną.
Kasne jest pozostałością dawnego pasterstwa mającego w tym rejonie długie tradycje. Dawniej na dolnym końcu polany nad Doliną Olową stały szałasy, obecnie już całkowicie zrujnowane. Dzięki temu, że polana zajmuje grzbietowe partie, jest dobrym punktem widokowym. Dobrze stąd widoczne są m.in. Rohacze, Trzy Kopy, Banówka i Salatyński Wierch. Dobra panorama widokowa roztacza się również w kierunku północnym i wschodnim. Z Kasnego łatwo można zejść zboczem nad Doliną Olową do drogi biegnącej dnem Doliny Łatanej. W lesie poniżej polany jest domek myśliwski i prowadzi od niego ścieżka, niżej przechodząca w drogę wozową. Jest to jednak szlak nieznakowany, więc zgodnie z przepisami TANAP-u jest zamknięty dla ruchu turystycznego.

</doc>
<doc id="2832742" url="https://pl.wikipedia.org/wiki?curid=2832742" title="Prawo administracyjne materialne">
Prawo administracyjne materialne

Prawo administracyjne materialne – dział prawa administracyjnego, obejmujący normy zawarte w przepisach prawa administracyjnego powszechnie obowiązującego, które określają treść praw i obowiązków (zachowanie się) ich adresatów, czyli organów administracji publicznej i podmiotów znajdujących się na zewnątrz tej administracji.
Prawo administracyjne uznawane jest powszechnie za najobszerniejszą gałąź prawa, obejmuje najliczniejszą, najbardziej dynamiczną grupę przepisów. Prawo administracyjne materialne jest otwartym działem prawa, ponieważ nie ma ściśle wyznaczonego zakresu rzeczowego. Jest działem wewnętrznie zróżnicowanym, charakteryzującym się tym, że jest konkretyzowany przez akt administracyjny, rzadziej przez akt normatywny.
Typologia.
Wielość, złożoność i wewnętrzne zróżnicowanie norm prawa administracyjnego materialnego pozwala na dokonanie różnych podziałów.

</doc>
<doc id="2832745" url="https://pl.wikipedia.org/wiki?curid=2832745" title="Psianka lulo">
Psianka lulo

Psianka lulo ("Solanum quitoense" Lam.) – gatunek rośliny z rodziny psiankowatych. Pochodzi z Andów z obszaru Ekwadoru i Kolumbii oraz z Ameryki Środkowej. Poza tym rozpowszechniona w uprawie. Rośnie w strefach mrozoodporności 9-11.

</doc>
<doc id="2832746" url="https://pl.wikipedia.org/wiki?curid=2832746" title="Elektrownia jądrowa Bruce">
Elektrownia jądrowa Bruce

Elektrownia jądrowa Bruce (właśc. "Bruce Nuclear Generating Station") – kanadyjska czynna elektrownia jądrowa położona na wschodnim brzegu jeziora Huron, na terenie hrabstwa Bruce prowincji Ontario, w okolicach miejscowości Inverhuron i Tiverton. Zajmuje powierzchnię 932 hektarów. Z uwagi na nie w pełni działającą japońską elektrownię Kashiwazaki-Kariwa, jest obecnie największą elektrownią jądrową na świecie pod względem wytwarzanej energii elektrycznej netto - posiada 8 ciężkowodnych reaktorów jądrowych typu CANDU.
Elektrownia jest największym zakładem pracy w hrabstwie, zatrudniając około 3800 pracowników.
Historia.
Elektrownia powstawała etapami, między 1970 a 1987 rokiem, nosząc wtedy nazwę Bruce Nuclear Power Development (BNPD). Budowę rozpoczęła państwowa firma Ontario Hydro, która w 1999 roku została podzielona na 5 spółek. Wszystkie zakłady wytwarzające energię trafiły do Ontario Power Generation. Od maja 2001 roku elektrownia jest leasingowana prywatnemu konsorcjum Bruce Power. Leasing przewidziany jest do 2019 roku, z możliwością przedłużenia do 2044 roku.
W listopadzie 2009 roku Canadian Nuclear Safety Commission, krajowy urząd dozoru jądrowego, po raz kolejny przedłużył licencję na pracę elektrowni, do 2014 roku, zezwalając jednocześnie na wymianę paliwa jądrowego w reaktorach nr 1 i 2.
Budowa pierwszych czterech reaktorów (zakład Bruce A) kosztowała 1,8 mld. USD (1978), wobec 0,9 mld. USD jakie planowano na tę inwestycję w roku 1969. Budowa zakładu Bruce B również zakończyła się przekroczeniem pierwotnego budżetu (3,9 mld. USD, 1976) kwotą 6 mld. USD (1989).
Remont generalny.
Remont najstarszych reaktorów zakładu A planowany był już od 1992 roku, ale nie zdecydowano się nań z uwagi na nadwyżki generowanej energii elektrycznej. W 2005 roku Bruce Power i władze prowincji Ontario zdecydowały o remoncie reaktorów nr 1 2, aby sprostać rosnącym potrzebom energetycznym prowincji. Pierwotnie projekt wyceniono na 4,25 mld. USD. Miało to utrzymać reaktory w pracy do 2043 roku, tj. 66 lat po pierwszym uruchomieniu.
Wymiany wymagały przede wszystkim przewody ciśnieniowe, elementy kalandrii, generatory pary, transformatory. Zdecydowano się też na wymianę prętów paliwowych. Reaktory będą używać niskowzbogaconych (1% 235U) prętów LVRF, po 43 w jednej wiązce typu CANFLEX (wcześniej 37 prętow w wiązce).
W roku 2006 i 2007 magazyn ReNew Canada uznał to przedsięwzięcie za największą inwestycję infrastrukturalną w Kanadzie. Koszt wymiany prętów 4 reaktorach zakładu A podniósł koszt do 5,25 miliarda USD.
Plan remontu reaktorów został zatwierdzony przez audytorów w 2007 roku.
W styczniu 2010 roku 217 pracowników doznało potencjalnej ekspozycji na promieniowanie jonizujące w czasie prac remontowych. Dwudziestu siedmiu mogło otrzymać dawki po około 5 mSv. W tym samym roku oprotestowano plan wysyłki morskiej Wielkimi Jeziorami zużytych generatorów pary do Szwecji. Kanadyjski urząd dozoru, Canadian Nuclear Safety Commission (CNSC), jądrowego zgodził się na nią w lutym 2011 roku.
W 2011 roku koszt remontu wyniósł 3,8 miliarda USD, z 4,8 mld. USD spodziewanych. Plan z 2005 roku przewidywał koszt 2,75 mld. USD.
Remont reaktora nr 2 ukończono w styczniu 2011 roku. CNSC wydał zgodę na uruchomienie reaktora 16 marca 2012 roku. Dzień później musiano wyłączyć reaktor z powodu usterki w układzie moderującym. Reaktor ostatecznie podłączono do sieci po 17 latach przerwy, 16 października 2012. We wrześniu 2012 pracę rozpoczął reaktor nr 1.
Blackout z 2003.
Podczas blackoutu jaki nastąpił w 2003 roku reaktory zakładu B (pracował wówczas trzy z 4 reaktorów) kontynuowały pracę na 60% mocy bez podłączenia do sieci energetycznej. Było to możliwe dzięki konstrukcyjnej możliwości odsprzęgnięcia odprowadzenia pary z reaktora do wejścia generatorów. Dzięki temu reaktory mogły wrócić do pracy już po 5 godzinach od ustabilizowania się sieci energetycznej.
Bloki elektrowni zostały zaprojektowane do pracy bez podłączenia do sieci energetycznej przez 6 godzin. W przypadku reaktorów Bruce A z tej możliwości nie korzysta się z uwagi na inną budowę systemu prętów kontrolnych, którą z czasem uznano za potencjalnie niebezpieczną w takich sytuacjach.
Reaktory.
Elektrownia jądrowa Bruce jest obecnie największą działającą elektrownią jądrową na świecie. Posiada 8 ciężkowodnych reaktorów jądrowych CANDU, będącej konstrukcją kanadyjską. Przy jednoczesnej prac wytwarzają one od 6232 do 7276 MW energii elektrycznej. Energia jest odprowadzana dwoma liniami o napięciu 500kV i trzema 230kV, na potrzeby lokalne.
Elektrownia jest funkcjonalnie podzielona na dwa zakłady, z jednym centrum kontroli na 4 reaktory. Reaktory posiadają betonowe osłony bezpieczeństwa. Reaktory posiadają wspólne urządzenia do wymiany paliwa, które są przesuwane w tunelu pod budynkami elektrowni. Woda do chłodzenia reaktorów jest czerpana z jeziora Huron. 

</doc>
<doc id="2832749" url="https://pl.wikipedia.org/wiki?curid=2832749" title="Kościół św. Michała Archanioła w Zamościu">
Kościół św. Michała Archanioła w Zamościu

Kościół św. Michała Archanioła - parafialny kościół katolicki w Zamościu, wzniesiony w 1911 jako wojskowa cerkiew prawosławna.
Cerkiew została wzniesiona w kompleksie koszarowym 66 Butyrskiego Pułku Piechoty. Obiekt reprezentuje styl bizantyńsko-rosyjski, został zbudowany z cegły. Został oddany do użytku w 1911. W 1919 została zrewindykowana na rzecz Kościoła katolickiego. Po zmianie wyznania obiekt został przebudowany - usunięto z niego kopułę nad nawą główną, którą zastąpiono dachem czterospadowym. Zmieniono także kształt pomieszczenia ołtarzowego. Nad przedsionkiem znajduje się dzwonnica kryta dachem namiotowym.

</doc>
<doc id="2832758" url="https://pl.wikipedia.org/wiki?curid=2832758" title="Reprezentacja Kanady w rugby 7 kobiet">
Reprezentacja Kanady w rugby 7 kobiet

Reprezentacja Kanady w rugby 7 kobiet – zespół rugby 7, biorący udział w imieniu Kanady w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Rugby Canada, członek IRB.
Drużyna w sezonie 2011/2012 uczestniczyła w IRB Women’s Sevens Challenge Cup, zwyciężając w pierwszym z turniejów tego cyklu, w pozostałych dwóch (w Hongkongu i Londynie) przegrywając w półfinałach z późniejszymi triumfatorkami – Angielkami. W sezonie 2012/2013 była jednym ze stałych uczestników cyklu IRB Women’s Sevens World Series.
Zespół nieregularnie bierze udział w RAN Women’s Sevens triumfując w latach 2008 i 2012, natomiast drużyna "Canada Development" złożona z zaplecza zawodniczek reprezentacji zwyciężyła trzykrotnie w tych zawodach w latach 2007, 2011 i 2013.

</doc>
<doc id="2832764" url="https://pl.wikipedia.org/wiki?curid=2832764" title="Reprezentacja Kanady w rugby 7 mężczyzn">
Reprezentacja Kanady w rugby 7 mężczyzn

Reprezentacja Kanady w rugby 7 mężczyzn – zespół rugby 7, biorący udział w imieniu Kanady w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Rugby Canada, członek Rugby Americas North i World Rugby.

</doc>
<doc id="2832769" url="https://pl.wikipedia.org/wiki?curid=2832769" title="Reprezentacja Kanady U-20 w rugby union mężczyzn">
Reprezentacja Kanady U-20 w rugby union mężczyzn

Reprezentacja Kanady U-20 w rugby union mężczyzn – juniorski zespół Kanady w rugby union. Za jego funkcjonowanie odpowiedzialny jest Rugby Canada, członek World Rugby oraz Rugby Americas North.
Został stworzony w celu uczestniczenia w organizowanych przez IRB turniejach – Junior World Championships i Junior World Rugby Trophy – zastępujących zlikwidowane mistrzostwa drużyn U-19 i U-21.

</doc>
<doc id="2832773" url="https://pl.wikipedia.org/wiki?curid=2832773" title="Archie MacKinnon">
Archie MacKinnon



</doc>
<doc id="2832774" url="https://pl.wikipedia.org/wiki?curid=2832774" title="Kościół św. Marcina w Kępnie">
Kościół św. Marcina w Kępnie

Kościół Świętego Marcina w Kępnie − rzymskokatolicki kościół parafialny w mieście Kępno. Należy do dekanatu Kępno. Mieści się przy ulicy Tadeusza Kościuszki.
Historia.
Obecna budowla, stanęła na miejscu dawnej świątyni drewnianej, wzniesiona w stylu neobarokowym w 1911 roku. Kościół zaprojektował architekt Roger Sławski. Świątynia jest wzorowana na poklasztornym kościele Świętych Apostołów Piotra i Pawła w Krotoszynie na prośbę fundatora księdza Alojzego Grzybowskiego. W dniu 15 października 1911 roku ksiądz biskup Edward Likowski, konsekrował kościół. W czasie okupacji niemieckiej budowla była zamknięta, okupant urządził w niej magazyn odzieżowy. Niemcy zarekwirowali dzwony i żelazny płot cmentarza przy świątyni. Na przełomie 1999/2000 świątynia została w całości odnowiona, zostało założono ogrzewanie posadzkowe. Ponadto zostały zamontowane nowe witraże.
Wnętrze i wyposażenie.
Ze starej drewnianej budowli zachowały się między innymi ołtarz główny z XVIII stulecia, odrestaurowany w 1911 roku, nad nim jest zamontowany witraż św. Marcina. W jednym z ołtarzy bocznych jest umieszczony obraz „Cud rozmnożenia chleba”, a w drugim figura Maryi Niepokalanej. Przy kropielnicy jest umieszczony duży Chrystus ukrzyżowany, jak i feretron klasycystyczny z obrazem Maryi z Dzieciątkiem. W świątyni można zobaczyć obrazy: portret trumienny Marcina Olszewskiego herbu Prus II, starosty wieluńskiego wykonany około 1700 roku; rzeźby barokowe: krucyfiks z tęczy dawnej świątyni wykonany około 1700 roku; Dzieciątko Jezus oraz dwie rzeźby, umieszczone dawniej w ołtarzach. Na sklepieniu przed ołtarzem głównym, na łuku malarz Tadeusz Popiel wykonał malowidło przedstawiające Królową Niebios, której hołd składają błogosławieni i święci polscy, a aniołowie rzucają pod stopy Maryi polne kwiaty. Obraz jest ozdobiony przez Korony Kazimierowskie. Na elewacji zewnętrznej świątyni jest umieszczone m.in. epitafium upamiętniające urodzenie w Kępnie Władysława Rabskiego (1865-1925), warszawskiego pisarza, publicystę i działacza politycznego oraz inne tablice upamiętniające m.in. ks. Ignacego Nowackiego, ks. Antoniego Kozłowskiego, ks. Alojzego Grzybowskiego oraz 200-lecie odsieczy wiedeńskiej króla Jana III Sobieskiego.
Organy.
Organy wybudował w latach 1919-1922 Józef Bach z Rychtala. Ich odbioru dokonał Feliks Nowowiejski 5 października 1923 r. W latach 1960-1965 pod nadzorem prof. Gerarda Mizgalskiego miał miejsce generalny remont przeprowadzonego przez organmistrza Stefana Fiołkę, gdzie m.in. powiększono dyspozycję instrumentu. Kolejny remont powierzono w 2000 roku firmie Andrzeja Fiołki. Od 2020 roku firma KLARR Organs rozpoczęła remont organów połączony z przebudową traktury na elektromagnetyczną.
Dyspozycja instrumentu

</doc>
<doc id="2832775" url="https://pl.wikipedia.org/wiki?curid=2832775" title="Andrew Crosby">
Andrew Crosby

Andrew "Andy" Crosby (ur. 5 listopada 1965) – kanadyjski wioślarz. Złoty medalista olimpijski z Barcelony.
Brał udział w trzech igrzyskach (IO 88, IO 92, IO 96). W 1992 wspólnie z kolegami triumfował w ósemce. W ósemce był również srebrnym medalistą mistrzostw świata w 1990 i 1991.

</doc>
<doc id="2832776" url="https://pl.wikipedia.org/wiki?curid=2832776" title="Andy Crosby">
Andy Crosby



</doc>
<doc id="2832777" url="https://pl.wikipedia.org/wiki?curid=2832777" title="Domczyna">
Domczyna

Domczyna (słow. "Domčina") – część północno-zachodniej grani Grzesia w słowackich Tatrach Zachodnich. Ciągnie się od szczytu Jaworzyna na wschód, przez polanę Kasne i Czoło po niewielką przełączkę nad Doliną Olową. Czoło to niewielka i zalesiona kopka, od której na północ odchodzi grzbiet Bobrowieckiego Wierchu. Północne stoki Domczyny opadają do Doliny Suchej Orawickiej, południowe do Doliny Łatanej i ciągną się od żlebu Domczyna na zachodzie po Doliną Olową na wschodzie.
Domczyna z wyjątkiem polany Kasne jest całkowicie zalesiona, tylko na jej południowych stokach opadających do Doliny Łatanej są duże halizny i wiatrołomy.

</doc>
<doc id="2832778" url="https://pl.wikipedia.org/wiki?curid=2832778" title="Debbie Scott-Bowker">
Debbie Scott-Bowker

Debbie Scott-Bowker (ur. 16 grudnia 1958 w Victorii) – kanadyjska lekkoatletka specjalizująca się w biegach średnio i długodystansowych, trzykrotna uczestniczka letnich igrzysk olimpijskich (Los Angeles 1984, Seul 1988, Barcelona 1992).

</doc>
<doc id="2832780" url="https://pl.wikipedia.org/wiki?curid=2832780" title="Zou">
Zou

Zou (2012–2019) – francusko-singapurski serial animowany na podstawie książek autorstwa Michela Gaya; wyprodukowany przez Cyber Group Studios.
Opowiada o pięcioletniej zebrze imieniem Zou, która żyje w małym miasteczku zamieszkałym przez zebry. Każdego dnia Zou dowiaduje się nowych rzeczy o świecie, w którym dorasta.
Od maja 2012 roku serial emitowany na kanale Disney Junior UK.

</doc>
<doc id="2832782" url="https://pl.wikipedia.org/wiki?curid=2832782" title="Umowa śmieciowa">
Umowa śmieciowa

Umowa śmieciowa, śmieciówka – potoczne określenie umowy cywilnoprawnej zawartej między pracodawcą i pracownikiem mimo występowania stosunku pracy wymagającego zawarcia umowy o pracę.
Tzw. śmieciówki są stosowane przez pracodawców zazwyczaj w celu ominięcia przepisów prawa pracy i obniżenia kosztów zatrudnienia. Dla pracowników, umowa śmieciowa skutkuje brakiem niektórych świadczeń zapewnianych przez umowę o pracę, m.in. okresu wypowiedzenia, płatnego urlopu i dodatków za nadgodziny.
Definicja umowy śmieciowej.
Najczęściej mianem tzw. śmieciówek określa się umowy cywilnoprawne, jeśli są użyte mimo występowania stosunku pracy narzucającego zawarcie umowy o pracę. Istnieją dwa rodzaje umów, które mogą zostać użyte w tym celu: umowa zlecenia i umowa o dzieło.
Za umowy śmieciowe nie uznaje się powszechnie umów o pracę na czas nieokreślony, ponieważ w stosunku do takich umów stosuje się prawo pracy, a pracownikom przysługują prawa nieprzysługujące osobom zatrudnionym w oparciu o umowy cywilnoprawne. Według prof. Elżbiety Kryńskiej z Uniwersytetu Łódzkiego oraz Bogdana Grzybowskiego z Ogólnopolskiego Porozumienia Związków Zawodowych, określanie umów o pracę mianem śmieciowych jest nieuzasadnione.
Występowanie w Polsce.
Związki zawodowe, dziennikarze i publicyści zwracają uwagę na zatrudnianie na tzw. śmieciówkach zarówno w sektorze prywatnym, jak i państwowym. Pracodawcy, którzy są uznawani za stosujących umowy śmieciowe to m.in. Polskie Linie Lotnicze LOT i Telewizja Polska.
Dokumenty Państwowej Inspekcji Pracy wskazują, że w 2010 roku w oparciu o umowy cywilnoprawne pracowało 20,9% zatrudnionych w Polsce. W 2013, na podstawie danych MPiPS, Rzeczpospolita oszacowała, że w oparciu o „wymuszone umowy cywilnoprawne lub samozatrudnienie” może pracować w Polsce 3,7% zatrudnionych, czyli ok. 600 tys. osób.
Eksperci i przedsiębiorcy zwracają uwagę na problem tzw. outsourcingu, wzmacniający zjawisko umów śmieciowych. Dążenie przez instytucje publiczne do oszczędności w procedurach przetargowych ma prowadzić do wymuszania przez nie stosowania „śmieciówek” na dostawcach usług i towarów, np. firmach sprzątających i ochroniarskich.
Według Najwyższej Izby Kontroli, umów cywilnoprawnych w administracji publicznej w Polsce było w 2010 roku ok. 20 tysięcy, w 2014 roku – 40 tysięcy. Administracja publiczna korzystała z nich także przy realizacji „zadań podstawowych”.
Cel zawierania i aspekt społeczny umów śmieciowych.
Głównymi powodami stosowania umów cywilnoprawnych, samozatrudnienia i terminowych umów o pracę są:
Debata publiczna.
Pojęcie „umowa śmieciowa” jest obiektem dyskusji publicystycznej i politycznej na temat rynku pracy w Polsce.
Związki zawodowe, m.in. OPZZ i Inicjatywa Pracownicza, od lat sprzeciwiają się zatrudnianiu pracowników na umowy cywilnoprawne w momencie występowania przesłanek do zawarcia umowy o pracę. Według Bogdana Grzybowskiego (OPZZ) konsekwencją powszechnego stosowania „umów śmieciowych” jest zasilanie prekariatu, tj. osób, u których forma zatrudnienia wpłynęła na obniżenie jakości i stabilności życia. Według Grzybowskiego, stosowanie „umów śmieciowych” stanowi także nieuczciwą konkurencję na rynku pracy, ponieważ pracodawcy zatrudniający na umowy o pracę na czas nieokreślony ponoszą znacznie wyższe koszty pracy.
Zdaniem niektórych pracodawców i publicystów, określenie „umowa śmieciowa” jest krzywdzące. Powołują się oni na „nieelastyczność” i wysokie koszty umów o pracę po stronie pracodawcy. Według publicysty Łukasza Piechowiaka, dzięki takim formom zatrudnienia jakąkolwiek pracę znajduje znaczna grupa osób, które nie miałyby szans zostać zatrudnione w inny sposób.
Konferencja „Polski Ład”.
15 maja 2021 roku rządząca partia Prawo i Sprawiedliwość zaproponowała stopniową likwidację tzw. śmieciówek poprzez objęcie umów cywilnoprawnych obowiązkiem oskładkowania ZUS. Na konferencji „Polski Ład” zaproponowano też „perspektywę wprowadzenia jednego kontraktu na pracę”. Oskładkowanie na ZUS umów cywilnoprawnych zostało zapisane również w kamieniach milowych polskiego Krajowego Planu Odbudowy (KPO).

</doc>
<doc id="2832786" url="https://pl.wikipedia.org/wiki?curid=2832786" title="Śliwiec mombin">
Śliwiec mombin

Śliwiec mombin ("Spondias mombin" L.) – gatunek drzewa z rodziny nanerczowatych. Pochodzi z rejonu Karaibów. Naturalizowany w wielu tropikalnych obszarach świata. Rzadko w uprawie.

</doc>
<doc id="2832788" url="https://pl.wikipedia.org/wiki?curid=2832788" title="Niszczyciele typów Q/R">
Niszczyciele typów Q/R



</doc>
<doc id="2832789" url="https://pl.wikipedia.org/wiki?curid=2832789" title="Niszczyciele typu O">
Niszczyciele typu O



</doc>
<doc id="2832790" url="https://pl.wikipedia.org/wiki?curid=2832790" title="Niszczyciele typu P">
Niszczyciele typu P



</doc>
<doc id="2832791" url="https://pl.wikipedia.org/wiki?curid=2832791" title="Niszczyciele typu Q">
Niszczyciele typu Q



</doc>
<doc id="2832792" url="https://pl.wikipedia.org/wiki?curid=2832792" title="Niszczyciele typu R">
Niszczyciele typu R



</doc>
<doc id="2832793" url="https://pl.wikipedia.org/wiki?curid=2832793" title="Niszczyciele typu V">
Niszczyciele typu V



</doc>
<doc id="2832794" url="https://pl.wikipedia.org/wiki?curid=2832794" title="Niszczyciele typu W">
Niszczyciele typu W



</doc>
<doc id="2832795" url="https://pl.wikipedia.org/wiki?curid=2832795" title="Niszczyciele typu J">
Niszczyciele typu J



</doc>
<doc id="2832796" url="https://pl.wikipedia.org/wiki?curid=2832796" title="Niszczyciele typu K">
Niszczyciele typu K



</doc>
<doc id="2832797" url="https://pl.wikipedia.org/wiki?curid=2832797" title="Wang Hongli">
Wang Hongli

Wang Hongli (; ur. 29 sierpnia 1968) – chińska brydżystka z tytułem World Grand Master w kategorii Kobiet (WBF).
Wang Hongli jest profesjonalną brydżystką.
Wyniki brydżowe.
Olimpiady.
Na olimpiadach uzyskała następujące rezultaty:
Zawody światowe.
W światowych zawodach zdobyła następujące lokaty:

</doc>
<doc id="2832799" url="https://pl.wikipedia.org/wiki?curid=2832799" title="Wydział Ekonomiczny Wyższej Szkoły Zarządzania i Administracji w Opolu">
Wydział Ekonomiczny Wyższej Szkoły Zarządzania i Administracji w Opolu

Wydział Ekonomiczny Wyższej Szkoły Zarządzania i Administracji w Opolu (WE WSZiA) – jeden z 4 wydziałów Wyższej Szkoły Zarządzania i Administracji w Opolu, powstały w 1996 roku wraz z powstaniem tej pierwszej niepublicznej uczelni w Opolu. Kształci studentów na pięciu podstawowych kierunkach zaliczanych do nauk ekonomicznych, na studiach stacjonarnych oraz niestacjonarnych.
W ramach wydział ekonomicznego znajdują się 4 katedry, dzielące się na zakłady. Aktualnie zatrudnionych jest 90 pracowników naukowo-dydaktycznych (z czego 6 na stanowisku profesora zwyczajnego, 12 na stanowisku profesora nadzwyczajnego z habilitacją, 37 adiunktów ze stopniem doktora oraz 35 asystentów).
Historia.
Historia Wydziału Ekonomicznego związana jest z powołaniem do życia w Opolu pierwszej niepublicznej uczelni, jaką była Wyższa Szkoła Zarządzania i Administracji, którą założono 10 czerwca 1996 roku. Jako pierwszy kierunek studiów na wydziale uruchomiono zarządzanie i marketing, stanowiący przez kilka kolejnych lat jedyny kierunek kształcenia. W ciągu kolejnych lat uruchamiano kolejne kierunki studiów, a wpływ na rozwój wydziału mieli naukowcy wywodzący się z Uniwersytetu Opolskiego oraz Politechniki Opolskie.
Wydział Ekonomiczny mieści się w budynku głównym – przy ul. Niedziałkowskiego 18. Z kolei zajęcia na studiach niestacjonarnych odbywają się również w budynku przy ul. Ozimskiej 63, gdzie mieszczą się pokoje niektórych Katedr i Komisji Nauk Ekonomicznych PAN Oddział Katowice). Obydwa budynki stanowią własność uczelni i zostały zbudowane w latach 1998–2001.
Kierunki kształcenia.
Wydział Ekonomiczny prowadzi następujące kierunki i specjalności studiów:
Studia pierwszego stopnia (licencjackie, 3-letnie):
Studia drugiego stopnia (magisterskie, 2-letnie):
Misja wydziału.
Misją Wydziału Ekonomicznego WSZiA w Opolu jest kształcenie wysoko wykwalifikowanych, przedsiębiorczych i twórczych kadr poprzez wyposażenie studentów w wiedzę, umiejętności i kompetencje które umożliwią im skuteczne konkurowanie na rynku pracy, zdolnych sprostać wyzwaniom gospodarki lokalnej, krajowej i globalnej.

</doc>
<doc id="2832803" url="https://pl.wikipedia.org/wiki?curid=2832803" title="Kąty (rejon buski)">
Kąty (rejon buski)

Kąty (ukr. Кути) – wieś w obwodzie lwowskim, w rejonie buskim na Ukrainie.
Znajduje się tu przystanek kolejowy Kąty, położony na linii Lwów – Zdołbunów.
Położenie.
Na podstawie Słownika geograficznego Królestwa Polskiego i innych krajów słowiańskich to: "wieś w powiecie brodzkim, położona 12 km na południowy zachód od Brodów, 6 km na północny wschód od stacji kolejowej w Ożydowie, tuż na północ od sądu powiatowego i urzędu pocztowego w Olesku".

</doc>
<doc id="2832805" url="https://pl.wikipedia.org/wiki?curid=2832805" title="Hongli Wang">
Hongli Wang



</doc>
<doc id="2832812" url="https://pl.wikipedia.org/wiki?curid=2832812" title="Chwatów">
Chwatów

Chwatów (ukr. Хватів) – wieś w obwodzie lwowskim, w rejonie buskim na Ukrainie.
Położenie.
Wieś położona zaraz na zachód od Oleska i na północny wschód od Podhorców.

</doc>
<doc id="2832813" url="https://pl.wikipedia.org/wiki?curid=2832813" title="Cross of Valour (Kanada)">
Cross of Valour (Kanada)

Krzyż Męstwa (ang. "Cross of Valour", fr. "Croix de la Vaillance"; CV) – drugie (po Krzyżu Wiktorii w wersji kanadyjskiej) w kolejności wysokie odznaczenie Kanady (zajmujące miejsce przed Orderem Zasługi – nadawanym osobom z krajów Wspólnoty, oraz przed Orderem Kanady). 
Jest to najwyższe kanadyjskie odznaczenie cywilne, które przyznawane jest za "czyny wybitnej odwagi w okolicznościach najwyższego zagrożenia" ("for acts of the most conspicuous courage in circumstances of extreme peril"); otrzymać go mogą zarówno Kanadyjczycy, jak i cudzoziemcy za czyny dokonane na terenie Kanady, lub poza nią, lecz w sytuacjach, z którymi są związani jej obywatele, bądź interesy. Odznaczenie może być przyznane pośmiertnie.
Krzyż Męstwa ustanowiono 1 maja 1972 i zastąpił on nigdy nie nadany kanadyjski Medal Odwagi ("Medal of Courage"), który z kolei ustanowiono w 1967 zastępując nim w Kanadzie brytyjski Krzyż Jerzego (nadawany osobom z krajów Wspólnoty).
Odznaczeni Krzyżem Męstwa mają prawo umieścić po swym nazwisku litery "CV".
Insygnia.
Oznaką medalu jest złoty krzyż o równych prostych ramionach, na awersie emaliowany na czerwono, ze złotymi brzegami. Na przecięciu ramion krzyża widnieje złoty klonowy liść otoczony złotym wieńcem laurowym. Na rewersie (złotym, bez emalii) widnieje monogram monarchy z koroną (do tej pory jest to monogram Elżbiety II: EIIR); poniżej zaś wyrazy VALOUR • VAILLANCE ("MĘSTWO" odpowiednio w językach angielskim i francuskim). Pod nimi pozostawiono wolne miejsce, w którym grawerowane jest nazwisko osoby odznaczonej i data dnia, w którym dokonała czynu, za który nadano jej Krzyż.
Oznaka zawieszona jest na karmazynowej wstędze o szerokości 38 mm; noszonej przez mężczyzn na szyi, zaś przez kobiety – na lewej piersi, przy czym wstęga jest upięta w kokardę (charakterystycznie dla komandorii orderów pięcioklasowych).
Zamiast pełnej odznaki Krzyża można nosić jego miniaturkę. Na mundurach nosi się baretkę uformowaną z karmazynowej wstążki, na którą nakłada się miniaturkę oznaki.
Odznaczeni.
Do tej pory nadano 20 Krzyży Męstwa:

</doc>
<doc id="2832817" url="https://pl.wikipedia.org/wiki?curid=2832817" title="Ania Monahof">
Ania Monahof

Ania Monahof "wł. Ania Johanna Monahof Frankel" (ur. 12 czerwca 1929 w Leningradzie) – szwedzka pisarka.
Pochodzi z rodziny o fińsko-szwedzkich i żydowskich korzeniach, podczas II wojny światowej razem z bliskimi przedostała się do Estonii, a następnie do Finlandii. W 1945 powołując się na szwedzkie pochodzenie rodzinie Monahof udało się osiedlić w Szwecji w Smalandii. Ania mając 16 lat zaczęła pracować w fabryce włókienniczej, a następnie była modystką. Po wyjściu za mąż wielokrotnie się przeprowadzała, mieszkała w Vetlanda, Eksjö i Jönköping, ostatecznie osiadła w Gamleby. Uzupełniła wykształcenie i została zawodowym przewodnikiem, dzięki czemu podróżowała po Europie. Początkowo swoje wspomnienia gromadziła w formie notatek, aż dojrzała do napisania wspomnień. W napisaniu pierwszej książki pomógł jej mąż Allan Frankel, nosi tytuł "„Granit” (Genom graniten)" i została wyróżniona nagrodą Nios i stypendium Myrdal. Granit stał się pierwszą częścią trylogii, w której Ania Monahof opisała przeżycia wojenne widziane oczami dziecka, w 1989 otrzymała nagrodę Instytutu Emigracji. Obecnie mieszka w Västervik, Loftahammar, biegle mówi po rosyjsku, szwedzku, fińsku i po polsku. Poza prozą pisze również wiersze opowiadające o jej życiu. 

</doc>
<doc id="2832818" url="https://pl.wikipedia.org/wiki?curid=2832818" title="Krzyż Męstwa">
Krzyż Męstwa



</doc>
<doc id="2832820" url="https://pl.wikipedia.org/wiki?curid=2832820" title="Charmaine Crooks">
Charmaine Crooks

Charmaine Crooks (ur. 8 sierpnia 1962 w Mandeville na Jamajce) – kanadyjska lekkoatletka, specjalizująca się w długich biegach sprinterskich oraz średniodystansowych, czterokrotna uczestniczka letnich igrzysk olimpijskich (Los Angeles 1984, Seul 1988, Barcelona 1992, Atlanta 1996), srebrna medalistka olimpijska z Los Angeles w biegu sztafetowym 4 x 400 metrów.
Podczas olimpiady w 1996 pełniła funkcję chorążego reprezentacji Kanady. W latach 1996–2004 była członkinią Międzynarodowego Komitetu Olimpijskiego.

</doc>
<doc id="2832822" url="https://pl.wikipedia.org/wiki?curid=2832822" title="Abadonna">
Abadonna

Abadonna (ros. Абадонна) – postać fikcyjna z powieści Michaiła Bułhakowa "Mistrz i Małgorzata". Abadonna, chudy mężczyzna w ciemnych okularach, był demonem-niszczycielem w świcie Wolanda, sprawcą konfliktów, w których nigdy nie opowiadał się po żadnej ze stron. Imię postaci Bułhakow zaczerpnął z Apokalipsy, a pierwowzorem bohatera był najprawdopodobniej Lew Trocki.
Imię i pochodzenie bohatera.
Imię postaci pochodzi od hebrajskiego imienia anioła Apokalipsy Abaddon – „zaprzestanie istnienia”. Inspiracją zaś do nazwania bohatera tym imieniem były wiersz Wasilija Żukowskiego oraz powieść Nikołaja Polewoja o tym samym tytule. Słowo jest wolnym tłumaczeniem na język rosyjski epilogu romantycznego poematu Friedricha Gottlieba Klopstocka "Mesjada". W wierszu Żukowskiego Abbadonna dowodzi upadłymi aniołami w wojnie przeciwko Bogu. Zostaje wygnany na ziemię i pragnie popełnić samobójstwo, którego jednak nie może zrealizować, gdyż jest nieśmiertelny.
Przed napisaniem "Mistrza i Małgorzaty" Bułhakow wykorzystał to imię w swojej wcześniejszej powieści "Biała gwardia", w której jeden z pacjentów Aleksieja Turbina – nawrócony poeta Rusakow – pod wpływem lektury Apokalipsy utożsamia Abaddonnę z Lwem Trockim. Prawdopodobnie Bułhakow w powieści "Mistrz i Małgorzata" rozwinął tę myśl, łącząc w jedno cechy demona i Trockiego.
Abadonna w powieści.
Abadonna pojawia się na łamach powieści trzykrotnie. Po raz pierwszy w rozdziale "Przy świecach", gdy występuje jako sprawca wojny, którą Małgorzata obserwuje na globusie Wolanda. W rozmowie dwóch bohaterów pojawia się charakterystyka demona jako istoty niewrażliwej i współczującej w równej mierze obu stronom konfliktu. Na rozkaz Wolanda Abadonna wyłania się ze ściany i czytelnik poznaje go jako chudego mężczyznę w ciemnych okularach, których demon nie może zdjąć przed czasem. W rozdziale "Wielki bal u szatana" Abadonna pojawia się u boku Wolanda, który o północy wychodzi, by przywitać gości. W tymże rozdziale skazuje barona Meigela na śmierć, patrząc na niego bez okularów.
Echa wojny domowej w Hiszpanii w powieści.
W 1936 roku nieznana łódź podwodna zatopiła na hiszpańskich wodach przybrzeżnych radziecki statek handlowy „Komsomolec”. Reakcje na to wydarzenie, w tym list autora "Mistrza i Małgorzaty", publikowała m.in. „Gazeta Literacka”. Bułhakow reprezentował pogląd, że na agresję należy reagować agresją, nie zgadzając się z autorami listów, którzy wyrażali jedynie oburzenie z tego powodu.
W 1937 roku Bułhakow włączył do "Mistrza i Małgorzaty" wątek wojny, która toczy się na skrawku ziemi nad oceanem. Tym nienazwanym w dziele obszarem jest Hiszpania, gdzie w latach 1936–1939 toczyła się wojna domowa. W słowach kierowanych przez Wolanda do Małgorzaty, oraz w postawie Abadonny, który po wywołaniu wojny nie faworyzuje żadnej ze stron, zawarty został stosunek autora do konfliktów zbrojnych.

</doc>
<doc id="2832825" url="https://pl.wikipedia.org/wiki?curid=2832825" title="Kościół Chrystusa Króla i Zwiastowania Najświętszej Maryi Panny w Rawiczu">
Kościół Chrystusa Króla i Zwiastowania Najświętszej Maryi Panny w Rawiczu

Kościół Chrystusa Króla i Zwiastowania Najświętszej Maryi Panny w Rawiczu - rzymskokatolicki kościół parafialny w Rawiczu. Należy do dekanatu rawickiego. Mieści się na terenie działki pomiędzy ul. Kościelną a ul. Staszica. Najmłodsza z trzech katolickich świątyń w granicach miasta, jakkolwiek ze względów historycznych zwana "rawicką farą". 
Świątynia została wybudowana w latach 1900-1902 jako pierwsza katolicka w mieście zdominowanym przez protestantów. Wcześniej katolicy w Rawiczu korzystali z kościoła parafialnego w Łaszczynie, a także z kościoła franciszkanów reformatów pw. św. Antoniego, który znajdował się na terenie obecnego Zakładu Karnego. Samodzielna parafia w Rawiczu została erygowana w 1867 roku. Dzieło budowy oczekiwanego przez mieszkańców kościoła zostało zlecone ks. proboszczowi Pawłowi Damsowi. Projekt neogotyckiej budowli przygotował wrocławski architekt Alexis Langer, autor licznych kościołów Wielkopolski, Dolnego i Górnego Śląska. Pierwsza Msza święta w murach kościoła została odprawiona 14 października 1902 roku. Uroczystość konsekracji miała miejsce w dniu 5 maja 1907 pod przewodnictwem księdza biskupa Edwarda Likowskiego, sufragana poznańskiego. 
Pierwotne wezwanie to tytuł Zwiastowania Najświętszej Maryi Panny. W dniu 10 października 1961 roku otrzymała drugie wezwanie: "Chrystusa Króla", dzięki dekretowi prymasa Polski kardynała Stefana Wyszyńskiego. W dniu 22 maja 1993 roku ks. arcybiskup Jerzy Stroba erygował w świątyni kaplicę Wieczystej Adoracji. 
Jest to kościół neogotycki, pseudohalowy. Strzelista oktagonalna wieża jest najwyższą budowlą w mieście. Wnętrze również neogotyckie: ołtarz wielki z 1902 roku (przebudowany w latach 1950–54 oraz 1974), dwa boczne ołtarze, w tym jeden (południowy) z obrazem Matki Bożej zw. Rawicką z 1871 roku (mal. Karl Wohnlich), ambona, organy, konfesjonały.
Potocznie zwany "czerwonym" kościołem.
W pobliżu kościoła znajduje się dom zakonny sióstr elżbietanek, budynek plebanii, skwer z figurą św. Stanisława Kostki oraz pomnik papieża św. Jana Pawła II na plantach.

</doc>
<doc id="2832826" url="https://pl.wikipedia.org/wiki?curid=2832826" title="Liquigas-Cannondale">
Liquigas-Cannondale



</doc>
<doc id="2832828" url="https://pl.wikipedia.org/wiki?curid=2832828" title="Pohoří na Šumavě">
Pohoří na Šumavě

Pohoří na Šumavě (niem. "Buchers", "Bucherwald", "Buchers bei Kaplitz", "Buchers im Böhmerwald", czes. "Buchoř", "Puchéř" (1869-1910) či "Půchoří") – opuszczone miasto w górach Novohradské hory.
Historia.
Miasto zostało założone około 1758 roku jako osiedle dla pracowników wyrobów szklanych. Ulokowane było na drodze do Freistadt. Według spisu ludności w 1890 roku liczba mieszkańców wynosiła 1323 (1077 Niemców i 246 Czechów). Ludność utrzymywała się z rolnictwa i malowania na szkle. Wraz z rozwojem miejscowości w osadzie pojawiały się stopniowo: browar (1791–1860), kuźnia (od 1834), poczta (od 1848), telefon (1887) i telegraf (1889). Lista uprawianych zawodów poszerzyła się w 1923 roku o piekarza, cukiernika, handlowca bydłem, przewoźnika osób, zegarmistrza, kowala, sklepikarza, kołodzieja, krawca, młynarza, rzeźnika itp. Po drugiej wojnie światowej ludność niemiecka została wysiedlona, a miasto zamknięto w strefie przygranicznej. Od 1990 roku zostało udostępnione.

</doc>
<doc id="2832830" url="https://pl.wikipedia.org/wiki?curid=2832830" title="Jason Witten">
Jason Witten

Christopher Jason Witten (ur. 6 maja 1982 w Knoxville w stanie Tennessee) – amerykański zawodnik futbolu amerykańskiego, grający na pozycji tight enda. W rozgrywkach akademickich NCAA występował w drużynie University of Tennessee.
W roku 2003 przystąpił do draftu NFL. Został wybrany w trzeciej rundzie (69. wybór) przez zespół Dallas Cowboys. W zespole tym występuje do tej pory.
Siedmiokrotnie został wybrany do meczu gwiazd Pro Bowl (2004-2010), a pięciokrotnie do najlepszej drużyny ligi All-Pro (2004, 2007-2010). W sezonach 2007, 2008 i 2009 został wybrany najlepszym zawodnikiem w NFL na pozycji tight enda.

</doc>
<doc id="2832831" url="https://pl.wikipedia.org/wiki?curid=2832831" title="Wydział Pedagogiczny Wyższej Szkoły Zarządzania i Administracji w Opolu">
Wydział Pedagogiczny Wyższej Szkoły Zarządzania i Administracji w Opolu

Wydział Pedagogiczny Wyższej Szkoły Zarządzania i Administracji w Opolu (WP WSZiA) – jeden z 4 wydziałów Wyższej Szkoły Zarządzania i Administracji w Opolu, powstały w 1998 roku jako drugi wydział na tej pierwszej w historii niepublicznej uczelni w Opolu. Kształci studentów na jednym podstawowym kierunkach zaliczanym do nauk humanistycznych, na studiach stacjonarnych oraz niestacjonarnych.
W ramach Wydział Pedagogicznego znajdują się 3 katedry i 4 zakłady. Aktualnie zatrudnionych jest 61 pracowników naukowo-dydaktycznych (z czego 3 na stanowisku profesora zwyczajnego, 5 na stanowisku profesora nadzwyczajnego z habilitacją, 30 adiunktów ze stopniem doktora oraz 23 asystentów).
Kierunki kształcenia.
Wydział Pedagogiczny prowadzi studia pierwszego (licencjackie, 3-letnie) i drugiego stopnia (2-letnie) na kierunku pedagogika o następujących specjalnościach:

</doc>
<doc id="2832836" url="https://pl.wikipedia.org/wiki?curid=2832836" title="Derek Porter-Nesbitt">
Derek Porter-Nesbitt



</doc>
<doc id="2832837" url="https://pl.wikipedia.org/wiki?curid=2832837" title="Czyszki (rejon buski)">
Czyszki (rejon buski)

Czyszki (ukr. Чішки) – wieś w obwodzie lwowskim, w rejonie buskim na Ukrainie.
Położenie.
Wieś położona na północny wschód od Oleska, zaraz na wschód od Kątów i na północ od Podhorców.

</doc>
<doc id="2832838" url="https://pl.wikipedia.org/wiki?curid=2832838" title="Robert Marland">
Robert Marland

Robert Davies Marland (ur. 13 maja 1964 w Mississauga) – kanadyjski wioślarz. Złoty medalista olimpijski z Barcelony.
Brał udział w igrzyskach (IO 88, IO 92. W 1992 wspólnie z kolegami triumfował w ósemce. W ósemce był również srebrnym medalistą mistrzostw świata w 1990 i 1991.

</doc>
<doc id="2832839" url="https://pl.wikipedia.org/wiki?curid=2832839" title="Liliana Ochmańska">
Liliana Ochmańska

Liliana Ochmańska (ur. 11 czerwca 1933 w Będzinie, zm. 17 lutego 1996 w Łodzi) – polska aktorka i reżyser, żona Stanisława Ochmańskiego.
Życiorys.
Urodziła się w rodzinie robotniczej. W wieku dwóch lat przyjechała z rodzicami i starszą siostrą do Łodzi. Z powodu złego stanu zdrowia ojca, utrzymaniem rodziny zajmowała się matka. Gdy wybuchła wojna, jako mała dziewczynka musiała pracować. Stan zdrowia ojca ciągle się pogarszał, Stanisław Niedbalik zmarł w 1943 roku.
Po zakończeniu wojny Liliana Ochmańska rozpoczęła naukę w szkole podstawowej. Po jej ukończeniu, w latach 1951–1952 uczęszczała do Liceum Pedagogicznego w Łowiczu. Miała plany pracy w zawodzie aktora. Dlatego, gdy dowiedziała się, że Jerzy Ukleja organizuje w Łodzi kółko kukiełkowe, wstąpiła do niego i od tej pory rozpoczął się okres jej występów w amatorskim teatrze lalek.
Swe zainteresowania artystyczne rozwijała również poprzez występy w zespole tańca „Harnam". Tutaj dostrzeżono umiejętności taneczne i aktorskie Ochmańskiej, czego konsekwencją było przyjęcie jej do Zespołu Pieśni i Tańca „Mazowsze". Pobyt w „Mazowszu" nie trwał długo. Delikatna i słabej kondycji psychofizycznej nie wytrzymała pracy w zespole, doświadczenia te jednak przydały się później w zawodowym życiu aktorki-lalkarki.
W 1949 Liliana Niedbalik została zaangażowana do Teatru Lalek „Arlekin" jako aktorka. Tu zdobywała pierwsze prawdziwie lalkarskie doświadczenia, kreując m.in. Kapryśnicę w "Złotej rybce", Karen w "Dzikich łabędziach", Alinę i Goplanę w "Balladynie". Tu również poznała swego przyszłego męża, najpierw aktora, później reżysera Stanisława Ochmańskiego, z którym wzięła ślub 25 listopada 1952 w Łodzi. W 1953 roku urodziła córkę, Magdalenę.
Miała wątpliwości co do słuszności swojego wyboru drogi życiowej. Gdy dowiedziała się o naborze do studia teatralnego Byrskich w Kielcach (1955), zgłosiła się tam i bez problemów zdała egzamin, a Byrscy gotowi byli przyjąć ją od razu na scenę dramatyczną. Epizod ten trwał jednak krótko. W Łodzi została rodzina i trudno jej było pogodzić wszystkie obowiązki. W 1956 Liliana Ochmańska zdecydowała się zdawać eksternistyczny egzamin aktorski przed Państwową Komisją Egzaminacyjną, który dał jej pełne uprawnienia aktora-lalkarza.
Gdy z początkiem sezonu 1958/1959 Stanisław Ochmański objął dyrekcję i kierownictwo artystyczne Państwowego Teatru Lalki i Aktora w Lublinie, przeniosła się tam wraz z mężem. Nie od razu jednak to nastąpiło, bowiem początkowo Henryk Ryl, dyrektor „Arlekina", z którym była związana etatowo, nie wyrażał zgody na jej przejście do innego teatru. Ryl zgodził się dopiero w końcu sezonu, toteż od następnego, 1959/1960, Liliana Ochmańska dołączyła do męża. W lubelskim teatrze zagrała wiele znaczących ról: Matkę w "Dziecku Gwiazdy", Różę w "Małym Księciu", tytułową rolę w "Alicji w krainie czarów", Klaryssę w "Trzech pomarańczach", Córkę karczmarza w "Tryptyku staropolskim".
W teatrze lubelskim pozostała do 1974 roku. Wtedy to Stanisław Ochmański został dyrektorem i kierownikiem artystycznym „Arlekina", teatru, w którym obydwoje rozpoczęli swoje zawodowe kariery. Podążyła więc ponownie za mężem. W Łodzi grała nieprzerwanie do 1991 roku, m.in. Judytę w "Tryptyku staropolskim", Najświętszą Pannę i Śmierć w "Ludowej szopce polskiej", Cud Dziewczynę w "Koniku Garbusku", Macochę w "Kopciuszku", Babcię w "Czerwonym Kapturku", Drakulinę w "Smoku i królewnie". Wśród nagród jakie otrzymała jest nagroda za kreację aktorską w spektaklu "Co z tego wyrośnie", za role Dziecka, Anioła i Diabła.
Liliana Ochmańska zawsze była osobą aktywną. Nawet, gdy odeszła na emeryturę, nie rozstała się z teatrem i pozostawała czynna zawodowo. Podjęła współpracę reżyserską ze Stanisławem Ochmańskim. Ochmańscy reżyserowali wówczas w wielu miastach Polski.
Przez wiele lat Liliana Ochmańska pełniła liczne funkcje społeczne. Od 1 grudnia 1953 była członkiem SPATiFu, przez kilka lat również przewodniczącą Koła ZASPu. Od początku swych związków z teatrem lalek była także członkiem Polskiego Ośrodka Lalkarskiego POLUNIMA.
Obok pracy scenicznej Liliana Ochmańska szkoliła młodych adeptów sztuki lalkarskiej. Zarówno w Lublinie, jak i w Łodzi, gdzie w latach 80. działało Studium Aktorskie, uczyła młodzież wiersza, dykcji i pracy z lalką. Przygotowała i doprowadziła do egzaminów przed Państwową Komisją Egzaminacyjną wielu aktorów. Była życzliwa i chętnie służyła radą. Umiejętności pozwoliły jej na pracę w różnych obszarach technik lalkowych, nie stroniła także od żywego planu.
Liliana Ochmańska zmarła 17 lutego 1996, po ciężkiej chorobie. Aktorka na stałe wpisała się w historię dwóch polskich scen lalkowych: łódzkiego „Arlekina" i lubelskiego Teatru im. Hansa Christiana Andersena.

</doc>
<doc id="2832841" url="https://pl.wikipedia.org/wiki?curid=2832841" title="Trzej królowie (ruch oporu)">
Trzej królowie (ruch oporu)

Trzej królowie (czes. "Tři králové") – trzej przywódcy czeskiego ruchu oporu z okresu II wojny światowej: kapitan Václav Morávek oraz podpułkownicy Josef Mašín i Josef Balabán.
Sytuacja w Protektoracie.
Ruch oporu, którego trzon stanowili oficerowie Wojska Czechosłowacji, zaczął się kształtować po wkroczeniu Wehrmachtu do Pragi 15 marca 1939 (nazistowskie Niemcy złamały w ten sposób ustalenia konferencji monachijskiej). Decyzją Adolfa Hitlera, dzień później, 16 marca 1939 utworzono Protektorat Czech i Moraw. Prawicowa Obrona Narodu (czes. "Obrana národa") miała stać się zalążkiem armii podziemnej. Centrowe Centrum Polityczne (czes. "Politické ústředí") i lewicowy Komitet Petycyjny „Pozostaniemy wierni” (czes. "Petiční výbor „Věrni zůstaneme”") utworzyły na początku 1940 Centralny Komitet Krajowego Ruchu Oporu (czes. "Ústřední vedení odboje domácího").
Czeski naród uznał, że czynny opór jest straceńczą polityką i bardzo wydajnie pracował dla Rzeszy. Sam Hitler mówił z uznaniem, że przemysł zbrojeniowy w Protektoracie jest „szczególnie wydajny. Czesi mają naturalne zdolności w sprawach technicznych”.
Wielu polityków III Rzeszy uznawało czeską Pragę za niemieckie miasto. Joseph Goebbels napisał: „Zakochałem się w tym mieście. Tam unosi się niemiecki duch i to miasto musi stać się niemieckie pewnego dnia”. Według Reinharda Heydricha, protektora Czech i Moraw (23 września 1941 został oddelegowany na to stanowisko) Praga miała dorównać innym miastom niemieckim – Berlinowi, Monachium i Kilonii. Nic więc dziwnego, że wobec takiego nastawienia ze strony dostojników nazistowskich, aparat policyjny był wątły. W całym Protektoracie Czech i Moraw było zaledwie 2 tysiące agentów Gestapo, Kripo i SD. W Pradze działało 150 funkcjonariuszy Gestapo i 250 policji kryminalnej Kripo. Spokój był jednak pozorny.
Czeski kolaborant, Karel Lažnovský, zmarł najprawdopodobniej w wyniku otrucia (dwaj inni kolaboranci później się pochorowali) po spotkaniu z premierem Aloisem Eliášem, choć Gestapo nie mogło tego udowodnić. Czesi manifestowali swą niechęć do nazistowskiego okupanta, bojkotując niemiecką prasę lub składając kwiaty pod pomnikiem Jana Husa i Grobem Nieznanego Żołnierza.
Działalność „trzech króli”.
„Trzej królowie” utrzymywali kontakt z władzami i wywiadem brytyjskim oraz z agentem o pseudonimie „Franta” (w rzeczywistości był to agent Abwehry Paul Thümmel, bliski współpracownik Wilhelma Canarisa, szefa Abwehry). Heydrich, jako nowy Protektor Czech i Moraw, zdawał sobie sprawę, że o wiele groźniejsza od czeskich partyzantów jest siatka wywiadowcza, której macki sięgają wysoko w hierarchii nazistowskiej w Berlinie, a w Pradze krzyżują się drogi wywiadowcze Wielkiej Brytanii i spiskowców niemieckich oraz czeskiego podziemia.
22 kwietnia 1941 Gestapo aresztowało pierwszego z „trzech króli” – podpułkownika Balabána, ale mimo straszliwych tortur nie udało się oprawcom z Gestapo ustalić prawdziwego nazwiska agenta o pseudonimie „Franta”. Został skazany na śmierć, wyrok wykonano 3 października 1941 w praskim więzieniu. 13 maja tego samego roku Gestapo wpadło na trop pozostałych dwóch z „trzech króli” – podpułkownika Mašína i kapitana Morávka. Przy pomocy samochodu pelengacyjnego udało się ich namierzyć w mieszkaniu czynszowej kamienicy przy ulicy Kvetovej 2. Mašín odciągnął funkcjonariuszy Gestapo, dając pozostałym bojownikom czas na ucieczkę. Został ujęty w czasie walki, ranił kilku gestapowców. Gestapo schwytało jeszcze radiotelegrafistę Františka Peltána. Tylko kapitan Morávek zdołał zbiec (w trakcie ucieczki stracił palec).
Mašína i Peltána przewieziono do kwatery głównej Gestapo, mieszczącej się na Bredauergasse (obecnie ulicy Politických vězňů). Zajęli się nimi Kruppke i Glesagen z Sekcji 11 (bM), zwalczającej czeskie podziemie. Po kilku dniach straszliwych tortur gestapowcy zorientowali się, że Mašín ani radiooperator nigdy nie spotkali się z „Frantą”. 30 czerwca 1942 wywlekli ich na podwórze i tam zastrzelili.
Ostatni z „trzech króli”, Václav Morávek, który jako jedyny z trójki znał prawdziwą tożsamość agenta o pseudonimie „Franta”, zginął w strzelaninie z funkcjonariuszami Gestapo w praskim parku 21 marca 1942 (podawana jest data 22 marca).
Śmierć „trzech króli” i późniejszy zamach na Reinharda Heydricha i związane z nim aresztowania doprowadziły do likwidacji Centralnego Komitetu Krajowego Ruchu Oporu.

</doc>
<doc id="2832842" url="https://pl.wikipedia.org/wiki?curid=2832842" title="Eutymiusz (Sczastniew)">
Eutymiusz (Sczastniew)

Eutymiusz, imię świeckie Fiodor Dormidontowicz Sczastniew (ur. w lutym 1839, zm. 9 stycznia 1913) – rosyjski biskup prawosławny.
Był synem kapłana prawosławnego. W 1858 ukończył seminarium duchowne w Niżnym Nowogrodzie. Dwa lata później został wyświęcony na kapłana (jako mężczyzna żonaty) i podjął pracę duszpasterską w cerkwi Wniebowstąpienia Pańskiego w Tieriuszewie (gubernia niżnonowogrodzka) i służył w niej przez kolejne 33 lata. W Tieriuszewie brał udział w organizacji trzech szkół, w pierwszej z nich, szkole ludowej, był w niej nauczycielem i katechetą. Przez osiemnaście lat był dziekanem IV dekanatu w ujeździe nowogrodzkim. W 1875 zmarła jego żona, pozostawiając trzyletniego syna. W 1892 ks. Sczastniew otrzymał godność protoprezbitera. Rok później, idąc za radą arcybiskupa niżnonowogrodzkiego Włodzimierza, złożył wieczyste śluby mnisze, przyjmując imię zakonne Eutymiusz. Natychmiast potem został przełożonym monasteru Przemienienia Pańskiego w Arzamasie. Przebywał w nim jednak tylko dwa lata, gdyż w czerwcu 1895 Świątobliwy Synod Rządzący przeniósł go do pracy duszpasterskiej w eparchii petersburskiej.
17 listopada 1896 miała miejsce jego chirotonia na biskupa nowogrodzko-siewierskiego, wikariusza eparchii czernihowskiej. Dwa lata później objął jako ordynariusz katedrę jenisejską i krasnojarską. Kierował nią do 1912; dwa lata wcześniej stracił wzrok, mimo to pozostał na urzędzie.

</doc>
<doc id="2832845" url="https://pl.wikipedia.org/wiki?curid=2832845" title="Nate Allen">
Nate Allen

Nathaniel "Nate" Ray Allen (urodzony 30 listopada 1987 roku w Fort Myers w stanie Floryda) – amerykański zawodnik futbolu amerykańskiego, grający na pozycji safety. W rozgrywkach akademickich NCAA występował w drużynie University of South Florida.
W roku 2010 przystąpił do draftu NFL. Został wybrany w drugiej rundzie (37. wybór) przez zespół Philadelphia Eagles. 27 listopada 2010 roku zawodnik podpisał z nimi 4-letni kontrakt.
W pierwszym sezonie (2010) występów w zespole z Filadelfii, we wrześniu został wybrany najlepszym debiutantem miesiąca wśród graczy defensywy.

</doc>
<doc id="2832846" url="https://pl.wikipedia.org/wiki?curid=2832846" title="Lampre-ISD">
Lampre-ISD



</doc>
<doc id="2832848" url="https://pl.wikipedia.org/wiki?curid=2832848" title="Kaplica św. Mikołaja w Bielsku Podlaskim">
Kaplica św. Mikołaja w Bielsku Podlaskim

Kaplica pod wezwaniem św. Mikołaja – kaplica prawosławna w Bielsku Podlaskim. Należy do parafii św. Michała Archanioła w Bielsku Podlaskim, w dekanacie Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego.
Kaplica znajduje się w centrum miasta, u zbiegu ulic Józefa Poniatowskiego i Zamkowej.
Kaplica została zbudowana w 1996 w miejscu cerkwi św. Mikołaja z 1678, która została spalona w 1941. W sąsiedztwie cerkwi znajdowała się drewniana dzwonnica, która także została zniszczona – obecna kaplica swoją formą nawiązuje do nieistniejącej przycerkiewnej dzwonnicy, aczkolwiek nie jest jej dokładną kopią, ponieważ od oryginału jest nieco niższa.
Istniejącą obecnie budowla z 1996 r. jest ośmioboczna, została zbudowana z drewna, w konstrukcji zrębowej, na kamiennej podmurówce. Wokół ośmiosłupowy podcień, sięgający połowy wysokości kaplicy, z dachem krytym gontem. Całość zwieńczona dachem namiotowym (również krytym gontem) z blaszaną cebulastą kopułą. Przy kaplicy ośmioramienny drewniany krzyż. Ogrodzenie drewniane, na kamiennej podmurówce.

</doc>
<doc id="2832849" url="https://pl.wikipedia.org/wiki?curid=2832849" title="Michael Forgeron">
Michael Forgeron

Michael Joseph Forgeron (ur. 24 stycznia 1966 w Main-à-Dieu) – kanadyjski wioślarz. Złoty medalista olimpijski z Barcelony.
Brał udział w igrzyskach (IO 92, IO 96). W 1992 wspólnie z kolegami triumfował w ósemce.

</doc>
<doc id="2832853" url="https://pl.wikipedia.org/wiki?curid=2832853" title="Tierpark Görlitz">
Tierpark Görlitz

Tierpark Görlitz – ogród zoologiczny o powierzchni 5 ha założony w 1957 roku we wschodnioniemieckim mieście Görlitz (obecnie Niemcy). 
Historia.
W 1957 roku Rada Miasta Görlitz postanowiła utworzyć ogród zoologiczny na terenie Parku Ludu Pracującego, Powstał on po II wojnie światowej na terenie ogrodu należącego wcześniej do rodziny Raupach. W 1957 roku zbudowano wybieg dla niedźwiedzi, stajnię dla kucyków oraz wybieg dla dzików i jeleni. W 1958 roku powstały terraria, woliera dla bażantów oraz brodzik dla dzieci. Ogród był rozbudowywany wraz z pozyskiwaniem nowych zwierząt. W latach 70. XX wieku zoo odwiedzało 200–300 tysięcy osób rocznie. Ich liczba spadła w latach 80. XX wieku, aby dojść do 100 tysięcy w latach dziewięćdziesiątych, już po zjednoczeniu Niemiec. Gdy zastanawiano się nad likwidacją zoo mieszkańcy założyli w 1995 roku stowarzyszenie "Naturschutz-Tierpark Görlitz e.V.," które przejęło zarząd nad goerlitzkim zoo.
Zoo posiada 500 przedstawicieli z 77 gatunków zwierząt, bardzo popularnych w ogrodach zoologicznych i zwierzyńcach, a nawet w gospodarstwach rolnych i agroturystycznych. Do nielicznych cenniejszych gatunków zaliczają się dżejrany, koziorożce alpejskie, manule, pandy małe, rysie euroazjatyckie oraz kilka gatunków ptaków. 
Ogród należy do Europejskiego (EAZA) i Światowego Stowarzyszenia Ogrodów Zoologicznych i Akwariów (WAZA).

</doc>
<doc id="2832854" url="https://pl.wikipedia.org/wiki?curid=2832854" title="Automatyzacja marketingu">
Automatyzacja marketingu

Automatyzacja marketingu (ang. "marketing automation") – prowadzenie działań marketingowych z zastosowaniem specjalnego oprogramowania oraz narzędzi służących do usprawnienia procesów sprzedażowych. 
Opis.
Automatyzacja działań marketingowych ma na celu zwiększenie efektywności prowadzonych kampanii poprzez automatyczne gromadzenie i przetwarzanie informacji dotyczących potencjalnych konsumentów (tzw. leadów sprzedażowych), eliminując w ten sposób czasochłonne zadania związane z ręcznym wprowadzaniem i analizą powyższych danych. Na podstawie pozyskanych danych dotyczących zainteresowań konsumenta, czynników demograficznych czy czynności podejmowanych na danej stronie internetowej, oprogramowanie do automatyzacji marketingu identyfikuje potencjalnych klientów, a następnie kieruje do nich odpowiedni, spersonalizowany przekaz marketingowy. Program automatycznie przygotowuje oferty i treści reklamowe oraz wysyła je do określonej grupy klientów najczęściej za pomocą e-maili, w oparciu o utworzoną wcześniej bazę danych kontaktowych. Oprogramowanie do automatyzacji marketingu z reguły jest zintegrowane z innymi systemami np.: systemami zarządzania relacjami z klientami tzw. CRM (ang. "Customer Relationship Management"), narzędziami do email marketingu czy systemami klasy ERP. 
Z roku na rok ten segment rynku marketingowego zyskuje na popularności i w 2020 stanowił ok. 50 procent wszystkich wydatków na e-mail marketing. 

</doc>
<doc id="2832855" url="https://pl.wikipedia.org/wiki?curid=2832855" title="Team Saxo Bank-Tinkoff Bank">
Team Saxo Bank-Tinkoff Bank



</doc>
<doc id="2832859" url="https://pl.wikipedia.org/wiki?curid=2832859" title="FDJ-BigMat">
FDJ-BigMat



</doc>
<doc id="2832862" url="https://pl.wikipedia.org/wiki?curid=2832862" title="Lead sprzedażowy">
Lead sprzedażowy

Lead sprzedażowy (ang. "sales leads") – konsument, jednostka lub firma, która jest potencjalnie zainteresowana danym produktem bądź usługą.
W marketingu internetowym leadem sprzedażowym staje się osoba, która pozostawiła na stronie internetowej danej firmy swoje dane kontaktowe lub z którą firma skontaktowała się w dowolny inny sposób. Wysiłki marketerów zmierzają do zachęcenia konsumenta do odwiedzenia odpowiedniej strony docelowej (poprzez reklamy, promocję w mediach społecznościowych, emailing lub inne działania marketingowe), a następnie do skłonienia konkretnej osoby, firmy lub instytucji do udostępnienia swoich danych lub innych wartościowych informacji na swój temat. Pozyskiwanie danych zazwyczaj odbywa się poprzez dobrowolne wypełnienie formularza kontaktowego. W zamian użytkownik otrzymuje dostęp do darmowych, interesujących go materiałów, takich jak e-booki, webinaria czy demo produktu, opracowanych przez firmę.
Leady sprzedażowe mogą być kategoryzowane dla ułatwienia pracy handlowca, przykładowo:
Leady można podzielić także ze względu na relację występująca pomiędzy przedsiębiorstwem a klientem:
Leady sprzedażowe, można również pozyskiwać od wyspecjalizowanych firm, które zbierają na rynku zapytania ofertowe od podmiotów szukających konkretnych produktów lub usług, a następnie po ich weryfikacji i klasyfikacji odsprzedają zainteresowanym firmom. W tym przypadku potencjalny klient wysyła sygnał, że jest zainteresowany ofertami w ściśle sprecyzowanym obszarze i określonym czasie.
Informacje dotyczące poszczególnych leadów (zazwyczaj zbierane i przetwarzane z wykorzystaniem specjalnych narzędzi i programów do automatyzacji marketingu), pozwalają na określenie na jakim etapie lejka marketingowego znajduje się dany lead sprzedażowy, a więc na ustalenie stopnia zainteresowania potencjalnego klienta danymi produktami lub usługami. Właściwa kwalifikacja leadów sprzedażowych (tzw. "lead scoring") na podstawie ich zainteresowań, zachowania na stronie internetowej, gotowości zakupowej, czynników demograficznych itp., stanowi ważny element procesu sprzedaży, ponieważ umożliwia dopasowanie i skierowanie odpowiedniej oferty do ściśle sprecyzowanych grup odbiorców, przygotowując ich w ten sposób do dokonania zakupu (tzw. "lead nurturing") i zwiększając szansę na zamknięcie cyklu sprzedażowego.

</doc>
<doc id="2832864" url="https://pl.wikipedia.org/wiki?curid=2832864" title="1946 w Wojsku Polskim">
1946 w Wojsku Polskim

Kalendarium Wojska Polskiego 1946 – wydarzenia w Wojsku Polskim w roku 1946.
Styczeń.
1 stycznia
3 stycznia
5 stycznia
18 stycznia
20 stycznia
21 stycznia
22 stycznia
23 stycznia
25 stycznia
29 stycznia
Luty.
1 lutego
2 lutego
15–27 lutego
6 lutego
27 lutego
Marzec.
10 marca
12 marca
13 marca
30 marca
31 marca 
Kwiecień.
3 kwietnia
4 kwietnia
5 kwietnia
Maj.
1 maja
6–11 maja
9 maja
17 maja
23–26 maja
27 maja
Czerwiec.
3 czerwca 
7 czerwca
15 czerwca
23 czerwca
24 czerwca
28 czerwca
30 czerwca
Lipiec.
15 lipca
21 lipca
22 lipca
25 lipca
26 lipca
30 lipca
Sierpień.
1 sierpnia
3 sierpnia
Wrzesień.
1 września
3 września
7 września
15–25 września
18 września
21 września
22–27 września
24 września
28 września
30 września
Październik.
16 października
17 października
Listopad.
1 listopada
4 listopada
8 listopada
25 listopada
28 listopada
29 listopada
30 listopada
Grudzień.
1 grudnia
4 grudnia
5–21 grudnia
17 grudnia
28 grudnia

</doc>
<doc id="2832865" url="https://pl.wikipedia.org/wiki?curid=2832865" title="Dunajki (powiat starogardzki)">
Dunajki (powiat starogardzki)

Dunajki - mały przysiółek kociewski w Polsce położony w województwie pomorskim, w powiecie starogardzkim, w gminie Kaliska, wchodzi w skład sołectwa Cieciorka.
Przysiółek Dunajki to teren głównie zabudowy letniskowej, ulokowanej nad południowo-zachodnim brzegiem jeziora Kazub, wzdłuż drogi prowadzącej z Cieciorki do Płociczna.
Nazwa Dunajki wywodzi się od gwarowego określenia płynącego tu potoczku słowem dunajek.
Taka właśnie nazwa - Dunajek - została zapisana w 1728 roku w księdze chrztów parafii Zblewo. W 1780 roku nazwę zapisano jako Donajek, a w czasach zaboru i po niemiecku, Dunaiken.
Do roku 1955, w którym to na podstawie ustawy o reformie podziału administracyjnego utworzono gromadę Kaliska, Dunajki pozostawały w powiecie kościerskim.
W latach 1975–1998 miejscowość administracyjnie należała do województwa gdańskiego.

</doc>
<doc id="2832867" url="https://pl.wikipedia.org/wiki?curid=2832867" title="Szkoła Podstawowa nr 3 im. Józefa Piłsudskiego w Przeworsku">
Szkoła Podstawowa nr 3 im. Józefa Piłsudskiego w Przeworsku

Szkoła Podstawowa nr 3 im. Józefa Piłsudskiego w Przeworsku – placówka edukacyjna kontynuująca tradycje założonej w 1870 Szkoły w Gorliczynie.
Historia.
Działkę przy obecnej ulicy Jedności pod budowę Szkoły w Gorliczynie przekazał w 1870 Książę Tarnowski. Wzniesiono wówczas drewniany budynek - nauka odbywała się w jednej izbie.
Po II wojnie światowej szkoła dysponowała 4 salami lekcyjnymi, lecz w jedynie dwóch odbywała się nauka, gdyż dwa pozostałe pomieszczenia zajmowane były przez oddziały Armii Czerwonej. Szkoła miała początkowo drugi stopień nauczania z częściowym wykonywaniem stopnia trzeciego. Po jakimś czasie placówka stała się szkołą z trzecim stopniem nauczania.
Potrzeba stworzenia lepszych warunków do nauki spowodowała podjęcie starań o rozbudowę szkoły. W 1956 rozpoczęto naukę w nowym budynku zlokalizowanym w Gorliczynie, przy trasie Przeworsk-Lublin.
W 1977 włączono część wsi Gorliczyna do miasta Przeworska. Szkoła przeszła pod jurysdykcję władz miejskich. Zmieniono nazwę placówki na: Szkoła Podstawowa nr 3 w Przeworsku, zaś adres na: ul. Gorliczyńska 148.
W 1990 powołano Społeczny Komitet Rozbudowy Szkoły, którego celem była budowa pełnowymiarowej sali gimnastycznej wraz z zapleczem. Dzięki wsparciu Urzędu Miasta Przeworska w 1995 oddano do użytku nowe pomieszczenia.
7 września 1996 odbyły się uroczystości nadania szkole imienia Józefa Piłsudskiego. Odtąd placówka nosi nazwę Szkoła Podstawowa nr 3 im. Józefa Piłsudskiego w Przeworsku.

</doc>
<doc id="2832870" url="https://pl.wikipedia.org/wiki?curid=2832870" title="Dom wydawniczy REBIS">
Dom wydawniczy REBIS



</doc>
<doc id="2832871" url="https://pl.wikipedia.org/wiki?curid=2832871" title="Piotr Dejnichowski">
Piotr Dejnichowski

Piotr Ippolitowicz Dejnichowski Пётр Ипполитович Дейнеховский (ur. , zm. 16 sierpnia 2007) - Ukrainiec, generał major Armii Czerwonej, generał brygady ludowego Wojska Polskiego.
Życiorys.
W czasie II wojny światowej dowodził między innymi 24 Samodzielną Brygadą Artylerii Przeciwpancernej, która w marcu 1944 brała udział w walkach o wyzwolenie Humania i otrzymała nazwę wyróżniającą „Humańska”.
W czerwcu 1944 jako pułkownik skierowany do służby w Armii Wojska Polskiego w ZSRR, został dowódcą 4 Brygady Artylerii Przeciwpancernej (do 8 kwietnia 1945). 1 grudnia 1944 został zastępcą dowódcy artylerii 1 Armii WP.
Następnie był dowódcą artylerii 1 Korpusu Pancernego. Wyróżnił się w walkach w Brandenburgii pod koniec kwietnia 1945.
25 maja 1945 Prezydium KRN mianowało go generałem brygady, a 11 lipca 1945 Rada Komisarzy Ludowych mianowała go generałem majorem artylerii. Był dowódcą artylerii Okręgu Wojskowego nr 2. W Wojsku Polskim służył do 26 października 1945, a potem powrócił do ZSRR.
Zamieszkał w Moskwie przy Leninskim Prospekcie.

</doc>
<doc id="2832872" url="https://pl.wikipedia.org/wiki?curid=2832872" title="1947 w Wojsku Polskim">
1947 w Wojsku Polskim

Kalendarium Wojska Polskiego 1947 – wydarzenia w Wojsku Polskim w roku 1947.
Styczeń.
2 stycznia
3 stycznia
7 stycznia
8 stycznia
25 stycznia
Luty.
5–10 lutego
6 lutego
7 lutego
21 lutego
22 lutego
26 lutego
Marzec.
7 marca
9 marca
13 marca
18–27 marca
28 marca
30 marca
31 marca
Kwiecień.
1 kwietnia
8 kwietnia
17 kwietnia
Maj.
1 maja
9 maja
11 maja
15 maja
25 maja
Czerwiec.
3 czerwca
14 czerwca
19 czerwca
30 czerwca
Lipiec.
1 lipca
3 lipca
4 lipca
7 lipca
17 lipca
Sierpień.
21 sierpnia
27 sierpnia
31 sierpnia
Wrzesień.
5 września
12–14 września
30 września
Październik.
15 października
22 października
26 października
28 października
31 października
Listopad.
3 listopada
29 listopada
29–30 listopada
Grudzień.
12 grudnia

</doc>
<doc id="2832873" url="https://pl.wikipedia.org/wiki?curid=2832873" title="Brit McRoberts">
Brit McRoberts

Brit McRoberts (ur. 10 lutego 1957 w Vancouver) – kanadyjska lekkoatletka specjalizująca się w biegach średniodystansowych, uczestniczka letnich igrzysk olimpijskich w Los Angeles (1984).

</doc>
<doc id="2832876" url="https://pl.wikipedia.org/wiki?curid=2832876" title="Terrence Paul">
Terrence Paul

Terrence Michael „Terry” Paul (ur. 14 września 1964 w Oakville) – kanadyjski wioślarz (sternik). Złoty medalista olimpijski z Barcelony.
Brał udział w igrzyskach (IO 88, IO 92). W 1992 wspólnie z kolegami triumfował w ósemce. W ósemce był również srebrnym medalistą mistrzostw świata w 1990 i 1991.

</doc>
<doc id="2832877" url="https://pl.wikipedia.org/wiki?curid=2832877" title="Terry Paul">
Terry Paul



</doc>
<doc id="2832879" url="https://pl.wikipedia.org/wiki?curid=2832879" title="Gimnazjum nr 43 im. Wojska Polskiego w Warszawie">
Gimnazjum nr 43 im. Wojska Polskiego w Warszawie

Gimnazjum nr 43 im. Wojska Polskiego w Warszawie – państwowa szkoła położona w Śródmieściu w Warszawie.
Historia.
W 1919 założono prywatną szkołę im. Bolesława Prusa w domu prywatnym przy ul. Poznańskiej. W 1923 szkołę upaństwowiono, nadając jej numer 171, wówczas siedziba mieściła się przy ul. Hożej 13. W czasie II wojny światowej szkoła nie zaprzestała działalności, dając lekcje w różnych miejscach Warszawy. Po wojnie, gdy z obozu koncentracyjnego w Ravensbrück wróciła Maria Wysznacka (przedwojenna dyrektorka placówki), zaczęła się organizacja szkoły w baraku postawionym przez Wojsko Polskie przy ul. Chałubińskiego 9. W 1947 roku nadano szkole imię Wojska Polskiego. Od października 1960 do lutego 2014 szkoła mieściła się w budynku – przy ul. Emilii Plater 31. Była to pierwsza szkoła w Śródmieściu wybudowana ramach akcji „Tysiąc szkół na Tysiąclecie Państwa Polskiego”.
W 1999 roku w związku z reformą edukacji powstało gimnazjum, które otrzymało nr 43. Rok szkolny 2000/2001 był ostatnim rokiem istnienia Szkoły Podstawowej nr 171. 16 czerwca 2005 r. gimnazjum nadano imię Wojska Polskiego, przekazując dziedzictwo nieistniejącej już Szkoły Podstawowej nr 171.
Od września 2013 roku Gimnazjum nr 43 wraz z IX Liceum Ogólnokształcącym im. Hoffmanowej stanowi Zespół Szkół nr 125, z siedzibą w przedwojennym budynku przy ulicy Hożej 88. Budynek powstał w latach 1919–1920 dla prowadzonej przez Alfonsa Graviera Szkoły Budowlanej. W końcu lat 30. XIX w. w budynku mieściły się także następujące szkoły: Chemiczno-Przemysłowa, Drogowa, Miernicza. Podczas II wojny światowej funkcjonowała Państwowa Szkoła Techniczno-Mechaniczna, a następnie stacjonował – niemiecki ośrodek zaopatrzenia frontu. Po wojnie w budynku wznowiła działalność Państwowa Szkoła Techniczna, przekształcona w 1975 r. w Zespół Szkół Samochodowych i Licealnych Nr 1 (popularna „Samochodówka”). 1 września 2017 w związku z reformą ustroju szkolnego gimnazjum zostało włączone do Liceum im. Hoffmanowej, zaś Zespół Szkół nr 125 został zlikwidowany.
Absolwentami Szkoły Podstawowej nr 171 są m.in. Dorota Sumińska, Ewa Błaszczyk i Olaf Lubaszenko, który zdobył I nagrodę w konkursie recytatorskim.
Absolwentami Gimnazjum nr 43 są: poetka Agnieszka Stefankiewicz, aktorki Małgorzata Chrzanowska (Wydział Sztuki Lalkarskiej AT) i Misheel Jargalsaikhan (Zosia w „Rodzinie zastępczej”), reżyser Piotr Kulczycki (Teatr Wolandejski), piosenkarze Jakub Badurka (Adaś w „Akademii Pana Kleksa”) i Adam Milczarczyk, tancerki Agnieszka Lisiecka i Kinga Biegańska.

</doc>
<doc id="2832882" url="https://pl.wikipedia.org/wiki?curid=2832882" title="Puchar Świata w biegach narciarskich 2012/2013 – Quebec 2012">
Puchar Świata w biegach narciarskich 2012/2013 – Quebec 2012

Trzecie zawody Pucharu Świata w biegach narciarskich w sezonie 2012/2013 odbyły się w kanadyjskim mieście Quebec. Konkurencje zostały rozegrane 7 i 8 grudnia 2012. Zawodnicy rywalizowali się w sprintach indywidualnych oraz drużynowych stylem dowolnym.

</doc>
<doc id="2832886" url="https://pl.wikipedia.org/wiki?curid=2832886" title="Ann Peel">
Ann Peel

Ann Peel (ur. 27 lutego 1961) – kanadyjska lekkoatletka specjalizująca się w chodzie sportowym.

</doc>
<doc id="2832888" url="https://pl.wikipedia.org/wiki?curid=2832888" title="Max i szczurza ferajna">
Max i szczurza ferajna

Max i szczurza ferajna (ang. "Capitol Critters", 1992) – amerykański serial animowany stworzony przez Nata Mauldina, Stevena Bochco i Michaela Wagnera. Wyprodukowany przez Steven Bochco Production, Hanna-Barbera Cartoons i 20th Century Fox Television.
Światowa premiera serialu miała miejsce 31 stycznia 1992 roku na antenie ABC. Ostatni odcinek serial został wyemitowany 17 kwietnia 1992 roku. W Polsce serial nadawany był dawniej na kanale TVP2 od 5 września 1994 roku.
Obsada.
i inni

</doc>
<doc id="2832899" url="https://pl.wikipedia.org/wiki?curid=2832899" title="Basznia Iset">
Basznia Iset

Basznia Iset (Isiet') (ros.: Башня «Исеть», dosłownie: "Wieża „Iset”"; ang.: "Iset Tower") – wieżowiec znajdujący się w Jekaterynburgu na terenie centrum komercyjno-biznesowego „Jekaterynburg-City”. Całkowita wysokość budynku to 215 m, (52 kondygnacje), przy czym wysokość do dachu wynosi 209 metrów.
Umowa o budowie wieżowca została podpisana w dniu 11 grudnia 2007 roku przez władze miasta Jekaterynburg, inwestora jakim jest Uralska Kompania Górniczo–Hutnicza oraz spółkę Bouygues Story, filię francuskiej grupy Bouygues. Oficjalne rozpoczęcie budowy nastąpiło 12 lutego 2008 roku. Tego samego roku roboty budowlane zostały wstrzymane z powodu zgłoszenia budowy do sądu administracyjnego, a następnie z powodu kryzysu finansowego na światowych giełdach.
Konstrukcję budynku rozpoczęto na nowo w 2011 roku, od 9 do 11 stycznia tego samego roku (po zakończeniu prac związanych z wbijaniem w ziemie 16 metrowych pali betonowych) wylano 6647 m³ betonu, tworząc płytę fundamentową o powierzchni około 2700 m² i 2,5 m grubości. Pod koniec stycznia 2011 roku na budowie zostały zainstalowane pierwsze dźwigi. 22 lutego 2013 roku rdzeń wieżowca osiągnął wysokość 23 kondygnacji z łącznych 52, w tym samym czasie skończono „wylewać” 18 kondygnację wieżowca.
31 sierpnia 2013 roku wieżowiec miał 37 kondygnacji nadziemnych, natomiast rdzeń budynku osiągnął wysokość 41 kondygnacji, ukończono także prace monolityczne parkingu. W połowie tego samego miesiąca rozpoczęto montaż szklanej elewacji. Ukończenie wieżowca planowano na 2014 rok, jednak ostatecznie ukończono go w styczniu 2015 roku. Od tej pory jest najwyższym wieżowcem w mieście i najwyższym budynkiem wybudowanym poza Moskwą.
Większość z około 70 tys. m² powierzchni w budynku przeznaczona jest jako apartamenty. Poza nimi w wieżowcu znajdują się również restauracje, sklepy oraz siłownie. Elewację budynku zaprojektował znany niemiecki architekt i inżynier budowlany Werner Sobek.

</doc>
<doc id="2832900" url="https://pl.wikipedia.org/wiki?curid=2832900" title="DeMeco Ryans">
DeMeco Ryans

DeMeco Ryans (urodzony 28 lipca 1984 roku w Bessemer w stanie Alabama) – amerykański zawodnik futbolu amerykańskiego, grający na pozycji linebackera. W rozgrywkach akademickich NCAA występował w drużynie Alabama Crimson Tide.
W roku 2006 przystąpił do draftu NFL. Został wybrany w drugiej rundzie (33. wybór) przez zespół Houston Texans. W drużynie z Teksasu występował przez sześć sezonów. 20 marca 2012 roku został wytransferowany do innego zespołu NFL Philadelphia Eagles. Ryans natychmiast po zmianie klubu w nowym zespole znalazł się w podstawowym składzie.
W pierwszym sezonie (2006) występów w NFL Ryans został wybrany najlepszym debiutantem sezonu wśród zawodników defensywy. Rok później, a także w sezonie 2009 został wybrany do meczu gwiazd Pro Bowl. W sezonie 2007 został wybrany do All-Pro.

</doc>
<doc id="2832909" url="https://pl.wikipedia.org/wiki?curid=2832909" title="Ming Sun">
Ming Sun



</doc>
<doc id="2832910" url="https://pl.wikipedia.org/wiki?curid=2832910" title="KMFDM">
KMFDM

KMFDM (skrót od frazy Kein Mehrheit Für Die Mitleid, luźno tłumaczonej przez zespół jako "bez litości dla większości") – niemiecki zespół muzyczny grający rock industrialny, założony 29 lutego 1984 przez Saschę Konietzko w Paryżu we Francji początkowo jako performatywny projekt artystyczny.
Najwcześniejsze wcielenie zespołu obejmowało niemieckiego multiinstrumentalistę Saschę Konietzko, niemieckiego perkusistę En Escha i brytyjskiego wokalistę Raymonda Wattsa, z których ten ostatni opuszczał grupę i powracał do niej aż kilkakrotnie w ciągu jej historii. Trio nagrało najwcześniejsze albumy zespołu w Niemczech przed tym jak Konietzko i Esch przenieśli się do USA, gdzie odnieśli znacznie większy sukces z industrialną wytwórnią muzyczną Wax Trax!. Niemiecki gitarzysta Günter Schulz dołączył do zespołu w 1990 roku; on i Esch kontynuowali pracę z KMFDM dopóki zespół nie rozpadł się w 1999 roku. Konietzko ponowił działalność KMFDM w 2002 roku (Esch i Schulz odmówili powrotu) nawiązując współpracę z wytwórnią Metropolis Records i do 2005 roku zebrał solidny skład zespołu obejmujący amerykańską piosenkarkę Lucię Cifarelli, brytyjskich gitarzystów Julesa Hodgsona i Steve'a White'a, i brytyjskiego perkusistę Andy'ego Selwaya. Konietzko i Cifarelli przenieśli się do Niemiec w 2007 roku, podczas gdy reszta członków zespołu pozostała w Stanach Zjednoczonych. Pomiędzy 2015 a 2017 rokiem Hodgson i White zajmowali się innymi projektami muzycznymi, pozostawiając zespół w postaci nieoficjalnie funkcjonującego trio. W dodatku z KMFDM współpracowały dziesiątki innych muzyków na przestrzeni całego czasu jego działalności; KMFDM wydało 21 albumów studyjnych i dwa tuziny singli i sprzedało ponad 2 miliony płyt na całym świecie.
Krytycy uważają KMFDM za jeden z pierwszych zespołów, który wprowadził muzykę industrialną i industrial rockową do mainstreamu, pomimo że sam Konietzko opisuje muzykę jego zespołu jako "Ultra-ciężki beat". W swojej muzyce zespół łączy heavy metalowe riffy gitarowe, muzykę elektroniczną, sample oraz żeńskie i męskie wokale, co wpisuje się w wiele różnych stylów muzycznych, w tym rock industrialny i EBM. Zespół jest zacięcie polityczny, a wiele tekstów jego piosenek zajmuje stanowiska przeciwko przemocy, wojnie i opresji. KMFDM normalnie udaje się w trasy koncertowe co najmniej raz po wydaniu albumu studyjnego, a członkowie zespołu są znani z łatwej dostępności i interakcji z fanami, zarówno przez internet jak i na koncertach. Członkowie zespołu, pojedynczo lub współpracując z innymi, nagrywali wielokrotnie pod innymi szyldami, m.in. w postaci projektu Pig Wattsa, Excessive Force Konietzko i Slick Idiot Escha i Schulza. KMFDM jest jednym z najpopularniejszych industrialnych zespołów muzycznych w historii.
Historia zespołu.
Założenie (1984).
Zespół KMFDM został oficjalnie założony 29 lutego 1984 roku w Paryżu we Francji podczas otwarcia festiwalu artystycznego dla młodych europejskich artystów w Grand Palais jako performatywny projekt artystyczny pomiędzy Saschą Konietzko i niemieckim artystą Udo Sturmem. Pierwszy pokaz składał się z grania na syntezatorze ARP 2600 przez Sturma, Konietzki grającego na gitarach elektrycznych ze wzmacniaczami rozrzuconymi po całym budynku. i czterech polskich górników (których Konietzko spotkał w burdelu) uderzających w fundamenty Grand Palais.
Nazwa.
KMFDM jest skrótem od bezsensownej znaczeniowo i niepoprawnej gramatycznie niemieckiej frazy "Kein Mehrheit Für Die Mitleid", która, zachowując tą samą kolejność słów, dosłownie znaczy "bez większości dla litości", ale zazwyczaj jest luźno tłumaczone jako "bez litości dla większości". W oryginalnej frazie słowa "Mitleid" i "Mehrheit" są odmieniane dla niewłaściwej płci gramatycznej i poprawna fraza powinna brzmieć "Keine Mehrheit für das Mitleid". Zamieniając miejscami wspomniane dwa słowa powoduje otrzymanie również poprawnej gramatycznie frazy "Keine Mitleid für die Mehrheit", co brzmiałoby dosłownie właśnie jako "bez litości dla większości". W wywiadzie z 2003 roku Konietzko wyjaśnił pochodzenie frazy:
Żartobliwie mówi się, że skrót oznacza "Kill Mother-Fucking Depeche Mode" czyli "Zabić skur*ysyńskie Depeche Mode", co zostało ukute przez zespół podczas ich pierwszej trasy koncertowej po Stanach Zjednoczonych i było używanie niedawno na nazywającej się tak samo jak album piosence zespołu z albumu "Kunst".
Wczesne lata w Niemczech (1984–1989).
Sturm szybko odszedł z zespołu, ale Konietzko kontynuował występy, w pewnym momencie mając 20 osób w swojej trupie, która wówczas zajmowała się wybrykami jak zjadanie ognia i rzucanie zwierzęcymi wnętrznościami w publiczność. Konietzko następnie powrócił do Hamburga gdzie dołączył do Petera Missinga w jego nowym zespole Missing Foundation. Perkusista Nicklaus Schandelmaier, który wcześniej przeniósł się z Frankfurtu do Hamburga, dołączył do zespołu i przyjął pseudonim sceniczny En Esch. Pomimo uczestnictwa w kilku występach na żywo, Konietzko i Esch odeszli od Missing Foundation przed dokonaniem jakichkolwiek nagrań i powrócili do pracy jako KMFDM, kolaborując z właścicielem studia nagraniowego z Hamburga Raymondem Wattsem.
Kopie kaset pierwszego albumu studyjnego zespołu KMFDM, "Opium", zaczęły krążyć po undergroundowych klubach i barach Hamburga w 1984 roku. KMFDM wydało swój następny album, "What Do You Know, Deutschland?", w grudniu 1986 roku. Był on nagrywany w latach 1983-1986 z niektórymi piosenkami nagranymi przez Konietzkę i Wattsa jeszcze zanim Esch dołączył do zespołu i w praktyce zanim jeszcze zespół powstał. Później album został na nowo wydany przez wytwórnię muzyczną Skysaw Records w 1987 roku i wytwórnia ta zarazem zapoznała członków zespołu z artystą Aidanem Hughesem, szerzej znanym jako "Brute!". Hughes przeprojektował okładkę albumu i od tamtego czasu zaprojektował okładki prawie wszystkich następnych albumów KMFDM.
Watts opuścił zespół po pracach nad trzema piosenkami z następnego albumu "Don't Blow Your Top" z 1988 roku by założyć swój własny projekt Pig. Po pracach na hamburskiej scenie zespołów undergroundowych i wydawaniu albumów przez europejskie wytwórnie, zespół rozpoczął swoją długą współpracę z wytwórnią Wax Trax! Records, kiedy "Don't Blow Your Top" otrzymało licencję na dystrybucję w Stanach Zjednoczonych. Album został wyprodukowany przez producenta muzycznego Adriana Sherwooda i został opisany przez krytyka Dave'a Thompsona z AllMusic jako "podkreślający zarówno producenta jak i sam zespół".
Sukces w Stanach Zjednoczonych (1990–1994).
KMFDM nagrało i wydało swój czwarty album, "UAIOE", w 1989 roku do dystrybucji zarówno w Stanach Zjednoczonych jak i w Europie, przybywając do Ameryki po raz pierwszy w dniu 16 grudnia i zaczęło trasę koncertową po Stanach Zjednoczonych razem z zespołem Ministry. Podczas pierwszej trasy KMFDM po Stanach Zjednoczonych, członkowie zespołu zaczęli używać nazwy "Kill Mother-Fucking Depeche Mode" jako rozwinięcie ich nazwy ze skrótu by drażnić dziennikarzy muzycznych, którzy nie znali niemieckiego. Zespół nawiązał bezpośrednią współpracę z wytwórnią Wax Trax!, która wydała ich następny piąty album "Naïve", który był nagrywany w Europie i na którym debiut w zespole zaliczył gitarzysta Günter Schulz, znany wtedy lepiej jako Svetlana Ambrosius albo Svet Am. Remiks piosenki tytułowej był pierwszym dużym hitem zespołu, osiągając 21. miejsce na liście Dance/Club Play Songs Chart w marcu 1991 roku.
Lider zespołu KMFDM, Konietzko, przeniósł się w 1991 do Chicago, a Esch przeniósł się także do tego miasta rok później. KMFDM szybko, wraz z zespołami Ministry, My Life with the Thrill Kill Kult i Revolting Cocks, stało się częścią industrialnej sceny muzycznej w regionie Chicago. Konietzko później wspominał, "Przyjechaliśmy z Niemiec i wszyscy z nas mieli robotę przez cały dzień i ciężko pracowaliśmy w zespole KMFDM i nagle zaczęliśmy sprzedawać tysiące tysięcy ["sic"] pieprzonych nagrań!"
Następnym hitem klubowym zespołu był utwór "Split" wydany w czerwcu 1991 roku, i który osiągnął 46. miejsce na liście notowań Dance/Club Play Songs Chart "Billboarda" w lipcu. W 1991 roku Konietzko, współpracując z Buzzem McCoyem z My Life with the Thrill Kill Kult, nagrał pod nazwą Excessive Force album zatytułowany "Conquer Your World". Konietzko i Esch zaczęli pracę nad szóstym albumem, który miał nazywać się "Apart", ale ostatecznie wyszedł jako dwa osobne albumy. Połówka piosenek Escha została wydana jako jego album solowy, "Cheesy", a oficjalny album KMFDM był złożony z połówki Konietzki i został nazwany "Money". Dwie piosenki z albumu stały się następnymi hitami klubowymi w 1992 roku: "Vogue" osiągnęło miejsce 19. na liście Dance/Club Play Songs Chart w kwietniu, a piosenka tytułowa osiągnęła miejsce 36. na tej samej liście notowań w lipcu.
Po trasie koncertowej w 1992 roku z perkusistą Chrisem Vrenną, wszyscy członkowie podstawowego składu KMFDM (Konietzko, Esch, Schulz i drugi gitarzysta Mark Durante) wrócili do Chicago i czekała ich tam nieprzyjemna niespodzianka gdyż okazało się, że Wax Trax! ogłosiło bankructwo na podstawie Chapter 11 by później się zreorganizować w listopadzie 1992 roku. W 1993 roku zespół zaczął nagrywać w studiach muzycznych swój siódmy album, "Angst", który odniósł sukces, sprzedając się w postaci większej niż 100 000 egzemplarzy w ciągu następnych dwóch lat. Esch powiedział po wydaniu albumu, "Lubię ten album dużo bardziej niż poprzednie. "Money" był tworzony w zamieszaniu, a ja w dodatku uczestniczyłem w trasie koncertowej z Pigface więc miałem znacznie mniejszy wkład w jego powstanie. Ale naprawdę lubię "Angst". Jestem całkowicie spełniony z nim. Angażowaliśmy gitarzystów, staraliśmy się być jak prawdziwy zespół muzyczny, szczególnie w aspekcie kreatywności". Po wydaniu "Angst", Wax Trax!/TVT Records ogłosiło konkurs, w którym fani mieli wymyślić jak największą liczbę alternatywnych znaczeń dla skrótu KMFDM, i wkrótce przyszły im tysiące różnych odpowiedzi na ten konkurs, z wieloma pomysłami odnośnie do skrótowca.
Konietzko wydał drugi album pod nazwą Excessive Force, zatytułowany "Gentle Death" w 1993 roku. KMFDM po raz pierwszy pojawiło się w mainstreamie za sprawą utworu "A Drug Against War". Pomimo tego, że zespół był nastawiony przeciwko muzycznej stacji telewizyjnej MTV, klip do utworu "A Drug Against War" pojawił się w MTV i został pokazany w kreskówce MTV "Beavis and Butt-head". Utwór "Light" osiągnął pozycję 31. na liście notowań Billboarda Dance/Club Play Songs Chart w maju 1994 roku.
Utwór "Liebeslied" z albumu "Naïve" oryginalnie zawierał nielicencjonowanego sample "O Fortuna" z "Carmina Burana" Carla Orffa. Wydawca utworów Orffa zagroził zespołowi podjęciem kroków prawnych i album został w wyniku tego wycofany z dystrybucji w 1993 roku. Nowa wersja albumu, zatytułowana "Naïve/Hell to Go", została wydana rok później. Zawierała ona nowe miksy kilku z utworów, w tym wersję "Liebeslied" z usuniętym kontrowersyjnym sample.
Wax Trax! zostało ocalone od bankructwa przez zastrzyk funduszy z TVT Records i w marcu 1994 roku zapowiedziało plany wydania zestawu kompilacji "Black Box - Wax Trax! Records: The First 13 Years", który zawierał utwory KMFDM "Virus" i "Godlike", dwie piosenki, które krytyk Thompson z AllMusic nazwał "definiującymi".
Szczyt popularności (1994–1997).
Środek i koniec lat 90. był okresem największej popularności KMFDM. W 1994 roku Konietzko przeniósł się do Seattle w stanie Waszyngton, a Esch przeniósł się do Nowego Orleanu w stanie Luizjana. Watts później powrócił do zespołu przy pracach nad ósmym albumem, "Nihil", który osiągnął 16. pozycję na liście notowań Heatseekers "Billboarda" i sprzedał się w nakładzie 209 000 egzemplarzy w krótkim okresie, co uczyniło ten album najlepiej się sprzedającym ze wszystkich albumów KMFDM. Na albumie pierwszy raz dla zespołu swój udział zaliczył perkusista Bill Rieflin, który pracował dla zespołu przez następne pięć albumów. "Nihil" zawiera najbardziej znany utwór zespołu KMFDM, "Juke Joint Jezebel", którego zmodyfikowane wersje pojawiły się na ścieżkach dźwiękowych do filmów "Bad Boys" i "Mortal Kombat", i który osiągnął pozycję 10. na liście notowań Billboard 200 oraz sprzedał się w postaci 1.8 miliona egzemplarzy. Piosenka "Ultra" z tego albumu została natomiast użyta w angielskiej wersji "".
Komentując zmieniającą się obsadę muzyków pracujących dla zespołu, krótko po wydaniu "Nihil" lider KMFDM Konietzko powiedział: "Jest to trochę jakbyśmy ja i En byli słońcami, a inni muzycy obracają się wokół nas". Odnosząc się później do dynamiki ich duetu, Konietzko skomentował: "En Esch i ja zawsze byliśmy kamieniem węgielnym KMFDM. I jesteśmy także diametralnie różni jako pisarze tekstów utworów. Wściekle brzmiące kawałki na utworach przeważnie są jego autorstwa. A bardziej opanowane, twarde kawałki przeważnie są mojego autorstwa". Esch skomentował także to jeszcze przed wydaniem "Nihil", w 1994 roku: "Sascha i ja jesteśmy różni, ma się rozumieć. Ale to jest właśnie powód dla którego chcemy wciąż współpracować przy nowych rzeczach. Nasze najlepsze i najgorsze strony kontrastują ze sobą. Mówiąc inaczej, on jest bardziej zorganizowany i bardziej stabilny, a ja jestem bardziej tajemniczy w charakterze i abstrakcyjny".
Pod koniec roku 1995 zmarł bliski przyjaciel członków zespołu i zarządzający chicagowską wytwórnią Wax Trax!, Jim Nash, z powodu choroby pogorszonej jeszcze później kiedy Nash zachorował równocześnie na AIDS, i w wyniku tego Seattle stało się oficjalną siedzibą KMFDM. Watts podróżował z zespołem podczas ich trasy koncertowej promującej album "Nihil", ale później ponownie opuścił zespół i powrócił do nagrywania jako Pig. Esch także odseparował się od zespołu i album "Xtort", wydany w 1996 roku, powstawał w znacznej mierze bez jego udziału. Konietzko zatrudnił na potrzeby albumu jednak wielu innych artystów ze sceny industrialnej jak na przykład Chrisa Connelly'ego. "Xtort" był pierwszym albumem KMFDM, który dostał się na listę notowań 200 "Billboarda" i jest do tej pory najwyżej notowanym albumem w historii KMFDM, osiągając pozycję 92. na tej liście i sprzedał się w postaci większej niż 200 000 egzemplarzy w krótkim okresie. Pierwszy singel z albumu, "Power", był najbardziej promowaną piosenką w historii zespołu, sprzedając się w postaci ponad 100 000 egzemplarzy, w krótkim okresie, później w połowie 1996 roku Wax Trax! wydało też darmowy sample-album obejmujący tą piosenkę. Lider zespołu, Konietzko, stwierdził po latach, że "Xtort" to jego ulubiony album z tych, które jego zespół tworzył w latach 90
Esch powrócił później by wspólnie z resztą zespołu nagrywać album "Symbols", który został wydany w 1997 roku i swój debiut w zespole zaliczyli na nim Abby Travis i Nivek Ogre, ten drugi będący wcześniej w zespole Skinny Puppy. "Symbols" osiągnął pozycję 139. na liście 200 "Billboarda". Pierwszy utwór, "Megalomaniac", pojawił się na filmie "" i był pierwszym utworem ze ścieżki dźwiękowej tego filmu, który był emitowany w radiu. Tim Skold, wcześniej członek zespołu Shotgun Messiah, także zaliczył na tym albumie swój debiut dla zespołu, pisząc teksty i śpiewając na piosence "Anarchy". Patrząc wstecz na "Symbols", Konietzko powiedział w 2002 roku: "Słuchałem "Symbols" i dokładnie usłyszałem dlaczego KMFDM się "[później]" rozpadło. To opowiedziało mi historię o tym wszystkim, co poszło nie tak. Były może ze dwie "[dobre]" piosenki na tym albumie podczas kiedy cała reszta to była po prostu wojenka na przeciąganie liny między członkami zespołu. Nie jest to coś, co chciałbym by się powtarzało.".
Zespół wydał parę albumów kompilacyjnych w 1998 roku. Pierwszy, Retro, był kompilacją największych hitów, w znacznej większości sprzed wydania albumu "Xtort". Drugi, "Agogo", był kolekcją rarytasów i utworów wcześniej niewydanych przez zespół, w tym cover utworu "Mysterious Ways" zespołu U2.
Adios (1999) i masakra w Columbine High School.
Następny album "Adios" został napisany w znacznej mierze przez Konietzkę i Skolda. Ogre ponownie udzielił się wokalnie na paru utworach, podobnie jak znana niemiecka muzyczka i piosenkarka Nina Hagen. Zespół zaczął mieć w tym momencie pewne problemy z wytwórnią Wax Trax!/TVT, a sam album "Adios" później zwiastował rozwiązanie się zespołu, kiedy Esch i Schulz zaczęli mieć coraz bardziej ograniczony udział w tworzeniu następnych albumów.
KMFDM rozpadło się tymczasowo w dniu 22 stycznia 1999 roku kiedy jedynie Konietzko i Skold byli pewnymi członkami. Konietzko powiedział, że oddzielenie się reszty członków od zespołu było spowodowane przez "duży stres i presję, a także różnice odnośnie wizji i kierunku, w którym zespół ma pójść". Esch powiedział: "Było dużo negatywnej energii pomiędzy Saschą i Schulzem i mną i zadecydowaliśmy w rozmowie telefonicznej, żeby rozwiązać zespół". Album "Adios" został wydany trzy miesiące później i osiągnął pozycję 189. na liście "Billboard 200". Piosenka tytułowa na albumie została nazwana "pełnym goryczy pożegnaniem".
W następstwie masakry w Columbine High School, w której zginęło 15 osób, w tym dwaj napastnicy-samobójcy, a 24 zostały ranne, odkryto, że teksty piosenek KMFDM ("Son of a Gun", "Stray Bullet", "Waste") zostały opublikowane przez jednego ze strzelców Erica Harrisa na jego osobistej stronie internetowej i, że masakra wydarzyła się w dzień wydania albumu "Adios" i 110. rocznicy urodzin Adolfa Hitlera. Niektórzy dziennikarze zaczęli szybko wysnuwać różne domysły jakoby akcje Harrisa i drugiego strzelca Dylana Klebolda były zainspirowane przez obracanie się w brutalnym środowisku i nazizm, a jedno z takich mediów nawet napisało: "Lirycznie, zespół napisał parę piosenek mogących być źle interpretowanych przez kogoś kto nie ma słuchu na ironię i szuka pretekstu by popełnić akt przemocy". W odpowiedzi, Konietzko wydał oświadczenie w imieniu własnym i zespołu:
MDFMK, Slick Idiot, i reformacja (2000–2002).
Po tym kiedy zespół KMFDM się rozpadł, byli członkowie Schulz i Esch założyli zespół Slick Idiot, podczas gdy Konietzko i Skold zaczęli działać pod nazwą MDFMK, a do zespołu dołączyła piosenkarka Lucia Cifarelli, która później została żoną Konietzki. MDFMK wydało jeden album nazywający się tak samo jak nazwa tego zespołu - wydawcą była wytwórnia Republic/Universal Records i zespół udał się w trasę koncertową po Ameryce Północnej. Po problemach z wytwórnią Universal, Konietzko zdecydował się na podpisanie kontraktu z wytwórnią Metropolis Records po tym jak przedstawiciele wytwórni powiedzieli mu, że są zainteresowani możliwością powrotu Konietzki i reszty członków jako KMFDM. Pomimo że Konietzko tak naprawdę nie był przekonany czy reszta obecnych członków zechce nawiązać współpracę znowu jako KMFDM, to zdecydował się na powrót pod tym szyldem.
Konietzko zapowiedział powrót KMFDM na początku 2001 roku, z powodu "publicznego zapotrzebowania", w nowym składzie obejmującym jego, Skolda, Cifarelli, a także dawnych współpracowników Wattsa i Rieflina; Konietzko powiedział w tym czasie: "Rozmawiałem z dawnymi członkami, aby zobaczyć, czy są zainteresowani, ale to, co wymyśliliśmy, było czymś lepszym niż to, co mieliśmy wcześniej". Z kolei były członek zespołu Esch wspominał w 2009 roku, wiele lat po odejściu z KMFDM: "Byłem zadowolony z mojej nowej wolności twórczej, więc odrzuciłem koncepcję szybkiego ponownego połączenia oryginalnego składu KMFDM". Konietzko powiedział o zreformowanym zespole: "Nie tylko znów jest fajnie, ale teraz zespół jest pozbawiony tych wszystkich osobistych konfrontacji z powodu ambicji i frakcji, które kiedyś były jego częścią.", ale równocześnie powiedział w 2003 roku: "Naprawdę tęsknię za En Eschem." W marcu 2002 roku KMFDM wydało swój pierwszy od trzech lat album, "Attak". Album utrzymywał się na liście notowań Independent Albums Chart "Billboarda" przez cztery tygodnie, osiągając 11. pozycję jako szczytową.
Nowy skład (2003–2007).
Skold opuścił zespół po wydaniu albumu "Attak" by dołączyć do zespołu Marilyn Manson. W ciągu następnych kilku lat, koledzy z zespołu Wattsa Pig, dołączali jeden po drugim do KMFDM. Jules Hodgson z Pig już na albumie "Attak" grał na gitarze dla KMFDM. Andy Selway dołączył do zespołu i zaczął grać na perkusji pierwszy raz na albumie "WWIII" z 2003 roku, a Steve White zajął się programowaniem i również grał na gitarach na albumie "Hau Ruck" oraz zapewnił wsparcie zespołowi na wcześniejszej trasie koncertowej. Cała trójka, razem z Wattsem i Cifarelii, została wspomniana jako członkowie zespołu na "Intro", ostatniej piosence z albumu "WWIII", który był zarazem ostatnim albumem KMFDM nad którym pracował Watts (później udzielił się jeszcze wokalnie w jednej piosence na albumie "Paradise" z 2019 roku). "WWIII" był na liście notowań Dance/Electronic Albums Chart "Billboarda" przez siedem tygodni, osiągając 3. pozycję jako szczytową..
Album "Opium" został ponownie wydany w 2002 roku jako "KMFDM001 - Opium 1984" przez nową i stworzoną przez sam zespół wytwórnię KMFDM Records, a w 2004 roku wydano kolekcję nigdy wcześniej niewydanych utworów nagrywanych przez ówczesnych członków KMFDM w latach 1984-1986, podczas pierwszych lat istnienia zespołu. Krótko po wydaniu "WWIII", Konietzko zaczął pracować nad stworzeniem ścieżki dźwiękowej do gry komputerowej "Spider-Man 2", która miała zostać wydana w 2004 roku. Album "Hau Ruck" przyjął się równie dobrze co "WWIII", pojawiając się na liście notowań Dance/Electronic Albums Chart przez osiem tygodni, ale osiągając, nieco niższą niż w przypadku poprzedniego albumu, 5. pozycję jako szczytową. W przeciwieństwie jednak do "WWIII", "Hau Ruck" pojawił się na liście notowań Independent Albums przez tydzień osiągając 48. pozycję. Mini-album "Ruck Zuck" zawierający remiksy z "Hau Ruck" został wydany w 2006 roku.
Konietzko obrał natomiast nową strategię na album "Tohuvabohu", wydany w 2007 roku. "Poprzednio zawsze były dwie osoby, które rozpoczynały piosenki: ja i Jules. Przed nagraniem tego "[Tohuvabohu]", powiedziałem do dwóch pozostałych gości, Andy'ego "[Selwaya]" i Steve'a "[White'a]" - Może byście zechcieli coś wymyślić, bo czemu nie?" - powiedział Konietzko później w jednym z wywiadów. Album "Tohuvabohu" był na liście notowań Dance/Electronic Albums Chart "Billboarda" przez trzy tygodnie i osiągnął 4. pozycję. Pojawił się też na liście Independent Albums Chart przez tydzień na 29. pozycji. Później, w 2008 roku, wydano mini-album "Brimborium" na którym były remiksy z "Tohuvabohu" i który ledwie dostał się na listę Dance/Electronic Albums Chart, na pozycji 20. i był na niej przez tydzień.
Metropolis Records zapowiedziało w połowie 2006 roku, że zamierza wydać katalog z utworami KMFDM z okresu współpracy z wytwórnią Wax Trax!, które wyszły ze sprzedaży na początku XXI wieku. Nowe wydania miały miejsce we wrześniu 2006 roku i maju 2007 roku. Konietzko przyznał później, że zremasterowanie tych albumów nastąpiło z powodu możliwych komplikacji prawnych i finansowych, które mógłby ponieść: "Oryginalna umowa była taka, że katalog i tak wróciłby do mnie w 2008 roku, ale TVT i Rykodisc myśleli o stworzeniu kompilacji KMFDM, która wyeliminowałaby mój katalog, a ja tego nie chciałem". Konietzko skomentował w 2006 roku, że obecny w tamtym czasie skład zespołu był "najlepszym z jakim pracował" i w innym wywiadzie skomentował też ponownie odejście jego byłych kolegów z zespołu. W październiku 2007 roku Konietzko zapowiedział, że pakuje się i przeprowadza się wraz z Lucią Cifarelli (która była wtedy w ciąży) do Niemiec w ciągu trzech miesięcy.
Powrót do Niemiec (2007–2016).
Po strzelaninach w szkołach w Tuusula i Kauhajoki w 2007 i 2008 roku, media ponownie usiłowały powiązać strzelców Pekkę-Erica Auvinena i Mattiego Juhaniego Saariego z KMFDM, zauważając, że oboje wymienili ten zespół na liście swoich ulubionych w internecie przed atakami. W wywiadzie dla norweskiego nadawcy radiowego NRK krótko po masakrze w Kauhajoki, Konietzko odpowiedział na te zarzuty przez stwierdzenie, że ostatnie strzelaniny były atakami nieformalnej grupy tak zwanych naśladowców Columbine i obaj fińscy strzelcy usiłowali naśladować styl życia i akcje strzelców z Columbine. "Jednym z moich największych zmartwień bezpośrednio po tym zdarzeniu "[strzelaninie w Columbine]" było to, że pojawią się naśladowcy powtarzający takie rzeczy w przyszłości, tak jak zawsze kiedy ludzie popełniają ohydne zbrodnie i akty przemocy. Niestety, miałem rację." - mówił.
KMFDM ponownie wydało wszystkie swoje stare single sprzed 1999 roku w seriach trzech albumów kompilacyjnych zatytułowanych "Extra Volume 1", "Extra Volume 2" i "Extra Volume 3" w połowie 2008 roku. KMFDM Records wydało ponadto album kooperacyjny "Skold vs. KMFDM" na początku 2009 roku i był on swoistą kolaboracją między Skoldem i Konietzką, którzy kontaktowali się ze sobą przez internet będąc równocześnie na innych kontynentach - współpraca ta rozpoczęła się w czerwcu, a zakończyła w październiku 2008 roku. W przyszłości twórcy zaplanowali ze sobą także dalszą współpracę przy innych projektach, ale nie było to jednak ich największym priorytetem.
Szesnasty album studyjny KMFDM, "Blitz", został wydany w marcu 2009 roku i w przy jego tworzeniu Konietzko dalej współpracował ze Skoldem, ale znacznie mniej z członkami zespołu niebędącymi wtedy w Niemczech a dalej w Stanach Zjednoczonych. Album znalazł się na 4. pozycji na liście notowań Dance/Electronic Albums Chart i był na niej przez cztery tygodnie. Na początku 2010 roku wydano też remiksowy mini-album "Krieg" na którym znajdowały się remiksy z albumu "Blitz". We wrześniu wydano ponadto dwa inne remiksowe albumy "Würst" i "Greatest Shit".
W dniu 14 grudnia 2010 roku na oficjalnej stronie KMFDM pojawiła się grafika z napisem "All Systems Have Been Ripped. The Internet Has Been Shut Down." (pol. "Wszystkie systemy zostały rozwalone. Internet został zdjęty."). Nowa piosenka zatytułowana "Rebels in Control" stała się dostępna do odsłuchania i pobrania na stronie i została opublikowana jako wsparcie dla Juliana Assange'a, poszukiwanego wtedy w związku z kontrowersjami wokół WikiLeaks.
Dawni członkowie zespołu Durante, Esch, Schulz i Watts pojawili się wraz z Moną Mur na "Wax Trax! Retrospectacle" w Chicago, które było wydarzeniem charytatywnym celebrującym tą industrialną wytwórnię płytową. Zespół odegrał na niej największe z hitów KMFDM z okresu współpracy z Wax Trax!, w tym "Juke Joint Jezebel", "Godlike", "Brute" i "Don't Blow Your Top". Konietzko wyraził chęć wystąpienia z obecnym składem zespołu, ale ta propozycja została odrzucona przez organizatorów tego wydarzenia.
KMFDM wydało album "WTF?!" w kwietniu 2011 roku, na której debiut dla zespołu zaliczyło "pełno gościnnych muzyków", jak to ujął Konietzko - tymi muzykami byli Rieflin, Koichi Fukuda, Free Dominguez i William Wilson. Pierwszy singel albumu, "Krank", znalazł się na listach przebojów zarówno w Niemczech jak i Stanach Zjednoczonych. Album "WTF?!" był na liście notowań Dance/Electronic Albums Chart przez tydzień na 8. pozycji.
Prace nad osiemnastym albumem rozpoczęły się w lutym 2012 roku. Wydano go 26 lutego 2013 i został nazwany "Kunst". Zespół udał się w trasę koncertową po Stanach Zjednoczonych w marcu i po Europie w kwietniu 2013 roku. KMFDM ponownie wydało albumy "Opium" i "WWIII" w październiku 2013 roku.
W dniu 24 maja 2014 roku Konietzko zapowiedział na oficjalnej stronie zespołu na Facebooku, że 14 października 2014 roku zostanie wydany nowy album zatytułowany "Our Time Will Come". Zapowiedział też wydanie live albumu "We Are KMFDM" i singla "Genau (The German In You)". Album "Our Time Will Come" został wydany w zapowiedzianym terminie zarówno na CD jak i na winyla. Singel "Genau" nie został zrealizowany, ale singel "Salvation" z albumu "Our Time Will Come" został wydany w 2015 roku.
Następna zmiana w składzie (2017–obecnie).
W kwietniu 2017 roku KMFDM wydało nową EP-kę zatytułowaną "Yeah!"; album o nazwie "Hell Yeah!" został wydany w sierpniu i zespół zaplanował trasę koncertową w celu wsparcia albumu na październik. EP-ka "Yeah!" została wydana 23 czerwca, a "Hell Yeah!" 18 sierpnia. W momencie kiedy nagrywano albumy, gitarzyści White i Hodgson byli niedostępni i zajmowali się życiem prywatnym więc Konietzko zwerbował Chrisa Harmsa z zespołu Lord of the Lost do partii gitar elektrycznych. Harms, wraz z kolegami z zespołu Pi (gitara) i Garedem Dirgem (klawisze keyboardowe) mieli wystąpić na żywo wraz z KMFDM podczas ich trasy koncertowej pod koniec 2017 roku. Lord of the Lost nie mogli jednak otrzymać wiz pracowniczych na wjazd do USA więc do grania na gitarze zespół KMFDM zatrudnił Andee Blacksugara. Nowy kwartet, złożony z Konietzki, Cifarelli, Selwaya i Blacksugara, zapowiedział następny album KMFDM, "Paradise", który został wydany w dniu 27 września 2019 roku. Zespół zaprosił wielu gościnnych muzyków do prac nad tym albumem, na jednej z piosenek udzielił się wokalnie Raymond Watts, jeden ze współzałożycieli KMFDM, niepojawiający się na albumach zespołu od 2003 roku. We wrześniu 2022 roku ukazał się 22. album KMFDM zatytułowany "Hyëna", zapowiadany już od lipca 2022 roku.
Styl muzyczny KMFDM, wpływy i kontekst liryczny.
KMFDM początkowo nie tworzyło muzyki i było performatywnym projektem artystycznym - podczas występów Konietzko używał wielu efektów specjalnych i zabiegów jak łóżka stające w płomieniach i wybuchające telewizory, a w pierwszych występach muzycznych używano oprócz tradycyjnych instrumentów, także innych, dość nietypowych przedmiotów jak odkurzacze. Albumy z lat 80. XX wieku cechowały się częstym użyciem sample i manipulacji studyjnych, a głównymi wówczas instrumentami były syntezatory i maszyny perkusyjne. Konietzko przytaczał zespół T. Rex, a także Davida Bowiego i Franka Zappę jako inspirację we wczesnych początkach KMFDM. Przed utworzeniem zespołu Konietzko słuchał muzyki punkowej, w szczególności zespołu punkowego GBH, i "prawdziwie industrialnych" zespołów, w szczególności Throbbing Gristle.
Muzyka zespołu jest określana jako industrialna, industrialno-rockowa, electro-industrialna, industrial metalowa i techno-industrialna. Podczas gdy KMFDM jest kojarzone wraz z zespołami takimi jak Ministry, Nine Inch Nails i Skinny Puppy jako pionierskie we wprowadzaniu muzyki industrialnej do mainstreamu, to sam zespół opisuje swoją muzykę jako "Ultra-ciężki beat". Konietzko powiedział kiedyś: "Jeśli miałbym sobie przypiąć łatkę to brzmiałaby ona następująco: industrialno-alternatywno-elektroniczny wywrotowy rock i muzyka taneczna".
Zespół jest znany z mocnego używania gitar i gitar elektrycznych i był pionierem w ich używaniu w Niemczech. Pomimo że Konietzko nie był specjalnym fanem gatunku muzycznego heavy metal, to powiedział, że miał "zauroczenie" na punkcie wielu aspektów muzyki heavy metalowej wywodzące się z tego iż pod koniec 1986 roku eksperymentował z samplerem E-mu Emax, dodając także: "Tym czego najbardziej nienawidziłem w heavy metalu było to, że najlepsze riffy pojawiały się tylko raz i nie były powtarzane. Tak więc moja fascynacja polegała na tym, że można przecież samplować świetny riff i zapętlić go oraz powtarzać w kółko". Chociaż na albumie "Don't Blow Your Top" było mało wokali i treści w muzyce, ze względu na wpływ producenta muzycznego Sherwooda, był to wyjątek niż reguła. Al Jourgensen, założyciel i frontman zespołu Ministry, podczas trasy koncertowej z zespołem KMFDM w 1989 roku, określił KMFDM jako "batalion gitar przemierzających przez Europę".
Od początku lat 90. muzyka KMFDM jest połączeniem muzyki elektronicznej i heavy metalu z okazjonalnymi elementami dubu, sample orkiestrowych i użyciem instrumentów dętych. Wiele piosenek zawiera kobiece chóry w tle - wokale były wykonywane dla zespołu najczęściej przez piosenkarki Doronę Alberti, Abby Travis i Lucię Cifarelli. Wielu muzyków, którzy grali w zespole, to multiinstrumentaliści, więc w muzyce zespołu jest pewien stopień wszechstronności i wolności.
Wiele albumów zawiera co najmniej jeden utwór, w którego tekście zespół żartuje z samego siebie, np. w utworach "Sucks" i "Inane". "Cyniczny dystans" zespołu został porównany do zespołu Steely Dan. Teksty wielu utworów zespołu wyrażają polityczne zaniepokojenie sytuacją na świecie i wzywają do odrzucenia terroryzmu, przemocy, ucisku, cenzury i wojen i przeciwstawienia się nim. W piosence "Terror" z albumu "Nihil" z 1995 roku Konietzko wyraźnie ostrzega: "Fundamentalist forces are undermining the integrity of liberal and democratic political structures" (pol. "Siły fundamentalistyczne chcą podważyć integralność liberalnych i demokratycznych struktur politycznych"). W utworach czasami pojawiają się przemówienia przywódców politycznych. Konietzko powiedział, że podczas gdy album "WWIII" jest krytyczny wobec ówczesnego prezydenta Busha, który jest obszernie samplowany na potrzeby albumu, to powiedział: "To nie jest płyta anty-Bushowa per se, to jest płyta przeciwko głupocie", i dodał także: "Jeśli mielibyśmy wiadomość to byłaby ona następująca: Myśl o sobie i nie słuchaj pieprzenia jakichś bzdur".
Zespół oficjalnie nie zajmuje konkretnego stanowiska politycznego, przede wszystkim propagując nonkonformizm i samodzielne myślenie, ale bywa utożsamiany z lewicą. Lider zespołu wyrażał poparcie dla stanowisk m.in. antyfaszystowskich i anty-prawicowych w niektórych wypowiedziach. Wiele tekstów piosenek wyraża poparcie dla sprawiedliwości społecznej, antykapitalizmu, antyfaszyzmu, liberalnej demokracji i anarchizmu, a także sprzeciwia się amerykanizacji i postawom rasistowskim.
Odbiór.
W lipcu 2007 roku KMFDM przekroczyło liczbę ponad 2 milionów sprzedanych płyt na całym świecie od początku powstania tego zespołu. Krytycy są ogólnie pozytywnie nastawieni do KMFDM, ale odnosili się mniej entuzjastycznie do najwcześniejszej pracy zespołu. "What Do You Know, Deutschland?" zostało nazwane "mniej energicznym", a "Don't Blow Your Top" nazwane "trochę słabym" w porównaniu do późniejszych prac zespołu, przez krytyków, odpowiednio, Vincenta Jeffriesa i Andy'ego Hindsa z AllMusic. Album "UAIOE", kiedy muzyka zespołu zaczęła nabierać własnych kształtów, został nazwany "bardziej pewnym" przez Hindsa i "bardziej reprezentatywnym z prawdziwych motywów KMFDM" przez krytyka Dave'a Thompsona, także z AllMusic, który dodał jeszcze, że ciężkie użycie gitar przez zespół zainspirowało zespół Ministry do takiego samego użycia gitar podczas wspólnej trasy obu zespołów w 1989 roku.
Pierwszym przełomem w krytycznym odbiorze zespołu KMFDM był album Naïve z 1990 roku, nazwany "jednym z ich najmocniejszych wydań" przez Stephena Erlewine'a z AllMusic, "rewelacyjnym" przez innego krytyka muzycznego Neda Raggetta, "świetnym" przez Hindsa i "najbardziej zabawnym albumem industrial dance'owym, który kiedykolwiek powstał" przez krytyka Chucka Eddy'ego ze "Spin". Następne albumy wydawane w latach 90. XX wieku zostały opisane jako jedne z najmocniejszych przez krytyka Grega Prato, a ich metalowe gitary, industrialne beaty i taneczny charakter były chwalone przez krytyczki Irę Robbins i Heidi MacDonald z CMJ - New Music Monthly. Michael Saunders z "Boston Globe" powiedział o zespole: "To jest małe poletko, ale zespół KMFDM jest na jego szczycie - twórcy gęstych, tanecznych, postindustrialnych potoków hałasu. Niemiecki zespół specjalizuje się w wytwarzaniu dźwięków napaści, które mogą zastraszać niewtajemniczonych". Krytyczka MacDonald powiedziała w 1996 roku: "Podczas kiedy Ministry odeszło by tworzyć grindcore, Skinny Puppy po prostu odeszło, a Nine Inch Nails jest już marką, teraz to KMFDM jest standardowym nosicielem industrialu", chociaż Erlewine i Hinds czuli, że zespół traci trochę pod koniec dekady.
Krytyk Greg Rule powiedział w 1999 roku, po tymczasowym zawieszeniu działalności KMFDM, że zespół "wydał imponujące albumy, które przyniosły im szeroką, lojalną rzeszę fanów rozsianych po całej planecie". Stephen Erlewine nazwał zespół "jedną z pierwszych industrialnych supergwiazd Wax Trax!", "undergroundową sensacją" i "jednym z czołowych zespołów industrialnych lat 90. XX wieku". Większość z albumów wydanych w XXI wieku było także dobrze ocenianych, ale Prato skomentował powtarzający się na albumach schemat. Albumy "Blitz" i "WTF?!" zostały opisane jako wchodzące w elektronikę i mniej skupiające się na użyciu gitar elektrycznych przez Treya Spencera ze "Sputnikmusic" i Davida Jeffriesa z AllMusic.
Trasy koncertowe i baza fanów.
KMFDM wydaje album średnio co pół roku i zazwyczaj udaje się w trasę koncertową co najmniej raz w celu wsparcia każdego albumu. Większość występów na koncertach odbywa się po spotkaniu z fanami przed koncertem, a czasem takie spotkania odbywają się także po nim, a członkowie zespołu wówczas zazwyczaj podpisują autografy, pozują do zdjęć i odpowiadają na pytania. Konietzko, który pozostaje w kontakcie z fanami przez pocztę elektroniczną i oficjalną stronę zespołu, i przedstawiciele zespołu poszukiwali też sposobu na znalezienie bardziej bezpośredniego kontaktu z fanami. KMFDM w 2002 roku założyło "Horde", ekskluzywny fanklub, którego członkowie mają możliwość uczestniczenia w prywatnych spotkaniach z zespołem przed każdym występem i mogą uzyskać dostępy do kawałków, które nie zostały wydane. Przybliżenie szczegółów działalności "Horde" pojawiło się na wydanym na DVD albumie koncertowym i live albumie "WWIII Live 2003".
W projekcie "Fankam" z 2004 roku, członek widowni był wybierany by filmować każdy występ zespołu i otrzymywał możliwość zobaczenia i sfilmowania sprzętu jakim posługuje się zespół. Nagrania wykonane w ten sposób przez widzów znalazły się na wydanym na DVD albumie koncertowym "20th Anniversary World Tour" gdzie znalazły się także fotografie wykonane przez fanów. KMFDM namawiało fanów w marcu 2007 roku by zadzwonili na specjalny "FanPhone" i pozostawili wiadomość głosową. Piosenka "Super Power" z albumu "Tohuvabohu" z 2007 roku zawiera klipy dźwiękowe z tych wiadomości. Zespół użył ponownie projektu "Fankam" podczas swojej trasy koncertowej "Kein Mitleid" po Stanach Zjednoczonych.
Okładki albumów.
KMFDM od długiego czasu współpracuje z komercyjnym artystą Aidanem "Brute!" Hughesem, który tworzy okładki niemalże wszystkich albumów i singli zespołu, które zostały nazwane "jedną z najlepiej zapadających w pamięć kolekcji okładek albumów muzyki rockowej". Praca Hughesa pojawia się także w klipach muzycznych piosenek KMFDM do "A Drug Against War" i "Son of a Gun" oraz na koszulkach promocyjnych zespołu. Krytyk sztuki Brian Sherwin powiedział, że Hughes jest prawdopodobnie najbardziej znany z kolekcji okładek albumów KMFDM, które stworzył.
Wszystkie jego prace, nazywane "uderzającymi", zawierają w sobie wiele stylów i są inspirowane artystami komiksów Złotego Wieku, rosyjskimi konstruktywistami, włoskimi futurystami i drzeworytnikami. W wywiadzie dla Sherwina, Hughes powiedział, że "KMFDM opanowało rynki w erze niepokoju postindustrialnego więc moja praca to odzwierciedla". Hughes powiedział, że w głównym stopniu na początku skupiał się na tematach związanych z muzyką w swoich pracach, co spowodowało "blok artystyczny". Konietzko jednak pozwolił mu na więcej wolności w pracach i, przykładowo, odnosząc się w tym wywiadzie do okładki albumu "Money", Hughes powiedział, że okładka ta "opiera się na moim wówczas negatywnym zaskoczeniu ulicznym stylem życia, którego próbowałem w tamtym czasie, i ta sztuka niesie za sobą przesłanie, że nieważne jaka pokusa stoi na drodze, to wciąż musisz zapłacić!"
Jedynymi albumami studyjnymi, których okładki nie zostały zaprojektowane przez Hughesa, to album "Opium", na który składają się czarno-białe fotografie z okresu międzywojennego, i album "Nihil", którego okładkę zaprojektowała Francesca Sundsten, która była żoną perkusisty Rieflina.
Kontrowersje.
Album "Naïve" z 1990 roku został bardzo szybko wycofany z dystrybucji przez utwór "Liebeslied", który zawierał nieautoryzowany sample "Carmina Burana" Carla Orffa. Wydawca utworów Orffa zagroził zespołowi podjęciem kroków prawnych. Oryginalny "Naïve" jest dziś uważany za rzadkość, a wszelkie reedycje albumu zawierają edytowaną wersję "Liebeslied" z usuniętym kontrowersyjnym fragmentem.
KMFDM po masakrze w Columbine High School z 1999 roku zaczęło być, wraz z innymi zespołami grającymi metal lub industrial, atakowane przez media i opinię publiczną za fakt, że sprawcy byli fanami zespołu. Pomimo zdecydowanego potępienia zamachu przez lidera zespołu i odcięcia się od zarzutów medialnych o rzekomej "brutalności" lub "pochwalaniu przemocy" w piosenkach, masakra zaszkodziła wizerunkowi zespołu – często bywał on przywoływany przez tzw. "naśladowców Columbine", m.in. sprawców ataków w Tuusula, Kauhajoki, Centennial, Townville, Aztec, Sosnovym Borze, Santa Fe i Kerczu, którzy nawiązywali w różny sposób do KMFDM przed swoimi atakami. Konietzko skomentował to po atakach w Tuusula i Kauhajoki, że po masakrze w Columbine zaczął się martwić o to, że w przyszłości pojawią się osoby, które będą naśladowcami sprawców tej masakry – potępił on także po raz kolejny te ataki.
Członkowie.
Ważni byli członkowie

</doc>
<doc id="2832911" url="https://pl.wikipedia.org/wiki?curid=2832911" title="Sun Ming">
Sun Ming

Sun Ming (; ur. 17 sierpnia 1955) – chińska brydżystka, World Grand Master w kategorii Kobiet oraz World Master w kategorii Open(WBF).
Sun Ming jest profesjonalną brydżystką.
Wyniki brydżowe.
Olimpiady.
Na olimpiadach uzyskała następujące rezultaty:
Zawody światowe.
W światowych zawodach zdobyła następujące lokaty:

</doc>
<doc id="2832916" url="https://pl.wikipedia.org/wiki?curid=2832916" title="Antoni Mikołajczyk">
Antoni Mikołajczyk

Antoni Mikołajczyk (ur. w 1939 w Siemianowicach, zm. w 2000 w Łodzi) – polski artysta multimedialny, fotograf, autor instalacji, cyklów fotografii i działań akcyjnych. Uczestnik niezależnego ruchu artystycznego.
Życiorys.
W 1967 roku ukończył studia na Wydziale Sztuk Pięknych Uniwersytetu im. Mikołaja Kopernika w Toruniu, gdzie w pracowni Bronisława Kierzkowskiego obronił dyplom z malarstwa. Wykładowca Uniwersytetu im. M. Kopernika w Toruniu oraz PWSSP (obecnie Akademia Sztuk Pięknych) w Łodzi i PWSSP (obecnie Uniwersytet Artystyczny) w Poznaniu. Od 1968 roku członek ZPAP, a od 1970 roku - ZPAF. Członek Studenckiego Twórczego Klubu Filmowego "Pętla", oraz grup artystycznych Krąg, Rytm, Zero-61 i Warsztat Formy Filmowej. W 1982 roku założył podziemny Punkt Konsultacyjny Sztuki, gromadzący dokumentacje aktywności artystycznej oraz publikacje z zakresu teorii sztuki i krytyki. Był współredaktorem niezależnego międzynarodowego wydawnictwa "Fabryka". W 1999 stypendysta Programu Fulbrighta na Florida Atlantic City University (USA).
Zmarł w Łodzi, pochowany na starym cmentarzu na Służewie w Warszawie.
Prace w zbiorach.
Muzeum Narodowe w Warszawie, Muzeum Narodowe we Wrocławiu, Muzeum Sztuki w Łodzi, Centrum Rzeźby Polskiej w Orońsku, Muzeum Okręgowe w Toruniu, Muzeum Ziemi Lubuskiej w Zielonej Górze, Wilhelm Lehmbruck Museum w Duisburgu, Museum Modern Art Hünfeld, Muzeum Ludwig w Kolonii, Stedelijk Museum w Amsterdamie, Folkwang Museum w Essen, Sammlung Hoffmann w Berlinie.

</doc>
<doc id="2832918" url="https://pl.wikipedia.org/wiki?curid=2832918" title="Roberto Bonnano">
Roberto Bonnano

Roberto Bonnano (ur. 26 listopada 1938 w Buenos Aires, zm. 22 stycznia 2012) - argentyński piłkarz, grający podczas kariery na pozycji napastnika.
Kariera klubowa.
Roberto Bonnano podczas kariery występował w klubie Club Atlético Vélez Sársfield. Ogółem w latach 1958-1961 rozegrał w lidze argentyńskiej 31 meczów, w których strzelił 10 bramek.
Kariera reprezentacyjna.
Bonnano występował w olimpijskiej reprezentacji Argentyny. W 1959 uczestniczył w Igrzyskach Panamerykańskich, na których Argentyna zdobyła złoty medal. Na turnieju w Chicago Bonnano wystąpił w meczach z USA (bramka), Meksykiem, Haiti, Kostaryką, Kubą (2 bramki) i Brazylią (bramka).
W 1960 uczestniczył w Igrzyskach Olimpijskich. Na turnieju w Rzymie wystąpił w meczu grupowym z Polską.

</doc>
<doc id="2832923" url="https://pl.wikipedia.org/wiki?curid=2832923" title="Wacław Golec">
Wacław Golec

Wacław Golec (ur. 6 marca 1963) – polski siatkarz, reprezentant Polski, wicemistrz Europy (1983) – mistrz Polski (1983, 1988, 1989) i Hiszpanii (1990–1994).
Kariera sportowa.
Karierę sportową rozpoczął w klubie Dunajec Nowy Sącz. W ekstraklasie debiutował w sezonie 1980/1981 w barwach Hutnika Kraków, zdobywając brązowy medal mistrzostw Polski. Po sezonie 1981/1982 został zawodnikiem Legii Warszawa, z którą sięgnął po mistrzostwo Polski w 1983 i 1984, a w sezonie 1983/1984 został także uznany najlepszym zawodnikiem ligi. Następnie powrócił do Hutnika i zdobył brązowy medal mistrzostw Polski w 1986, wicemistrzostwo Polski w 1987 i dwukrotnie mistrzostwo Polski (1988, 1989). Od 1989 występował w hiszpańskiej drużynie C.V Gran Canaria, z którą zdobył 5 tytułów mistrza Hiszpanii z rzędu (1990–1994).
W reprezentacji Polski debiutował 10 maja 1983 w towarzyskim spotkaniu z Bułgarią. Jego największym sukcesem było wicemistrzostwo Europy w 1983. Wystąpił także na mistrzostwach Europy w 1985 (4. miejsce) i 1989 (7. miejsce) oraz Igrzyskach Dobrej Woli w 1986. Ostatni raz wystąpił w biało-czerwonych barwach 22 czerwca 1991 w towarzyskim spotkaniu z II reprezentacją Włoch. Łącznie w reprezentacji zagrał w 250 spotkaniach, w tym 221 oficjalnych.

</doc>
<doc id="2832924" url="https://pl.wikipedia.org/wiki?curid=2832924" title="Juan Carlos Stauskas">
Juan Carlos Stauskas

Juan Carlos Stauskas (ur. 6 sierpnia 1939 w Buenos Aires) - argentyński piłkarz, grający podczas kariery na pozycji obrońcy.
Kariera klubowa.
Juan Carlos Stauskas podczas kariery występował w klubie River Plate. Nie zdołał rozegrać w jego barwach meczu w lidze argentyńskiej.
Kariera reprezentacyjna.
Stauskas występował w olimpijskiej reprezentacji Argentyny. 
W 1960 uczestniczył w Igrzyskach Olimpijskich. Na turnieju w Rzymie wystąpił we wszystkich trzech meczach grupowych z Danią, Tunezją i Polską.

</doc>
<doc id="2832928" url="https://pl.wikipedia.org/wiki?curid=2832928" title="Wielki Flamarion">
Wielki Flamarion

Wielki Flamarion (ang. "The Great Flamarion") – amerykański dramat filmowy z 1945 roku, w reżyserii Anthony'ego Manna.

</doc>
<doc id="2832930" url="https://pl.wikipedia.org/wiki?curid=2832930" title="Carlos Saldías">
Carlos Saldías

Carlos Pascual Saldías (ur. 25 lutego 1939 w Buenos Aires) – argentyński piłkarz, grający podczas kariery na pozycji bramkarza.
Kariera klubowa.
Carlos Saldías podczas kariery występował w stołecznych klubach Sacachispas i All Boys.
Kariera reprezentacyjna.
Saldías występował w olimpijskiej reprezentacji Argentyny. W 1959 uczestniczył w Igrzyskach Panamerykańskich, na których Argentyna zdobyła złoty medal. Na turnieju w Chicago Saldías wystąpił w meczach z USA, Meksykiem, Kostaryką, Kubą i Brazylią.
W 1960 uczestniczył w Igrzyskach Olimpijskich. Na turnieju w Rzymie był rezerwowym i nie wystąpił w żadnym meczu.

</doc>
<doc id="2832932" url="https://pl.wikipedia.org/wiki?curid=2832932" title="1948 w Wojsku Polskim">
1948 w Wojsku Polskim

Kalendarium Wojska Polskiego 1948 - strona przedstawia wydarzenia w Wojsku Polskim w roku 1948.
Luty.
11 lutego
25 lutego
28 lutego
Marzec.
2 marca
13 marca
20 marca
Kwiecień.
1 kwietnia
3 kwietnia
13–15 kwietnia
10 kwietnia
14 kwietnia
15 kwietnia
19 kwietnia
25 kwietnia
28 kwietnia
Maj.
10 maja
19 maja
19–20 maja
21 maja
Czerwiec.
23 czerwca
Lipiec.
2 lipca
4 lipca
15 lipca
19 lipca
Sierpień.
1 sierpnia
16 sierpnia
19 sierpnia
25 sierpnia
Wrzesień.
1 września
15 września
18 września
27 września - 28 września
Październik.
11–13 października
15 października
18 października
21 października
Listopad.
18 listopada
Grudzień.
4 grudnia
30 grudnia

</doc>
<doc id="2832936" url="https://pl.wikipedia.org/wiki?curid=2832936" title="1949 w Wojsku Polskim">
1949 w Wojsku Polskim

Kalendarium Wojska Polskiego 1949 – wydarzenia w Wojsku Polskim w roku 1949.
Styczeń.
1 stycznia
10 stycznia
27–30 stycznia
31 stycznia
Luty.
3 lutego
10 lutego
Marzec.
1 marca
4 marca
10 marca
31 marca
Kwiecień.
7 kwietnia
21 kwietnia
22 kwietnia
24 kwietnia
29 kwietnia
Maj.
3 maja
23 maja
Lipiec.
15 lipca
20 lipca
Sierpień.
9 sierpnia
10 sierpnia
25 sierpnia
Wrzesień.
2 września
10 września
18 września
24 września
27 września
Październik.
10 października
13 października
18 października
21 października
29 października
Listopad.
2 listopada
6 listopada
7 listopada
8 listopada
15 listopada
Grudzień.
21 grudnia
31 grudnia

</doc>
<doc id="2832938" url="https://pl.wikipedia.org/wiki?curid=2832938" title="1950 w Wojsku Polskim">
1950 w Wojsku Polskim

Kalendarium Wojska Polskiego 1950 – wydarzenia w Wojsku Polskim w 1950 roku.
Styczeń.
1 stycznia
12 stycznia
12 stycznia
24–29 stycznia
Luty.
4 lutego
20 lutego
27 lutego
Marzec.
1 marca
21 marca
29 marca
Kwiecień.
1 kwietnia
28 kwietnia
Maj.
1 maja
4 maja
10 maja
11 maja
28 maja
Czerwiec.
3 czerwca
29 czerwca
Lipiec.
7 lipca
22 lipca
22–23 lipca 
27 lipca
Sierpień.
20 sierpnia
26 sierpnia
Wrzesień.
7 września
12 września
16 września
Październik.
1 października
7 października
12 października
19 października
Listopad.
1 listopada
16–22 listopada
21 listopada
Grudzień.
5 grudnia
6 grudnia
18 grudnia

</doc>
<doc id="2832939" url="https://pl.wikipedia.org/wiki?curid=2832939" title="Angela Bailey">
Angela Bailey

Angela Bailey (ur. 28 lutego 1962 w Coventry, zm. 31 lipca 2021 w Toronto) – kanadyjska lekkoatletka specjalizująca się w krótkich biegach sprinterskich, dwukrotna uczestniczka letnich igrzysk olimpijskich (Los Angeles 1984, Seul 1988), srebrna medalistka olimpijska z Los Angeles w biegu sztafetowym 4 × 100 metrów.

</doc>
<doc id="2832944" url="https://pl.wikipedia.org/wiki?curid=2832944" title="Ostatnia zima wojny">
Ostatnia zima wojny

Ostatnia zima wojny (nid. "Oorlogswinter", ang. "Winter in Wartime") – holendersko-belgijski film wojenny z 2008 roku w reżyserii Martina Koolhovena. Film powstał na podstawie powieści pod tym samym tytułem autorstwa Jana Terlouwa.
Opis fabuły.
Akcja filmu rozgrywa się w roku 1945. 13-letni Michiel (Martjin Lakemeier) mieszka wraz z rodziną na okupowanej przez nazistów holenderskiej wsi. Znajduje w lesie rannego angielskiego pilota. Chłopak postanawia przetransportować go do pobliskiego miasteczka. Do udziału w akcji namawia swoją siostrę i wuja.

</doc>
<doc id="2832950" url="https://pl.wikipedia.org/wiki?curid=2832950" title="Reynald Rouleau">
Reynald Rouleau

Reynald Rouleau OMI (ur. 30 listopada 1935 w Saint-Jean-de-Dieu) – kanadyjski duchowny katolicki, biskup Churchill-Zatoka Hudsona w latach 1987-2013.
Życiorys.
Święcenia kapłańskie otrzymał 2 lutego 1963 w zgromadzeniu oblatów Maryi Niepokalanej. 
15 maja 1987 papież Jan Paweł II mianował go ordynariuszem diecezji Churchill-Zatoka Hudsona, która obejmuje północną Manitobę i ogromne tereny Nunavutu. Bp Rouleau wielokrotnie odwiedzał Polskę, w jego diecezji pracują bowiem polscy misjonarze oblaci. Jeden z nich - o. Wiesław Krótki OMI został 16 lutego 2013 roku jego następcą.

</doc>
<doc id="2832951" url="https://pl.wikipedia.org/wiki?curid=2832951" title="Guo Jie">
Guo Jie

Guo Jie (; ur. 16 stycznia 1912 w Dalianie, zm. 15 listopada 2015 w Shaanxi) – chiński lekkoatleta, specjalizujący się w rzucie dyskiem.
Młodość i kariera sportowa.
Uczęszczał do szkoły średniej w Port Arthur trenując koszykówkę, piłkę nożną i lekkoatletykę (głównie rzut dyskiem, ale także pchnięcie kulą i wieloboje). W 1935 zwyciężył (z wynikiem 37,605) w rywalizacji dyskoboli podczas Chińskiej Olimpiady Narodowej. Brał udział w letnich olimpijskich igrzyskach w 1936 r. w Berlinie – odpadł w eliminacjach. Wielokrotny rekordzista kraju. W 2008 r. przed igrzyskami olimpijskimi w Pekinie pomógł nieść znicz olimpijski ulicami Xi’anu.

</doc>
<doc id="2832952" url="https://pl.wikipedia.org/wiki?curid=2832952" title="Mary Beth Hughes">
Mary Beth Hughes

Mary Beth Hughes właś. "Mary Elizabeth Hughes" (ur. 13 listopada 1919 w Alton, zm. 27 sierpnia 1995 w Los Angeles) – amerykańska aktorka filmowa i telewizyjna.

</doc>
<doc id="2832957" url="https://pl.wikipedia.org/wiki?curid=2832957" title="Ołeksa Hasyn">
Ołeksa Hasyn



</doc>
<doc id="2832958" url="https://pl.wikipedia.org/wiki?curid=2832958" title="Richard Gagnon">
Richard Gagnon

Richard Joseph Gagnon (ur. 17 czerwca 1948 w Lethbridge) – kanadyjski duchowny katolicki, arcybiskup Winnipeg od 2014.
Życiorys.
Święcenia kapłańskie otrzymał 24 czerwca 1983 i inkardynowany został do archidiecezji Vancouver. Przez kilka lat pracował w miejskich parafiach, zaś od 1986 związał się z organizacją "Catholic Women's League", w której początkowo posługiwał jako kierownik duchowy, zaś od 1992 zasiadał w jej zarządzie regionalnym. W 1992 został także dyrektorem wydziału kurii ds. edukacji religijnej, zaś rok później objął probostwo w Abbotsford. W 2002 mianowany wikariuszem generalnym archidiecezji.
14 maja 2004 papież Jan Paweł II mianował go ordynariuszem Victorii w metropolii Vancouver. Sakry udzielił mu abp Raymond Roussin SM.
28 października 2013 papież Franciszek mianował go arcybiskupem Winnipeg. Ingres odbył się 3 stycznia 2014.
W 2017 został wybrany na wiceprzewodniczącego Konferencji Episkopatu Kanady, zaś we wrześniu 2019 objął urząd jej przewodniczącego.

</doc>
<doc id="2832959" url="https://pl.wikipedia.org/wiki?curid=2832959" title="Paimvere">
Paimvere

Paimvere – wieś w Estonii, w prowincji Parnawa, w gminie Koonga.

</doc>
<doc id="2832965" url="https://pl.wikipedia.org/wiki?curid=2832965" title="Marita Payne">
Marita Payne

Marita Payne (ur. 7 października 1960 na Barbadosie) – kanadyjska lekkoatletka specjalizująca się w biegach sprinterskich, dwukrotna uczestniczka letnich igrzysk olimpijskich (Los Angeles 1984, Seul 1988), dwukrotna srebrna medalistka olimpijska z Los Angeles w biegach sztafetowych 4 × 100 metrów oraz 4 × 400 metrów.

</doc>
<doc id="2832969" url="https://pl.wikipedia.org/wiki?curid=2832969" title="Kjell Rodian">
Kjell Rodian

Kjell Åkerstrøm Hansen Rodian (ur. 30 czerwca 1942 we Frederiksbergu - zm. 29 grudnia 2007 w Nørrebro) – duński kolarz szosowy i torowy, wicemistrz olimpijski.
Kariera.
Największy sukces w karierze Kjell Rodian osiągnął w 1964 roku, kiedy zdobył srebrny medal w indywidualnym wyścigu ze startu wspólnego podczas igrzysk olimpijskich w Tokio. W zawodach tych wyprzedził go jedynie Włoch Mario Zanin, a trzecie miejsce zajął Belg Walter Godefroot. Był to jedyny medal wywalczony przez Rodiana na międzynarodowej imprezie tej rangi oraz jego jedyny start olimpijski. W tym samym roku wystąpił na mistrzostwach krajów nordyckich w Malmö, gdzie zdobył złote medale w wyścigu ze startu wspólnego oraz drużynowej jeździe na czas. Ponadto w 1974 roku zdobył srebrny medal torowych mistrzostw Dani w indywidualnym wyścigu na dochodzenie oraz brązowy na szosie w indywidualnej jeździe na czas. Nigdy nie zdobył medalu na szosowych ani torowych mistrzostwach świata.

</doc>
<doc id="2832971" url="https://pl.wikipedia.org/wiki?curid=2832971" title="Akara marońska">
Akara marońska



</doc>
<doc id="2832972" url="https://pl.wikipedia.org/wiki?curid=2832972" title="Powtórna rozgrywka">
Powtórna rozgrywka

Powtórna rozgrywka znana również jako rewanż, replay lub powtórka – w wielu sportach (m.in. w piłce nożnej i rugby) dodatkowa gra pomiędzy dwoma zespołami, gdy pierwszy mecz nie przyniósł rezultatu lub gdy gra została unieważniona (wynik gry został oprotestowany i organizator przyjął protest).
Pełne powtórki są bardzo rzadkie w większości dyscyplin sportowych, większość organizacji sportowych posiada przepisy, które dopuszczają dogrywkę lub rzuty karne. System powtórki posiadają między innymi AFL Grand Final, niektóre turnieje piłki nożnej i Nippon Professional Baseball. We wszystkich przypadkach system powtórek jest używany tylko w turniejach play-off, kiedy zwycięstwo musi być rozstrzygnięte.
Piłka nożna.
W piłce nożnej powtórki były często używane do wyłonienia zwycięzcy w turnieju systemem pucharowym, gdy poprzedni mecz zakończył się remisem, zwłaszcza w finale. W 1970 roku FIFA i IFAB zezwoliła na rzuty karne, które wyznaczone były w wypadku, jeśli mecz zakończył się remisem. Rzuty karne wykonywane były od razu po zakończeniu regulaminowego czasu gry. Pierwszym przypadkiem strzelania karnych, które zastępowało powtórkę, był finał mistrzostw Europy 1976. Pierwsze strzelanie karnych na mistrzostwach świata miało miejsce w 1982 (w półfinałach). Powtórki są obecnie stosowane tylko w pierwszych rundach Pucharu Anglii, a także w kolejnych rundach aż do półfinału w Pucharze Szkocji.

</doc>
<doc id="2832974" url="https://pl.wikipedia.org/wiki?curid=2832974" title="Nelly Omar">
Nelly Omar

Nelly Omar (ur. 10 września 1911 w Bonifacio, zm. 20 grudnia 2013 w Buenos Aires) – argentyńska piosenkarka i aktorka.
Wczesne życie.
Jej rodzicami byli Genovese Vattuone i Pesoa Salustiana, miała dziewięcioro rodzeństwa. Od dzieciństwa rodzina uczyła ją śpiewania. Z powodów problemów finansowych rodziny zaczęła występować w przedstawieniach szkolnych i prezentacjach w kinie Palomar Argos. Brała także udział w festiwalu, aby zebrać fundusze dla klubu College. W 1946 roku wydała swój pierwszy album, gdzie nagrała dziewięć piosenek. Przyjaźniła się z pierwszą damą Evą Peron. Była także aktorką.
Życie osobiste.
W 1935 roku wyszła za mąż za Omara Antonia Molina.
Setne urodziny.
10 września 2011 roku uroczyście obchodziła 100 urodziny. W listopadzie obchodziła urodziny w Luna Park na koncercie, gdzie zatańczył dla niej Juan Carlos Kapy. Jest laureatką wielu nagród, a także została ogłoszona honorowym obywatelem miasta Buenos Aires.

</doc>
<doc id="2832979" url="https://pl.wikipedia.org/wiki?curid=2832979" title="Prilleux (francuski gimnastyk)">
Prilleux (francuski gimnastyk)

Prilleux – nieznany z imienia francuski gimnastyk, który wystąpił na Letnich Igrzyskach Olimpijskich 1900.
Podczas tych igrzysk startował w jedynej rozegranej konkurencji gimnastycznej - wieloboju indywidualnym mężczyzn. Na tę konkurencję składało się 16 ćwiczeń, za które można było zdobyć 320 punktów (20 za każdą konkurencję). Zawodnik ten zdobył jedynie 149 punktów, co w łącznym zestawieniu uplasowało go na 131. miejscu wśród zawodników sklasyfikowanych (dwóch nie ukończyło zawodów).

</doc>
<doc id="2832980" url="https://pl.wikipedia.org/wiki?curid=2832980" title="Waldemar Kasprzak">
Waldemar Kasprzak

Waldemar Kasprzak (ur. 6 stycznia 1964) – polski siatkarz, mistrz Polski (1985, 1987) i RFN (1990), reprezentant Polski.
Kariera sportowa.
Był zawodnikiem Stali Stocznia Szczecin, w barwach której debiutował w ekstraklasie w sezonie 1981/1982. Ze szczecińskim zespołem sięgnął po mistrzostwo Polski w 1985 i 1987, wicemistrzostwo w 1984, 1986 i 1988 oraz brązowy medal mistrzostw Polski w 1989. Został też uznany najlepszym zawodnikiem sezonu 1987/1988. Od 1989 występował w Niemczech, w TSV Leverkusen (1989–1991), zdobywając mistrzostwo RFN w 1990, Bayer Wuppertal (1991/1992), Moerser SC (1992–1994), SCC Berlin (1994–1997), Eintracht Mendig (1998–2000), TSV 1848 Bad Saulgau. Od 2004 pracuje w tym ostatnim klubie jako grający trener.
W reprezentacji Polski debiutował 8 marca 1984 w towarzyskim spotkaniu z Rumunią. Wystąpił m.in. na mistrzostwach Europy w 1985 (4. miejsce) i 1989 (7. miejsce), mistrzostwach świata w 1986 (9. miejsce) oraz Igrzyskach Dobrej Woli w 1986. Ostatni raz w biało-czerwonych barwach wystąpił 31 stycznia 1990 w meczu kwalifikacji do mistrzostw świata z RFN. Łącznie w reprezentacji wystąpił w 201 spotkaniach, w tym 175 oficjalnych.

</doc>
<doc id="2832985" url="https://pl.wikipedia.org/wiki?curid=2832985" title="Jan Pieterse">
Jan Pieterse

Johannes Aloysius Maria „Jan” Pieterse (ur. 29 października 1942 w Oude Tonge) – holenderski kolarz szosowy, mistrz olimpijski.
Kariera.
Największy sukces w karierze Jan Pieterse osiągnął w 1964 roku, kiedy wspólnie z Gerbenem Karstensem, Evertem Dolmanem i Bartem Zoetem zdobył złoty medal w drużynowej jeździe na czas podczas igrzysk olimpijskich w Tokio. Był to jedyny medal wywalczony przez Pieterse na międzynarodowej imprezie tej rangi. Na tych samych igrzyskach zajął także 42. miejsce w indywidualnym wyścigu ze startu wspólnego. Poza igrzyskami jego największe osiągnięcia to zwycięstwa w Omloop van de Baronie i klasyfikacji generalnej austriackiego Österreich-Rundfahrt w 1964 roku. Nigdy nie zdobył medalu na szosowych mistrzostwach świata.

</doc>
<doc id="2832992" url="https://pl.wikipedia.org/wiki?curid=2832992" title="Zarządzanie innowacjami">
Zarządzanie innowacjami

Zarządzanie innowacjami (angielski: "Innovation Management, Managing Innovation") - specjalność naukowa w obszarze nauk ekonomicznych podejmująca problematykę innowacji w przedsiębiorstwach.
Przegląd najważniejszych definicji.
Można między innymi wymienić następujące definicje pojęcia zarządzania innowacjami: 
Historia praktyki i teorii zarządzania innowacjami.
Pomimo że współczesna teoria zarządzania innowacjami powstała w XX i XXI w., to sama praktyka związana z tym procesem sięga początków ludzkiej historii. Człowiek od początku swojego istnienia starał się konstruować coraz bardziej sprawne i efektywne narzędzia oraz ulepszać system społeczny. Proces ten znacząco przyśpieszył od okresu rewolucji przemysłowej. Obecnie problematyce innowacji przyznaje się ważne miejsce w teorii i praktyce zarządzania i polityki gospodarczej.
Pojęcie zarządzania innowacjami wykształciło się na styku teorii zarządzania, ekonomii (m.in.: teoria innowacji) oraz elementów socjologii (m.in.: rozpowszechnianie się innowacji w przedsiębiorstwie, społeczeństwie). Na gruncie teorii zarządzania pojęcie to wyłoniło się w procesie ewolucji od zarządzania zmianą, poprzez zarządzanie technologią, zarządzanie działalnością B+R i wreszcie zarządzanie wiedzą/informacją.
Modele zarządzania innowacjami.
Rozwój nauk ekonomicznych oraz analizowanie dobrych praktyk w zakresie zarządzania przedsiębiorstwem przyniosło wymierne efekty w postaci modeli zarządzania innowacjami. Modele te ukazują przebieg procesu innowacji oraz narzędzia wspierające tworzenie, selekcję, wdrażanie i ocenę innowacji. Wśród modeli zarządzania innowacjami można między innymi wymienić: 

</doc>
<doc id="2832993" url="https://pl.wikipedia.org/wiki?curid=2832993" title="Touche (gimnastyk)">
Touche (gimnastyk)

Touche – nieznany z imienia francuski gimnastyk, który wystąpił na Letnich Igrzyskach Olimpijskich 1900.
Podczas tych igrzysk startował w jedynej rozegranej konkurencji gimnastycznej - wieloboju indywidualnym mężczyzn. Na tę konkurencję składało się 16 ćwiczeń, za które można było zdobyć 320 punktów (20 za każdą konkurencję). Zawodnik ten zdobył jedynie 154 punkty, co w łącznym zestawieniu uplasowało go na 130. miejscu wśród zawodników sklasyfikowanych.

</doc>
<doc id="2832995" url="https://pl.wikipedia.org/wiki?curid=2832995" title="José Pilar Reyes">
José Pilar Reyes

José Pilar Reyes Requenes (ur. 12 października 1955 w Aguascalientes) – meksykański piłkarz występujący na pozycji bramkarza, w późniejszym czasie trener.
Kariera klubowa.
Reyes rozpoczynał treningi piłkarskie pod okiem swojego brata Ramóna, który występował w trzeciej lidze meksykańskiej. Swoją karierę piłkarską zapoczątkował w wieku dziewiętnastu lat jako zawodnik drugoligowego San Luis FC, gdzie szybko został podstawowym bramkarzem drużyny i w sezonie 1975/1976 wywalczył z nią awans do najwyższej klasy rozgrywkowej. W meksykańskiej Primera División zadebiutował 12 września 1976 w przegranym 1:2 spotkaniu z Zacatepec i swoimi świetnymi występami pomógł swojemu zespołowi zająć wysokie miejsce w lidze. Po upływie sezonu władze klubu zdecydowały się jednak sprzedać licencję ekipie Tampico Madero FC, wskutek czego San Luis został rozwiązany. Zaraz potem został ściągnięty przez swojego byłego trenera z San Luis, Carlosa Miloca, do ekipy Tigres UANL z siedzibą w mieście Monterrey. Także tam z miejsca został podstawowym golkiperem i już w pierwszym sezonie, 1977/1978, wywalczył z Tigres premierowe w historii klubu mistrzostwo Meksyku. Dwa lata później, podczas rozgrywek 1979/1980, zdobył ze swoją drużyną tytuł wicemistrzowski, natomiast w sezonie 1981/1982 po raz kolejny zanotował mistrzostwo kraju.
Latem 1983 Reyes podpisał umowę z Tampico Madero FC, gdzie w roli pierwszego bramkarza zdobył wicemistrzostwo Meksyku w sezonie 1984/1985 i sukces ten powtórzył rok później, podczas rozgrywek 1985/1986. Później powrócił do Tigres UANL, gdzie spędził rok, jednak nie potrafił nawiązać do osiągnięć odnoszonych z tą drużyną podczas pierwszego pobytu. Ogółem w jej barwach spędził siedem lat, przypadających na najbardziej obfity w sukcesy okres w historii zespołu, rozgrywając 200 ligowych spotkań i dorobił się statusu klubowej legendy. W 1987 roku zasilił lokalnego rywala Tigres, CF Monterrey, w którym występował przez następne dwanaście miesięcy. Później, także przez rok, reprezentował jeszcze barwy CD Irapuato, gdzie jednak pełnił wyłącznie rolę rezerwowego, po czym zakończył piłkarską karierę. Po upływie trzech sezonów zdecydował się jednak powrócić do futbolu; przez kilka miesięcy grał w drugoligowym zespole ze swojego rodzinnego miasta, Gallos de Aguascalientes, a na stałe zdecydował się zakończyć karierę w wieku 39 lat. Był znany z dalekich wyjść z piłką przed własne pole karne i stamtąd rozpoczynał ataki swojej drużyny.
Kariera reprezentacyjna.
W reprezentacji Meksyku Reyes zadebiutował za kadencji selekcjonera José Antonio Roki, 22 lutego 1977 w zremisowanym 1:1 meczu towarzyskim z Węgrami. W 1978 roku, po uprzednich występach w kwalifikacjach, został powołany na Mistrzostwa Świata w Argentynie, dokąd pojechał w roli podstawowego bramkarza. Rozegrał tam dwa spotkania; z Tunezją (1:3) i RFN (0:6). W drugim z wymienionych meczów musiał opuścić boisko już w 39. minucie z powodu kontuzji kolana, a w bramce zastąpił go Pedro Soto, który bronił także w konfrontacji z Polską (1:3). Ostatecznie Meksykanie po komplecie trzech porażek odpadli z mundialu już w fazie grupowej. Później Reyes występował już wyłącznie w meczach towarzyskich i swój bilans reprezentacyjny zamknął na 22 rozegranych spotkaniach.
Kariera trenerska.
Po zakończeniu kariery piłkarskiej Reyes został trenerem. Swoją pracę w roli szkoleniowca rozpoczął w drugoligowym zespole Correcaminos UAT z siedzibą w mieście Ciudad Victoria. W 2000 roku w roli asystenta powrócił do swojego macierzystego klubu, niedawno reaktywowanego San Luis FC, także występującego na zapleczu najwyższej klasy rozgrywkowej, a w sezonie 2001/2002 awansował z nim do pierwszej ligi. W maju 2003, po odejściu trenera Juana Antonio Luny, został tymczasowym szkoleniowcem San Luis i poprowadził tę drużynę w dwóch spotkaniach, notując w nich remis i porażkę. W październiku tego samego roku ponownie objął funkcję tymczasowego opiekuna zespołu, zastępując na stanowisku Abela Alvesa. Tym razem dowodził tą ekipą w jednym meczu, zakończonym porażką i szybko został zastąpiony przez Wilsona Graniolattiego. Pozostał jednak w klubie, pracując jako trener bramkarzy, w sztabie szkoleniowym między innymi Carlosa Reinoso.

</doc>
<doc id="2832998" url="https://pl.wikipedia.org/wiki?curid=2832998" title="Bart Zoet">
Bart Zoet

Hubertus Balthazar „Bart” Zoet (ur. 20 października 1942 w Sassenheim, zm. 13 maja 1992 tamże) – holenderski kolarz szosowy i torowy, mistrz olimpijski.
Kariera.
Największy sukces w karierze Bart Zoet osiągnął w 1964 roku, kiedy wspólnie z Gerbenem Karstensem, Evertem Dolmanem i Janem Pieterse zdobył złoty medal w drużynowej jeździe na czas podczas igrzysk olimpijskich w Tokio. Był to jedyny medal wywalczony przez Zoeta na międzynarodowej imprezie tej rangi. Na tych samych igrzyskach zajął także 20. miejsce w indywidualnym wyścigu ze startu wspólnego. Poza igrzyskami wygrywał między innymi szosowe kryteria w Acht van Chaam (1961), Delft (1963), GP Stad Sint-Niklaas i Grote 1-Mei Prijs (1965), Eindhoven (1966) oraz Heusden (1968). Ponadto dwukrotnie zdobywał brązowe medale torowych mistrzostw Holandii w indywidualnym wyścigu na dochodzenie (1966 i 1967). Nigdy nie zdobył medalu na szosowych ani torowych mistrzostwach świata.

</doc>
<doc id="2833003" url="https://pl.wikipedia.org/wiki?curid=2833003" title="Superpuchar Izraela w piłce nożnej">
Superpuchar Izraela w piłce nożnej

Superpuchar Izraela w piłce nożnej () – trofeum przyznawane zwycięskiej drużynie meczu rozgrywanego pomiędzy aktualnym Mistrzem Izraela oraz zdobywcą Pucharu Izraela w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje wicemistrz kraju).
Historia.
Superpuchar Izraela w piłce nożnej (hebr. אלוף האלופים) – mecz piłkarski pomiędzy aktualnym Mistrzem Izraela oraz zdobywcą Pucharu Izraela w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje finalista Pucharu). 
Historia.
W sezonie 1957 odbył się pierwszy oficjalny mecz o Superpuchar Izraela. W tym meczu Hapoel Tel Awiw pokonał 3:0 Hapoel Petach Tikwa. Ponieważ rozgrywki nie zostały zatwierdzone przez Izraelski Związek Piłki Nożnej, uznano je za nieoficjalny puchar, a trofeum został podarowany przez rodzinę ppłk Ziwi Cafriri, który zginął w bitwie podczas wojny na Synaju. Następnym razem, gdy został rozegrany mecz o Superpuchar w 1962 roku, trofeum został ufundowany przez Ilanshil-Polio, izraelską organizację zajmującą się pomocą ofiarom choroby Heinego-Medina, z postępowaniem skierowanym na rzecz organizacji. Trofeum na trzecią edycję, granej w 1965 roku, ufundowała Gmina Ramat Gan a rozgrywki składały się z dwóch meczów, w których jednak nie rozstrzygnięto zwycięzcę, i obie drużyny zostały wspólnie zdobywcami. W czwartej edycji 1966 roku w rywalizacji pomiędzy Hapoelami z Tel Awiwu i Hajfy wygrał zespół ze stolicy. Ostatnia piąta nieoficjalna edycja turnieju została rozegrana w 1968, a trofeum ufundowany przez Maccabi Association.
IFA zdecydowała o nadaniu pucharowi oficjalnego tytułu na początku sezonu 1968/69, mecz miał być rozgrywany na początku każdego sezonu i orzekł, że w przypadku zdobycia przez klub mistrzostwa ligi i pucharu, jego wyznaczonym rywalem w meczu o Superpuchar będzie wicemistrz ligi. Pierwszy oficjalny Superpuchar rozegrano we wrześniu 1969 roku pomiędzy mistrzem ligi Hapoel Tel Awiw oraz zdobywcą Pucharu Hakoah Amidar Ramat Gan (mistrzowie zwyciężyli 5:1).
W 1979 roku Superpuchar został nazwany na cześć izraelskiego komentatora sportowego Nehemia Ben Avraham po jego śmierci. Do 1990 roku mecze finałowe były rozgrywane z przerwami (edycje: 1972, 1973 i 1987 nie odbyły się z różnych powodów), a w 1990 roku po raz ostatni odbył się mecz o Superpuchar.
W marcu 2014 roku IFA ogłosiła odrodzenie turnieju. Jednak mecz planowany na początek sezonu 2014/15 został odwołany z zamiarem rozegrania go w następnym sezonie. Po długiej przerwie w sierpniu 2015 roku ponownie został rozegrany Superpuchar, a zwycięzcą został wicemistrz Ironi Kirjat Szemona który w rzutach karnych pokonał 5:4 mistrza i zdobywcę Pucharu Izraela Maccabi Tel Awiw.
Format.
Mecz o Superpuchar Izraela rozgrywany jest przed rozpoczęciem każdego sezonu. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych. 
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Izraela na podium oficjalnie stawało w sumie 13 drużyn. Liderami klasyfikacji są Maccabi Tel Awiw i Maccabi Netanja, którzy zdobyli trofeum 5 razy.
Stan na 31.05.2022. 
Uwaga:
Najbardziej utytułowane kluby wśród rozgrywek nieoficjalnych to Hapoel Tel Awiw - 2 i Maccabi Tel Awiw - 2 (w tym 1 wspólne) oraz Hakoah Amidar Ramat Gan, Hapoel Petach Tikwa i Maccabi Hajfa, którzy wygrywały trofeum po jednym razy (wszyscy mają wspólnie rozdzielony tytuł).
Klasyfikacja według miast.
Stan na 31.05.2022.

</doc>
<doc id="2833011" url="https://pl.wikipedia.org/wiki?curid=2833011" title="Palatu">
Palatu

Palatu – wieś w Estonii, w prowincji Parnawa, w gminie Koonga.

</doc>
<doc id="2833012" url="https://pl.wikipedia.org/wiki?curid=2833012" title="Har Malkiszua">
Har Malkiszua

Har Malkiszua (hebr. הר מלכישוע) – najwyższy szczyt pasma wzgórz Gilboa. Wznosi się na wysokość 536 metrów n.p.m. Szczyt góry należy do Izraela. W zasięgu wzroku przebiega mur bezpieczeństwa oddzielający terytorium Izraela od Autonomii Palestyńskiej.
Geografia.
Pasmo wzgórz Gilboa rozciąga się na długości 18 km z północnego zachodu ku południowemu wschodowi, i oddziela górzystą wyżynę Samarii od Doliny Jezreel, Doliny Charod i Doliny Bet Sze’an w Dolnej Galilei. W południowej części wzgórz znajduje się ich najwyższy szczyt, Har Malkiszua. Wznosi się on na wysokość 536 metrów n.p.m. Stoki stromo opadają w kierunku wschodnim do Doliny Bet Sze’an. Jest tutaj głębokie wadi strumienia Malkiszua. Po stronie południowej wznosi się wzgórze Har Avner (499 m n.p.m.), z którego zboczy w kierunku wschodnim spływa strumień Avner. Po stronie zachodniej stoki opadają do wadi strumienia Bezek. Na północnym zachodzie wznosi się wzgórze Har Avinadav (440 m n.p.m.). Teren łagodnie opada jedynie po stronie północnej. Na samym szczycie znajduje się wioska terapeutyczna Malkiszua. W odległości około 1 km na zachód od szczytu przebiega mur bezpieczeństwa oddzielający terytorium Izraela od Autonomii Palestyńskiej.
Turystyka.
Po stronie izraelskiej przez całą długość Wzgórz Gilboa przebiega droga nr 667. Jest to malownicza trasa, często wykorzystywana przez turystów. W okolicy poprowadzono kilka szlaków turystycznych. Ze względu na bliskość granicy należy zawsze podporządkowywać się do zaleceń sił bezpieczeństwa.

</doc>
<doc id="2833016" url="https://pl.wikipedia.org/wiki?curid=2833016" title="Parasmaa">
Parasmaa

Parasmaa – wieś w Estonii, w prowincji Parnawa, w gminie Koonga.

</doc>
<doc id="2833017" url="https://pl.wikipedia.org/wiki?curid=2833017" title="Kristijan Boszkowski">
Kristijan Boszkowski

Kristijan Boszkowski (mac. Кристијан Бошковски, Kristijan Boskovski, ur. 14 czerwca 1987 w Skopju) – macedoński piłkarz występujący na pozycji napastnika, posiadający obywatelstwa macedońskie i polskie.
Kariera.
Kariera klubowa.
Karierę zaczynał w klubie Metałurg Skopje, później grał też w sąsiednim klubie FK Skopje, zdobywając puchar Macedonii juniorów. W 2002 roku został piłkarzem Madżari Solidarnost i następnie został wypożyczony do FK Skopje.
W grudniu 2004 roku Boszkowski stał się piłkarzem trzykrotnego mistrza Macedonii Rabotniczki Skopje oraz zdobył 21 bramek w rozegranych 18 spotkań, a rok później Jerzy Engel zaprosił go do Polonii Warszawa, natomiast po szybkim czasie Boszkowski zrezygnował i zadecydował o powrocie do ojczyzny i Rabotniczkiego Skopje. Boszkowski znalazł się na celowniku m.in. takich klubów jak Bayern Monachium czy Aston Villa.
W 2007 roku zawodnik wyjechał na testy do Manchester City, które zakończyły się dla niego niepomyślnie, więc przeszedł do Northampton Town, rozgrywając tam 7 spotkań i zdobywając 4 bramek na swoje konto. Podobnie Boszkowski wykonał drugie podejście do gry w polskiej Ekstraklasie i wyjechał wraz z GKS Bełchatów na zgrupowanie do Gótowa Małego, jednak obie strony nie doszły do porozumienia.
We wrześniu 2009 roku Boszkowski odniósł ciężką kontuzję kolana, a w 2010 roku oficjalnie ujawnił informację o zakończeniu swojej kariery. W 2010 roku Boszkowski przeszedł pomyślnie operację kolana i w 2011 roku wznowił treningi z drużyną Kettering Town z Conference National.

</doc>
<doc id="2833020" url="https://pl.wikipedia.org/wiki?curid=2833020" title="Peantse">
Peantse

Peantse – wieś w Estonii, w prowincji Parnawa, w gminie Koonga.

</doc>
<doc id="2833022" url="https://pl.wikipedia.org/wiki?curid=2833022" title="Anne Meara">
Anne Meara

Anne Meara Stiller (ur. 20 września 1929 w Nowym Jorku, zm. 23 maja 2015 tamże) – amerykańska aktorka filmowa i telewizyjna.
Żona Jerry’ego Stillera, matka Bena Stillera i Amy Stiller. W Polsce, znana z roli m.in. Mary Brady w serialu „Seks w wielkim mieście” oraz pierwszego filmu pełnometrażowgo o tym samym tytule.

</doc>
<doc id="2833023" url="https://pl.wikipedia.org/wiki?curid=2833023" title="Żleb Domczyna">
Żleb Domczyna

Żleb Domczyna () – żleb w orograficznie prawych zboczach Doliny Łatanej w słowackich Tatrach Zachodnich. Opada spod szczytu Jaworzyny, jego wylot znajduje się na wysokości około 1100 m w dolnej części Doliny Łatanej, tuż powyżej miejsca, w którym łączy się ona z Doliną Rohacką. Prawe ograniczenie żlebu tworzy grzęda opadająca z Jaworzyny, lewe grzęda opadająca z grzbietu Domczyna. W górnej części żleb rozgałęzia się na dwie odnogi. Dnem żlebu spływa niewielki potok uchodzący do Łatanego Potoku. Zbocza żlebu są zalesione, ale znajdują się w nich duże bezleśne połacie (halizny lub wiatrołomy).

</doc>
<doc id="2833024" url="https://pl.wikipedia.org/wiki?curid=2833024" title="Piisu">
Piisu

Piisu – wieś w Estonii, w prowincji Parnawa, w gminie Koonga.

</doc>
<doc id="2833025" url="https://pl.wikipedia.org/wiki?curid=2833025" title="Raphael Holzhauser">
Raphael Holzhauser

Raphael Holzhauser (ur. 16 lutego 1993 w Wiener Neustadt) – austriacki piłkarz grający na pozycji pomocnika. Od 2019 jest zawodnikiem K Beerschot VA.
21 stycznia 2012 roku zadebiutował w Bundeslidze w barwach VfB Stuttgart w meczu z FC Schalke 04.

</doc>
<doc id="2833026" url="https://pl.wikipedia.org/wiki?curid=2833026" title="7 dni">
7 dni



</doc>
<doc id="2833028" url="https://pl.wikipedia.org/wiki?curid=2833028" title="Pikavere (Koonga)">
Pikavere (Koonga)

Pikavere – wieś w Estonii, w prowincji Parnawa, w gminie Koonga.

</doc>
<doc id="2833029" url="https://pl.wikipedia.org/wiki?curid=2833029" title="Drogówka">
Drogówka

Drogówka – polski film fabularny z 2013 w reżyserii Wojciecha Smarzowskiego.
Produkcja.
Zdjęcia do filmu rozpoczęły się 18 lutego i trwały do 20 kwietnia 2012. Zostały poprzedzone, zgodnie z założeniami reżysera i operatora, próbami rejestrowanymi w całości telefonem komórkowym. Za plenery posłużyły m.in.: warszawska Praga, Wilanów i lotnisko na Bemowie.
Film został dofinansowany ze środków Polskiego Instytutu Sztuki Filmowej w kwocie 2,8 mln złotych. Początkowo był anonsowany pod tytułem "7 dni".
Fabuła.
Kryminał polityczny, utrzymany w charakterze filmu sensacyjnego, w którym główne role odgrywa siedmiu policjantów, „siedem grzechów głównych” i „siedem dni”. Główny bohater zagrany przez Bartłomieja Topę, podejrzany o przestępstwo, aby przeżyć musi udowodnić, że jest niewinny. Film zawiera również wątek korupcji, która zaczyna się na tylnym siedzeniu radiowozu, a kończy w Brukseli.
Odbiór filmu.
Box office.
Film osiągnął komercyjny sukces: w pierwszym weekendzie grania w kinach obejrzało go 176 732 widzów i przez cztery tygodnie prowadził w sprzedaży biletów, a do połowy kwietnia obejrzało go ponad milion osób.

</doc>
<doc id="2833031" url="https://pl.wikipedia.org/wiki?curid=2833031" title="Rabavere">
Rabavere

Rabavere – wieś w Estonii, w prowincji Parnawa, w gminie Koonga.

</doc>
<doc id="2833035" url="https://pl.wikipedia.org/wiki?curid=2833035" title="Mistrzostwa Świata w Saneczkarstwie 2013">
Mistrzostwa Świata w Saneczkarstwie 2013

44. Mistrzostwa świata w saneczkarstwie 2013 odbyły się w dniach 1 - 2 lutego w kanadyjskim Whistler. Rozegrane zostały cztery konkurencje: jedynki kobiet, jedynki mężczyzn, dwójki mężczyzn oraz zawody drużynowe.

</doc>
<doc id="2833038" url="https://pl.wikipedia.org/wiki?curid=2833038" title="Dolina Olowa">
Dolina Olowa

Dolina Olowa (słow. "Oľova dolina") – żlebowata dolinka, będąca orograficznie prawym odgałęzieniem Doliny Łatanej w słowackich Tatrach Zachodnich. Opada spod polany Kasne, początkowo we wschodnim kierunku, później łukowato zakręca na południowy zachód. Uchodzi do Doliny Łatanej na wysokości około 1120 m, naprzeciwko żlebu Koryciny. Ograniczenie doliny tworzą dwie grzędy opadające z północno-zachodniej grani Grzesia do dna Doliny Łatanej. Zbocza doliny są całkowicie zalesione.
Dnem Doliny Olowej spływa Olowy Potok, jej zboczami prowadzi wygodne przejście na grań łączącą Osobitą z Grzesiem. Jest to jednak szlak nieznakowany, więc zgodnie z przepisami TANAP-u jest zamknięty dla ruchu turystycznego.

</doc>
<doc id="2833039" url="https://pl.wikipedia.org/wiki?curid=2833039" title="Mistrzostwa Europy w Saneczkarstwie 2013">
Mistrzostwa Europy w Saneczkarstwie 2013

44. Mistrzostwa Europy w saneczkarstwie 2013 odbyły się w dniach 12 – 13 stycznia w niemieckim Oberhofie. W tym mieście mistrzostwa kontynentu zostały rozegrane po raz czwarty (poprzednio w 1979, 1998 oraz 2004). Zawodnicy
rywalizowali w czterech konkurencjach: jedynkach kobiet, jedynkach mężczyzn, dwójkach mężczyzn oraz w zawodach drużynowych.

</doc>
<doc id="2833040" url="https://pl.wikipedia.org/wiki?curid=2833040" title="W komórce">
W komórce

W komórce – drugi singel promujący wydany w 2012 r. album "Ale" Doroty Miśkiewicz. Piosenkarka występuje w piosence w duecie z Wojciechem Waglewskim, który napisał tekst utworu. Muzyka została skomponowana przez Dorotę Miśkiewicz i Marka Napiórkowskiego.
Tekst.
Piosenka mówi w sposób nieco żartobliwy, dzięki wesołej melodii i duetowi stylizowanemu na wzór Nancy i Franka Sinatrów, o zależności współczesnych ludzi od telefonów komórkowych (a w szerszym znaczeniu - od nowinek technologicznych). Przez te cywilizacyjne zdobycze zatracamy proste wartości, patrzymy na człowieka przedmiotowo, jako coś do nabycia i kontroli. Przez te wszelkie nowości mające ułatwiać życie, idziemy na skróty. Życie zaczyna być jałowe, bez charakteru. "Chciałoby się chcieć czasami", a tu jednak konkluzja, że "złapaliśmy się w tę kretyńską sieć".

</doc>
<doc id="2833041" url="https://pl.wikipedia.org/wiki?curid=2833041" title="Farwana">
Farwana

Farwana (arab. فرونه) – nieistniejąca już arabska wieś, która była położona w Dystrykcie Beisan w Mandacie Palestyny. Wieś została wyludniona i zniszczona podczas wojny domowej w Mandacie Palestyny, po ataku sił żydowskiej Hagany w dniu 12 maja 1948 roku.
Położenie.
Farwana leżała w południowej części Doliny Bet Sze’an. Wieś była położona w depresji na wysokości -125 metrów p.p.m., w odległości 4,5 kilometrów na południe od miasta Beisan. Według danych z 1945 do wsi należały ziemie o powierzchni 499,6 ha. We wsi mieszkało wówczas 330 osób.
Historia.
Osada jest identyfikowana ze starożytnym miastem Rehov, pochodzącym z czasów egipskiego panowania nad Kanaanem w XX wieku p.n.e. Identyfikacja oparta jest na zachowanych inskrypcjach w odnalezionym tutaj grobie szejka er-Rihab. Badania archeologiczne na wzgórzu Tell Rehov odkryły pozostałości synagogi z III wieku p.n.e.. W późniejszym czasie brak informacji o osadzie.
W okresie panowania Brytyjczyków Farwana była niewielką wsią, której mieszkańcy utrzymywali się z upraw zbóż.
Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu żydowskiemu. Podczas wojny domowej w Mandacie Palestyny, w dniu 11 maja 1948 roku mieszkańcy wsie w obawie przed żydowskim pogromem uciekli do sąsiedniej Transjordanii. Dzień później opuszczoną wieś zajęli żydowscy żołnierze Hagany (Brygada Golani). Całkowicie wówczas zniszczono wszystkie domy wioski.
Miejsce obecnie.
Teren wioski Farwana pozostaje opuszczony, jednak jej pola uprawne zajął sąsiedni kibuc En ha-Naciw. W 1948 roku założono kibuc Szeluchot, a w 1951 roku moszaw Rechow. Palestyński historyk Walid Chalidi, tak opisał pozostałości wioski Farwana: „"Jedyną pozostałością wioski są zrujnowane ściany i podłogi domów"”.

</doc>
<doc id="2833042" url="https://pl.wikipedia.org/wiki?curid=2833042" title="Wydział Politologii, Socjologii i Administracji Wyższej Szkoły Zarządzania i Administracji w Opolu">
Wydział Politologii, Socjologii i Administracji Wyższej Szkoły Zarządzania i Administracji w Opolu

Wydział Politologii, Socjologii i Administracji Wyższej Szkoły Zarządzania i Administracji w Opolu (WPSiA WSZiA) – jeden z 4 wydziałów Wyższej Szkoły Zarządzania i Administracji w Opolu, powstały w 1999 roku wraz z rozwojem tej pierwszej niepublicznej uczelni w Opolu. Kształci studentów na czterech podstawowych kierunkach zaliczanych do nauk społecznych, na studiach stacjonarnych oraz niestacjonarnych.
W ramach Wydziału Politologii, Socjologii i Administracji znajdują się 3 katedry i 5 zakładów. Aktualnie zatrudnionych jest 24 pracowników naukowo-dydaktycznych (z czego 3 na stanowisku profesora zwyczajnego, 8 na stanowisku profesora nadzwyczajnego z habilitacją, 1 adiunkt ze stopniem doktora habilitowanego, 12 adiunktów ze stopniem doktora).
Historia.
Powstanie obecnego wydziału związane było z uruchomieniem w 1999 roku kierunku studiów politologia, a następnie socjologia na Wyższej Szkole Zarządzania i Administracji w Opolu. Stworzenie nowej jednostki naukowo-dydaktycznej, która otrzymała nazwę Wydziału Politologii i Socjologii powierzono dr Zenonie Nowak z Uniwersytetu Opolskiego, która został pierwszym dziekanem. Pierwsi politolodzy opuścili mury wydziału w 2002 roku, a absolwenci socjologii w 2007 roku. Od połowy 2010 roku, w związku z otwarciem nowego kierunku studiów, jednostka nosi nazwę Wydziału Politologii, Socjologii i Administracji.
Kierunki kształcenia.
Wydział Politologii, Socjologii i Administracji prowadzi następujące kierunki i specjalności studiów:
Studia pierwszego stopnia (licencjackie, 3-letnie):

</doc>
<doc id="2833046" url="https://pl.wikipedia.org/wiki?curid=2833046" title="Mistrzostwa Świata Juniorów w Saneczkarstwie 2013">
Mistrzostwa Świata Juniorów w Saneczkarstwie 2013

28. Mistrzostwa świata juniorów w saneczkarstwie 2013 odbyły się w dniach 15 – 16 stycznia w Park City, w USA. Zawodnicy rywalizowali w czterech konkurencjach: jedynkach kobiet, jedynkach mężczyzn, dwójkach mężczyzn oraz w zawodach drużynowych.

</doc>
<doc id="2833050" url="https://pl.wikipedia.org/wiki?curid=2833050" title="Łatany Potok">
Łatany Potok

Łatany Potok (słow. "Látaná", "Látanský potok") – potok spływający dnem Doliny Łatanej w słowackich Tatrach Zachodnich. Najwyżej położone źródła znajdują się na wysokości około 1650 m na zachodnich zboczach Długiego Upłazu w Dolinie Zadniej Łatanej. Spływa w północno-zachodnim kierunku i na wysokości 1010 m łączy się z Rohackim Potokiem, tworząc Zimną Wodę Orawską. Następuje to w miejscu o współrzędnych .
Łatany Potok ma kilka dopływów spływających żlebami i dolinkami tworzącymi odgałęzienia Doliny Łatanej. Największym jest Olowy Potok. Wzdłuż biegu Łatanego Potoku prowadzi droga oraz znakowany szlak turystyczny.

</doc>
<doc id="2833052" url="https://pl.wikipedia.org/wiki?curid=2833052" title="June Foray">
June Foray

June Foray właśc. June Lucille Forer (ur. 18 września 1917 w Springfield, zm. 26 lipca 2017 w Los Angeles) – amerykańska aktorka głosowa, filmowa i telewizyjna.
W 2016 roku nagrodzona została nagrodą Emmy za osiągnięcia życia ("Governor's Award").

</doc>
<doc id="2833053" url="https://pl.wikipedia.org/wiki?curid=2833053" title="Flint (raper)">
Flint (raper)

Flint, również Nowak vel Nowaczyński, właściwie Jakub Nowaczyński (ur. 31 maja 1989 w Warszawie) – polski raper oraz freestylowiec. Członek zespołów bastaboiz, Freestyle Palace i ACME. Zwycięzca finału Wielkiej Bitwy Warszawskiej w 2009 roku. Prowadzi także solową działalność artystyczną. Flint współpracował ponadto z takimi wykonawcami jak: 3-6, Anioł, Białas, Eskobar, Galon, Kowall, HiFi Banda, IKE, Jan Wyga, Klasiik, Neile, SolarMMX, Weno, WSZ, Krusz, Zbylu oraz Nocny.
Uczestnik oraz juror wielu bitew freestylowych, m.in. Wielkiej Bitwy Warszawskiej (WBW) i Bitwy o Pitos 2. W 2017 roku był prowadzącym Microphone Masters, oraz eliminacji WBW.

</doc>
<doc id="2833058" url="https://pl.wikipedia.org/wiki?curid=2833058" title="Domčina">
Domčina



</doc>
<doc id="2833061" url="https://pl.wikipedia.org/wiki?curid=2833061" title="Kotlový žľab">
Kotlový žľab



</doc>
<doc id="2833062" url="https://pl.wikipedia.org/wiki?curid=2833062" title="1951 w Wojsku Polskim">
1951 w Wojsku Polskim

Kalendarium Wojska Polskiego 1951 - wydarzenia w Wojsku Polskim w roku 1951.
Styczeń.
1 stycznia
6 stycznia
18 stycznia
19 stycznia
20 stycznia
25 stycznia
26 stycznia
Luty.
1–4 lutego
10 lutego
12 lutego
15 lutego
25 lutego
Marzec.
14 marca
19–21 marca
20 marca
30 marca
Kwiecień.
20 kwietnia
30 kwietnia
Maj.
1 maja
4 maja
12 maja
17 maja
Czerwiec.
7 czerwca
16 czerwca
18 czerwca
Lipiec.
5 lipca
10 lipca
12 lipca
19 lipca
22 lipca
24 lipca
31 lipca
31 lipca
Sierpień.
17 sierpnia
13 sierpnia
23 sierpnia
Wrzesień.
1 września
6 września
Październik.
1 października
27 października
Listopad.
1 listopada
Grudzień.
1 grudnia
5 grudnia
11 grudnia
17 grudnia
18 grudnia
31 grudnia

</doc>
<doc id="2833066" url="https://pl.wikipedia.org/wiki?curid=2833066" title="Pietro Guerra">
Pietro Guerra

Pietro Guerra (ur. 28 czerwca 1943 w San Pietro di Morubio) – włoski kolarz szosowy i torowy, srebrny medalista olimpijski.
Kariera.
Pierwsze sukcesy w karierze Pietro Guerra osiągnął w 1964 roku, kiedy zdobył dwa medale na międzynarodowych imprezach. Najpierw wspólnie z Luciano Dalla Boną, Severino Andreolim i Ferruccio Manzą zdobył złoty medal w drużynowej jeździe na czas podczas szosowych mistrzostw świata w Sallanches. W tym samym roku i tym samym składzie drużyna włoska zdobyła w również srebrny medal na igrzyskach olimpijskich w Tokio, ulegając jedynie ekipie Holandii. Na rozgrywanych rok później mistrzostwach świata w Lasarte-Orii razem z Luciano Dalla Boną, Mino Dentim i Giuseppe Soldim zdobył kolejny złoty medal w tej konkurencji. Ostatni medal zdobył na mistrzostwach w Nürburgu, gdzie wraz z Attilio Benfatto, Luciano Dalla Boną Mino Dentim zajął trzecie miejsce w drużynowej jeździe na czas. Poza igrzyskami Guerra zwyciężył między innymi w Coppa Bernocchi w 1970 roku i Tour de Romagne w 1972 roku. Ponadto w 1971 roku zwyciężył w jednym z etapów Tour de France, jednak w klasyfikacji generalnej zajął dopiero 68. miejsce. W 1971 roku wygrał także szósty etap Vuelta a España, ale rywalizację zakończył na 46. pozycji. Na arenie krajowej zdobył również dwa złote medale torowych mistrzostw Włoch w indywidualnym wyścigu na dochodzenie w latach 1971 i 1972. Nigdy nie zdobył medalu na torowych mistrzostwach świata.

</doc>
<doc id="2833067" url="https://pl.wikipedia.org/wiki?curid=2833067" title="Roh">
Roh



</doc>
<doc id="2833068" url="https://pl.wikipedia.org/wiki?curid=2833068" title="Žľab Domčina">
Žľab Domčina



</doc>
<doc id="2833069" url="https://pl.wikipedia.org/wiki?curid=2833069" title="Ghosts’n Goblins">
Ghosts’n Goblins

Ghosts’n Goblins – gra platformowa stworzona w 1985 roku przez Capcom. Jest to pierwsza pozycja z serii "Ghosts’n Goblins", początkowo stworzona na automaty do gry, a następnie skonwertowana na różne platformy. Gra pojawiła się także na NES Classic Edition.
Głównym bohaterem gry jest Sir Arthur, który musi przemierzyć krainę demonów, walcząc po drodze z przeróżnymi stworami – demonami, zombie czy ogrami. Celem gry zaś jest uratowanie księżniczki Prin-Prin, porwanej przez Satana, pana świata demonów.
Rozgrywka.
Gracz kieruje Sir Arthurem, przechodzącym przez sześć kolejnych poziomów w widoku dwuwymiarowym. Sir Arthur może skakać, kucać i wspinać się po drabinach, a we wszelkich wrogów miota pociskami. Jego podstawową bronią jest lanca, natomiast w trakcie gry można znaleźć inną broń. Na końcu każdego poziomu gracz spotyka bossa; na poziomie piątym wcześniejsi bossowie występują ponownie. Do pokonania ostatniego z nich potrzebna jest specjalna broń, natomiast po jego pokonaniu okazuje się, że wszystko to było iluzją i wszystkie poziomy należy ukończyć jeszcze raz. Gra uchodzi za bardzo trudną. Bohater ma zbroję, która po trafieniu przez wroga znika; kolejny zadany cios zabija bohatera.

</doc>
<doc id="2833070" url="https://pl.wikipedia.org/wiki?curid=2833070" title="Oľova dolina">
Oľova dolina



</doc>
<doc id="2833071" url="https://pl.wikipedia.org/wiki?curid=2833071" title="Wielkie kłamstwo">
Wielkie kłamstwo

Wielkie kłamstwo () – amerykański film z 1941 roku w reżyserii Edmunda Gouldinga.
Fabuła.
Maggie (Bette Davis) zostaje wdową po tym jak jej mąż Peter (George Brent) ginie w katastrofie lotniczej. Niedługo po tym wydarzeniu kobieta dowiaduje się, że małżonek zdradził ją z inną, a w dodatku ona jest w ciąży.
Obsada.
Opracowano na podstawie źródła.

</doc>
<doc id="2833072" url="https://pl.wikipedia.org/wiki?curid=2833072" title="Luciano Dalla Bona">
Luciano Dalla Bona

Luciano Dalla Bona (ur. 8 listopada 1943 w Pressanie) – włoski kolarz szosowy, srebrny medalista olimpijski.
Kariera.
Pierwsze sukcesy w karierze Luciano Dalla Bona osiągnął w 1964 roku, kiedy zdobył dwa medale na międzynarodowych imprezach. Najpierw wspólnie z Pietro Guerrą, Severino Andreolim i Ferruccio Manzą zdobył złoty medal w drużynowej jeździe na czas podczas szosowych mistrzostw świata w Sallanches. W tym samym roku i tym samym składzie drużyna włoska zdobyła w również srebrny medal na igrzyskach olimpijskich w Tokio, ulegając jedynie ekipie Holandii. Na rozgrywanych rok później mistrzostwach świata w Lasarte-Orii razem z Pietro Guerrą, Mino Dentim i Giuseppe Soldim zdobył kolejny złoty medal w tej konkurencji. Ostatni medal zdobył na mistrzostwach w Nürburgu, gdzie wraz z Attilio Benfatto, Pietro Guerrą i Mino Dentim zajął trzecie miejsce w drużynowej jeździe na czas. Poza igrzyskami Dalla Bona zwyciężył między innymi w GP Città di Camaiore w 1967 roku i Vigolo Marchese w 1968 roku. Ponadto w 1968 roku zwyciężył w jednym z etapów Giro d'Italia, jednak w klasyfikacji generalnej zajął dopiero 90. miejsce. W latach 1967 i 1970 startował w Tour de France, ale bez sukcesów.

</doc>
<doc id="2833074" url="https://pl.wikipedia.org/wiki?curid=2833074" title="Látaná">
Látaná



</doc>
<doc id="2833075" url="https://pl.wikipedia.org/wiki?curid=2833075" title="Látanský potok">
Látanský potok



</doc>
<doc id="2833076" url="https://pl.wikipedia.org/wiki?curid=2833076" title="Krajowa Scena Młodzieżowa">
Krajowa Scena Młodzieżowa

Krajowa Scena Młodzieżowa - nurt w polskiej muzyce rockowej końca lat 80. XX wieku. Propagowali go Paweł Sito i Piotr Majewski, prowadzący w Programie Trzecim Polskiego Radia audycję o tej samej nazwie, w ramach audycji "Zapraszamy do Trójki".
Do zespołów KSM należały:
Zaliczano też do nich tak odmienne grupy jak KSU, One Million Bulgarians, Proletaryat, Balkan Electrique oraz De Mono. 
Według Jana Skaradzińskiego KSM skupiał zespoły nawiązujące stylistycznie do bigbitu – muzykę skromnie zaaranżowaną, czasami półakustyczną, w warstwie tekstowej korzystającą często z ironii i sentymentalizmu, odróżniającą się tym samym od ostrzejszej, rockowej i buntowniczej muzyki początku lat 80. Krytykę dziennikarzy skupił często niski poziom warsztatowy zespołów, choć ich zaletą była świeżość. 
Popularność KSM zaczęła się w latach 1986-87. W latach 1988-90 odbywały się ogólnokrajowe trasy koncertowe KSM, a w 1989 jeden dzień festiwalu w Jarocinie oraz "Rock Opole". Jeden z koncertów z maja 1988 na Festiwalu Życia został upamiętniony albumem „Rock życia”, gdzie znalazły się nagrania Ziyo, De Mono, Róż Europy, Gedeon Jerubbaal oraz Formacji Nieżywych Schabuff.

</doc>
<doc id="2833078" url="https://pl.wikipedia.org/wiki?curid=2833078" title="Port lotniczy Praga-Ruzyně">
Port lotniczy Praga-Ruzyně



</doc>
<doc id="2833081" url="https://pl.wikipedia.org/wiki?curid=2833081" title="Severino Andreoli">
Severino Andreoli

Severino Andreoli (ur. 8 stycznia 1941 w Caprino Veronese) – włoski kolarz szosowy, srebrny medalista olimpijski i mistrz świata.
Kariera.
Największe sukcesy w karierze Severino Andreoli osiągnął w 1964 roku, kiedy zdobył dwa medale na międzynarodowych imprezach. Najpierw wspólnie z Pietro Guerrą, Luciano Dalla Boną i Ferruccio Manzą zdobył złoty medal w drużynowej jeździe na czas podczas szosowych mistrzostw świata w Sallanches. W tym samym roku i tym samym składzie drużyna włoska zdobyła w również srebrny medal na igrzyskach olimpijskich w Tokio, ulegając jedynie ekipie Holandii. Na tych samych igrzyskach Włoch zajął również 28. miejsce w indywidualnym wyścigu ze startu wspólnego. Poza igrzyskami wygrał między innymi wyścig Col San Martino w 1968 roku, a dwa lata wcześniej zwyciężył w jednym z etapów Giro d'Italia, jednak w klasyfikacji generalnej zajął dopiero 71. miejsce. W tym samym wyścigu startował także w latach 1965 i 1967, a w 1968 roku wziął udział w Tour de France, jednakże bez sukcesów.

</doc>
<doc id="2833084" url="https://pl.wikipedia.org/wiki?curid=2833084" title="Ferruccio Manza">
Ferruccio Manza

Ferruccio Manza (ur. 26 kwietnia 1943 w Cortine di Nave) – włoski kolarz szosowy, srebrny medalista olimpijski i mistrz świata.
Kariera.
Największe sukcesy w karierze Ferruccio Manza osiągnął w 1964 roku, kiedy zdobył dwa medale na międzynarodowych imprezach. Najpierw wspólnie z Pietro Guerrą, Luciano Dalla Boną i Severino Andreolim zdobył złoty medal w drużynowej jeździe na czas podczas szosowych mistrzostw świata w Sallanches. W tym samym roku i tym samym składzie drużyna włoska zdobyła również srebrny medal na igrzyskach olimpijskich w Tokio, ulegając jedynie ekipie Holandii. Na tych samych igrzyskach Włoch wystartował również w indywidualnym wyścigu ze startu wspólnego, ale nie ukończył rywalizacji. Poza igrzyskami wygrał między innymi GP Liberazione w 1965 roku, a rok wcześniej zwyciężył w kryterium w szwajcarskim Lancy.

</doc>
<doc id="2833086" url="https://pl.wikipedia.org/wiki?curid=2833086" title="1952 w Wojsku Polskim">
1952 w Wojsku Polskim

Kalendarium Wojska Polskiego 1952 - wydarzenia w Wojsku Polskim w roku 1952.
Styczeń.
16 stycznia
21 stycznia
Luty.
2 lutego
10–13 lutego
27 lutego
Marzec.
1 marca
Kwiecień.
2 kwietnia
8 kwietnia
29 kwietnia
Maj.
1 maja-1 grudnia
8 maja
Czerwiec.
26 czerwca
Lipiec.
15-19 lipca
18 lipca
20 lipca
22 lipca
31 lipca
Sierpień.
7 sierpnia
Wrzesień.
17 września
Październik.
1 października
Listopad.
19 listopada
Grudzień.
1 grudnia
8 grudnia
12 grudnia
16 grudnia
23 grudnia

</doc>
<doc id="2833088" url="https://pl.wikipedia.org/wiki?curid=2833088" title="Kronid (Miszczenko)">
Kronid (Miszczenko)

Kronid, nazwisko świeckie Mychajło Miszczenko (ur. 25 sierpnia 1940 w Kuczinowce, zm. 7 września 1993) – ukraiński biskup prawosławny.
W 1967 rozpoczął naukę w seminarium duchownym w Moskwie. Trzy lata później, jako jego słuchacz, został posłusznikiem w Ławrze Troicko-Siergijewskiej. Jeszcze w tym samym roku, 10 maja 1970, złożył wieczyste śluby mnisze w tymże monasterze, przyjmując imię Kronid. 28 czerwca 1970 został wyświęcony na hierodiakona przez arcybiskupa irkuckiego i angarskiego Beniamina, zaś 12 lutego 1971 przyjął święcenia kapłańskie. W 1975 ukończył wyższe studia teologiczne w Moskiewskiej Akademii Duchownej. Do 1992 przebywał w Ławrze Troicko-Siergijewskiej.
16 września 1992 otrzymał nominację na biskupa dniepropetrowskiego i krzyworoskiego. Jego chirotonia biskupia odbyła się w cerkwi Podwyższenia Krzyża Świętego w Ławrze Peczerskiej w dniu 19 września 1992; przewodniczył jej metropolita kijowski i całej Ukrainy Włodzimierz. Rok później zmarł i został pochowany w pobliżu soboru katedralnego w Dniepropetrowsku.

</doc>
<doc id="2833089" url="https://pl.wikipedia.org/wiki?curid=2833089" title="Wilczomlecz okazały">
Wilczomlecz okazały

Wilczomlecz okazały ("Euphorbia milii" Des Moul.) – gatunek rośliny należący do rodziny wilczomleczowatych ("Euphorbiaceae"). Pochodzi z Madagaskaru. Strefy mrozoodporności: 9-11. Często nazywany "koroną cierniową", jednak w starożytności nie był znany na obszarze Morza Śródziemnego.
Biologia i ekologia.
Roślina światłolubna, rośnie głównie na stanowiskach suchych. Roślina trująca: tak jak inne wilczomlecze, zawiera trujące substancje w soku mlecznym.
Gatunek charakteryzujący się dużą zmiennością.
Opisane odmiany:

</doc>
<doc id="2833090" url="https://pl.wikipedia.org/wiki?curid=2833090" title="Izajasz (ujednoznacznienie)">
Izajasz (ujednoznacznienie)



</doc>
<doc id="2833091" url="https://pl.wikipedia.org/wiki?curid=2833091" title="Czesław Chęciński">
Czesław Chęciński

Wiktor Czesław Chęciński (ros. Чеслав Иванович Хенцинский, ur. 6 marca 1851 w Warszawie, zm. 24 maja 1916 w Odessie) – polski lekarz patolog, malariolog, profesor Uniwersytetu Odeskiego. Jako pierwszy zastosował barwienie błękitem metylenowym i eozyną w celu uwidocznienia zarodźców malarii.
Życiorys.
Jego rodzicami byli polski pisarz, aktor i reżyser Jan Konstanty Chęciński i Felicja z Sobieskich. Studiował medycynę na Cesarskim Uniwersytecie Warszawskim, gdzie jego nauczycielem patologii był Włodzimierz Brodowski; dyplom lekarski otrzymał 7 grudnia 1876. Po otrzymaniu dyplomu przez krótki czas pracował w szpitalu dziecięcym w Warszawie. Przypuszcza się, że po śmierci ojca w 1874 rodzina znalazła się w ciężkiej sytuacji materialnej, i dlatego Czesław wybrał zawód lekarza wojskowego. Jako młodszy lekarz Izmailskiego Rezerwowego Batalionu został w 1878 odkomenderowany do szpitala wojskowego w Odessie. W 1881 delegowany do Cesarskiej Wojskowej Akademii Medycznej w Sankt Petersburgu, gdzie uczył się pod kierunkiem Michaiła Rudniewa, Konstantina Winogradowa i Nikołaja Iwanowskiego. Po powrocie do Odessy pracował w szpitalu miejskim, jako pomocnik prosektora Nikołaja Stroganowa. W 1892 wystąpił z armii rosyjskiej. Po śmierci Stroganowa w 1894 rozpisano konkurs na stanowisko prosektora, który wygrał Chęciński. W 1899 doktoryzował się na Cesarskiej Wojskowej Akademii Medycznej. W 1902 habilitował się i został docentem prywatnym na Uniwersytecie Odeskim. Wykład inauguracyjny odbył się 21 lutego 1903. Decyzją rady profesorów uczelni został kierownikiem katedry anatomii patologicznej.
W 1894 był delegatem Odessy na wystawę higieniczną w Rzymie, gdzie przedstawił wartości lecznicze limanów odeskich i limanu kujalnickiego.
W 1909 był w grupie postępowych profesorów uczelni, którzy podpisali memoriał w obronie prof. Miedwiediewa. Dotknęły go represje ze strony władz i ustąpił z katedry, potem nie zgodził się jej objąć ponownie. Pozostał na stanowisku miejskiego prosektora i wykładał w Odeskiej Szkole Dentystycznej prof. I. I. Margolina.
W 1901 uroczyście świętowano jego 25-lecie pracy na stanowisku prosektora w szpitalu miejskim, kolejny jubileusz miał miejsce w 1911 z okazji 35. rocznicy uzyskania dyplomu lekarskiego. Był honorowym członkiem Odeskiego Towarzystwa Lekarskiego.
Chęciński utrzymywał kontakty z Polską. W 1907 brał udział w X Zjeździe Lekarzy i Przyrodników Polskich we Lwowie. W latach I wojny światowej z jego inicjatywy powstał Komitet Pomocy Wysiedleńcom – Polakom w Odessie.
Zmarł 24 maja 1916. Został pochowany na cmentarzu w Odessie; jego grób nie zachował się.
Dorobek naukowy.
Głównym osiągnięciem naukowym Chęcińskiego jest opracowanie metody barwienia zarodźców malarii błękitem metylenowym i eozyną. Przypisuje mu się priorytet w stosowaniu metody opartej na dwóch barwnikach. Przypuszcza się, że Chęciński zainteresował się badaniami malarii pod wpływem Miecznikowa, który w odeskim prosektorium przeprowadzał badania zwłok zmarłych na tę chorobę. Chęciński zmodyfikował metodę barwienia krwinek Ehrlicha (zamieniając fuksynę na eozynę), co było pierwszym krokiem w rozwoju kolejnych metod barwienia (m.in. przez Romanowskiego i Malachowskiego. Metodę Romanowskiego ulepszył Giemsa i dlatego znana jest jako metoda Giemsy lub Romanowskiego-Giemsy.
Wyniki swoich badań nad malarią Chęciński opublikował w pracy doktorskiej („Przyczynek do poznania mikroorganizmów malarii”) i artykule w języku niemieckim w „Centralblatt für Bakteriologie”. Metoda spotkała się z uznaniem środowiska naukowego, jednak często jej autorstwo błędnie przypisywano Miecznikowowi (powielając błąd Laverana).
Pozostałe prace dotyczyły neuropatologii – utrwalania mózgu w formalinie, ciałek Nissla i powstawania blizn glejowych. Badał też anatomię patologiczną cholery i dżumy.
Lista prac.
Lista prac za.

</doc>
<doc id="2833093" url="https://pl.wikipedia.org/wiki?curid=2833093" title="Wiktor Czesław Chęciński">
Wiktor Czesław Chęciński



</doc>
<doc id="2833094" url="https://pl.wikipedia.org/wiki?curid=2833094" title="William Frederick King">
William Frederick King

William Frederick King (ur. 19 lutego 1854 w Stowmarket, zm. 23 kwietnia 1916 w Ottawie) – kanadyjski geodeta i astronom pochodzenia angielskiego.
Życiorys.
Urodził się w Anglii, ale miał osiem lat, gdy jego rodzice wyemigrowali do Kanady i osiedli w Port Hope. W 1869 roku rozpoczął studia na University of Toronto, ale przerwał je po trzech latach, aby zostać geodetą w rządowym zespole zajmującym się ustalaniem granic Kanady. W 1875 roku ukończył studia, uzyskując B.Sc. w dziedzinie matematyki.
Stopniowo awansował w hierarchii urzędniczej, w 1890 roku brał udział w utworzeniu Działu Astronomii w Departamencie ds. Interioru. Kierując tym działem, doprowadził do utworzenia, w 1905 roku, Dominion Observatory, którego był pierwszym dyrektorem.
W 1890 roku został odznaczony Orderem św. Michała i św. Jerzego.

</doc>
<doc id="2833095" url="https://pl.wikipedia.org/wiki?curid=2833095" title="Gary Mabbutt">
Gary Mabbutt

Gary Mabbutt OBE (ur. 23 sierpnia 1961 w Bristolu) – piłkarz angielski grający na pozycji obrońcy. W swojej karierze rozegrał 16 meczów w reprezentacji Anglii i strzelił 1 gola. Kawaler Orderu Imperium Brytyjskiego (MBE).
Kariera klubowa.
Swoją karierę piłkarską Mabbutt rozpoczął w klubie Bristol Rovers. W 1978 roku awansował do kadry pierwszej drużyny i w sezonie 1978/1979 zadebiutował w jej barwach w rozgrywkach Division Two. W sezonie 1979/1980 stał się podstawowym zawodnikiem Bristolu Rovers. W sezonie 1980/1981 spadł z nim do Division Three. W Bristolu Rovers grał do końca sezonu 1981/1982.
Latem 1982 roku Mabbutt przeszedł za 100 tysięcy funtów do Tottenhamu Hotspur. W rozgrywkach Football League Championship zadebiutował 28 sierpnia 1982 w zremisowanym 2:2 domowym meczu z Luton Town. W debiutanckim meczu zdobył gola. Od czasu debiutu był podstawowym zawodnikiem zespołu Tottenhamu. W sezonie 1983/1984 dotarł z Tottenhamem do finału Pucharu UEFA. Wystąpił w nim w obu spotkaniach z Anderlechtem. W obu meczach padł remis 1:1, a Tottenham zdobył puchar, dzięki zwycięstwu w serii rzutów karnych. Z kolei w 1991 roku wystąpił w wygranym 2:1 finale Pucharu Anglii z Nottinghamem Forest. W Tottenhamie Hotspur grał do końca swojej kariery, czyli do końca sezonu 1997/1998. W Tottenhamie, w którym pełnił również funkcję kapitana, rozegrał 482 ligowe mecze oraz zdobył w nich 27 goli.
Kariera reprezentacyjna.
W latach 1982–1986 Mabbutt rozegrał 7 meczów i strzelił 2 gole w reprezentacji Anglii U-21. W dorosłej reprezentacji zadebiutował 13 października 1982 w przegranym 1:2 towarzyskim meczu z RFN, rozegranym w Londynie. W swojej karierze grał w eliminacjach do Euro 84, do Euro 88 i do Euro 92. Od 1982 do 1992 rozegrał w kadrze narodowej 16 spotkań i strzelił 1 gola.

</doc>
<doc id="2833096" url="https://pl.wikipedia.org/wiki?curid=2833096" title="Hylotelephium spectabile">
Hylotelephium spectabile



</doc>
<doc id="2833097" url="https://pl.wikipedia.org/wiki?curid=2833097" title="Sedum oregonense">
Sedum oregonense



</doc>
<doc id="2833098" url="https://pl.wikipedia.org/wiki?curid=2833098" title="Senecio rowleyanus">
Senecio rowleyanus



</doc>
<doc id="2833099" url="https://pl.wikipedia.org/wiki?curid=2833099" title="Typha minima">
Typha minima



</doc>
<doc id="2833100" url="https://pl.wikipedia.org/wiki?curid=2833100" title="Commiphora habessinica">
Commiphora habessinica



</doc>
<doc id="2833101" url="https://pl.wikipedia.org/wiki?curid=2833101" title="Vincetoxicum hirudinaria">
Vincetoxicum hirudinaria



</doc>
<doc id="2833102" url="https://pl.wikipedia.org/wiki?curid=2833102" title="Malus domestica">
Malus domestica



</doc>
<doc id="2833103" url="https://pl.wikipedia.org/wiki?curid=2833103" title="Polystichum lonchitis">
Polystichum lonchitis



</doc>
<doc id="2833104" url="https://pl.wikipedia.org/wiki?curid=2833104" title="Lawsonia inermis">
Lawsonia inermis



</doc>
<doc id="2833105" url="https://pl.wikipedia.org/wiki?curid=2833105" title="Saxifraga sponhemica">
Saxifraga sponhemica



</doc>
<doc id="2833106" url="https://pl.wikipedia.org/wiki?curid=2833106" title="Larix sibirica">
Larix sibirica



</doc>
<doc id="2833107" url="https://pl.wikipedia.org/wiki?curid=2833107" title="Larix griffithii">
Larix griffithii



</doc>
<doc id="2833108" url="https://pl.wikipedia.org/wiki?curid=2833108" title="Larix potaninii">
Larix potaninii



</doc>
<doc id="2833110" url="https://pl.wikipedia.org/wiki?curid=2833110" title="Wydział Zamiejscowy Nauk Społecznych w Tarnowskich Górach Wyższej Szkoły Zarządzania i Administracji w Opolu">
Wydział Zamiejscowy Nauk Społecznych w Tarnowskich Górach Wyższej Szkoły Zarządzania i Administracji w Opolu

Wydział Zamiejscowy Nauk Społecznych w Tarnowskich Górach Wyższej Szkoły Zarządzania i Administracji w Opolu (skrót: "WZNS WSZiA") – wydział Wyższej Szkoły Zarządzania i Administracji w Opolu, istniejący w Tarnowskich Górach w latach 2003–2020 (w latach 2003–2005 jako Zamiejscowy Ośrodek Dydaktyczny w Tarnowskich Górach, a w 2005–2012 jako Wydział Zamiejscowy w Tarnowskich Górach). Kształcił studentów na dwóch kierunkach: ekonomia oraz pedagogika w trybie stacjonarnym i niestacjonarnym.
Historia.
W 2003 z inicjatywy Rektora Wyższej Szkoły Zarządzania i Administracji w Opolu prof. dr hab. Mariana Duczmala oraz dr Józefa Gajowskiego i mgr inż. Jana Gołąbskiego, przy wsparciu Starosty Powiatu Tarnogórskiego mgr inż. Józefa Korpaka została utworzona w w Tarnowskich Górach filia WSZiA. Była pierwszą i jak dotąd jedyną uczelnią w Tarnowskich Górach, stwarzając możliwość kształcenia studentów w WSZiA we wschodniej części Górnego Śląska, bez konieczność dojazdu do Opola. Tarnogórską filię, formalnie nazwaną Zamiejscowym Ośrodkiem Dydaktycznym w Tarnowskich Górach (skrót: "ZOD TG"), tworzono w oparciu o Wydział Ekonomiczny WSZiA, który od 2003 organizował tu kształcenie studentów opolskiej uczelni. Z początkiem roku akademickiego 2005/2006 ZOD przekształcono w Wydział Zamiejscowy w Tarnowskich Górach (skrót: "WZTG"). W 2005 przeorganizowano też biuro ZOD w Dziekanat Wydziału Ekonomicznego w Tarnowskich Górach, który obsługiwał studentów WZTG. 
Pierwszym kierunkiem studiów uruchomionych w Tarnowskich Górach była ekonomia. W 2010 kształcono na nim w 6 specjalnościach (gospodarka i administracja publiczna, gospodarka miejska i regionalna, międzynarodowe stosunki ekonomiczne, organizacja turystyki, polityka gospodarcza i strategie przedsiębiorstw, transport krajowy i międzynarodowy). Kadra naukowo-dydaktyczna Wydziału (pracująca na miejscu, bądź dojeżdżająca na zajęcia z Opola) liczyła wtedy 29 osób, w tym 7 profesorów, 13 doktorów i 12 magistrów).
Z dniem 1 października 2012 zmieniono nazwę jednostki na Wydział Zamiejscowy Nauk Społecznych w Tarnowskich Górach (nieoficjalnie: "Wydział Nauk Społecznych w Tarnowskich Górach"), który prowadził wtedy studia stacjonarne I stopnia na 2 kierunkach: ekonomia (z 3 specjalnościami) i zarządzanie (z 13 specjalnościami). Dziekanem Wydziału został dr Witold Potwora.
Wydział zgłoszono do likwidacji 1 września 2020 i ostatecznie zlikwidowano 30 września 2020.
Władze.
Wydział Zamiejscowy w Tarnowskich Górach.
Dziekan
Prodziekan
Wydział Zamiejscowy Nauk Społecznych w Tarnowskich Górach.
Dziekan
Kierunki kształcenia.
Wydział Zamiejscowy Nauk Społecznych w Tarnowskich Górach prowadził w 2016 studia pierwszego stopnia (licencjackie, 3-letnie) na 2 kierunkach i w 21 specjalnościach w trybie zaocznym (zjazdy w soboty i niedziele):
Ekonomia.
"specjalności:"
Pedagogika.
"specjalności:"
Struktura.
Na Wydziale (przed i po 2012) funkcjonowały 2 katedry z 8 pracownikami naukowo-dydaktycznymi (w tym 2 profesorów zwyczajnych i 6 adiunktów ze stopniem doktora) w okresie dynamicznego rozwoju.
Baza lokalowa.
Wydział Zamiejscowy (Nauk Społecznych) mieścił się w obiektach:

</doc>
<doc id="2833111" url="https://pl.wikipedia.org/wiki?curid=2833111" title="1989 w Wojsku Polskim">
1989 w Wojsku Polskim

Kalendarium Wojska Polskiego 1989 – wydarzenia w Wojsku Polskim w 1989 roku.
Styczeń.
10 stycznia
Luty.
4 lutego
Marzec.
3 marca
4 marca
9 marca
Kwiecień.
6 kwietnia
9 kwietnia
12–13 kwietnia
13 kwietnia
18 kwietnia
22 kwietnia
24 kwietnia
25 kwietnia
26 kwietnia
30 kwietnia
Maj.
3 maja
7 maja
14 maja
8 maja
11 maja
17 maja
21 maja
22–24 maja
26 maja
Czerwiec.
1 czerwca
2 czerwca
5 czerwca
8 czerwca
9–12 czerwca
15 czerwca
17 czerwca
18 czerwca
22 czerwca
24 czerwca
25 czerwca
26 czerwca
27 czerwca
Lipiec.
8–9 lipca
19 lipca
27 lipca-4 sierpnia
Sierpień.
3 sierpnia
4 sierpnia
23 sierpnia
24–26 sierpnia
27 sierpnia
Wrzesień.
4 września
9 września-13 września
11 września
12 września
22 września
22–29 września
30 września
Październik.
1 października
2–5 października.
9 października
12 października
14–16 października
20 października
30 października
Listopad.
20 listopada
21 listopada
26 listopada
27 listopada
28 listopada
Grudzień.
1 grudnia.
11 grudnia
15 grudnia
17 grudnia
19 grudnia
26 grudnia
28 grudnia
29 grudnia

</doc>
<doc id="2833113" url="https://pl.wikipedia.org/wiki?curid=2833113" title="Inocybe erubescens">
Inocybe erubescens



</doc>
<doc id="2833114" url="https://pl.wikipedia.org/wiki?curid=2833114" title="Hygrocybe inspida">
Hygrocybe inspida



</doc>
<doc id="2833115" url="https://pl.wikipedia.org/wiki?curid=2833115" title="Bridge Mountain">
Bridge Mountain

Bridge Mountain — szczyt w Hrabstwie Clark w Nevadzie (USA). Bridge Mountain zawdzięcza swoją nazwę mostowi skalnemu, zandującemu się w pobliżu szczytu. Wysokość góry wynosi 2 120 m (6 955 stóp) n.p.m.
Szczyt jest często odwiedzany przez turystów.

</doc>
<doc id="2833116" url="https://pl.wikipedia.org/wiki?curid=2833116" title="Parafia Wniebowzięcia Najświętszej Maryi Panny w Rudach">
Parafia Wniebowzięcia Najświętszej Maryi Panny w Rudach

Parafia Wniebowzięcia Najświętszej Marii Panny w Rudach należy do diecezji gliwickiej (dekanat Kuźnia Raciborska). Na terenie parafii znajduje się diecezjalne Sanktuarium Matki Boskiej Pokornej oraz Pocysterski Zespół Pałacowo-Parkowy wraz z Ośrodkiem Edukacyjno-Formacyjnym Diecezji Gliwickiej.
Zasięg parafii.
Do parafii należą wierni z następujących miejscowości: Rudy, Brantołka, Jankowice, Podbiała, Przerycie, Ruda Kozielska i Stodoły.

</doc>
<doc id="2833118" url="https://pl.wikipedia.org/wiki?curid=2833118" title="Leucanthemopsis alpina">
Leucanthemopsis alpina



</doc>
<doc id="2833119" url="https://pl.wikipedia.org/wiki?curid=2833119" title="Lecanora esculenta">
Lecanora esculenta



</doc>
<doc id="2833123" url="https://pl.wikipedia.org/wiki?curid=2833123" title="Androsace chamaejasme">
Androsace chamaejasme



</doc>
<doc id="2833126" url="https://pl.wikipedia.org/wiki?curid=2833126" title="Erica tetralix">
Erica tetralix



</doc>
<doc id="2833127" url="https://pl.wikipedia.org/wiki?curid=2833127" title="Moehringia">
Moehringia



</doc>
<doc id="2833128" url="https://pl.wikipedia.org/wiki?curid=2833128" title="Verbenaceae">
Verbenaceae



</doc>
<doc id="2833130" url="https://pl.wikipedia.org/wiki?curid=2833130" title="Dianthus nitidus">
Dianthus nitidus



</doc>
<doc id="2833131" url="https://pl.wikipedia.org/wiki?curid=2833131" title="Asplenium trichomanes">
Asplenium trichomanes



</doc>
<doc id="2833132" url="https://pl.wikipedia.org/wiki?curid=2833132" title="Cystopteris fragilis">
Cystopteris fragilis



</doc>
<doc id="2833133" url="https://pl.wikipedia.org/wiki?curid=2833133" title="Cystopteris">
Cystopteris



</doc>
<doc id="2833134" url="https://pl.wikipedia.org/wiki?curid=2833134" title="Cucumis metulifer">
Cucumis metulifer



</doc>
<doc id="2833135" url="https://pl.wikipedia.org/wiki?curid=2833135" title="Bruce Robertson">
Bruce Robertson



</doc>
<doc id="2833137" url="https://pl.wikipedia.org/wiki?curid=2833137" title="Bruce Robertson (wioślarz)">
Bruce Robertson (wioślarz)

Bruce D. Robertson (ur. 17 czerwca 1962) – kanadyjski wioślarz. Złoty medalista olimpijski z Barcelony.
Brał udział w igrzyskach (IO 88, IO 92). W 1992 wspólnie z kolegami triumfował w ósemce. W ósemce był również srebrnym medalistą mistrzostw świata w 1990 i 1991.

</doc>
<doc id="2833138" url="https://pl.wikipedia.org/wiki?curid=2833138" title="Dactylorhiza viridis">
Dactylorhiza viridis



</doc>
<doc id="2833140" url="https://pl.wikipedia.org/wiki?curid=2833140" title="Drzewo łojowe">
Drzewo łojowe



</doc>
<doc id="2833143" url="https://pl.wikipedia.org/wiki?curid=2833143" title="Stormers">
Stormers

Stormers (ze względów reklamowych obecnie jako DHL Stormers) – południowoafrykański zespół rugby union rywalizujący w rozgrywkach Super Rugby. Swoje mecze Stormers rozgrywają na kapsztadzkim stadionie Newlands.
Drużyna powstała w 1997 roku na potrzeby australijsko-nowozelandzko-południowoafrykańskiej „ligi” Super 12. Do 1996 roku uczestniczyły w niej po cztery najlepsze zespoły z rodzimych lig trzech krajów (w przypadku RPA Currie Cup), jednak wówczas wprowadzono system regionalnych franczyz. W efekcie podziału terytorium RPA, nowo powstałym Stormers podlegał teren całej Prowincji Przylądkowej Zachodniej, w tym obszary regionalnych drużyn (region Kapsztadu), Boland Cavaliers (region Wellington), oraz SWD Eagles (region George).
W 2005 roku teren przypadający Eagles przeniesiono do nowej franczyzy Southern Spears, którą później przekształcono w drużynę Southern Kings. W ten sposób obecnie zespołowi Stormers podlegaja miasto Kapsztad, oraz dystrykty Cape Winelands i West Coast.

</doc>
<doc id="2833144" url="https://pl.wikipedia.org/wiki?curid=2833144" title="Centipede Hz">
Centipede Hz

Centipede Hz – dziewiąty album studyjny amerykańskiego zespołu Animal Collective, wydany 4 września 2012 roku przez wytwórnię Domino. Płytę nagrano razem z perkusistą Deakinem, który był nieobecny przy tworzeniu poprzedniego krążka grupy, Merriweather Post Pavilion z 2009.
Wydanie i odbiór.
Album otrzymał pozytywne recenzje, zdobywając 75/100 punktów na stronie Metacritic, choć krytycy zaznaczali, że odchodzi on od popowych melodii poprzednika na rzecz eksperymentu (rock psychodeliczny, garage rock, muzyka awangardowa, zespoły Pink Floyd, Portishead, Ze Ramalho, We the People, Milton Nascimento, jak wymieniali członkowie zespołu.
Wydanie.
Plany wydania albumu ogłoszono 13 maja 2012 r., choć spora część utworów była już grana podczas trasy koncertowej w 2011 roku. W lipcu grupa uruchomiła własne „Centipede Radio”, w którym nadawała fragmenty swojego albumu w cotygodniowej audycji. Podczas pierwszej transmisji pojawił się singiel „Today’s Supernatural”. 19 sierpnia nadano płytę w całości wraz z animacjami do każdej z piosenek.

</doc>
<doc id="2833145" url="https://pl.wikipedia.org/wiki?curid=2833145" title="Ranunculus sceleratus">
Ranunculus sceleratus



</doc>
<doc id="2833148" url="https://pl.wikipedia.org/wiki?curid=2833148" title="Solanum quitoense">
Solanum quitoense



</doc>
<doc id="2833151" url="https://pl.wikipedia.org/wiki?curid=2833151" title="Włodzimierz Grudziński">
Włodzimierz Grudziński

Włodzimierz Grudziński (ur. 15 stycznia 1950 w Łodzi) – polski matematyk, informatyk, działacz opozycji demokratycznej w PRL, wieloletni (w latach 1990–2007) prezes zarządu Banku Inicjatyw Społeczno-Ekonomicznych (BISE) SA.
Życiorys.
Jest synem Wacławy Grudzińskiej i Jana Grudzińskiego, bratem Ireny Grudzińskiej-Gross.
W 1975 ukończył studia na Wydziale Matematyki, Informatyki i Mechaniki Uniwersytetu Warszawskiego. W latach 1974–1990 pracował naukowo, początkowo, w latach 1974–1975, jako specjalista od baz danych w Instytucie Maszyn Matematycznych, później na Uniwersytecie Warszawskim. W czasie stanu wojennego w Polsce był działaczem podziemia solidarnościowego. Był między innymi członkiem redakcji (wraz z Jarosławem Deminetem i Michałem Jankowskim) czasopisma podziemnego „Godność” (podtytuł: „Pismo funkcjonariuszy Milicji Obywatelskiej”), wydawanego przez wydawnictwo CDN. W 1985 uczył informatyki w Królewskim Instytucie Technologicznym w Szwecji.
Od 1990 do 2007 roku był prezesem zarządu Banku BISE SA. W latach 1997–2009 był wiceprezesem zarządu Związku Banków Polskich (ZBP). Obecnie jest doradcą prezesa zarządu ZBP, przewodniczącym Rady Dyrektorów Fundacji Młodzieżowej Przedsiębiorczości i członkiem Rady Fundacji dla Polski, zasiada w radach nadzorczych TISE SA, Blikle SA oraz w Radzie Fundacji Zdrowie. Ponadto jest członkiem rządowego komitetu koordynującego program „Wsparcie dla nowych przedsiębiorstw we współpracy z Bankiem Gospodarstwa Krajowego”, rady inwestycyjnej funduszu JESSICA oraz rady finansowej Fundacji Auschwitz-Birkenau.
Członek kapituły przyznającej nagrodę imienia Ireny Sendlerowej „Za naprawianie świata”. Członek (od 1983) założyciel Polskiego Stowarzyszenia Go oraz członek założyciel Polskiego Towarzystwa Informatycznego.

</doc>
<doc id="2833152" url="https://pl.wikipedia.org/wiki?curid=2833152" title="Euphorbia milii">
Euphorbia milii



</doc>
<doc id="2833157" url="https://pl.wikipedia.org/wiki?curid=2833157" title="Grabštejn">
Grabštejn

Zamek Grabštejn – zamek położony w północnej części Czech, nad brzegiem Nysy Łużyckiej, w pobliżu miejscowości Hrádek nad Nisou w kraju libereckim.
Historia.
Po raz pierwszy w dokumentach warownia jest wymieniona w 1256 roku jako własność burgrabiego Donina z Miśni, którą otrzymał jako lenno od króla Przemysława Otakara II. W rękach rodziny Dohna, zamek pozostawał przez kolejnych trzysta lat broniąc doliny Nysy wraz z prowadzącą przez nią drogą do Czech. W XV wieku twierdza służyła jako miejsce wypadów łupieskich do pobliskich Łużyc. Rodzina Dohnów mieszkała w zamku do połowy XVI wieku. W 1562 roku Dohnowie sprzedali posiadłość, którą zakupił radca ziemski i cesarski urzędnik – Georg Mehl von Strehlitz. Nowy właściciel, w latach 1654–1669, przebudował swoją siedzibę i stary średniowieczny gród zamienił w renesansowy zamek. W tym czasie Mehl wybudował również gotycką kaplicę świętej Barbary, w której znalazło się wyposażenie oraz malowidła ścienne. Mehl nie cieszył się długo swoim majątkiem i w 1586 roku, musiał sprzedać zamek a nowym właścicielem został Ferdinand Hoffmann von Grünbühl. W 1622 roku w zamku wybuchł pożar, a w 1645 roku zamek został opanowany przez wojska szwedzkie, które stąd kontrolowały okolicę. Po wojnie trzydziestoletniej Grabštejn stał się własnością rodziny Trauttmansdorff.
W 1704 roku posiadłość kupił hrabia Johann Wenzel von Gallas i przyłączył ją do swojego majątku w północnych Czechach. Z inicjatywy rodziny Clam-Gallasów zbudowano poniżej Grabštejnu nowy, klasycystyczny pałac, który w 1818 roku otoczono parkiem. W 1843 roku zamek pomniejszono o jedno piętro co było następstwem pożaru, kolejnego w dziejach zamku. W rękach rodziny Clam-Gallasów posiadłość pozostawała do 1945 roku.
Po drugiej wojnie światowej zamek z roku na rok coraz bardziej podupadał.
W 1989 roku rozpoczęto prace remontowe, które trwają do dnia dzisiejszego.

</doc>
<doc id="2833163" url="https://pl.wikipedia.org/wiki?curid=2833163" title="Bruce Robertson (pływak)">
Bruce Robertson (pływak)

Bruce Richard Robertson (ur. 27 kwietnia 1953) – kanadyjski pływak. Dwukrotny medalista olimpijski z Monachium.
Specjalizował się w stylu motylkowym i dowolnym. Brał udział w dwóch igrzyskach (IO 72, IO 76). W 1972 zajął drugie miejsce na dystansie 100 metrów motylkiem i wspólnie z kolegami był trzeci w sztafecie stylem zmiennym. W 1976 Kanadyjczycy w sztafecie zajęli drugie miejsce, jednak Robertson płynął jedynie w eliminacjach. W 1973 został mistrzem świata na swym koronnym dystansie 100 m motylkiem i był trzeci w sztafecie w stylu zmiennym. Rok później sięgnął po cztery medale Commonwealth Games w Nowej Zelandii (dwa złote i dwa brązowe).
W swej karierze wywalczył także pięć medali igrzysk panamerykańskich, wszystkie na igrzyskach w Meksyku.

</doc>
<doc id="2833165" url="https://pl.wikipedia.org/wiki?curid=2833165" title="Superpuchar NRD w piłce nożnej mężczyzn">
Superpuchar NRD w piłce nożnej mężczyzn

Superpuchar Niemieckiej Republiki Demokratycznej w piłce nożnej () – trofeum przyznawane zwycięskiej drużynie meczu rozgrywanego pomiędzy aktualnym Mistrzem NRD oraz zdobywcą Pucharu NRD w danym sezonie. Rozgrywki odbyły się jedynie w 1989, a w 1990 nastąpiło zjednoczenie Niemiec.
Historia.
W sezonie 1989 odbył się pierwszy i jedyny oficjalny mecz o Superpuchar Niemieckiej Republiki Demokratycznej. Jeszcze w 1988 zaplanowany był mecz o Superpuchar, ale Dynamo Berlin zdobył mistrzostwo i Puchar. Pierwszy pojedynek rozegrano 5 sierpnia 1989 roku. W tym meczu Dynamo Berlin pokonał 4:1 Dynamo Drezno na Stadionie Przyjaźni w Chociebużu.
Turniej nie został rozegrany w 1990 roku, kiedy trwało zjednoczenie Niemiec, a zamiast tego rozegrano ogólnoniemiecki "Deutschland-Cup" pomiędzy mistrzem NRD (Dynamo Drezno) a RFN (Bayern Monachium). W 1991 roku mistrz oraz zdobywca Pucharu NRD Hansa Rostock wraz z finalistą Pucharu Stahl Eisenhüttenstadt startowali w rozgrywkach DFB-Supercup.
Format.
Mecz o Superpuchar Niemieckiej Republiki Demokratycznej rozgrywany był przed rozpoczęciem każdego sezonu. W przypadku remisu po upływie regulaminowego czasu gry miała być przeprowadzana dogrywka. Jeżeli i ona nie wyłoniłaby zwycięzcy, to od razu zarządzana była seria rzutów karnych.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Czech na podium oficjalnie stawało w sumie 6 drużyn. Liderem klasyfikacji są Dynamo Berlin, który zdobył trofeum 1 raz.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="2833166" url="https://pl.wikipedia.org/wiki?curid=2833166" title="Zwarcie międzyfazowe">
Zwarcie międzyfazowe

Zwarcie międzyfazowe (także międzyprzewodowe) - zwarcie pomiędzy przynajmniej dwoma przewodami liniowymi. Może być związane z zwarciem doziemnym, ale nie musi.

</doc>
<doc id="2833167" url="https://pl.wikipedia.org/wiki?curid=2833167" title="Ernest Reyer">
Ernest Reyer

Ernest Reyer, właśc. Louis Étienne Ernest Rey (ur. 1 grudnia 1823 w Marsylii, zm. 15 stycznia 1909 w Le Lavandou) – francuski kompozytor, krytyk muzyczny okresu romantyzmu.
Życiorys.
Mimo iż jego ojciec (notariusz) nie chciał, aby jego syn został muzykiem, nie przeszkadzał mu w tym jednak i pozwolił studiować w konserwatorium od wieku lat sześciu do szesnastu. W 1839 r., mając lat szesnaście, Ernest odbył podróż do Afryki Północnej, podejmując pracę pod okiem swojego szwagra (szefa rachunkowości w ministerstwie w Algierii). Jednakże ta praca nie była zbyt odpowiednią dla nieco nonszalanckiego i niezdyscyplinowanego adepta. Zachowane dokumenty administracyjne wskazują jednak, że Reyer napisał w tym czasie wiele esejów i opowieści, a także oryginalne utwory taneczne. Pośród tych młodzieńczych kompozycji niektóre otrzymały przychylne recenzje w prasie lokalnej, wliczając w to i "Mszę", którą wykonano w katedrze na przybycie księcia Aumale w 1847 r.
Powróciwszy do burzliwego Paryża roku 1848, Reyer zostaje przedstawiony do wielu znanych artystów, wliczając Gustawa Flauberta i Teofila Gautiera. Południowa Francja i Prowansji przyciągały go jednak najbardziej, i tam powracał często, socjalizując się pośród lokalnej ludności, grając w domino i paląc swoją ulubioną fajkę. Często w latach późniejszych wspominał, że ta fajka była dla niego najlepszym źródłem inspiracji.
Ciotka Ernesta, Louise Farrenc, profesorka gry na fortepianie w Konserwatorium Paryskim (także utalentowana kompozytorka), kierowała początkowymi studiami Ernesta tamże. W 1850 r. Reyer skomponował odę symfoniczną "Le sélam" sopran, tenor, baryton i chór z orkiestrą do słów Gautiera, wykonaną w „Teatrze Włoskim” w Paryżu. W cztery lata później, w 1854 r., Reyer skomponował swoją pierwszą operę: jednoaktowy "Maître Wolfram" (libretto Joseph Méry). Gdy Hector Berlioz usłyszał wykonanie tego dzieła w Operze Komicznej (Opéra-Comique), natychmiast rozpoznał talent Reyera.
Stopniowo, fama rozpościerała się pod jego stopami i w 1857 r. krytyk muzyczny, Charles Monselet, pisał: „Czyż to muzyk, który pisze, czy może pisarz, który komponuje? Tego nie wiem, ale mam nadzieję, że ten utalentowany chłopiec odnajdzie swoją drogę i będzie pisał i komponował. Niektórzy spośród krytyków odnotowali jednakże, że jego osiągnięcia w instrumentacji nie osiągnęły jeszcze wyżyn muzycznego polotu.
Następnego roku Reyer skomponował balet „Sacountalâ” (i tym razem do opowieści Gautier’a). Balet ten był wykonany 24 razy aż do sezonu 1859/60.
Do końca 1860 r. Reyer ukończył komponowanie swojej nowej, ambitniejszej, opery typu „opery komicznej” (śpiew przeplatany z nielicznymi partiami mówionymi): La statue (Statua), zainspirowanej elementami wziętymi ze znanych "Księgi tysiąca i jednej nocy", libretta Michel Carré’a i Jules Barbier’a. Opera ta miała swoją premierę w Teatrze Lirycznym (Théâtre Lyrique) w Paryżu w dniu 11 kwietnia 1861 r. Był to wielki sukces dla młodego kompozytora. Sam Jules Massenet chwalił go później w swoich "Memoirs". Owego i następnego sezonu opera ta otrzymała 60 przedstawień.
Kariera kompozytora została tym samym ugruntowana, a on sam otrzymał w roku 1862 tytuł Kawalera Legii Honorowej. Tego samego roku ukończył komponowanie swej "Érostrate", opery w dwóch aktach, wykonanej w sierpniu 1862 w Baden-Baden z udziałem wielu znanych arystokratycznych rodzin, co pozwoliło mu uzyskać wielkie uznanie i wyróżnienie oraz medal „Czerwonego Orła” z rąk samej królowej Prus.
Pomimo tych pierwszych młodzieńczych sukcesów, reputacja i kariera Reyera jako kompozytora, zaczęła chylić się od tego momentu ku zmierzchowi. Tenże „Érostate” okazał się być zupełnym fiaskiem (otrzymując zaledwie trzy przedstawienia), a ten fakt zaś przekreślił jakiekolwiek szanse dla Reyera do wejścia z tą opera na scenę Opery Paryskiej.
Do najbardziej znanych dzieł Reyera zaliczany jest "Sigurd", oparty on podobnym zbiorze mitów i legend skandynawskich, które to i sam Richard Wagner użył także w swoim "Pierścieniu Nibelunga". Jednakże muzyka Sigurda pomimo że zawiera podobne elementy użyte w dwóch ostatnich członach tej tetralogii, jest zupełnie innego charakteru, będąc stylem i tradycją związana silnie z nurtem heroicznej wielkiej opery francuskiej, i podobna jest raczej do muzyki Berlioza niż do Wagnera. Po wielu nieudanych próbach i długotrwałych negocjacjach z dyrekcją Opery Paryskiej, zanim Reyer (który komponował swoją wielką 5-aktową operę stopniowo w fazach począwszy od 1862) był w stanie wystawić Sigurda tamże, prapremiera tej opery odbyła się najpierw w Brukseli w 1884 r. Pokładając niezwykle wysokie wymagania dla czołowych solistów, periodycznie, jakkolwiek rzadko, jest ona wystawiana we Francji i do czasów współczesnych (ostatnim razem w 1995 r.)
Ostatnią operą Reyera okazał się być "Samammbô" (1890), oparty na powieści Gustawa Flauberta. Także i ta opera, skomponowana kilka lat wcześniej, napotykała początkowy opór dyrekcji teatru (tak jak to było i w przypadku Sigurda). Samammbô pozyskał 46 przedstawień od maja to grudnia 1892 r., wystawiony został w tym samym teatrze co i Sigurd, w Brukseli, a później także i w Rouen.
Będąc niezdolnym do utrzymania się tylko z dochodów wystawiania swoich oper, Reyer (który nie był zbyt wybrednym ani wymagającym luksusu, przez ponad 40 lat dzierżawiąc to samo małe mieszkanie w Paryżu) okazał się być bardziej sławnym jako krytyk muzyczny, gdy po zmarłym w 1869 r. Berliozie przejął zaszczytne obowiązki recenzenta w "Le Journal des débats". Pracował także jako bibliotekarz w Akademii Muzycznej (Opéra) w Paryżu.
Ernest Reyer umarł w Le Lavandou we Francji południowej, ok. 80 km na wschód od Marsylii.

</doc>
<doc id="2833168" url="https://pl.wikipedia.org/wiki?curid=2833168" title="Zwarcie doziemne">
Zwarcie doziemne

Zwarcie doziemne – zwarcie pomiędzy przewodem liniowym a ziemią w sieci z punktem neutralnym uziemionym bezpośrednio lub w sieci z punktem neutralnym uziemionym przez impedancje.

</doc>
<doc id="2833170" url="https://pl.wikipedia.org/wiki?curid=2833170" title="Państwowa Wyższa Szkoła Zawodowa im. Jana Amosa Komeńskiego">
Państwowa Wyższa Szkoła Zawodowa im. Jana Amosa Komeńskiego



</doc>
<doc id="2833171" url="https://pl.wikipedia.org/wiki?curid=2833171" title="Andrzej Pinno">
Andrzej Pinno

Andrzej Pinno (ur. 17 lutego 1927 w Radomiu, zm. 1 lipca 2006 w Arlington) – polski architekt.
Życiorys.
Syn Alfonsa Pinno, ukończył studia na Wydziale Architektury Politechniki Warszawskiej oraz na Wydziale Architektury Wnętrz Akademii Sztuk Pięknych. Tworzył projekty architektoniczne wnętrz w Polsce i od 1964 w Stanach Zjednoczonych. Po opuszczeniu Polski studiował na Wydziale Urbanistyki na Uniwersytecie Harvarda w Cambridge, gdzie później był wykładowcą. Pod koniec życia był profesorem Uniwersytetu Teksańskiego w Arlington. Po 2000 ofiarował radomskiemu Muzeum im. Jacka Malczewskiego należącą do rodziny kolekcję obrazów i rzemiosła artystycznego (głównie z XIX wieku), za co został odznaczony w 2005 nagrodą Hetmana Kolekcjonerów Jerzego Dunin-Borkowskiego.

</doc>
<doc id="2833173" url="https://pl.wikipedia.org/wiki?curid=2833173" title="Superpuchar Szwajcarii w piłce nożnej">
Superpuchar Szwajcarii w piłce nożnej

Superpuchar Szwajcarii w piłce nożnej (, , ) – trofeum przyznawane zwycięskiej drużynie meczu rozgrywanego pomiędzy aktualnym Mistrzem Szwajcarii oraz zdobywcą Pucharu Szwajcarii w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje finalista Pucharu). Rozgrywki odbywały się w latach 1986–1990.
Historia.
W sezonie 1986 odbył się pierwszy oficjalny mecz o Superpuchar Szwajcarii. Pierwszy pojedynek rozegrano 3 sierpnia 1986 roku. W tym meczu BSC Young Boys pokonał 3:1 FC Sion. W 1990 odbyła się ostatnia edycja Pucharu.
Format.
Mecz o Superpuchar Szwajcarii rozgrywany jest przed rozpoczęciem każdego sezonu. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Szwajcarii na podium oficjalnie stawało w sumie 4 drużyny. Liderem klasyfikacji jest Neuchâtel Xamax, który zdobył trofeum 3 razy.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="2833174" url="https://pl.wikipedia.org/wiki?curid=2833174" title="Wyższa Szkoła Humanistyczna w Lesznie">
Wyższa Szkoła Humanistyczna w Lesznie



</doc>
<doc id="2833176" url="https://pl.wikipedia.org/wiki?curid=2833176" title="Jan Wojciech Umiński">
Jan Wojciech Umiński

Jan Wojciech Umiński (ur. 17 marca 1903 w Radomiu, zm. 16 czerwca 1949 tamże) – polski malarz.
Życiorys.
Studiował w Szkole Sztuk Pięknych w Warszawie, po jej ukończeniu kontynuował naukę w krakowskiej Akademii Sztuk Pięknych. Po otrzymaniu dyplomu w 1932 wyjechał na rok za granicę, po powrocie wielokrotnie wystawiał swoje prace. Jego prace były kupowane do kolekcji m.in. Towarzystwa Zachęty Sztuk Pięknych. Był członkiem Związku Zawodowego Polskich Artystów Plastyków, a od 1945 również radomskiego Towarzystwa Przyjaciół Sztuk Pięknych.

</doc>
<doc id="2833178" url="https://pl.wikipedia.org/wiki?curid=2833178" title="Oxytropis carpatica">
Oxytropis carpatica



</doc>
<doc id="2833180" url="https://pl.wikipedia.org/wiki?curid=2833180" title="Melandrium">
Melandrium



</doc>
<doc id="2833181" url="https://pl.wikipedia.org/wiki?curid=2833181" title="Hypochaeris uniflora">
Hypochaeris uniflora



</doc>
<doc id="2833182" url="https://pl.wikipedia.org/wiki?curid=2833182" title="Myosurus">
Myosurus



</doc>
<doc id="2833184" url="https://pl.wikipedia.org/wiki?curid=2833184" title="John Wallace">
John Wallace

John William Wallace (ur. 1 kwietnia 1962 w Burlington) – kanadyjski wioślarz. Złoty medalista olimpijski z Barcelony.
Kariera sportowa.
Brał udział w igrzyskach (IO 88, IO 92). W 1992 wspólnie z kolegami triumfował w ósemce. W ósemce był również srebrnym medalistą mistrzostw świata w 1990 i 1991. Jego żoną była Silken Laumann, wioślarka i medalistka olimpijska.

</doc>
<doc id="2833185" url="https://pl.wikipedia.org/wiki?curid=2833185" title="Hemoglobinopatie">
Hemoglobinopatie



</doc>
<doc id="2833190" url="https://pl.wikipedia.org/wiki?curid=2833190" title="Wyższa Szkoła Humanistyczna im. Króla Stanisława Leszczyńskiego w Lesznie">
Wyższa Szkoła Humanistyczna im. Króla Stanisława Leszczyńskiego w Lesznie

Wyższa Szkoła Humanistyczna im. Króla Stanisława Leszczyńskiego w Lesznie (WSH w Lesznie) – jedna z kilku niepublicznych uczelni w Polsce z siedzibą w Lesznie, powstała w 2001 roku. Kształci studentów na trzech podstawowych kierunkach, na studiach stacjonarnych oraz niestacjonarnych, w zakresie nauk humanistycznych, społecznych i medycznych. Wyższa Szkoła Humanistyczna w Lesznie jest uczelnią jednowydziałową.
Historia.
Starania o utworzenie humanistycznej uczelni w Lesznie trwały od połowy lat 90. XX wieku. Ich inicjatorem był Ryszard Karmoliński, dyrektor Centrum Kształcenia Zakładu Doskonalenia Zawodowego w Lesznie. Wyższa Szkoła Humanistyczna w Lesznie powstała w 2001 roku na podstawie decyzji Ministerstwa Edukacji Narodowej. W 2005 roku Wyższa Szkoła Humanistyczna została przekształcona w niepaństwową szkołę wyższą działającą na podstawie ustawy prawo o szkolnictwie wyższym. W związku z powyższym placówka została wykreślona z rejestru państwowych uczelni zawodowych i wpisana do rejestru uczelni niepaństwowych pod liczbą „151”.
Pierwszy rok akademicki rozpoczął się 4 października 2001 roku. Wykład inauguracyjny wygłosił przewodniczący Polskiego Towarzystwa Pedagogicznego prof. Zbigniew Kwieciński. Kilka lat później uczelnia otrzymała imię króla Polski Stanisława Leszczyńskiego.
Kierunki kształcenia.
Aktualnie WSH oferuje możliwość kształcenia na trzech kierunkach studiów pierwszego (studia licencjackie) i jednym drugiego stopnia (magisterskie).
Ponadto uczelnia prowadzi następujące studia podyplomowe:
Baza dydaktyczna.
Wyższa Szkoła Humanistyczna im. Króla Stanisława Leszczyńskiego ma siedzibę w centrum Leszna w obiektach przy ul. Królowej Jadwigi 10 oraz ul. Krótkiej 5. Uczelnia rozpoczęła swoją działalność w obiekcie stanowiącym własność jej założyciela – Zakładu Doskonalenia Zawodowego. Główny gmach został oddany do użytku w marcu 1996 roku, a rozbudowany w kolejnym roku. Jego powierzchnia wynosi 2400 m². Znajdują się w nim nowoczesne sale wykładowe, sala konferencyjno-seminaryjna oraz aula na 190 słuchaczy.
W styczniu 2005 roku oddano do użytku kolejny budynek o kubaturze 800 m², gdzie obok sal wykładowych i ćwiczeniowych usytuowano przestronną czytelnię oraz nowoczesną bibliotekę. Cztery miesiące później baza lokalowa szkoły powiększyła się o nowy budynek przylegający do już istniejącego. Powierzchnia nowego obiektu wynosi ok. 2100 m². Z kolei w październiku 2005 roku Wyższa Szkoła Humanistyczna zakupiła obiekt o powierzchni ponad 350 m², przeznaczony do wyburzenia. W jego miejsce wybudowano do 2008 roku kolejny obiekt. Jego centralnym punktem jest aula audiowizualna o powierzchni ok. 1500 m², w której zasiąść może 500 osób. W dolnych kondygnacjach budynku znajdą się pomieszczenie dla klubu studenckiego.

</doc>
<doc id="2833192" url="https://pl.wikipedia.org/wiki?curid=2833192" title="Nelson Kuhn">
Nelson Kuhn

Nelson Kuhn (ur. 7 lipca 1937 w Whitemouth) – kanadyjski wioślarz. Srebrny medalista olimpijski z Rzymu.
Zawody w 1960 były jego jedynymi igrzyskami olimpijskimi. Wspólnie z kolegami zajął drugie miejsce w ósemce.

</doc>
<doc id="2833195" url="https://pl.wikipedia.org/wiki?curid=2833195" title="Tall Szajch Hamad">
Tall Szajch Hamad

Tall Szajch Hamad – stanowisko archeologiczne we wschodniej Syrii, położone na wschodnim brzegu Chaburu, ok. 70 km na północny wschód od miasta Dajr az-Zaur. W miejscu tym w starożytności istniało ważne asyryjskie miasto Dur-Katlimmu.
Prace wykopaliskowe.
Jako pierwszy stanowisko to badał w 1869 roku Hormuzd Rassam, który odkrył tu fragmenty steli Adad-nirari III, przechowywane obecnie w British Museum. W 1978 roku systematyczne prace wykopaliskowe rozpoczął tu zespół niemieckich archeologów z Wolnego Uniwersytetu Berlina pod kierunkiem Hartmuta Kühne.
Historia zasiedlenia.
Najstarsze ślady zasiedlenia stanowiska sięgają końca IV tys. p.n.e. We wczesnej epoce brązu (ok. 3500-2000 p.n.e.) istniała tu już niewielka wioska. W środkowej epoce brązu, w czasie trwania okresu starobabilońskiego (ok. 2000-1500 p.n.e.), wioska ta rozrosła się do rozmiarów miasta zajmując powierzchnię ok. 15 ha. W tym też czasie wzniesiono tu cytadelę i dolne miasto.
W późnej epoce brązu (ok. 1500-1000 p.n.e.), po okresie dominacji mitannijskiej, miasto to stało się w XIII wieku p.n.e., najprawdopodobniej za panowania asyryjskiego króla Salmanasara I (1273-1244 p.n.e.), stolicą jednej z prowincji imperium średnioasyryjskiego. W trakcie wykopalisk w pałacu asyryjskiego gubernatora odkryto archiwum około 500 tabliczek klinowych, których odczytanie pozwoliło zidentyfikować stanowisko Tall Szajch Hamad z asyryjskim miastem Dur-Katlimmu, znanym z innych asyryjskich źródeł klinowych z II i I tys. p.n.e.
W XI i X wieku p.n.e. kontrolę nad miastem przejęli najprawdopodobniej Aramejczycy, po czym w IX wieku p.n.e. ponownie znalazło się ono w rękach asyryjskich. Pod koniec VIII wieku p.n.e. miasto znacznie się powiększyło i otoczone zostało nowym murem miejskim. W tym czasie miasto to wciąż było ważnym regionalnym ośrodkiem, z działającym pałacem, rezydencjami ważnych dostojników, szerokimi ulicami i dużymi placami. Dwie bramy umożliwiały dostęp do miasta od strony północnej i wschodniej, a od zachodu, nad rzeką, istniał najprawdopodobniej mały port. Dur-Katlimmu zamieszkiwało wówczas prawdopodobnie ok. 7 tysięcy mieszkańców. 
Po upadku państwa asyryjskiego w 612 roku p.n.e. miasto, teraz najprawdopodobniej pod nazwą Magdalu, znalazło się pod kontrolą państwa nowobabilońskiego. Wciąż było ważnym ośrodkiem, o czym świadczy fakt, iż wzniesiono tu nowy pałac, a asyryjskie budowle administracyjne były wciąż używane. Z okresu tego pochodzi niewielka grupa czterech tabliczek klinowych, zapisanych w języku asyryjskim i języku aramejskim, które świadczą o tym, iż mieszkańcami miasta wciąż byli Asyryjczycy i Aramejczycy, i że wciąż, w kilkanaście lat po upadku imperium asyryjskiego, przestrzegano tu prawa asyryjskiego.
Po upadku państwa nowobabilońskiego miasto wciąż istniało, o czym świadczą ślady zasiedlenia z okresu perskiego (535-333 p.n.e.). W okresach hellenistycznym i rzymskim (333 p.n.e.-300 n.e.) stara cytadela i dolne miasto były w dalszym ciągu zasiedlone, ale miasto zmniejszyło się do rozmiarów ok. 15 ha. W czasie wojen partyjsko-rzymskich (II wiek n.e.) miasto przekształcone zostało w fortecę. W okresie bizantyńskim miasto stopniowo traciło na znaczeniu. Na początku okresu islamskiego na miejscu miasta istniała już tylko niewielka wioska.

</doc>
<doc id="2833196" url="https://pl.wikipedia.org/wiki?curid=2833196" title="Dur-Katlimmu">
Dur-Katlimmu



</doc>
<doc id="2833197" url="https://pl.wikipedia.org/wiki?curid=2833197" title="Dur Katlimmu">
Dur Katlimmu



</doc>
<doc id="2833201" url="https://pl.wikipedia.org/wiki?curid=2833201" title="Linia kolejowa Anastazewo – Konin Wąskotorowy">
Linia kolejowa Anastazewo – Konin Wąskotorowy

Linia kolejowa Anastazewo – Konin Wąskotorowy – zlikwidowana, jednotorowa, wąskotorowa linia kolejowa o długości około 38 km, łącząca dawną granicę prusko-rosyjską w Anastazewie z Cukrownią Gosławice i Koninem.
Linia kolejowa budowana była od października 1911 do listopada 1912 roku, a jej głównym zadaniem był transport buraków cukrowych z regionu do Cukrowni Gosławice. Pierwsze pociągi do Cukrowni pojechały nią jeszcze w 1912 roku. Trasa powstała jako jednotorowa linia wąskotorowa o rozstawie szyn 750 mm. Podczas I wojny światowej rozstaw został zmniejszony do 600 mm. W tym samym czasie otwarto nowo wybudowany odcinek z Gosławic do Czarkowa, a w 1921 roku przedłużono linię do Konina. W połowie lat 50. XX wieku rozstaw zmieniono ponownie na 750 mm i taki pozostał, aż do zamknięcia linii. Około roku 1965 na odcinku Jabłonka Słupecka – Konin Wąskotorowy zawieszono wszystkie kursy, a linia została rozebrana przez KWB „Konin”, tuż przed otwarciem wydobycia węgla z odkrywki "Kazimierz" na przełomie 1965/1966 roku. Około roku 1997 rozebrano część linii z Jabłonki Słupeckiej do Złotkowa. Torowisko w kierunku Anastazewa, mimo że nieprzejezdne, w 2014 roku nadal istniało.

</doc>
<doc id="2833202" url="https://pl.wikipedia.org/wiki?curid=2833202" title="Skiby (przystanek kolejowy)">
Skiby (przystanek kolejowy)

Skiby – dawny wąskotorowy przystanek kolejowy oraz ładownia w nieistniejącej miejscowości Skiby, w gminie Kazimierz Biskupi w powiecie konińskim w Polsce. Przystanek znajdował się przy lokalnej drodze Nieświastów – PGR Skiby na 18 kilometrze linii Anastazewo – Konin Wąskotorowy. Przystanek-ładownia istniał do 1966 roku, kiedy to został zlikwidowany przez KWB Konin, przygotowującą teren pod odkrywkę "Kazimierz Północ". Na terenie przystanku istniała bocznica, gdzie w trakcie kampanii buraczanej podstawiane były wagony na buraki przewożone później do cukrowni w Gosławicach.

</doc>
<doc id="2833204" url="https://pl.wikipedia.org/wiki?curid=2833204" title="Linia kolejowa Złotków – Biskupie Konińskie">
Linia kolejowa Złotków – Biskupie Konińskie

Linia kolejowa Złotków – Biskupie Konińskie – zlikwidowana, jednotorowa, wąskotorowa linia kolejowa o długości około 10 km, będąca łącznikiem linii Anastazewo – Jabłonka Słupecka z linią prowadzącą w kierunku Sompolna.
Linię wybudowano około 1985 roku w zastępstwie rozebranej przez KWB Konin części linii Jabłonka Słupecka – Wilczyn, która miała połączyć stację w Sompolnie z Anastazewem i Gnieznem. Trasa powstała jako jednotorowa linia wąskotorowa o rozstawie szyn 750 mm. Linia przetrwała do około 2001 roku, kiedy to zawieszono regularne połączenia w całym regionie. Ostatni pociąg po linii przejechał w połowie 2003 roku. Od tamtego czasu torowisko przerywano budową dróg lub odkrywkami węgla. Ostateczna rozbiórka linii miała miejsce w drugiej połowie 2013 roku.

</doc>
<doc id="2833205" url="https://pl.wikipedia.org/wiki?curid=2833205" title="Złotków (stacja kolejowa)">
Złotków (stacja kolejowa)

Złotków – dawna wąskotorowa węzłowa stacja kolejowa w Złotkowie, w woj. wielkopolskim, w Polsce. Stacja znajdowała się około 200 metrów na północny zachód od miejscowego PGR-u. Torowisko rozebrano w połowie 2005 roku, w związku z ekspansją odkrywki węgla brunatnego, prowadzonej przez KWB Konin.
Przez Złotków przebiegały dwie wąskotorowe linie kolejowe: Anastazewo – Konin Wąskotorowy, biegnąca od dawnej granicy prusko-rosyjskiej w Anastazewie do Cukrowni Gosławice i Konina oraz Złotków – Biskupie Konińskie, umożliwiającą połączenie Anastazewa z Sompolnem po likwidacji w latach 80. XX wieku części linii Jabłonka Słupecka – Wilczyn.

</doc>
<doc id="2833207" url="https://pl.wikipedia.org/wiki?curid=2833207" title="Biskupie Konińskie">
Biskupie Konińskie

Biskupie Konińskie – dawny wąskotorowy przystanek kolejowy w Różnowie, w woj. wielkopolskim, w Polsce. Przystanek znajdował się w przy obecnej drodze wojewódzkiej nr 263, około kilometra na południe od Biskupia. Na zachód od przystanku znajdował się rozjazd linii prowadzący do miejscowego PGR'u. W latach 1912-1985 przystanek miał bezpośrednie połączenie ze stacją Cegielnia, a od 1985 roku, po likwidacji części linii Jabłonka Słupecka – Wilczyn przez KWB Konin, Biskupie uzyskało bezpośrednie połączenie ze Złotkowem i Anastazewem.

</doc>
<doc id="2833208" url="https://pl.wikipedia.org/wiki?curid=2833208" title="Linia kolejowa Cegielnia – Sompolno">
Linia kolejowa Cegielnia – Sompolno

Linia kolejowa Cegielnia – Sompolno – rozebrana, jednotorowa, wąskotorowa linia kolejowa o długości 24 km, będąca odgałęzieniem linii Jabłonka Słupecka – Wilczyn w kierunku stacji Sompolno.
Linię wybudowano około 1920 roku jako odgałęzienie linii Jabłonka Słupecka – Wilczyn w celu połączenia się z Sompolińską i Kujawską Koleją Dojazdową. Trasa powstała jako jednotorowa linia wąskotorowa o rozstawie szyn 600 mm. W latach 50. rozstaw szyn poszerzono do 750 mm i tak pozostało do końca jej istnienia. Już około roku 1985, w związku z powstaniem odkrywki "Jóźwin IIA" KWB Konin, zlikwidowano stację Cegielnia, budując jednocześnie łącznik pozostałej części linii z Anastazewem. Linia przetrwała do około 2001 roku, kiedy to zawieszono regularne połączenia w całym regionie. W 2012 roku linię poddano całkowitej fizycznej likwidacji.

</doc>
<doc id="2833209" url="https://pl.wikipedia.org/wiki?curid=2833209" title="Bajan (1907)">
Bajan (1907)

Bajan (ros. Баян) – rosyjski krążownik pancerny z okresu I wojny światowej, typu "Bajan", drugi rosyjski krążownik o nazwie pochodzącej od legendarnego poety i wieszcza Bojana, po krążowniku „Bajan” z okresu wojny rosyjsko-japońskiej. Wchodził w skład Floty Bałtyckiej, brał udział w działaniach wojennych na Bałtyku, w tym w bitwach koło Gotlandii i w Moonsundzie. Zezłomowany został w 1922 roku w Szczecinie.
Budowa.
Okręt należał do krążowników pancernych ulepszonego typu "Bajan", zaprojektowanych dla floty rosyjskiej we Francji, których pierwowzorem był pierwszy „Bajan”, zamówiony w 1898 roku. Udane działania tego okrętu pod Port Artur podczas wojny rosyjsko-japońskiej oraz straty ponoszone przez rosyjską marynarkę podczas tej wojny spowodowały zamówienie kolejnej jednostki we Francji („Admirał Makarow”) oraz podjęcie 10 listopada 1904 roku decyzji o budowie dwóch dalszych okrętów tego typu w Rosji (daty w tym rozdziale w starym stylu). 2 kwietnia 1905 roku oba krążowniki wciągnięto na listę floty i otrzymały one nazwy „Bajan” i „Pałłada” na cześć krążowników utraconych w Port Artur.
Prace nad oboma krążownikami prowadzone były równolegle w Stoczni Admiralicji w Petersburgu („Bajana” budowano na zakrytej pochylni stoczni). Budowę na pochylni rozpoczęto 2 sierpnia 1905 roku. Kontraktowy koszt budowy kadłuba „Bajana” miał wynieść 9 409 137 rubli, maszyn, wykonywanych przez Towarzystwo Zakładów Francusko-Rosyjskich – 3 035 000 rubli. Budowę prowadzono według otrzymywanych z Francji planów ulepszonego krążownika typu "Bajan" – „Admirała Makarowa”, lecz stocznia wprowadzała do nich drobne zmiany, częściowo z powodu braku szczegółowych rysunków wykonawczych.
Oficjalne położenie stępki i zarazem wodowanie „Bajana” miało miejsce 2 sierpnia 1907 roku (starego stylu). Gotowość obu okrętów przewidywano pierwotnie na wrzesień 1907 roku, ale ich ukończenie – zwłaszcza „Bajana”, znacznie się opóźniało, w dużej mierze z powodu opóźnień dostawy maszyn i pancerza. Dopiero w połowie 1910 roku zmontowano wieże artyleryjskie i w październiku okręt był gotowy do prób, które jednak przeniesiono na kolejny rok wobec zalodzenia. Zimą kończono wyposażanie okrętu w Kronsztadzie. 17 maja 1911 roku przeprowadzono próby prędkości, podczas których uzyskano średnią prędkość 21,8 węzła (maksymalną 22,3 w.). Oficjalny akt odbioru okrętu sporządzono, po dalszych próbach i poprawkach 1 lipca 1911 roku.
W toku budowy rozważano przeprojektowanie okrętu pod napęd turbinami parowymi oraz osobno przezbrojenie w postaci zamiany wszystkich dział kalibru 75 mm na 4 działa 152 mm lub 10 dział 100 mm, lecz nie przyjęto tych planów do realizacji.
Opis.
Uzbrojenie i jego zmiany.
Uzbrojenie główne w postaci dwóch dział kalibru 203 mm o długości lufy 45 kalibrów (L/45), umieszczone było w dwóch jednodziałowych wieżach na pokładzie dziobowym i rufowym, w osi podłużnej okrętu. Kąt podniesienia luf wynosił 22°. Przy kącie podniesienia 18° donośność pocisków burzących i przeciwpancernych o masie 87,73 kg wynosiła 13,1 km, a pocisków półpancernych o masie 106,9 kg – 15,9 km (stosowano też inne pociski). Zapas amunicji wynosił 110 pocisków na działo. Artylerię średnią stanowiło 8 dział 152 mm L/45 systemu Canet rozmieszczone w opancerzonych kazamatach na burtach. Uzbrojenie pomocnicze obejmowało 22 działa 75 mm L/50 systemu Canet (na każdej z burt po 4 w kazamatach, 6 na pokładzie górnym i 1 w stanowisku na rufie w pomieszczeniach admiralskich). Do kierowania ogniem służyły dalmierze optyczne Barr &amp; Stroud o bazie 4,5 stopy (1372 mm), zamienione przed wojną na 9-stopowe (2743 mm). Okręt miał także dwie podwodne stałe wyrzutnie torpedowe kalibru 450 mm, umieszczone w burtach, z zapasem 6 torped, lecz nie okazały się one przydatne w praktyce. Już podczas wojny, na przełomie listopada i grudnia 1914 roku przystosowano „Bajana” do przenoszenia min, montując na pokładzie dwa tory minowe dla 144 min kotwicznych (praktycznie zabierano do 110).
Zimą i wiosną 1917 roku zmodyfikowano uzbrojenie artyleryjskie „Bajana” i „Admirała Makarowa”, instalując na pokładzie tuż przed masztem rufowym trzecie działo 203 mm L/45 na odkrytej podstawie, dysponujące kątem ostrzału po 100° na każdą z burt (pochodzące z krążownika „Gromoboj”). Ponadto na pokładzie na śródokręciu ustawiono dalsze cztery działa 152 mm, po dwa na burtę, z kątem ostrzału po 130° i kątem podniesienia do 25° (zdjęte z przezbrajanego krążownika „Oleg”). Liczba dział 152 mm wzrosła dzięki temu do 12. Zdjęto za to wszystkie mało przydatne działa kalibru 75 mm, przy tym osiem dział z centralnej kazamaty usunięto już podczas prac przygotowawczych na początku 1916 roku. Zapas amunicji wzrósł do 323 pocisków 203 mm (107 na działo) i 1848 – 152 mm (154 na działo). Niektóre źródła sugerują, że nowe działa zostały zamontowane już w drugiej połowie 1916 roku.
W drugiej połowie 1916 roku „Bajan” otrzymał prawdopodobnie dwa działa przeciwlotnicze 47 mm: między drugim i trzecim kominem oraz na pokładzie rufowym, za wieżą działa 203 mm (okręt posiadał już artylerię przeciwlotniczą podczas działań jesienią 1916 roku w Zatoce Ryskiej, aczkolwiek kąt podniesienia luf 72° był uznawany za niewystarczający). Wiosną 1917 zainstalowano też po bokach rufowej wieży dwa działa przeciwlotnicze 76 mm Lendera.
Skrócony opis typu i odmienności konstrukcji.
Pancerz pionowy wykonany był ze stali Kruppa. Opancerzenie burt obejmowało główny pas pancerny na linii wodnej, rozciągający się od dziobu za wieżę rufową, o grubości maksymalnej 175 mm na śródokręciu, zmniejszającej się do 100 mm w kierunku dziobu i rufy oraz malejącej w dolnej części pasa. Nad pasem głównym był krótszy pas górny na śródokręciu o grubości 50 mm; taką samą grubość pancerza miały kazamaty dział znajdujące się ponad nim. Wewnętrzny pokład pancerny miał grubość 30 mm. Wieże dział miały pancerz pionowy 132 mm (dach 44 mm), a wieża dowodzenia miała pancerz grubości 136 mm (dach 75 mm).
Napęd stanowiły dwie czterocylindrowe pionowe maszyny parowe potrójnego rozprężania, napędzające bezpośrednio po jednej śrubie, o łącznej kontraktowej mocy indykowanej 16 500 KM. Parę dla maszyn dawało 26 kotłów wodnorurkowych systemu Belleville, rozmieszczonych w czterech kotłowniach. Spaliny odprowadzane były przez cztery wysokie, proste, szeroko rozstawione kominy. Zapas paliwa – węgla – wynosił 750 ton, maksymalnie 1000 ton.
Do drugiego „Bajana” bardzo zbliżony był drugi krążownik budowy rosyjskiej „Pałłada”, w stosunku do którego główną różnicę wizualną stanowił mostek nawigacyjny nad pancerną wieżą dowodzenia na dziobie: „Pałłada” miała mostek z lekkimi rozbieranymi ścianami, a „Bajan” jedynie osłonę z płótna żaglowego z szybami (mostek nawigacyjny był używany jedynie poza walką, gdyż zasłaniał częściowo pole widzenia znajdującej się za nim wieżyczki dalmierza). Z elementów konstrukcji i wyposażenia odróżniających je od pozostałych dwóch okrętów budowy francuskiej, otrzymały one znacznie obszerniejszą pancerną wieżę dowodzenia (szerokości 4,57 m), wyposażoną jako nowość na rosyjskich okrętach w wieżyczkę dalmierza na dachu. Okręty budowy rosyjskiej posiadały dwa wysokie maszty, ze stanowiskami obserwacyjnymi do kierowania ogniem, zastosowanymi po raz pierwszy w rosyjskiej flocie. Nietypową cechą tych masztów było to, że stanowisko obserwacyjne miało być podnoszone, wraz z ruchomą stengą masztu, od 25,3 m nad wodą w położeniu marszowym do 30,5 m w położeniu bojowym. Rozwiązanie to jednak w praktyce okazało się nieudane z uwagi na wibracje i stengi unieruchomiono wkrótce w dolnym położeniu. Oba okręty miały 3 reflektory o średnicy 75 cm, z tego dwa na skrzydłach mostka i jeden na platformie na maszcie rufowym. Nie posiadały sieci przeciwtorpedowych. Wyposażone były w kotwice Halla. W skład łodzi okrętowych wchodził jeden kuter parowy i jeden motorowy (długości 9,75 m) i 8 łodzi wiosłowych różnej wielkości. Przez pewien czas „Bajan” wyróżniał się zamontowanym jesienią 1915 roku do stewy dziobowej wspornikiem trału dziobowego (fortrału) firmy Bekker, lecz jego konstrukcja okazała się nieudana i urządzenia trałowe zdemontowano.
Służba.
Przed wojną.
W 1911 roku wszystkie trzy krążowniki typu "Bajan" weszły w skład nowo sformowanej Brygady Krążowników Floty Bałtyckiej w Rewlu (późniejszej 1. Brygady Krążowników). W czasie pokoju okręty uczestniczyły w kampaniach od wiosny do zimy, a kiedy były wycofywane do zbrojnej rezerwy z uwagi na zalodzenie. Dowódcą „Bajana” przed wojną był komandor A.G. Butakow II. 17 (4) maja 1911 roku „Bajan” rozpoczął kampanię i do lata jeszcze prowadzono na nim próby odbiorcze. Jego załoga zajmowała się następnie szkoleniem bojowym. Dwukrotnie podczas zawodów artyleryjskich floty, w lipcu 1911 i sierpniu 1913 roku, „Bajan” zdobył carski puchar przechodni. W czerwcu i lipcu 1911 roku okręty eskadry gościły w Kronsztadzie eskadrę amerykańskich pancerników. We wrześniu „Bajan” wraz z Brygadą Krążowników i innymi okrętami złożył wizytę w Køge w Danii. 24 (11) lipca 1912 roku „Bajan” uczestniczył w spotkaniu cara Mikołaja II z królem Szwecji i został odwiedzony przez obu monarchów. W dniach 24-28 (11-15) września 1912 roku „Bajan” w składzie eskadry głównych sił Floty Bałtyckiej przebywał w Kopenhadze w Danii w związku z wizytą tam cesarzowej-wdowy Marii Fiodorowny z okazji urodzin jej bratanka, króla Chrystiana X. We wrześniu 1913 roku „Bajan” z głównymi siłami Floty Bałtyckiej odwiedził Portland, Brest i Stavanger. Dowódcą „Bajana” od stycznia 1914 roku był komandor Aleksandr Wiejs.
Lata 1914-1915: Zatoka Fińska i południowy Bałtyk.
Po wybuchu I wojny światowej, krążowniki pancerne 1. Brygady dozorowały i patrolowały przed wejściem do Zatoki Fińskiej na wypadek próby przedarcia się w głąb zatoki okrętów niemieckich. 10 sierpnia (28 lipca) 1914 roku „Bajan” wypłynął w morze w składzie sił Floty w gotowości do zwalczania szwedzkich okrętów, na wypadek przystąpienia Szwecji do wojny, lecz operacja została następnego dnia odwołana przez głównodowodzącego armii rosyjskiej (Szwecja pozostała w wojnie neutralna). 27 (14) sierpnia „Bajan” i „Admirał Makarow”, osłaniające trałowce, bezskutecznie ścigały i ostrzeliwały szybszy krążownik lekki „Augsburg” i niszczyciel V 25, próbujące z kolei wciągnąć rosyjskie okręty pod atak okrętu podwodnego U 3 (za brak sukcesu w tej akcji został zmieniony dowódca „Makarowa”, dowodzący zespołem rosyjskim).
6 września (24 sierpnia) dozorujące „Pałłada” i „Bajan” wykryły podchodzące przeważające siły niemieckie, po czym wycofały się za centralną pozycję artyleryjsko-minową, ostrzelane przy tym przez krążownik pancerny „Blücher”. 25 (12) września wszystkie trzy krążowniki typu "Bajan" i flagowy krążownik pancerny „Ruryk” odbyły rejs rozpoznawczy na północnym Bałtyku nie napotykając niemieckich okrętów. 11 października (28 września) 1914 roku, gdy „Bajan” i „Pałłada” powracały z dozoru do Rewla, czołowa „Pałłada” została storpedowana przez niemiecki okręt podwodny U-26 i zatonęła z całą załogą. Wobec braku widocznych rozbitków, „Bajan” nie spuścił łodzi i wycofał się, ostrzeliwując domniemaną pozycję okrętu podwodnego, który nie powtórzył ataku.
W związku z podjęciem przez Rosjan aktywnej wojny minowej, na przełomie listopada i grudnia przystosowano „Bajana” do przenoszenia min. Nie wziął jednak ostatecznie udziału w operacji minowania Zatoki Gdańskiej 14 (1) grudnia 1914 roku z powodu błędnego załadowania zbyt małego zapasu węgla, wymuszającego powrót do bazy (operację tę przeprowadziły „Ruryk” i „Admirał Makarow” oraz stawiacz min „Jenisiej”). 13–14 stycznia (31 grudnia – 1 stycznia) 1915 roku „Ruryk”, „Admirał Makarow” i „Bajan” jedynie osłaniały stawianie min na południowo-zachodnim Bałtyku, bez spotkań z nieprzyjacielem (miny stawiały krążowniki „Rossija”, „Oleg” i „Bogatyr'”, a uszkodzeniu na nich uległy niemieckie krążowniki lekkie „Augsburg” i „Gazelle”).
„Bajan” nie brał udziału w kolejnej operacji minowania w lutym, przerwanej z powodu uszkodzenia „Ruryka”. Podczas osłony następnej operacji stawiania min przez niszczyciele w nocy 7/8 maja (24/25 kwietnia) 1915 roku, na południe od Gotlandii, „Bajan” i „Admirał Makarow” ostrzelały bez rezultatów niemiecki krążownik lekki „München” i niszczyciel V 181, a następnie niszczyciele V 151 i V 153.
2 lipca (19 czerwca) 1915 roku „Bajan” wziął udział w wypadzie 1. Brygady Krążowników, mającym na celu ostrzelanie Memelu, zakończonym starciem z okrętami niemieckimi koło Gotlandii. W pierwszej fazie starcia rosyjskie krążowniki wraz z „Bajanem” uszkodziły i zmusiły do wyrzucenia się na brzeg niemiecki stawiacz min „Albatross”. Po nadpłynięciu posiłków niemieckich, z silniejszym krążownikiem pancernym „Roon”, na „Bajanie” początkowo spoczywał cały ciężar starcia, wobec wyczerpania większości amunicji głównego kalibru na „Admirale Makarowie”. „Bajan” został trafiony w śródokręcie między drugim a trzecim kominem jednym pociskiem 210 mm, który nie spowodował jednak poważnych szkód, a sam bliskim trafieniem uszkodził „Roonowi” antenę radiową. Dwóch członków załogi „Bajana” zostało lekko rannych. Dopiero po nadpłynięciu krążownika pancernego „Ruryk” i pojedynku z nim, Niemcy wycofali się. „Bajan” w bitwie wystrzelił 80 pocisków 203 mm i 434 pocisków 152 mm
W dniach 30-31 (17-18) lipca 1915 roku „Bajan” brał udział w operacji osłony przebazowania pancernika „Sława” do Zatoki Ryskiej, przez Cieśninę Irbe, w pobliżu wód niemieckich (z uwagi na niemożność przejścia płytszą cieśniną Moonsund). Nie doszło przy tym do spotkań z nieprzyjacielem i, po doprowadzeniu pancernika do miejsca spotkania z niszczycielami z Zatoki Ryskiej, siły eskorty powróciły do baz. W dniach 29-30 (16-17) października „Bajan”, „Admirał Makarow”, „Oleg”, „Bogatyr” i 5 niszczycieli VIII dywizjonu patrolowały w Zatoce Botnickiej, koło szwedzkich wód, w celu przechwytywania statków niemieckich prowadzących handel ze Szwecją, lecz zdobyto tylko jeden statek „Frascatti” (1700 ton).
Pod koniec roku Rosjanie znowu podjęli wojnę minową. 11 listopada (29 października) 1915 roku krążowniki „Ruryk”, „Admirał Makarow”, „Bajan” i „Oleg”, osłaniane przez drednoty i niszczyciele, postawiły na południe od Gotlandii 560 min, na których uległ uszkodzeniu (12 listopada) niemiecki krążownik „Danzig”. W kolejnej operacji 6 grudnia (23 listopada) te same okręty oraz „Bogatyr'” postawiły 5 mil na południe od poprzedniej zagrody 700 min (uległ na nich uszkodzeniu 14 stycznia niemiecki krążownik „Lübeck”).
Lata 1916-1917: Zatoka Ryska.
Sezon zimowy 1915/1916 okręty Floty Bałtyckiej spędziły w bazach z uwagi na duże zalodzenie. W tym czasie podjęto przygotowania do dozbrojenia „Bajana” i „Makarowa”, zdejmując działa 75 mm z kazamat i montując wzmocnienia, lecz samej artylerii jeszcze nie zamontowano. „Admirał Makarow” i „Bajan” pozostawały w gotowości do wyjścia w morze w razie konieczności wsparcia rajdu 1 Brygady Krążowników i niszczycieli przeciwko niemieckim konwojom pod Norrköping w Szwecji 13-14 czerwca 1916 roku, lecz w samym wypadzie nie wzięły udziału. 2 sierpnia (20 lipca) komandora Wejsa na stanowisku dowódcy „Bajana” zmienił komandor S.N. Timiriow. W związku z zamiarem wzmocnienia sił broniących Zatoki Ryskiej, 25 (12) sierpnia 1916 roku został tam przebazowany przez cieśninę Moonsund „Bajan” (dołączył do niego później także „Admirał Makarow”). W Zatoce Ryskiej zadania okrętu polegały na dozorowaniu i sporadycznym ostrzeliwaniu niemieckich trałowców próbujących oczyścić cieśninę Irbe oraz wspieraniu wojsk lądowych. Kilkakrotnie „Bajan” atakowany był tam przez samoloty, ale bez większych szkód. W październiku „Bajan” powrócił do Zatoki Fińskiej. Towarzyszył „Rurykowi” 19 (6) listopada 1916 roku, gdy ten podczas przebazowania floty do Kronsztadu wszedł na minę; sam jednak uniknął uszkodzenia mimo manewrowania obok „Ruryka” na tym samym polu minowym. Po krótkim remoncie w Kronsztadzie, „Bajan” zimował w Rewlu. Najpóźniej wiosną 1917 roku, przed rozpoczęciem kampanii, na „Bajanie” zakończono przezbrojenie, instalując na pokładzie trzecie działo 203 mm oraz cztery działa 152 mm i dwa działa przeciwlotnicze 76 mm, zamiast burtowych dział kalibru 75 mm.
W tym okresie gotowość do walki floty rosyjskiej zaczęła podupadać, a w związku z rewolucją lutową, na okrętach tworzono komitety marynarskie, uzyskujące wpływ na sprawy administracyjne i dobór obsady oficerskiej. Mimo to, na „Bajanie” stosunki między marynarzami i oficerami pozostawały względnie dobre, a komitet okrętowy dbał o dyscyplinę i utrzymanie zdolności bojowej okrętu, czemu sprzyjało jego bazowanie w Rewlu (w odróżnieniu od głównych ośrodków rewolty, jak Kronsztad i Helsinki, gdzie dochodziło do zabójstw oficerów). 5 lipca (22 czerwca) 1917 roku „Bajan” ponownie przebazował do Zatoki Ryskiej, zamieniając „Admirała Makarowa”.
W związku z niemieckim desantem, „Bajan” wziął w październiku 1917 roku udział w walkach o Wyspy Moonsundzkie. 14 (1) października podniósł na nim flagę wiceadmirał M. Bachiriew, dowodzący obroną zatoki. 17 (4) października „Bajan” jako okręt flagowy, wraz z pancernikami „Sława” i „Grażdanin” wziął udział w bitwie w cieśninie Moonsund. Ostrzeliwał niemieckie trałowce z 8., a następnie 3. półflotylli, trałujące rosyjskie zagrody minowe i sam dwukrotnie znalazł się pod ogniem pancernika „König”. Już wycofując się, „Bajan” został trafiony w kadłub między dziobową wieżą a mostkiem jednym pociskiem kalibru 305 mm, który wywołał trudny do ugaszenia pożar w magazynie lin. Konieczność zatopienia dziobowych komór amunicyjnych w obawie przed ich pożarem spowodowała nabranie ok. 1000 ton wody i przegłębienie na dziób. Pięciu członków załogi (należących do komitetu okrętowego) poniosło śmierć na miejscu lub z ran, a trzech odniosło rany. Mimo zwiększonego zanurzenia i pożaru, powodującego zadymianie mostka, krążownik zdołał wycofać się na północ, do Moonsundu. 19 (6) października, w związku z groźbą zaatakowania rosyjskich sił od północy, okręty rosyjskie z „Bajanem” opuściły rejon Wysp Moonsundzkich i przeszły do Helsinek, a następnie Rewla, gdzie w grudniu zakończyły kampanię.
Rok 1918: lodowe przejście.
Po rewolucji październikowej, „Bajan” z innymi okrętami Floty Bałtyckiej przeszedł pod kontrolę władzy bolszewickiej. W związku z zagrożeniem Rewla przez niemieckie natarcie 21 lutego 1918 roku, po zerwaniu przez Niemców zawieszenia broni, zdecydowano o ewakuacji floty do Helsinek, mimo zalodzenia i zdekompletowania załóg. 25 lutego „Bajan” wyszedł z grupą okrętów z zajmowanego już przez Niemców Rewla i 27 lutego dotarł z pomocą lodołamaczy do Helsinek. Pomimo zawarcia przez Rosję pokoju brzeskiego z Niemcami, istniała nadal groźba zagarnięcia przez nich okrętów Floty Bałtyckiej znajdujących się w Finlandii, ogarniętej wojną domową. Dowództwo rosyjskie zdecydowało o ewakuacji floty do Kronsztadu, w tzw. lodowym przejściu, odbywającym się w wyjątkowo trudnych warunkach zalodzenia Zatoki Fińskiej. 31 marca „Bajan” wyszedł z Helsinek w celu wsparcia najsilniejszego lodołamacza „Jermak”, który powracał z Kronsztadu po przeprowadzeniu pierwszego rzutu okrętów i został ostrzelany i zmuszony do zawrócenia koło wyspy Gogłand przez zdobyty przez Finów lodołamacz „Tamro”. Krążownik jednak nie mógł dojść na miejsce i jedynie z trudem zdołał wyswobodzić się od lodów z pomocą dwóch małych lodołamaczy i powrócić do portu. Ostatecznie „Bajan” wyszedł do Kronsztadu w drugim rzucie okrętów 5 kwietnia, w towarzystwie mniejszych lodołamaczy. Dwa dni później okręty drugiego rzutu utknęły w lodach i dopiero pomoc „Jermaka”, który 8 kwietnia dotarł z Kronsztadu w eskorcie krążownika „Ruryk”, umożliwiła osiągnięcie 10 kwietnia celu.
Zakończenie służby.
W maju 1918 roku „Bajan” przeszedł z Kronsztadu do Piotrogrodu. Z uwagi na stan techniczny i braki załóg, podczas reorganizacji floty został przeznaczony do wycofania do rezerwy. W razie konieczności obrony Piotrogrodu przed Niemcami, a później przed wojskami Judenicza, miał działać jako pływająca bateria, do czego ostatecznie nie doszło. 13 lipca 1918 r. doszło do zalania wszystkich kotłowni wodą za sprawą niedomkniętego zaworu, co ostatecznie spowodowało przeznaczenie okrętu na długotrwałą konserwację, zaaprobowane 3 września 1918 roku przez Radę Komisarzy Ludowych. 1 marca 1919 r. zakończono prace konserwacyjne i okręt zakończył kampanię i został odstawiony w Piotrogrodzie, ze szkieletową załogą. Cztery działa 152 mm zamontowano na pływających bateriach Flotylli Oneskiej. W 1922 roku władze radzieckie zdecydowały o złomowaniu starych okrętów i w połowie lipca „Bajan” wraz z innymi krążownikami został sprzedany na złom do Niemiec, po czym między 22 sierpnia a 11 września 1922 roku został przeholowany w tym celu do Szczecina.

</doc>
<doc id="2833211" url="https://pl.wikipedia.org/wiki?curid=2833211" title="Skniłów (rejon pustomycki)">
Skniłów (rejon pustomycki)

Skniłów (ukr. Скнилів) – wieś na Ukrainie, na terenie obwodu lwowskiego, w rejonie pustomyckim.
Położenie.
Na podstawie "Słownika geograficznego Królestwa Polskiego i innych krajów słowiańskich" Skniłów to: "wieś w powiecie lwowskim, położona 7 km na południowy zachód od sądu powiatowego, urzędu pocztowego i telegrafu we Lwowie".

</doc>
<doc id="2833213" url="https://pl.wikipedia.org/wiki?curid=2833213" title="Charyzmatyczny Kościół Misji">
Charyzmatyczny Kościół Misji

Międzynarodowy Charyzmatyczny Kościół Misji (ang. "International Charismatic Mission Church") – kościół o charakterze zielonoświątkowym, z siedzibą w Bogocie, w Kolumbii, został założony w 1983 roku przez Cezara i Claudia Castellanos, jako grupy komórek składających się z ośmiu osób.
W 2008 roku kościół posiadał ponad 250.000 członków, zorganizowanych w strukturach małych grup komórek. Nauczania kościoła opiera się na tak zwanej wizji G 12, która opiera się na założeniu, że każdy chrześcijanin może przyprowadzić dwunastu ludzi w wierze chrześcijańskiej, idąc za przykładem Jezusa.

</doc>
<doc id="2833214" url="https://pl.wikipedia.org/wiki?curid=2833214" title="Brakowanie">
Brakowanie

Brakowanie – w chowie zwierząt: planowe usuwanie ze stada osobników niepożądanych z punktu widzenia celów hodowlanych człowieka.
Brakowanie dzieli się na:
Sposób likwidacji lub zagospodarowania sztuk podlegających brakowaniu ustala się z lekarzem weterynarii, nadzorującym fermę. W stadzie, które jest prawidłowo prowadzone przez hodowcę, straty wynikające z brakowania i upadków wynoszą około 1,5%. W przypadku chowu drobiu, brakowanie z reguły odbywa się codziennie.

</doc>
<doc id="2833215" url="https://pl.wikipedia.org/wiki?curid=2833215" title="Kancelaryjny system tradycyjny">
Kancelaryjny system tradycyjny

System tradycyjny – system wykonywania czynności kancelaryjnych, dokumentowania przebiegu załatwiania spraw, gromadzenia i tworzenia dokumentacji w postaci nieelektronicznej, z możliwością korzystania z narzędzi informatycznych do wspomagania procesu obiegu dokumentacji w tej postaci.

</doc>
<doc id="2833216" url="https://pl.wikipedia.org/wiki?curid=2833216" title="Akt zemsty">
Akt zemsty

Akt zemsty (ang. "Act of Vengeance") – amerykański dramat kryminalny z 1986 roku w reż. Johna Mackenzie. Film powstał na podstawie książki Trevora Armbristera pod tym samym tytułem ("Act of Vengeance"). Przedstawia autentyczne wydarzenia.
Opis fabuły.
Stany Zjednoczone roku 1968. W jednej z kopalni węgla w Pensylwanii dochodzi do tragicznego w skutkach wypadku – ginie 80 górników. Asekuracyjna postawa lidera związku zawodowego górników Boyle'a, który od dłuższego już czasu reprezentuje interesy właścicieli kopalni, a nie robotników wywołuje niezadowolenie górników. Działacz związkowy i były wieloletni górnik, Polak z pochodzenia "Jock" Yablonski postanawia działać i zmienić związek. Wysuwa swoją kontrkandydaturę na przewodniczącego związku w nadchodzących wyborach. Zagrożony Boyle wynajmuje poprzez swojego współpracownika trzech zbirów z zadaniem zabicia "Jocka". Ci, po kilku nieudanych próbach, pewnej nocy mordują "Jocka" wraz z jego żoną i córką. Zanim to następuje "Jock" przegrywa sfałszowane wybory. Jednak dzieło ojca, po jego śmierci kontynuują jego dwaj synowie, a zabójcy wraz z ich mocodawcami nie uchodzą karzącej ręce sprawiedliwości.
Obsada aktorska.
i inni.

</doc>
<doc id="2833218" url="https://pl.wikipedia.org/wiki?curid=2833218" title="Kontraktacja">
Kontraktacja

Kontraktacja – forma skupu płodów rolnych lub zwierząt hodowlanych albo ich produktów, oparta na umowie dwustronnej między producentem a przedsiębiorstwem skupującym.
Umowa kontraktacyjna określa wzajemne zobowiązania stron, np. terminy i wielkości dostaw, parametry jakościowe dostarczanych produktów, cenę, pomoc i opiekę instruktażową, weterynaryjną, paszową lub kredytową.

</doc>
<doc id="2833220" url="https://pl.wikipedia.org/wiki?curid=2833220" title="Food Network">
Food Network

Food Network – polska wersja amerykańskiego kanału o tematyce kulinarnej. Nadawcą kanału jest Grupa TVN.
Kanał rozpoczął nadawanie 22 listopada 2012 (wraz ze startem Polsat Film HD) jako Polsat Food, a 1 stycznia 2013 roku nazwa została zmieniona na Polsat Food Network. Od 29 czerwca 2015 kanał dostępny w wersji HDTV z identyczną ramówką. Ze względu na zakup Grupy TVN przez Scripps Networks Interactive, w styczniu 2017 została zakończona współpraca z Telewizją Polsat i kanał został przejęty przez Grupę TVN, z nazwy kanału usunięto dopisek „Polsat”, z którego zmienił nazwę na Food Network.
Ambasadorem polskiej wersji kanału Food Network od 2017 roku została Magda Gessler.
Ramówka do 2017 r. – kanału Polsat Food Network.
W ramówce znajdowały się własne produkcje Polsat Food Network oraz polskie produkcje zakupione od innych nadawców, m.in.:
Ramówka od stycznia 2017 r. – kanału Food Network.
W nowej ramówce od stycznia 2017 roku, znalazły się również polskie pozycje programowe od Grupy TVN takie jak m.in.:
A od jesieni 2017 r., pojawi się jeszcze więcej polskich produkcji m.in.:

</doc>
<doc id="2833224" url="https://pl.wikipedia.org/wiki?curid=2833224" title="Samsung Pole Vault Stars 2013">
Samsung Pole Vault Stars 2013

24. Samsung Pole Vault Stars – halowy mityng lekkoatletyczny w skoku o tyczce, który odbył się 9 lutego 2013 w Doniecku na Ukrainie.
Zawody były kolejną odsłoną cyklu European Athletics Indoor Permit Meetings w sezonie 2013.

</doc>
<doc id="2833225" url="https://pl.wikipedia.org/wiki?curid=2833225" title="Młódka">
Młódka

Młódka – w chowie drobiu: samica bezpośrednio przed rozpoczęciem nieśności, czyli w końcowej fazie wychowu i tuż po przeklasyfikowaniu stada na dorosłe.

</doc>
<doc id="2833228" url="https://pl.wikipedia.org/wiki?curid=2833228" title="Russian Winter 2013">
Russian Winter 2013

Russian Winter 2013 (ros. Русская Зима) – halowy mityng lekkoatletyczny, który odbył się 3 lutego 2013 w stolicy Rosji – Moskwie.
Zawody należą do prestiżowego cyklu IAAF Indoor Permit Meetings w sezonie 2013.

</doc>
<doc id="2833229" url="https://pl.wikipedia.org/wiki?curid=2833229" title="Wyższa Szkoła Marketingu i Zarządzania w Lesznie">
Wyższa Szkoła Marketingu i Zarządzania w Lesznie

Wyższa Szkoła Marketingu i Zarządzania w Lesznie (WSMiZ w Lesznie) – niepaństwowa szkoła wyższa w Polsce z siedzibą w Lesznie, powstała w 1993 roku. Kształci studentów na kierunku zarządzanie, na studiach stacjonarnych oraz niestacjonarnych. Jest uczelnią jednowydziałową w ramach której znajdują się 4 katedry, Studium Języków Obcych oraz Centrum Edukacji Komputerowej. Siedziba Uczelni mieści się w Lesznie przy ulicy Ostroroga 9a. Jest to kompleks nowych i nowoczesnych budynków dydaktycznych i sportowych.
W 2012 roku zatrudnionych było 58 pracowników naukowo-dydaktycznych, z czego 5 na stanowisku profesora zwyczajnego, 1 na stanowisku adiunkta ze stopniem doktora habilitowanego, 27 na stanowisku adiunkta ze stopniem doktora, 25 na stanowisku asystenta z tytułem magistra.
Historia.
Uczelnia została założona w 1993 z inicjatywy byłego pracownika Akademii Ekonomicznej w Poznaniu – dra Jana Sołtysiaka. Uczelnia ta stała się pierwszą samodzielną szkołą wyższą działającą na ziemi leszczyńskiej. Zgodę na rozpoczęcie jej działalności wydało 22 października 1993 Ministerstwo Edukacji Narodowej, które w 1997 wydłużyło ją na następne 25 lat.
Od 2008 uczelnia wydaje własne czasopismo – „Merkuriusz Leszczyński”, poruszające problemy związane z ekonomią, marketingiem, zarządzaniem, finansami i prawem.
Kierunki kształcenia.
Uczelnia prowadzi studia pierwszego stopnia (licencjackie, 3-letnie) na kierunku zarządzania o następujących specjalnościach:

</doc>
<doc id="2833230" url="https://pl.wikipedia.org/wiki?curid=2833230" title="Twierdzenie Milmana-Pettisa">
Twierdzenie Milmana-Pettisa

Twierdzenie Milmana-Pettisa – w analizie funkcjonalnej, twierdzenie mówiące, że jednostajnie wypukłe przestrzenie Banacha są refleksywne. Twierdzenie zostało udowodnione niezależnie przez Milmana i Pettisa. Inne dowody podali także Kakutani oraz Ringrose.
Dowód Ringrose’a.
Niech formula_1 będzie jednostajnie wypukłą przestrzenią Banacha włożoną w sposób kanoniczny w drugą przestrzeń sprzężoną formula_2 Niech formula_3 będzie elementem formula_4 o normie 1. Refleksywność przestrzeni formula_1 oznacza, że formula_3 należy do formula_7 co należy wykazać.
Ponieważ kula jednostkowa formula_8 przestrzeni formula_1 jest domknięta w formula_4 wystarczy wykazać, że dla każdego formula_11 istnieje taki element formula_12 że formula_13 Dla formula_11 niech
Ponieważ formula_16 istnieje takie formula_17 o normie 1, że
Niech
Wówczas formula_20 jest zbiorem otwartym w sensie *-słabej topologii w formula_2 Z twierdzenia Goldstine’a wynika, że istnieje formula_22 który należy do zbioru formula_23 Wystarczy zatem wykazać, że formula_13 Gdyby tak nie było, to zbiór
byłby *-słabo otwarty oraz formula_3 byłby jego elementem. Z twierdzenia Goldstine’a wynikałoby, że
Niech zatem formula_28 będzie dowolnym elementem tego zbioru. Z określenia formula_29 Z jednostajnej wypukłości wynika zatem, że
Jednak w szczególności formula_31 a zatem
Wynika stąd, że
W konsekwnecji,
Ostatecznie
co prowadzi do sprzeczności z jednostajną wypukłością formula_1.

</doc>
<doc id="2833231" url="https://pl.wikipedia.org/wiki?curid=2833231" title="Chęciny (gromada)">
Chęciny (gromada)

Chęciny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Chęciny z siedzibą GRN w mieście Chęciny (nie wchodzącym w jej skład) utworzono 1 stycznia 1958 w powiecie kieleckim w woj. kieleckim z obszaru zniesionych gromad Korzecko (wsie Korzecko, Zarośle, Zatropie, Skiby, Gościeniec, Polichno i Mosty) i Radkowice (wsie Radkowice, Bolechowice, Lipowica-Borki, Przymiarki, Staro-Chęciny, Podzamcze, Wrzosy, Wola Murowana, Osada Sitkówka-Trzcianki, osada Nowe Młyny, kolonia Baranek i kolonia Sołtysi).
31 grudnia 1961 do gromady Chęciny przyłączono wsie Szewce i Zawada ze znoszonej gromady Zagrody; z gromady Chęciny wyłączono natomiast osadę młyńską Sitkowieckie Nowiny włączając ją do gromady Zagrody (przemianowanej jednocześnie na "gromada Sitkówka").
W 1965 roku gromada miała 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 utworzono gminę Chęciny.

</doc>
<doc id="2833232" url="https://pl.wikipedia.org/wiki?curid=2833232" title="Chiyoda (1890)">
Chiyoda (1890)

 – pierwszy krążownik pancerny zbudowany dla Japońskiej Cesarskiej Marynarki Wojennej; jedyny okręt swojego typu. Zbudowany przez stocznię J&amp;G Thomson (później kupioną przez John Brown &amp; Company) w Clydebank w Wielkiej Brytanii, służył podczas trzech wojen: chińsko-japońskiej, rosyjsko-japońskiej i I wojny światowej.
Konstrukcja.
W 1883 roku Japończycy zamówili we Francji krążownik pancernopokładowy „Unebi”, który z powodu złej stateczności zatonął podczas dziewiczego rejsu do kraju. Za pieniądze uzyskane z odszkodowania za utracony w sztormie okręt (ponad 1245 tys. jenów) postanowili zamówić kolejny krążownik, tym razem w stoczni brytyjskiej. Okręt zbudowano według planów dostarczonych przez Japończyków, aczkolwiek stocznia wprowadziła nieco poprawek, konsultowanych z projektantami.
Krążownik miał niewielką wyporność (2450 ton), był długi na 94,49 m, szeroki na 12,98 m, a jego zanurzenie wynosiło 4,27 m (maksymalnie 5,19 m); wysokość okrętu, od stępki do pokładu wynosiła 7,214 m. Śródokręcie okrętu chronił długi na 60 m wąski burtowy pas pancerny ze stali chromowej grubości 114 mm na linii wodnej, uzupełniony sięgającym od dziobu do rufy pokładem pancernym o grubości od 25 do 37 mm (na skosach). Ponadto na linii wodnej, na całej długości był osłonięty pasem przedziałów wodoszczelnych wypełnionych celulozą. Wnętrze kadłuba podzielono ogółem na 84 wodoszczelne przedziały dla zwiększenia niezatapialności; na śródokręciu okręt posiadał podwójne dno. Jak większość okrętów swojej ery, posiadał taranową dziobnicę.
Okręt kosztował nieco ponad milion jenów. Wysokie koszty budowy i niezbyt dobre osiągi były obiektem krytyki w parlamencie i służyły jako argument do ograniczania wydatków na marynarkę wojenną. Z uwagi na wielkość, w marynarce japońskiej „Chiyoda” była zaklasyfikowana jako krążownik III klasy. Okręt klasyfikowany jest jako krążownik pancerny z powodu posiadania pancerza burtowego, mimo nieco zbyt małych rozmiarów i dość lekkiego uzbrojenia.
Okręt napędzały dwie maszyny parowe potrójnego rozprężania o mocy indykowanej 5600 hp, co dawało początkowo prędkość maksymalną 19 węzłów. Maszyny były zbliżone (choć znacznie większe) do zastosowanych w hiszpańskim niszczycielu „Destructor”. Kolejne cylindry miały średnicę 660, 990 i 1448 mm; skok tłoka wynosił 686 mm; wszystkie cylindry wyposażono w zawory tłoczkowe. Cylindry wsparte były na ramie z kutej stali, przynitowanej do płyty ze stali odlewowej. Konstrukcja silników miała zapewnić maksymalną wytrzymałość przy danej wadze, zapewniając równocześnie komfort obsługi. Maszyny napędzały dwa puste wały napędowe z prędkością do 230 obr./min.
Parę do silników dostarczało sześć kotłów typu lokomotywowego, ustawionych w dwóch osobnych przedziałach wodoszczelnych (kotłownie znajdowały się przed maszynownią). Stalowe, dwupaleniskowe kotły miały ok. 6 m długości i 2,1 m średnicy; wyposażone były w instalację do forsowania ciągu. Podczas prób w 1891 roku okręt rozwinął, przy forsowanym ciągu, moc 5675 KM i prędkość 19,5 węzła, natomiast we wrześniu 1903 roku osiągał (przy normalnym ciągu) moc 3856 KM i prędkość 17,4 węzła. Zapas węgla wynosił standardowo 240 lub 330 ton, a maksymalny 420 ton. Przewidywane podczas konstrukcji zużycie węgla przy prędkości ekonomicznej 10 węzłów miało wynieść mniej niż 12 ton na dobę, co miało dać zasięg ok. 8500 mil morskich (rzeczywisty zasięg wynosił ok. 6000 Mm przy 10 w.).
Pierwotne kotły typu lokomotywowego sprawiały problemy, więc podczas remontu w Kure między kwietniem 1897 a majem 1898 roku wymieniono je na 12 francuskich kotłów wodnorurkowych typu Belleville. Według F.T. Jane'a miały być one dostosowane do dającego więcej popiołu japońskiego węgla. Wtedy też zdjęto z masztów ciężkie marsy bojowe dla poprawy stabilności.
Uzbrojenie.
Pierwotnie planowano uzbroić krążownik w dwie armaty Caneta kal. 320 mm, ale obawiając się przeciążenia po katastrofie „Unebi”, zainstalowano lżejsze szybkostrzelne działa 120 mm, produkcji zakładów Armstronga w Elswick. Były to nowe działa strzelające amunicją z łuską (ang. "quick firing" – QF), dzięki czemu miały niemal sześciokrotnie większą szybkostrzelność niż działa, do których ładowano proch w woreczkach (za czym szła konieczność przetarcia komory zamkowej po każdym strzale). Działa miały lufy o długości 40 kalibrów, ważyły dwie tony, używały 5,5 kg (12 lb) ładunków prochu, by wystrzelić pociski ważące 20,5 kg (45 lb) z prędkością wylotową 667 m/s. Według szacunków, w ciągu 10 minut okręt był w stanie wystrzelić 300 pocisków o łącznej wadze 13 500 funtów, więcej niż pozornie ciężej uzbrojona „Naniwa” (7000 lb)
Działa, osłonięte tylko maskami, były rozmieszczone w burtowych sponsonach (z wyjątkiem dwóch, umieszczonych pojedynczo na osi okrętu na dziobie i rufie) i miały szerokie pole ostrzału. Wszystkie ustawiono na podstawach kolumnowych. Artylerię lekką stanowiło 14 armat szybkostrzelnych Hotchkissa kal. 47 mm; na marsach zainstalowano trzy kartaczownice Gatlinga. Okręt posiadał trzy wyrzutnie torpedowe: jedną na dziobie i po jednej na każdej burcie (kal. 356 mm lub 450 mm).
Służba.
Okręt został przekazany zamawiającemu 1 stycznia 1891 roku i dopłynął do Japonii 11 kwietnia tego roku. 5 września 1892 roku dowódcą okrętu został książę Takehito Arisugawa; 12 grudnia krążownik wszedł w skład sił Eskadry Stałej Gotowości. 26 lutego 1894 roku dowództwo jednostki objął kmdr Masatoshi Uchida (późniejszy wiceadmirał).
Tuż przed wybuchem I wojny chińsko-japońskiej okręt został wysłany do Czemulpo (Incheon) w Korei, by ubezpieczać japońskie siły. Następnie „Chiyoda” wzięła udział w bitwie u ujścia Yalu, gdzie została trafiona ciężkim pociskiem 305 mm. Granat szczęśliwie ominął pas pancerny górą, a że nie był wypełniony materiałem wybuchowym, przeszedł na wylot, nie powodując większych uszkodzeń. Nikt też nie odniósł obrażeń („Chiyoda” była jedynym okrętem, który nie poniósł w tej bitwie strat w ludziach). Następnego dnia po bitwie, kuter z krążownika dobił miną wytykową uszkodzony i osadzony na skałach krążownik „Yangwei”.
Podczas operacji zmierzających do zdobycia Lüshun (Portu Artura), najważniejszej chińskiej bazy marynarki wojennej, krążownik wspierał działania armii lądowej. Piechota morska z „Chiyody” jako pierwsza wylądowała pod Hayankou i ubezpieczała desant sił głównych, a podczas szturmu na główną twierdzę okręt ostrzeliwał chińskie forty. Następnie „Chiyoda” uczestniczyła w oblężeniu Weihaiwei. Po zakończeniu wojny weszła w skład eskadry wysłanej przeciw Tajwanowi i razem z „Takachiho”, „Matsushimą” i „Naniwą” ostrzeliwała forty chińskie podczas ataku na Keelung. Po kampanii tajwańskiej, 28 września 1895 roku, okręt przejął kmdr Tsunesaku Itō.
Od 7 maja do 28 sierpnia 1903 roku okręt zabezpieczał japońskie interesy, stacjonując w Czyfu (ob. Yantai), a od 29 września 1903 roku do wybuchu wojny rosyjsko-japońskiej – w Czemulpo (ob. Incheon). Podczas wojny, w latach 1904–1905 „Chiyoda” została przyporządkowana do 6. Dywizjonu 3. Floty. 9 lutego 1904 roku wsparła okręty 4. Eskadry 2. Floty w bitwie pod Czemulpo. Podczas oblężenia Portu Artura 26 lipca 1904 roku jednostka wpadła na rosyjską minę i została poważnie uszkodzona (7 zabitych, 27 rannych). Okręt odholowano do Dalnego i wyremontowano. 12 stycznia 1905 roku dowództwo przejął książę Yorihito Higashifushimi (w latach 1895-97 był zastępcą dowódcy krążownika). Naprawiony okręt wziął udział w bitwie pod Cuszimą, w eskadrze krążowników atakujących rosyjską straż tylną.
W 1912 roku „Chiyodę” przeklasyfikowano na okręt obrony wybrzeża II rangi. Mimo swojego wieku uczestniczyła w oblężeniu Qingdao na początku I wojny światowej, w 1914 roku.
W 1920 roku przekształcono „Chiyodę” w okręt-bazę dla okrętów podwodnych. Dwa lata później, w kwietniu 1922 roku skreślono ją z listy floty i rozbrojono w Kure, by w 1927 roku zezłomować. Według części źródeł, okręt zatopiono 5 sierpnia 1927 roku jako okręt-cel, pociskami kalibru 203 mm japońskich krążowników ciężkich.

</doc>
<doc id="2833233" url="https://pl.wikipedia.org/wiki?curid=2833233" title="Generación 12">
Generación 12

Generación 12 – kolumbijski zespół wykonujący chrześcijańską muzykę rodzaju rock i pop. Zawiera utwory w języku hiszpańskim, tłumaczone na języki: angielski i portugalski. Albumy zespołu to: „Nueva nación”, „El mundo cambiará”, „Somos Uno” i „Despierta mi Corazón”. Zespół Generación 12 jest związany z Charyzmatycznym Kościołem Misji, w którym wykonuje swoje pieśni w uwielbieniu.
Skład.
Wokaliści:
Perkusja:
Gitara:
Bass:
Klawiatury, fortepian:

</doc>
<doc id="2833235" url="https://pl.wikipedia.org/wiki?curid=2833235" title="Janusz Zabiegliński">
Janusz Zabiegliński

Janusz Zabiegliński (ur. 5 kwietnia 1934 w Pabianicach, zm. 17 marca 2001 w Warszawie) – polski saksofonista (altowy) i klarnecista jazzowy, kompozytor, aranżer, lider zespołów jazzowych.
Życiorys.
Z muzyką związany od najmłodszych lat. Ukończył kolejno: Podstawową Szkołę Muzyczną (klasa fortepianu), Średnią Szkołę Muzyczną w Pabianicach (klarnet) i Politechnikę Warszawską (Wydział Budownictwa Lądowego). Studia nie przerwały jego kontaktu z muzyką. Prowadził uczelniany zespół B-moll, dla którego komponował i pisał aranżacje. Oprócz tego założył zespół dixielandowy, którego trzon stanowili muzycy działającego wówczas przy Politechnice Zespołu Pieśni i Tańca.
Gdy w styczniu 1964 w studenckim klubie Stodoła powstał Klub Jazzu Tradycyjnego to właśnie zespół prowadzony przez Zabieglińskiego dał 5 kwietnia 1956 pierwszy koncert. Poza uczelnią Zabiegliński grywał jeszcze w zespołach Jerzego Matuszkiewicza. Uczestniczył w historycznym, pierwszym koncercie jazzowym w warszawskiej Filharmonii Narodowej, jaki odbył się w styczniu 1958. Występował tam z zespołem Hot Club Melomani, którego skład tworzyli: Andrzej Kurylewicz – fortepian, Jerzy Matuszkiewicz - saksofon sopranowy, Zbigniew Namysłowski – puzon, Janusz Zabiegliński - klarnet, Roman Dyląg – kontrabas i Witold Sobociński – perkusja.
W 1958, podczas I Międzynarodowego Festiwalu Muzyki Jazzowej Jazz Jamboree w Warszawie występowały dwa zespoły prowadzone przez Zabieglińskiego. Był to jego Swingtet (pianista Tomasz Bolechowski, wibrafonista Józef Gawrych, gitarzysta Bogusław Kulczycki, kontrabasista Andrzej Kozakiewicz, perkusista Tadeusz Federowski; lider grał na klarnecie) oraz grupa dixielandowa tworzona przez: Zabieglińskiego, Tomasza Bolechowskiego, Bogusława Kulczyckiego, Andrzeja Kozakiewicza, Tadeusza Federowskiego oraz puzonistę Bohdana Próbę i trębacza Witolda Zychowicza. Swingtet Janusza Zabieglińskiego brał też udział w następnym Jazz Jamboree w 1959. Przez wiele lat, do 1969, grupa ta (w różnych składach) występowała na wielu imprezach jazzowych, brała udział w nagraniach radiowych i płytowych, m.in. jako zespół towarzyszący wokalistom (Danucie Błażejczyk, Fryderyce Elkanie, Wojciechowi Gąssowskiemu i in.). Wśród muzyków występujących w zespole byli m.in. pianiści: Andrzej Jagodziński, Wojciech Kamiński, Wojciech Karolak, Witold Krotochwil, Mieczysław Mazur; gitarzyści: Andrzej Cioch, Krzysztof Woliński; wibrafonista Karol Szymanowski; kontrabasiści: Janusz Kozłowski, Janusz Rafalski.
W 1960 pianistą zespołu (przez krótki czas) był Krzysztof Komeda.
W 1966 Polskie Nagrania „Muza” w swojej serii Polish Jazz (nr 9) wydały płytę "Janusz Zabiegliński and his Swingtet".
W 1968, razem z pianistą Witoldem Krotochwilem i trębaczem Henrykiem Majewskim, Zabiegliński utworzył jazzowy zespół Big Band „Stodoła”, który jednak opuścił na trzy lata wyjeżdżając w 1969 do Iraku (na tzw. kontrakt, jako inżynier budownictwa). W 1971 powrócił do Polski i do muzyki. Grał z Big Bandem „Stodoła” oraz jako członek prowadzonej przez Bogusława Klimczuka orkiestry Polskiego Radia. W latach 1975 – 1979 znów pracował jako inżynier – najpierw na Bliskim Wschodzie, a potem już w kraju. 
W 1979 razem z pianistą Wojciechem Kamińskim utworzył zespół nazwany Kwintetem Wojciecha Kamińskiego (nazwę Swing Workshop przybrali nieco później, za namową Marka Cabanowskiego, który ją wymyślił). Oprócz liderów, czyli Kamińskiego grającego na fortepianie i organach oraz Zabieglińskiego – klarnet i saksofon altowy w skład zespołu wchodzili: gitarzysta i wokalista Paweł Tartanus, kontrabasista Marek Strobel i perkusista Waldemar Duszyński. Pierwszy publiczny występ miał miejsce podczas Old Jazz Meeting w 1979 w Warszawie. Skład nie był niezmienny, np. widownia Poznańskiej Wiosny Estradowej poznała ich jako kwartet (bez wokalisty, ale z innym basistą, którym był Janusz Kozłowski, a w 1980 nastąpiła zmiana perkusisty: Duszyńskiego zastąpił Piotr Konczewski). Zespół z powodzeniem występował na scenach krajowych i poza granicami Polski. Pozytywnie przyjęte zostały ich występy na warszawskim Jazz Jamboree i bydgoskiej Pomorskiej Jesieni Jazzowej (1979) oraz Old Jazz Meeting w 1980 i 1981. Współpracowali też z wokalistami, akompaniując m.in. Ewie Bem, Andrzejowi Zausze i Mariannie Wróblewskiej, z którą np. występowali na festiwalu w San Sebastián. W grudniu 1981 zespół Swing Workshop został rozwiązany.
W 1980 Zabiegliński, w celu realizacji nagrań dla Polskiego Radia, ponownie powołał do życia swój Swingtet. Grali z nim muzycy, którzy byli członkami grupy w poprzednim okresie jej działalności: Wojciech Karolak, Józef Gawrych, Janusz Kozłowski, Tadeusz Federowski oraz gitarzysta Henryk Stefański.
Do 1984 Zabiegliński grał z Big Warsaw Band (prowadzonym przez Stanisława Fijałkowskiego), Old Timers (lider – Henryk Majewski) i Swing Session. W 1986 razem ze Swing Workshop wystąpił na XX Festiwalu Old Jazz Meeting w Warszawie. W 1994 został laureatem nagrody honorowej Old Jazz Meeting w Iławie. W 1997 współpracował z zespołem Blues Fellows. 
W ankiecie przeprowadzanej przez pismo "Jazz Forum" zajmował pierwsze miejsce jako najlepszy klarnecista w latach 1984, 1986-1988, 1990, 1992-98.
Pochowany na Cmentarzu Komunalnym Północnym w Warszawie.

</doc>
<doc id="2833236" url="https://pl.wikipedia.org/wiki?curid=2833236" title="Etienne Alain Djissikadie">
Etienne Alain Djissikadie



</doc>
<doc id="2833237" url="https://pl.wikipedia.org/wiki?curid=2833237" title="Herman Szymaniuk">
Herman Szymaniuk

Herman Szymaniuk-Paryż-Papławski, biał. "Герман Шыманюк-Парыш-Паплаўскі", ps. "Skamaroch" (ur. 1892, zm. 1937?) – białoruski partyzant i działacz komunistyczny, członek Komunistycznej Partii Białorusi, stał na czele antypolskiej organizacji działającej na Podlasiu; prawdopodobnie był agentem OGPU.
Urodził się w Grabowcu w 1892 roku. Podczas I wojny światowej wraz z innymi bieżeńcami udał się w głąb Rosji. Do końca 1921 roku pracował w moskiewskim teatrze „Buf” (Буф). W grudniu 1921 roku wrócił do swojej wioski Grabowiec. Prawdopodobnie był wtedy agentem OGPU. 
Przygotowywał powstanie na Podlasiu i Grodzieńszczyźnie w marcu 1922 roku. 2 i 3 marca tego roku policja poinformowana przez konfidenta aresztowała członków organizacji. Szymaniuk uniknął aresztowania. W oparciu o osoby, które uniknęły aresztowania zorganizował wraz z Grycukiem oddział partyzancki składający się z około 20 ludzi. Oddział przeszedł do historii jako Bractwo Włościan Białorusinów, został rozbity 6 maja przez połączone oddziały policji i wojska. Szymaniuk zdołał uciec.
Był redaktorem pierwszego numeru pisma „Biełaruski Partyzan”.
Jesienią 1922 próbował przejść na stronę polską, ale zażądano od niego ujawnienia całej struktury konspiracyjnej. Fakt ten oraz wyroki śmierci wydane na członków jego oddziału odwiodły go od tego zamiaru. Zdecydował się na ucieczkę do Białoruskiej Socjalistycznej Republiki Radzieckiej (BSRR).
W połowie 1922 roku był na Litwie, w końcu 1923 roku przedostał się do BSRR. W 1926 roku został członkiem Komunistycznej Partii Białorusi. Ukończył studia na uniwersytecie w Mińsku. Od roku 1930 pracował w Połocku. W 1933 został kierownikiem fabryki w Mohylewie.
W 1937 został aresztowany przez NKWD. Dalsze jego losy są nieznane.

</doc>
<doc id="2833238" url="https://pl.wikipedia.org/wiki?curid=2833238" title="Van Houten">
Van Houten

osoby:

</doc>
<doc id="2833239" url="https://pl.wikipedia.org/wiki?curid=2833239" title="Albion (motoryzacja)">
Albion (motoryzacja)

Albion Automotive – brytyjskie przedsiębiorstwo zajmujące się w XX wieku produkcją samochodów początkowo osobowych, a potem ciężarowych i autobusów. Zostało założone w 1899 roku, w 1951 roku zostało przejęte przez Leyland Motors, w latach 1987 - 1993 przynależało do koncernu Leyland DAF, a w 1998 roku weszło w skład American Axle &amp; Manufacturing, Inc..
Powstało w Szkocji pod nazwą Albion Motor Car Company Ltd. W 1930 zostało przemianowane na Albion Motors. Początkowo wytwarzano tam samochody osobowe, ale bardzo szybko (już przed I wojną światową) zaczęto montowanie samochodów ciężarowych. Od roku 1914 poczęto również składać autobusy. Specjalizacja w pojazdach użytkowych okazała się na tyle trafnym wyborem dla zakładu, że porzucono montaż samochodów osobowych. Szczególnie ceniono autobusy, które były eksportowane do południowej Afryki, Azji, Australii i Indii. Decyzją władz koncernu Leylanda marka Albion została wycofana z rynku około roku 1980. Zakład pozostał i skoncentrował się na produkcji części. Został włączony do koncernu American Axle. Charakterystyczny był emblemat firmy, przedstawiający wschodzące słońce oraz powiązany z tym slogan reklamowy: "Sure as the Sunrise" ("Pewny jak wschód słońca").
Ciężarówka Albion stała się tematem piosenki Marka Knopflera pod tytułem Border Reiver.

</doc>
<doc id="2833240" url="https://pl.wikipedia.org/wiki?curid=2833240" title="Argyll (motoryzacja)">
Argyll (motoryzacja)

 
Argyll – dawne brytyjskie przedsiębiorstwo zajmujące się produkcją samochodów. Istniało w latach 1899 - 1932. Na krótko marka Argyll została reaktywowana w latach 1976 - 1990.
W 1899 Alex Govan założył w Bridgeton (dzielnicy Glasgow) firmę Hozier Engineering Company Limited. Montował małe pojazdy typu voiturette na wzór Renault oraz De Dion-Bouton. W szybkim czasie Argyll stał się jednym z największych wytwórców samochodów osobowych w Szkocji. W 1905 roku przemianowano przedsiębiorstwo na Argyll Motors Limited i przeniesiono do Alexandrii. Po śmierci Govana zakłady podupadły.
Produkcję wznowiono w latach 1906 - 1910 w ramach spółki Argyll Ltd. Wprowadzono serię "Flying Fifteen", silniki sześciocylindrowe oraz nowatorskie hamulce na wszystkie koła. W 1914 roku fabryka w Alexandrii została sprzedana, a montaż aut był prowadzony w ograniczonym zakresie w Bridgeton. Upadła w 1932 roku w czasie Wielkiego Kryzysu.
W latach 1976 - 1990 składano sportowy samochód Argyll GT w szkockiej miejscowości Lochgilphead. Firma została założona przez byłego kierowcę wyścigowego Boba Hendersona. Przybrano nazwę Argyll na cześć dziadka jednego z inwestorów, który przed wojną pracował w zakładach Argyll.

</doc>
<doc id="2833241" url="https://pl.wikipedia.org/wiki?curid=2833241" title="Armstrong Siddeley">
Armstrong Siddeley

Armstrong Siddeley – dawne brytyjskie przedsiębiorstwo branży motoryzacyjnej i lotniczej. Zajmowało się między innymi produkcją samochodów i silników lotniczych.
Przedsiębiorstwo przechodziło w okresie swego istnienia znaczne przekształcenia własnościowe. John Davenport Siddeley założył w 1902 firmę Siddeley Autocar, wytwarzające małe samochody osobowe na wzór Peugeota. W 1905 roku połączył się z zakładami Wolseley`a tworząc markę Wolseley Siddeley, popularną wśród brytyjskiej arystokracji. W 1909 Siddeley rozwiązał umowę z Wolseley`em i kupił zakłady Dease Motor Car Manufacturing. Wówczas spółka została nazwana Siddeley Deasy. Wówczas przyjęto jako logo wizerunek Sfinksa. W czasie I wojny światowej produkowano ciężarówki, ambulansy a następnie silniki lotnicze.
W 1919 roku przedsiębiorstwo zostało wykupione przez koncern Armstrong Whitworth z Newcastle upon Tyne i powstała firma Armstrong Siddeley Motors Ltd. z Siddeley`em jako dyrektorem zarządzającym. W 1927 nawiązano współpracę z zakładami Vickers i powstał koncern Vickers-Armstrong. Wówczas Siddeley przejął spółki Armstrong Siddeley oraz Armstrong Whitworth Aircraft zajmujące się przemysłem motoryzacyjnym oraz lotniczym. W koncernie Vickers pozostał dział zbrojeniowy. W 1928 firma Siddeley`a odkupiła zakłady Avro od spółki Crossley.
Armstrong Siddeley wytwarzał samochody osobowe wyższej klasy, silniki lotnicze oraz samoloty. W połowie lat trzydziestych zakłady zostały kupione przez Hawker Aircraft i utworzono spółkę Hawker Siddeley. Armstrong Whitworth Aircraft stały się częścią zakładów Hawker; a Armstrong Siddeley Motors - zakładów Hawker Siddeley.
Marka samochodów Armstrong Siddeley utrzymała się na rynku do lat 1959 - 1960, gdy została kupiona przez koncern Bristol Aeroplane Company i dołączona do Bristol Aero Engines. Powołano wówczas spółkę Bristol Siddeley. W zakładach Armstrong Siddeley wytwarzano samochody osobowe do roku 1960. Zaś w 1966 Bristol Siddeley połączył się z koncernem Rolls-Royce. Potem dział lotniczy włączono do British Aerospace, a z czasem do BAE Systems. Prawa do marki Armstrong Siddeley nabyło zrzeszenie Armstrong Siddeley Owners Club Ltd., które odkupiło je od koncernu Rolls-Royce w 1972 roku.

</doc>
<doc id="2833243" url="https://pl.wikipedia.org/wiki?curid=2833243" title="Armstrong Whitworth">
Armstrong Whitworth

Armstrong Whitworth – dawny brytyjski koncern zajmujący się produkcją broni, statków, lokomotyw, samochodów i samolotów. Zajmowano się także hydrotechiką. W 1927 koncern stał się częścią zakładów Vickers-Armstrongs, a dział motoryzacyjny kupił John Davenport Siddeley tworząc zakłady Armstrong Siddeley.
Historia zakładów.
W 1847 roku William George Armstrong założył w Elswick k. Newcastle upon Tyne wytwórnię armatury hydraulicznej, maszyn i części do mostów. Dla rozwijania interesów z armią założył osobną spółkę pod nazwą Elswick Ordnance Company, która zajęła się produkcją broni.
W 1882 roku połączył przedsiębiorstwo z zakładami stoczniowymi Charlesa Mitchella w spółkę Armstrong, Mitchell and Company. Wyspecjalizowano się w montażu okrętów wojennych. Interesy stoczniowe zakończono w 1918 roku. W 1897 złączono przedsiębiorstwo z zakładami budowy maszyn Josepha Whitwortha, tworząc spółkę Armstrong-Whitworth. W 1902 zaczęto produkować samochody osobowe i ciężarowe. Na przełomie 1912 i 1913 roku rozszerzono profil przedsiębiorstwa o wyroby lotnicze, a w 1920 roku stworzono dział produkcji samolotów Armstrong Whitworth Aircraft. Samochody pod marką Armstrong Whitworth produkowano od 1904 do 1919. Dział motoryzacyjny stworzono na bazie przejętego przedsiębiorstwa Wilson-Pilcher. W 1919 doszło do połączenia przedsiębiorstw Armstrong Whitworth i Siddeley Deasy i stworzono markę Armstrong Siddeley.
Po I wojnie światowej przestawiono się na produkcję lokomotyw, które montowano do II połowy lat trzydziestych. W 1927 roku dział uzbrojenia i maszyn złączono z koncernem Vickers tworząc Vickers Armstrong. Natomiast dział lotniczy i motoryzacyjny został wyłączony i sprzedany Johnowi Davenportowi Siddeley`owi, który założył spółkę Armstrong Siddeley.

</doc>
<doc id="2833244" url="https://pl.wikipedia.org/wiki?curid=2833244" title="Arnott">
Arnott

Arnott`s Garages – dawne brytyjskie przedsiębiorstwo zajmujące się produkcją samochodów wyścigowych, sportowych i prototypów. Istniało w latach 1951 - 1957. W firmie składano samochody sportowe z nadwozia z włókna szklanego; używając silników Austin, Coventry Climax, Lea-Francis. Szacuje się, że powstało jedynie 25 sztuk tych aut.
Samochód został skonstruowany przez Daphne Arnott – jedną z niewielu kobiet biorących udział w wyścigach samochodowych. Wraz z menedżerem George Thorntonem zbudowała samochód wyścigowy Formuły 3. O ile nie udawało się odnosić sukcesów w sporcie, o tyle marka stała się znana dzięki udziałowi w konkursach na bicie rekordów. W 1957 wzięto udział w wyścigu 24h Le Mans .

</doc>
<doc id="2833245" url="https://pl.wikipedia.org/wiki?curid=2833245" title="Hermann Habich">
Hermann Habich

Hermann Habich (ur. 15 sierpnia 1895 w Platting, zm. ?) – niemiecki as myśliwski z czasów I wojny światowej z 7 potwierdzonymi zwycięstwami powietrznymi.
Życiorys.
Przed wybuchem I wojny światowej, 17 marca 1914 roku, uzyskał licencję pilota No.697. Po wybuchu wojny, w końcu 1914 roku, został powołany do armii i przydzielony do Feldflieger-Abteilung 4 b, które w styczniu 1917 roku zostało przekształcone w FFA 47. Następnie służył na froncie wschodnim w Fliegerabteilung 215 (Artillerie)
18 marca 1915 roku został odznaczony Krzyżem Żelaznym I Klasy, a w sierpniu mianowany Offizierstellvertreter. Po szkoleniu w obsłudze i metodach walki na samolotach jednomiejscowych, w styczniu 1918 roku, został przydzielony do Jasta 49.
Hermann Habich pierwsze zwycięstwo odniósł w 27 marca 1918 roku nad samolotem DH4 z dywizjonu No. 18 Squadron RAF. 26 września odniósł zwycięstwo nad francuskim balonem obserwacyjnym z jednostki 19 Cie. Ostatnie zwycięstwo odniósł 6 października 1918 roku nad francuskim samolotem Breguet 14 w okolicach Somme-Py.
Po zakończeniu wojny Habich pozostał w lotnictwie niemieckim, pracował jako pilot wojskowy i instruktor lotniczy. W końcu lat trzydziestych XX w. wstąpił do Luftwaffe, służył na froncie wschodnim w Rosji i przez pewien czas dowodził jedną z Nachtschlachtgruppe.

</doc>
<doc id="2833246" url="https://pl.wikipedia.org/wiki?curid=2833246" title="Atkinson (motoryzacja)">
Atkinson (motoryzacja)

Atkinson – dawne brytyjskie przedsiębiorstwo zajmujące się produkcją samochodów. Istniało w latach 1907 - 1970. Posługiwano się charakterystycznym znakiem firmowym: dużą literą "A" w okręgu.
Zostało założone przez Edwarda Atkinsona w 1907 roku. Początkowo Atkinson prowadził zakład naprawy parowozów firmy Alley &amp; McLean. W 1916 roku zmontowano tam pierwszą lokomobilę własnej konstrukcji i zainteresowano się pojazdami ciężarowymi.
Po śmierci Atkinsona w czasie Wielkiego Kryzysu firmę nabył menedżer W. G. Allen i przemianował na Atkison Lorries Ltd. Zarzucono wówczas konstrukcje parowe, a skupiono się na pojazdach z silnikiem spalinowym. Firma stawała się coraz bardziej znanym producentem aut ciężarowych w Wielkiej Brytanii. Produkowano pojazdy dwu, trzy i czteroosiowe.
W czasie II wojny światowej realizowano zamówienia wojskowe. Po wojnie powrócono do produkcji cywilnej. Początkowo bazowano na modelach przedwojennych. Rozwijano produkcję dwóch serii aut: "Silver Knight" oraz "Black Knight". W 1970 roku zakłady Atkinson zostały połączone z firmą Seddon. Stworzono wówczas spółkę Seddon Atkinson Vehicles Ltd. W 1974 roku włączono ją do koncernu International Harvester.

</doc>
<doc id="2833254" url="https://pl.wikipedia.org/wiki?curid=2833254" title="Beardmore">
Beardmore

Beardmore Motors Ltd. – dawne brytyjskie przedsiębiorstwo zajmujące się produkcją samochodów. Istniało w latach 1919 - 1966.
Zostało założone w ramach koncernu William Beardmore and Company, gdy po zakupie zakładów Sentinel Waggon Works dział motoryzacyjny koncernu wyodrębniono w osobną spółkę Beardmore Motors Ltd. Siedziba firmy znajdowała się w Glasgow, tam gdzie i koncernu, a zakłady posiadano w Anniesland, Coatbridge i Paisley.
Skoncentrowano się na montażu samochodów osobowych oraz taksówek. Pierwszy model 11/4 wyposażono w czterocylindrowy silnik o pojemności 1486 cm3. Zastąpiono go w 1923 roku modelem 12/30 z silnikiem o większej mocy 1854 cm3. Na bazie 12/30 stworzono wersję Super Sports. Prędkość testowano na torze Brooklands.
W 1925 roku zamknięto zakłady w Anniesland i przeniesiono produkcję do wytwórni taksówek w Paisley. Wprowadzono na rynek model 14/40 o pojemności 2297 cm3. Gdy zwiększono pojemność do 2391 cm3 przemianowano go na wersję 16/40. Zarzucono montaż czterocylindrowego o pojemności 4072 cm3, a w potem również pozostałe modele osobowe.
Większe sukcesy osiągano produkując taksówki, zwłaszcza dla Londynu właśnie w Paisley już od 1919 roku. Pierwszym modelem był Mk 1 cieszący się wysoką renomą. W 1923 wszedł model Mk 2, zastąpiony z czasem mniejszym, bardziej ekonomicznym Mk3. Po upadku koncernu William Beardmore and Company spółka Beardmore Motors Limited została wykupiona i produkcję w 1929 roku przeniesiono ze Szkocji do Londynu. Wówczas wprowadzono do produkcji serię "Paramount" z modelami Mk4 (1932), Mk5 (1935), Mk6 (1936).
Po wojnie pojawił się ostatni już model Mk7 produkowany od 1954 do 1966 roku - do momentu zamknięcia zakładów Beardmore. Zostały zlikwidowane w trakcie przekształceń własnościowych do jakich dochodziło w brytyjskim przemyśle motoryzacyjnym w II połowie XX wieku, gdy tworzono koncern British Motor Corporation.
Beardmore korzystał z silników innych firm, a wyspecjalizował się w budowie podwozia dostosowanego do warunków miejskich oraz nadwozia specjalnie stworzonego pod kątem potrzeb taksówkarzy i ich pasażerów. Używano silników i skrzyń biegów Forda oraz silników Perkins.

</doc>
<doc id="2833255" url="https://pl.wikipedia.org/wiki?curid=2833255" title="Bristol Aeroplane Company">
Bristol Aeroplane Company

Bristol Aeroplane Company – nieistniejące już brytyjskie przedsiębiorstwo branży lotniczej, powstało w 1910 roku, funkcjonowało samodzielnie do roku 1959.
Zostało założone przez George'a White'a jako British and Colonial Aeroplane Company. Montowało samoloty na licencji znanej francuskiej firmy Farman. W czasie I wojny światowej znaną konstrukcją był Bristol Scout. W 1920 roku spółkę przemianowano na Bristol Aeroplane Company. Przejęto zakłady Cosmos Engineering, wytwarzające silniki lotnicze. Wtedy też wydzielono dział produkcji silników do siostrzanej spółki Bristol Engine Company.
W czasie II wojny światowej powstały tak znane samoloty, jak Bristol Blenheim oraz Bristol Beaufighter. Po zakończeniu wojny przestawiono część produkcji na cele cywilne i stworzono spółkę Bristol Cars, która po 1959 roku usamodzielniła się od reszty koncernu. W 1956 roku firmę podzielono na dwie części: Bristol Aircraft oraz Bristol Aero-Engines. Bristol Aero-Engines połączono w 1959 roku z Armstrong Siddeley w spółkę Bristol Siddeley, która potem została kupiona przez koncern Rolls-Royce. Przed fuzją z Rolls-Roycem Bristol Siddeley kupił firmy DeHavilland Engines i Blackburn Engines. Natomiast Bristol Aircraft dołączono też w 1959 roku do British Aircraft Corporation. Tym sposobem marka Bristol zniknęła z rynku lotniczego.
W latach czterdziestych utworzono dział produkcji helikopterów. W 1961 roku został przyłączony do nowo utworzonej spółki Westland Helicopters.

</doc>
<doc id="2833256" url="https://pl.wikipedia.org/wiki?curid=2833256" title="Bristol Siddeley">
Bristol Siddeley

Bristol Siddley – dawny brytyjski koncern branży lotniczej. Funkcjonował w latach 1959 - 1966. Powstał, gdy koncern Bristol kupił zakłady Armstrong Siddeley.
Do najbardziej znanych konstrukcji wytwarzanych w ramach Bristol Siddeley należały Olympus, Orpheus, Pegasus, Proteus oraz Viper.
Poza tym montowano silniki na licencji francuskiej firmy Turboméca oraz General Electric. W 1966 roku Bristol Siddeley został kupiony przez koncern Rolls-Royce. Wówczas marka Bristol Siddeley zniknęła z rynku.

</doc>
<doc id="2833257" url="https://pl.wikipedia.org/wiki?curid=2833257" title="Bristol Aircraft Company">
Bristol Aircraft Company



</doc>
<doc id="2833258" url="https://pl.wikipedia.org/wiki?curid=2833258" title="British Motor Holdings">
British Motor Holdings

British Motor Holdings (BMH) – dawny brytyjski koncern skupiający producentów samochodów. Istniał w latach 1966–1968.
Powstał, gdy w okresie rządów Labour Party szukano wyjścia z kryzysowej sytuacji brytyjskiego rynku motoryzacyjnego poprzez szereg fuzji między niezależnymi do tej pory producentami. Chrysler zaangażował się finansowo w koncern Rootes Group; Leyland Motors nabył spółkę Standard Triumph oraz Rovera. British Motor Corporation znalazło się w trudnej sytuacji finansowej i szukało partnera biznesowego. Jako że BMC skupiało marki z niższych segmentów rynku aut osobowych wybór padł na wytwórnię samochodów wyższej klasy – Jaguar Cars, który już wcześniej kupił zakłady Guy. Poza tym, że paleta modeli obu spółek się uzupełniała, to Jaguar odnosił sukcesy na rynku amerykańskim co mogło ułatwić wejście na niego modeli BMC. Dla właściciela Jaguara Williama Lyonsa mariaż z BMC był korzystny, gdyż BMC przejęło w 1965 dostawcę karoserii i producenta nadwozi Pressed Steel Company, który również pracował na rzecz Jaguara.
Łącznie wraz ze spółką Jaguar Cars do BMH dołączyły takie marki jak Coventry Climax, Daimler, Lanchester oraz z segmentu aut ciężarowych – Guy. Zaś wraz z BMC do BMH weszły auta Austin, Morris, MG, Riley, Wolseley oraz producent nadwozi do aut wyższej klasy Vanden Plas.
BMH miało krótki żywot, gdyż już w 1968 roku zostało połączone z koncernem Leylanda w jeden wielki konglomerat firm British Leyland Motor Corporation.

</doc>
<doc id="2833259" url="https://pl.wikipedia.org/wiki?curid=2833259" title="Commer (motoryzacja)">
Commer (motoryzacja)

Commer – dawne brytyjskie przedsiębiorstwo zajmujące się produkcją samochodów. Istniało w latach 1905-1979. Znane było z produkcji samochodów ciężarowych oraz użytkowych (zwłaszcza pocztowych).
Pierwszy pojazd ciężarowy własnej konstrukcji wypuszczono na rynek w 1907 roku. Dwa lata później zaczęto montować również omnibusy. W czasie I wojny światowej produkowano samochody ciężarowe na rzecz brytyjskiej armii. W 1926 roku zostało przejęte przez zakłady Humber i weszło w skład koncernu Rootesa. W 1934 do zakładów Commer dołączono firmę Karrier.
W latach siedemdziesiątych koncern Rootesa został przejęty przez Chryslera, a marka Commer zastąpiona przez Dodge. Po kupnie europejskiej filii Chryslera – "Chrysler Europe" ("Chrysler France"), przez Peugeot samochody konstrukcji Commer sprzedawano pod marką Renault, gdyż obie francuskie firmy kooperowały ze sobą na obszarze pojazdów użytkowych.
Oprócz samochodów ciężarowych wytwarzano pojazdy wojskowe, użytkowe, półciężarówki i pick-upy.

</doc>
<doc id="2833260" url="https://pl.wikipedia.org/wiki?curid=2833260" title="King Edward VII’s Hospital Sister Agnes">
King Edward VII’s Hospital Sister Agnes

King Edward VII’s Hospital "Sister Agnes" – prywatna placówka medyczna funkcjonująca w Londynie, w dzielnicy Marylebone. Szpital został założony w 1899 roku przez Agnes Keyser – metresę księcia Walii, a późniejszego króla Edwarda VII – oraz jej siostrę Fanny. Początkowo był przeznaczony dla chorych i rannych brytyjskich żołnierzy, którzy wrócili z wojny burskiej. Sponsorem i pierwszym patronem szpitala był król Edward VII. Obecnie (2016) działa pod patronatem królowej Elżbiety II.
Pacjentami szpitala Króla Edwarda VII są członkowie brytyjskiej rodziny królewskiej. Na przestrzeni lat byli tutaj hospitalizowani: Elżbieta II, księżniczka Małgorzata, Elżbieta – Królowa Matka, Filip, książę Edynburga, Karol, książę Walii, a w grudniu 2012 roku Katarzyna, księżna Cambridge.

</doc>
<doc id="2833264" url="https://pl.wikipedia.org/wiki?curid=2833264" title="Gu Ling">
Gu Ling

Gu Ling (; ur. 27 lipca 1959) – chińska brydżystka z tytułem World Grand Master w kategorii Kobiet (WBF).
Gu Ling jest profesjonalną brydżystką.
Wyniki brydżowe.
Olimpiady.
Na olimpiadach uzyskała następujące rezultaty:
Zawody światowe.
W światowych zawodach zdobyła następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="2833265" url="https://pl.wikipedia.org/wiki?curid=2833265" title="Ling Gu">
Ling Gu



</doc>
<doc id="2833267" url="https://pl.wikipedia.org/wiki?curid=2833267" title="Angella Taylor-Issajenko">
Angella Taylor-Issajenko

Angella Taylor-Issajenko (ur. 28 września 1958 na Jamajce) – kanadyjska lekkoatletka specjalizująca się w biegach sprinterskich, dwukrotna uczestniczka letnich igrzysk olimpijskich (Los Angeles 1984, Seul 1988), srebrna medalistka olimpijska z Los Angeles w biegu sztafetowym 4 × 100 metrów.
Za swoje osiągnięcia, w 1985 r. odznaczona została Orderem Kanady III Klasy.

</doc>
<doc id="2833274" url="https://pl.wikipedia.org/wiki?curid=2833274" title="Iset Tower">
Iset Tower



</doc>
<doc id="2833275" url="https://pl.wikipedia.org/wiki?curid=2833275" title="Gazy szlachetne">
Gazy szlachetne



</doc>
<doc id="2833277" url="https://pl.wikipedia.org/wiki?curid=2833277" title="De Bruyne">
De Bruyne

De Bruyne Motor Corporation – dawne brytyjskie przedsiębiorstwo, które próbowało podjąć produkcję luksusowych samochodów sportowych pod marką De Bruyne. Zostało założone przez Amerykanina Johna de Bruyne, który kupił park maszynowy zlikwidowanego zakładu Gordon-Keeble. W 1968 roku zaprezentował dwa prototypy na New York Motor Show. Nie weszły do produkcji, a wkroczenie marki De Bruyne na rynek luksusowych, ekstrawaganckich, sportowych aut nie powiodło się.

</doc>
<doc id="2833279" url="https://pl.wikipedia.org/wiki?curid=2833279" title="Deasy">
Deasy

Deasy – dawne brytyjskie przedsiębiorstwo zajmujące się produkcją samochodów. Istniało w latach 1907–1910. Zostało założone przez podróżnika i pisarza Henry'ego Hugh Petera Deasy'ego, który kupił wytwórnię Iden. Pod marką Deasy montowano samochody osobowe klasy średniej i wyższej wyposażone w czterocylindrowe silniki oraz pojazdy ciężarowe.
Na przełomie 1909 i 1910 roku zostało przejęte przez Johna Davenporta Siddeleya, który na jego bazie założył firmę motoryzacyjną Siddeley-Deasy Motor Car Manufacturing Co. Ltd.

</doc>
<doc id="2833281" url="https://pl.wikipedia.org/wiki?curid=2833281" title="Elva (motoryzacja)">
Elva (motoryzacja)

Elva Cars Limited – dawne brytyjskie przedsiębiorstwo zajmujące się produkcją samochodów sportowych oraz wyścigowych. Istniało w latach 1955 - 1968.
Koncentrowało się na montażu samochodów wyścigowych z wykorzystaniem podzespołów BMW oraz Porsche. Dlatego też modele zwano Elva-BMW lub Elva-Porsche. Znana była konstrukcja GT 160. Ponadto w latach 1958 - 1968/1969 wytwarzano sportowy kabriolet Elva Courier. Na początku lat sześćdziesiątych produkowano go w zakładach innej brytyjskiej firmy - Trojan.

</doc>
<doc id="2833282" url="https://pl.wikipedia.org/wiki?curid=2833282" title="France Gareau">
France Gareau

France Gareau (ur. 15 kwietnia 1967 w Verner) – kanadyjska lekkoatletka specjalizująca się w biegach sprinterskich, uczestniczka letnich igrzysk olimpijskich w Los Angeles (1984), srebrna medalistka olimpijska w biegu sztafetowym 4 x 100 metrów.

</doc>
<doc id="2833286" url="https://pl.wikipedia.org/wiki?curid=2833286" title="Gordon-Keeble">
Gordon-Keeble

Gordon-Keeble – dawne brytyjskie przedsiębiorstwo montujące jeden model dużego, luksusowego sportowego coupé. Istniało w latach 1963 - 1967.
Bazowano na modelu Peerless GT wytwarzanego przez poprzednią spółkę Johna Gordona - Peerless Cars Limited. Używano mocnych amerykańskich silników Buick 3,5 litra oraz Chevrolet 4,6 litra V8. Podwozie składano w Anglii, a nadwozie we włoskich zakładach Bertone i zaprojektowane zostało przez Giorgetto Giugiaro. Zamierzano w ten sposób wkroczyć na rynek ekstrawaganckich sportowych, luksusowych aut. Testowano nadwozia z włókna szklanego wytwarzane przez zakłady Williams &amp; Pritchard. Auta nazywano "Gordon GT" albo po prostu "Gordon". W logo firmy znalazł się stylizowany wizerunek żółwia.
Po upadku firmy jej aktywa zostały przejęte w 1965 roku przez dwóch wspólników Harolda Smitha oraz Geoffrey`a Westa pod nazwą Keeble Cars Ltd. Reaktywacja produkcji zakończyła się fiaskiem po niecałych dwóch latach. Szacowano, że łącznie zbudowano około 100 sztuk modelu GT. Klub miłośników tych aut (Gordon-Keeble Owners' Club) obliczał, iż na początku XXI wieku około 90 sztuk znajdowało się w użytku.
Po zamknięciu produkcji konstrukcja modelu GT została kupiona przez Amerykanina Johna de Bruyne`a. W 1968 roku zaprezentował on na New York Motor Show dwa prototypy samochodu pod nazwą De Bruyne, ale nie weszły one do produkcji.

</doc>
<doc id="2833288" url="https://pl.wikipedia.org/wiki?curid=2833288" title="Guy Motors">
Guy Motors

Guy Motors Limited – dawne brytyjskie przedsiębiorstwo motoryzacyjne, zajmujące się produkcją samochodów ciężarowych, autobusów piętrowych i trolejbusów. Istniało w latach 1914 - 1978. Charakterystyczny był znak firmy umieszczany na chłodnicy, którym była głowa Indianina.
W 1914 roku założyciel firmy Sidney Slater Guy zmontował pierwszy własny model pojazdu ciężarowego. Wcześniej był kierownikiem produkcji w firmie Sunbeam, gdzie zdobył doświadczenie na rynku motoryzacyjnym. W czasie I wojny światowej zakład przestawił się na produkcję wojskową (silniki lotnicze i amunicja).
Po wojnie firma usiłowała wejść na rynek aut luksusowych. Skonstruowano jeden z pierwszych brytyjskich silników V8. Miał pojemność 4 l. W 1922 roku wypuszczono mniejszy czterocylindrowy model. Jako że oba modele były zbyt drogie, to dwa lata później zdecydowano się na tańszą wersję ze słabszym silnikiem. W 1925 roku wygaszono produkcję własnych aut osobowych. Chcąc powrócić na ten segment rynku motoryzacyjnego w 1928 roku spółka Guy wykupiła innego producenta Star Motor Company, ale w dobie kryzysu ekonomicznego interes zakończył się fiaskiem i firmę Star zamknięto w 1932 roku.
Lata dwudzieste przyniosły sukcesy na polu produkcji autobusów oraz zaczęto rozwijać montaż trolejbusów. Najbardziej znane były modele autobusów piętrowych z serii "Arab". Od drugiej połowy lat trzydziestych firma utrzymywała się dzięki zamówieniom wojskowym. Produkcja wojskowa wyparła całkowicie cywilną. Stworzono wówczas program budowy pojazdów wojskowych (na przykład model Lizard i samochód pancerny Guy AC). Okres II wojny światowej sprzyjał ponownie konstruowaniu autobusów, na które pojawił się zwiększony popyt wskutek zmniejszenia liczby użytkowników samochodów osobowych oraz zawieszenia ich produkcji na czas wojny. Wówczas autobusy stały się głównym produktem firmy. Eksportowano je do Afryki i Azji. W 1948 roku kupiono dział budowy trolejbusów Sunbeam Commercial Vehicles Limited, a w międzyczasie także konstrukcje firmy Karrier.
Wzrost kosztów produkcji oraz kryzys powojenny spowodował, iż po wojnie firma znalazła się w złej sytuacji finansowej. Nie udało się też wejść na rynek z nowymi modelami ciężarówek. Przegrano konkurencję na rynkach afrykańskich. W 1961 roku zakłady Guy kupił Jaguar, a wraz z nim Guy w 1966 roku stał się częścią British Motor Holdings. Dwa lata później doszło do fuzji BMH i Leyland Motor Corporation, gdy powstało British Leyland Motor Corporation. Zaprzestano wtedy montażu pojazdów pod marką Guy, a niektóre konstrukcje firmy były kontynuowane pod marką Leylanda. Na przełomie lat siedemdziesiątych oraz osiemdziesiątych zakłady Guy zostały zamknięte.

</doc>
<doc id="2833289" url="https://pl.wikipedia.org/wiki?curid=2833289" title="Zhang Yalan">
Zhang Yalan

Zhang Yalan () – chińska brydżystka, World Life Master w kategorii Kobiet oraz World Master w kategorii Open (WBF).
Wyniki brydżowe.
Olimpiady.
Na olimpiadach uzyskała następujące rezultaty:
Zawody światowe.
W światowych zawodach zdobyła następujące lokaty:

</doc>
<doc id="2833290" url="https://pl.wikipedia.org/wiki?curid=2833290" title="Yalan Zhang">
Yalan Zhang



</doc>
<doc id="2833291" url="https://pl.wikipedia.org/wiki?curid=2833291" title="Iden (motoryzacja)">
Iden (motoryzacja)

Iden – dawne brytyjskie przedsiębiorstwo zajmujące się produkcją samochodów. Istniało w latach 1904 - 1908.
Składało samochody osobowe wyposażone w silniki cztero- oraz ośmiocylindrowe. Początkowo były wyposażone w napęd na koła tylne, ale firma eksperymentowała z napędem na koła przednie. Znany był model 12 HP o silniku V2 i napędem na koła przednie - uznawany za jedną z pierwszych tego typu konstrukcji w Wielkiej Brytanii.
W 1908 roku zakłady zostały przejęte przez Deasy Motor Car Manufacturing Co. Ltd..

</doc>
<doc id="2833294" url="https://pl.wikipedia.org/wiki?curid=2833294" title="Karrier">
Karrier

Karrier – dawne brytyjskie przedsiębiorstwo zajmujące się produkcją samochodów użytkowych. Istniało w latach 1904 - 1978 / 1979.
Zostało założone w 1904 roku i początkowo istniało pod nazwą Clayton and Company. W 1920 roku przemianowano je na Karrier Motors Ltd. Wyspecjalizowało się w produkcji samochodów ciężarowych, użytkowych, autobusów, a w połowie II wojny światowej także trolejbusów. Dział trolejbusów został po II wojnie światowej sprzedany najpierw firmie Brockhouse Ltd. a potem przeszedł do innego brytyjskiego producenta aut - Guy. Podczas II wojny światowej Karrier produkował także ciągniki artyleryjskie KT4 i samochody pancerne Humber Armoured Car.
W 1934 roku spółka została włączona do koncernu Rootesa wraz z firmą Commer. Pod marką Karrier produkowano cięższe pojazdy ciężarowe a Commer lekkie półciężarówki oraz mniejsze pojazdy użytkowe. Od lat dwudziestych w zakładach Karrier montowano także modele Dodge koncernu Chryslera. W latach siedemdziesiątych europejski oddział tego amerykańskiego koncernu - Chrysler Europe kupił zakłady Rootesa, w tym markę Karrier. Po zakupie europejskiego oddziału Chryslera przez Peugeota zakłady Karrier przeszły w ręce innej francuskiej firmy - Renault.

</doc>
<doc id="2833295" url="https://pl.wikipedia.org/wiki?curid=2833295" title="Lanchester (motoryzacja)">
Lanchester (motoryzacja)

Lanchester – jedno z najstarszych brytyjskich przedsiębiorstw zajmujących się produkcją samochodów. Zostało założone w 1895 roku, gdy Lanchester - jak się uważa - zbudował pierwszy samochód osobowy na wyspach brytyjskich. Mimo zakończenia produkcji aut w 1956 roku prawa do marki nie wygasły i przynależą do koncernu Tata Motors. Znane było z produkcji luksusowych modeli aut osobowych. Okresowo budowano także pojazdy wojskowe.
W 1931 roku zostało przejęte przez BSA i złączone z zakładami Daimler Motor Company. Wraz z Daimlerem zostały przejęte przez Jaguara w 1960 roku. W czasie przekształceń własnościowych, które dotknęły brytyjski przemysł motoryzacyjny w drugiej połowie XX wieku marka przeszła na własność koncernu Forda, a w XXI wieku wraz z Jaguarem i Daimlerem do koncernu Tata Motors.

</doc>
<doc id="2833297" url="https://pl.wikipedia.org/wiki?curid=2833297" title="Maccabeats">
Maccabeats

The Maccabeats – amerykańska grupa muzyczna śpiewająca a cappella założona w 2007 roku.
Historia.
Zespół został założony w 2007 roku przez grupę studentów Uniwersytetu Jesziwy w Nowym Jorku. Grupa stała się popularna w 2010 r. dzięki nawiązującemu do żydowskiego święta, Chanuki, utworowi "Candlelight" będącego aranżacją piosenki "Dynamite" Taio Cruz'a. Teledysk obejrzany w serwisie YouTube odtworzono ponad 8 milionów razy wyreżyserował Uri Westrich.
17 maja 2011 r. z okazji Miesiąca Dziedzictwa Żydów Amerykańskich, The Maccabeats wystąpili w Białym Domu przez prezydentem USA Barackiem Obamą.
Twórczość.
Muzyka The Maccabeats nawiązuje do historii i tradycji żydowskich. Większość utworów zespołu to aranżacje a cappella znanych przebojów.

</doc>
<doc id="2833302" url="https://pl.wikipedia.org/wiki?curid=2833302" title="Maudslay (motoryzacja)">
Maudslay (motoryzacja)

Maudslay – dawne brytyjskie przedsiębiorstwo zajmujące się produkcją samochodów. Istniało do lat 1947 - 1948, a marka Maudslay zniknęła z rynku w roku 1954.
Korzenie firmy Maudslay sięgały pierwszej połowy XIX wieku, gdy rodzina Maudslay prowadziła warsztaty inżynieryjne. W 1902 roku założono Maudslay Motor Company i zajęto się wytwarzaniem samochodów osobowych wyższej klasy oraz pojazdów ciężarowych. Znakiem rozpoznawczym aut Maudslay była okrągła chłodnica. Składano je w krótkich seriach, niewielkiej liczbie egzemplarzy z luksusowym wyposażeniem. Po I wojnie światowej porzucono montaż aut osobowych i skoncentrowano się na segmencie aut ciężarowych. W międzyczasie wytwarzano także omnibusy, w tym jedne z pierwszych piętrowych autobusów na rynku brytyjskim.
Po II wojnie światowej zakłady Maudslay znalazły się w kryzysie z powodu trudnej sytuacji ekonomicznej na rynku oraz polityki gospodarczej rządu. Na przełomie 1947 i 1948 roku zostały przejęte przez Associated Commercial Vehicles (ACV) i połączone z firmami AEC oraz Crossley. Markę Maudslay utrzymywano na rynku do 1954 roku.

</doc>
<doc id="2833303" url="https://pl.wikipedia.org/wiki?curid=2833303" title="Al-Hamidija">
Al-Hamidija

Al-Hamidija (arab. الحميديه) – nieistniejąca już arabska wieś, która była położona w Dystrykcie Beisan w Mandacie Palestyny. Wieś została wyludniona i zniszczona podczas wojny domowej w Mandacie Palestyny, po ataku sił żydowskiej Hagany w dniu 12 maja 1948 roku.
Położenie.
Al-Hamidija leżała w północnej części Doliny Bet Sze’an. Wieś była położona w depresji na wysokości -10 metrów p.p.m., w odległości 5 kilometrów na północ od miasta Beisan. Według danych z 1945 roku do wsi należały ziemie o powierzchni 1090,2 ha. We wsi mieszkało wówczas 320 osób (w tym 100 Żydów).
Historia.
Wieś została założona prawdopodobnie w XIX wieku. Została nazwana na cześć tureckiego sułtana Abd-ul-Hamida II. W okresie panowania Brytyjczyków al-Hamidija była niewielką wsią, której mieszkańcy utrzymywali się z upraw zbóż.
Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu żydowskiemu. Podczas wojny domowej w Mandacie Palestyny wielokrotnie mieszkańcy sąsiednich żydowskich osad rolniczych, utrudniali Arabom z al-Hamidija swobodne opuszczanie i powroty do swojej wioski. Gdy zbliżał się dzień proklamacji niepodległości Izraela, lokalny dowódca żydowskiej organizacji paramilitarnej Hagana, zwrócił się do swojego dowódcy o zgodę na wysiedlenie i zniszczenie arabskich wiosek al-Hamidija, al-Bira, Kawkab al-Hawa i Dżabbul. Uzasadnioną obawą było spodziewanie się wybuchu I wojny izraelsko-arabskiej, a tutejsze wioski mogły być wówczas wykorzystywane do działań arabskich oddziałów wojskowych. Z tego powodu w dniu 12 maja 1948 roku żydowscy żołnierze (Brygada Golani) zajęli wieś al-Hamidija. Wszyscy jej mieszkańcy zostali wysiedleni (uciekli do Transjordanii), a następnie wyburzono domy.
Miejsce obecnie.
Teren wioski al-Hamidija pozostaje opuszczony, jednak jej pola uprawne zajął sąsiedni kibuc Chamadja. Palestyński historyk Walid Chalidi, tak opisał pozostałości wioski al-Hamidija: „"Na miejscu wioski pozostają jedynie ruiny domów (zredukowane do gruzu), cmentarz i kilka studni. Okoliczne ziemie są używane przez Izraelczyków dla rolnictwa i wypasu"”.

</doc>
<doc id="2833306" url="https://pl.wikipedia.org/wiki?curid=2833306" title="Sohen Biln">
Sohen Biln

Sohen Biln (ur. 17 czerwca 1939 w Westlock, zm. 27 marca 2012 w Castlegar) – kanadyjski wioślarz (sternik). Srebrny medalista olimpijski z Rzymu.
Zawody w 1960 były jego jedynymi igrzyskami olimpijskimi. Wspólnie z kolegami zajął drugie miejsce w ósemce.

</doc>
<doc id="2833308" url="https://pl.wikipedia.org/wiki?curid=2833308" title="Ożywienie kwantowe funkcji falowej">
Ożywienie kwantowe funkcji falowej

Ożywienie kwantowe funkcji falowej lub ożywienie kwantowe (ang. "quantum revival of the wave function" lub "quantum revival") – w mechanice kwantowej periodyczne w czasie powtarzanie się funkcji falowej z jej stanu początkowego podczas ewolucji czasowej albo wiele razy w przestrzeni jako wielokrotnie symetrycznie występujące i przeskalowane części w kształcie funkcji początkowej (ożywienie ułamkowe) lub dokładnie albo w przybliżeniu do jej wartości na początku ewolucji czasowej (ożywienie pełne).
Zjawisko ożywień jest najłatwiej obserwowalne dla funkcji falowych będących dobrze zlokalizowanymi paczkami falowymi na początku ewolucji czasowej, np. w atomie wodoru. Dla wodoru ożywienia ułamkowe ujawnia się jako wielokrotne gaussowskie garby prawdopodobieństwa zlokalizowane na kole otaczającym proton wyglądające jak oryginalna funkcja Gaussa, ale w zmniejszeniu. Pełne ożywienie jest dokładne dla nieskończonej studni potencjału, kwantowego oscylatora harmonicznego oraz dla atomu wodoru w przypadku funkcji o skończonym rozwinięciu, podczas gdy dla krótszych czasów jest przybliżone dla atomu wodoru i wielu innych układów kwantowomechanicznych.
Ożywienie kwantowe zostało zaobserwowane doświadczalnie dla kondensatu Bosego-Einsteina w potencjale sieci optycznej.
Przykład – dowolna obcięta funkcja układu kwantowego z energiami wymiernymi.
Rozważmy układ kwantowy z energiami formula_1 i stanami własnymi formula_2
i niech energie te będą wymiernymi częściami pewnej stałej formula_4
np. dla atomu wodoru formula_6
Wtedy obcięte (do formula_7 stanów) rozwiązanie równania Schrōdingera zależnego od czasu jest dane przez
Niech formula_9 będzie najmniejszą wspólną wielokrotnością wszystkich liczb formula_10 a formula_11 największym wspólnym dzielnikiem wszystkich liczb formula_12 wtedy dla każdego formula_13 dzielenie formula_14 jest liczba całkowitą, dla każdego formula_15 dzielenie formula_16 jest liczba całkowitą a formula_17 jest całkowitą wielokrotnością kąta pełnego formula_18 i
po czasie pełnego ożywienia
Dla układu kwantowego tak małego jak wodór i formula_21 tak małego jak 100 formula_9 jest tak duża, że może upłynąć formula_23 lat, zanim ten układ odżyje w pełni.
W zależności od stanu początkowego, podczas tego czasu wielokrotnie układ może być w stanie formula_24 bardzo bliskim stanowi początkowemu, który eksperymentalnie będzie nierozróżnialny (przy obecnym zaawansowaniu technik eksperymentalnych) od stanu początkowego.
Uderzającą konsekwencją jest to że żaden komputer o skończonej bitowo długości słowa nie może propagować dokładnie funkcji falowej przez dowolnie długi czas. Jeśli liczba procesorowa jest n-bitową liczbą zmienooprzecinkową wtedy energia jest na przykład równa 2,34576893 = 234576893/100000000 i jest dokładnie liczbą wymierną i pełne ożywienie następuje dla dowolnej funkcji falowej dowolnego układu kwantowego po czasie formula_25 która jest maksymalnym jej wykładnikiem, ale nie musi to być prawdą dla wszystkich układów kwantowych lub inaczej wszystkie układy kwantowe ulegają dokładnemu i pełnemu ożywieniu numerycznie.
W układzie fizycznym którego energie są wymierne, tzn. kiedy istnieje dokładne pełne ożywienie funkcji falowej jego istnienie natychmiast udowadnia tzw. kwantowe twierdzenie Poincaré o powrocie systemu fizycznego do stanu początkowego i czas pełnego ożywienia jest równy czasowi powrotu Poincaré. Podczas kiedy liczby wymierne są zbiorem gęstym w zbiorze liczb rzeczywistych a dowolna funkcja liczby kwantowej może być przybliżona dowolnie dokładnie przez aproksymanty Padé ze współczynnikami o dowolnej dokładności dziesiątkowej w ciągu dowolnie długiego czasu każdy system kwantowy (podobnie jak klasyczny) ożywa prawie dokładnie, tzn. wraca dowolnie blisko swojego stanu początkowego. Znaczy to także ze powrót Poincaré i pełne ożywienie funkcji falowej są matematycznie tym samym, ale jest powszechnie przyjęte że powrót jest nazywany pełnym ożywieniem jeśli zachodzi po realistycznym i fizycznie mierzalnym czasie który możliwy jest do wyznaczenia przez realistyczny przyrząd pomiarowy a to zdarza się tylko dla bardzo specjalnego widma energetycznego które posiada podstawowy, duży odstęp energetyczny i którego energie są dowolnie całkowitymi i niekoniecznie równo rozłożonymi (jak dla oscylatory harmonicznego) wielokrotnościami.

</doc>
<doc id="2833309" url="https://pl.wikipedia.org/wiki?curid=2833309" title="Nuffield Organisation">
Nuffield Organisation

Nuffield Organisation – dawny brytyjski koncern zajmujący się produkcją samochodów. Istniał w latach 1938 - 1952.
Został założony przez Williama Richarda Morrisa - właściciela Morris Motor Company, który pod szyldem Nuffield Organisation skupił interesy prowadzonych przez siebie spółek. Koncern łączył marki Morris, Wolseley, Riley oraz MG. Po II wojnie światowej rozpoczęto również montaż traktorów. Poza tym włączono do koncernu zagraniczne filie Morrisa, wytwórnię gaźników SU.
W 1952 roku dokonano fuzji Nuffield Organisation z Austin Motor Company w British Motor Corporation. Wraz z Austinem do BMC przeszły zakłady karoseryjne Vanden Plas .

</doc>
<doc id="2833310" url="https://pl.wikipedia.org/wiki?curid=2833310" title="Glen Mervyn">
Glen Mervyn

Glen Alexander Mervyn (ur. 17 lutego 1937 w Vancouver, zm. 18 marca 2000 w Kelownie) – kanadyjski wioślarz. Srebrny medalista olimpijski z Rzymu.
Zawody w 1960 były jego jedynymi igrzyskami olimpijskimi. Wspólnie z kolegami zajął drugie miejsce w ósemce.

</doc>
<doc id="2833314" url="https://pl.wikipedia.org/wiki?curid=2833314" title="Rolfe Kent">
Rolfe Kent

Rolfe Robin Kent (ur. 1963 w St Albans) – brytyjski kompozytor muzyki filmowej.
Urodził się w St Albans w Anglii. W 1986 roku ukończył psychologię na Uniwersytecie w Leeds, po czym wykładał na Leeds Metropolitan University. Przeprowadził się do Londynu, aby skupić się na muzyce filmowej. Obecnie mieszka w Los Angeles w Kalifornii.
Skomponował lub współtworzył muzykę do filmów takich jak:
W 2002 roku został nominowany do Nagrody Satelity za ścieżkę dźwiękową do "Legalnej blondynki", a w 2009 roku zdobył tę nagrodę za muzykę do filmu "W chmurach". W 2004 roku został nominowany do nagrody Złotego Globu w kategorii najlepsza muzyka filmowa za "Bezdroża". Kent był również nominowany za najciekawszy motyw przewodni, który skomponował do serialu "Dexter" (2006).

</doc>
<doc id="2833317" url="https://pl.wikipedia.org/wiki?curid=2833317" title="Arab al-Bawati">
Arab al-Bawati

Arab al-Bawati (arab. عرب البواطي) – nieistniejąca już arabska wieś, która była położona w Dystrykcie Beisan w Mandacie Palestyny. Wieś została wyludniona i zniszczona podczas I wojny izraelsko-arabskiej, po ataku sił żydowskiej Hagany w dniu 16 maja 1948 roku.
Położenie.
Arab al-Bawati leżała w północno-wschodniej części Doliny Bet Sze’an. Wieś była położona w depresji rzeki Jordan na wysokości -225 metrów p.p.m., w odległości 4 kilometrów na północny wschód od miasta Beisan. Według danych z 1945 roku do wsi należały ziemie o powierzchni 1064,1 ha. We wsi mieszkało wówczas 520 osób.
Historia.
Brak informacji o dacie założenia wioski, jednak badania archeologiczne odkryły w tym miejscu pozostałości murów obronnych, fundamenty budynków i kamienie milowe z czasów rzymskich. W okresie panowania Brytyjczyków Arab al-Bawati była niewielką wsią, której mieszkańcy utrzymywali się z upraw zbóż.
Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu żydowskiemu. Dzień po proklamacji niepodległości Izraela państwa arabskie rozpoczęły inwazję, wszczynając w ten sposób I wojnę izraelsko-arabską. Dolinę Bet Sze’an usiłowały zająć wojska irackie, które wdały się w bitwę o Geszer (15-17 maja 1948). Wieś Arab al-Bawati znajdowała się na południe od kibucu Geszer, u wejścia od północy do Doliny Bet Sze’an. Obawiając się możliwości wykorzystania wioski przez siły arabskie, podjęto decyzję o jej zniszczeniu. W dniu 16 maja 1948 roku żydowscy żołnierze (Brygada Golani) zajęli wieś Arab al-Bawati. Wszyscy jej mieszkańcy zostali wysiedleni (uciekli do Transjordanii), a następnie wyburzono domy.
Miejsce obecnie.
Teren wioski Arab al-Bawati pozostaje opuszczony, jednak jej pola uprawne zajął sąsiedni kibuc Chamadja. Palestyński historyk Walid Chalidi, tak opisał pozostałości wioski Arab al-Bawati: „"Wszystkie domy wioski zostały zniszczone. Pozostają bazaltowe mury, wśród chwastów widać kwadratowe i okrągłe fundamenty budynków"”.

</doc>
<doc id="2833320" url="https://pl.wikipedia.org/wiki?curid=2833320" title="Tale of Tales">
Tale of Tales

Tale of Tales – belgijskie studio zajmujące się produkcją gier komputerowych, założone w 2002 roku przez dwójkę programistów, projektantów i reżyserów: Amerykankę Aurieę Harvey (ur. 1968) oraz Belga Michaëla Samyna (ur. 1971). Celem studia jest tworzenie interaktywnych produkcji porównywalnych ze sztuką; Harvey i Samyn uważają, że branża gier komputerowych poszła w złym kierunku, zamiast wartościami artystycznymi kierując się komercją.
Studio rozpoczęło działalność niedokończonym projektem pod tytułem "8", czerpiącym inspirację z baśni "Śpiąca królewna", którego publikacji odmówili wydawcy gier. Rozczarowani Harvey i Samyn zdecydowali się na działalność niezależną. W 2005 roku stworzyli grę MMO pod tytułem "The Endless Forest", w której poszczególni gracze wcielali się w jelenie o ludzkich twarzach. W 2008 roku ukazało się kolejne dzieło studia pod tytułem "The Graveyard", pełna specyficznego klimatu opowieść o staruszce przemierzającej cmentarz.
Najsłynniejszą produkcją Tale of Tales jest wydana w 2009 roku gra "The Path", mroczna opowieść o siedmiu dziewczętach w różnym wieku idących do domu babci, powstała z inspiracji baśnią "Czerwony Kapturek". Wzbudziła ona kontrowersje wśród krytyków: jedni opisywali ją jako ponadprzeciętne dzieło fikcji interaktywnej, inni zaś jako wieloznaczną produkcję, którą trudno nazwać grą. Kolejne produkcje studia to "Fatale" (2009), surrealistyczna produkcja luźno oparta na biblijnym motywie Salome, "Vanitas" (2010) skoncentrowana na barokowych motywach śmierci, minimalistyczne "Bientôt l'été" (2012) oraz awangardowa gra muzyczna "Luxuria Superbia" (2013), poruszająca tematykę przyjemności seksualnych.

</doc>
<doc id="2833326" url="https://pl.wikipedia.org/wiki?curid=2833326" title="Rugby Canada Super League">
Rugby Canada Super League

Rugby Canada Super League – organizowany przez Rugby Canada w latach 1998-2008 najwyższy krajowy poziom ligowych rozgrywek rugby union w Kanadzie.
Historia.
Zawody zostały zorganizowane po raz pierwszy w 1998 roku i odbywały się corocznie między majem a sierpniem. Rywalizujące w nich zespoły, w większości złożone z amatorów, zostały stworzone przez regionalne związki rugby, a ich liczba wahała się pomiędzy edycjami. Rywalizacja odbywała się systemem kołowym w dwóch dywizjach – wschodniej i zachodniej – których zwycięzcy rywalizowali w wielkim finale o triumf w rozgrywkach.
Na początku 2009 roku Rugby Canada postanowił zakończyć te rozgrywki w związku z inauguracją Americas Rugby Championship, następcy North America 4. Zostały one zastąpione przez Canadian Rugby Championship oraz Rugby Canada National Junior Championship.
W 2007 roku pod egidą RCSL odbywały się również zawody juniorskie.
Trofeum.
MacTier Cup – srebrny puchar wysokości około sześćdziesięciu centymetrów – jest jednym z najstarszych trofeów w kanadyjskim rugby. W 1922 roku klubom walczącym o dominację we wschodniej Kanadzie ufundował je urzędnik Kolei Transkanadyjskiej i sympatyk tej dyscypliny sportu, A.D. MacTier. Rywalizacja ta toczyła się do 1941 roku, od roku 1964 o puchar rywalizowano zaś w rozgrywkach międzyprowincjalnych. W 2004 roku stał się on trofeum przyznawanym zwycięskiemu zespołowi w Rugby Canada Super League.

</doc>
<doc id="2833328" url="https://pl.wikipedia.org/wiki?curid=2833328" title="Bombax malabaricum">
Bombax malabaricum



</doc>
<doc id="2833330" url="https://pl.wikipedia.org/wiki?curid=2833330" title="Szpital Świętego Ducha w Buku">
Szpital Świętego Ducha w Buku

Szpital Świętego Ducha w Buku – zabytkowy budynek, zlokalizowany na zachodnim skraju południowej pierzei Placu Reszki w Buku. Służy celom mieszkalnym.
Szpital św. Ducha wzniósł w 1600 roku sufragan poznański Jakub Brzeźnicki, a ufundował go bukowianin – Stanisław Reszka. Przebudowy w XIX w. nadały szpitalowi cechy neorenesansowe i późnoklasycystyczne. Sąsiednia zabudowa jest młodsza i pochodzi z przełomu XIX i XX wieku i podlega ochronie jako założenie urbanistyczne. Stan zabytku został oceniony jako dobry.
Nad wejściem od strony zachodniej umieszczono tablicę fundacyjną z łacińskim napisem:
z herbem Buku i mitrą biskupią, gdyż miasto było wówczas własnością biskupów poznańskich.

</doc>
<doc id="2833331" url="https://pl.wikipedia.org/wiki?curid=2833331" title="HMAS Elwing">
HMAS Elwing

HMAS „Elwing” (FY42) – australijski holownik używany w okresie II wojny światowej przez Royal Australian Navy (RAN).
Historia.
Holownik „Elwing” został zbudowany w 1933 w Rockhampton dla Rockhampton Harbour Board. Statek mierzył 19,44 mm długości, 4,78 m szerokości, jego zanurzenie wynosiło 2 m. Statek napędzany był silnikiem wysokoprężnym o mocy 160 KM, jego załoga wynosiła dziesięciu marynarzy.
16 maja 1942 statek został zarekwirowany przez RAN i tego samego dnia wszedł do służby jako HMAS „Elwing”. 26 października 1943 okręt został odkupiony od jego właścicieli, po zakończeniu wojny okręt został wycofany ze służby i sprzedany w maju 1947.
W 2012 ogłoszono, że zgodnie z tradycją według której nowe holowniki RAN-u otrzymują nazwy wcześniej służących holowników nazwa „Elwing” zostanie nadana jednemu z dwóch nowych holowników RAN-u.

</doc>
<doc id="2833333" url="https://pl.wikipedia.org/wiki?curid=2833333" title="Javier de Belaúnde Ruiz de Somocurcio">
Javier de Belaúnde Ruiz de Somocurcio

Javier de Belaúnde Ruiz de Somocurcio (ur. 18 maja 1909 w Arequipie, zm. 24 czerwca 2013 w Limie) – peruwiański historyk, prawnik i polityk
Życiorys.
Urodził się w Arequipie. Był synem Guillermo Javiera Belaúnde Diez Canseco i Julii Ruiz Somocurcio Vizcarry. W 1911 przeniósł się z rodziną do prowincji Castilla, gdzie uczęszczał do szkoły podstawowej. W 1922 wrócił do Arequipy. W 1930 rozpoczął studia na tamtejszym Uniwersytecie Państwowym San Agustin. Aktywnie uczestniczył w ruchu studenckim i w 1933 został wybrany sekretarzem generalnym Federacji Studentów Arequipy. W tym samym roku uzyskał licencjat w dziedzinie nauk humanistycznych, a w 1937 – prawa. Po podjęciu działalności politycznej nie porzucił studiów i w 1942 zdał podyplomowe egzaminy adwokackie.
Polityk.
Od 1939 do 1945 był deputowanym prowincji Castilla w Kongresie Republiki Peru. W latach 1945–1985 przez cztery kadencje (1945–1948, 1956–1962, 1963–1968, 1980–1985) reprezentował w Kongresie prowincję Arequipa.
Był współzałożycielem Narodowego Frontu Demokratycznego ("Frente Democrático Nacional"), istniejącego w latach 1943–1948. W 1956 należał do współzałożycieli kolejnej formacji – Partii Chrześcijańskich Demokratów ("Partido Demócrata Cristiano"), przekształconej w 1966 w Chrześcijańską Partię Ludową ("Partido Popular Cristiano"). Z jej ramienia wszedł do rządu koalicyjnego Daniela Becerry de la Flor podczas prezydentury Fernanda Belaúnde Terry'ego. Od 25 listopada 1966 do 6 września 1967 pełnił funkcję ministra sprawiedliwości i wyznań.
W 1985 wycofał się z aktywnego życia politycznego.
Historyk.
W 1989 został wybrany na prezesa peruwiańskiego Towarzystwa Boliwariańskiego, któremu przewodniczył do 1997. Brał udział w wielu konferencjach naukowych. Był autorem licznych artykułów. Opublikował kilka książek, m.in. "Bolivar" (1990) i "Juan Pablo Viscardo y Guzmán • Ideólogo y promotor de la independencia hispanoamericana" (2002).

</doc>
<doc id="2833335" url="https://pl.wikipedia.org/wiki?curid=2833335" title="Pieśń o wójcie Albercie">
Pieśń o wójcie Albercie

Pieśń o wójcie Albercie – anonimowa polska średniowieczna pieśń w języku łacińskim z XIV w.
Okoliczności powstania.
Utwór odnosi się do wydarzeń z lat 1311–1312, znanych jako bunt wójta Alberta, kiedy to mieszczanie krakowscy, głównie pochodzenia niemieckiego, zbuntowali się pod przywództwem Alberta przeciw Władysławowi Łokietkowi. Bunt został stłumiony, zaś jego przywódca zmarł na wygnaniu w Pradze w 1317. Utwór powstał po śmierci Alberta – bohater przemawia w nim zza grobu. Jednak Władysław Łokietek nazywany jest w pieśni księciem, nie królem, więc utwór powstał nie później niż w 1320, kiedy to miała miejsce koronacja Łokietka.
Pieśń zachowała się w dwóch rękopisach. Starszy pochodzi z 1441, zaś późniejszy z 1477. W obu przypadkach tekst pieśni umieszczony jest po Kronice Wincentego Kadłubka.
Utwór rozpoczyna się incipitem "In fortuna qui spem totam" ("Kto w Fortunie ma nadzieję"), zaś w jednym z rękopisów zatytułowany jest "De quodam advocato Cracoviensi Alberto" ("Pieśń o pewnym wójcie krakowskim Albercie").
Budowa i treść utworu.
Pieśń składa się z 21 zwrotek ułożonych według schematu pieśni religijnej "Stabat Mater". Możliwe, że utwór był przeznaczony do śpiewania, melodia nie jest jednak znana.
Utwór dzieli się na dwie części, odmienne treściowo. Pierwsza część to 14 strof, będących całością treściową i kompozycyjną. Składa się na nią monolog Alberta, rozpoczęty i zakończony refleksją nad zmiennością Fortuny, w której autor zza grobu przestrzega żyjących przed niestałością losu. Monolog zmarłego to zabieg stylistyczny nazywany "oratio a tumulo" („mowa z grobu”), będący odmianą prozopopei.
Albert opowiada o swoim życiu i śmierci. Wylicza godności i bogactwa, które osiągnął podczas pełnienia funkcji wójta krakowskiego. O jego radę zabiegali możni, zaś jego opinia decydowała w wielu sprawach. Wtedy jednak bogini Fortuna obróciła kołem i strąciła go ze szczytu powodzenia, czyniąc nędzarzem. Od ucieczki z Krakowa spotykało go tylko pasmo nieszczęść.
Wyniesienie i upadek Alberta są przykładem bezwzględnej władzy bogini Fortuny, stanowiącej personifikację pomyślnego, ale i niepewnego losu. Początkowo chrześcijaństwo odnosiło się z niechęcią do symbolu Fortuny jako do pogańskiego bóstwa. Z czasem jednak symbol ten znalazł miejsce w średniowiecznej kulturze. Około 1100 r. zaczęły się pojawiać plastyczne wyobrażenia koła Fortuny.
Druga część pieśni obejmuje zwrotki 15-21. Początkowo stanowią one kontynuację lamentu zmarłego i pozornie dostosowują się nastrojem, jednak faktycznie stanowią oskarżenie Alberta o zdradę polskiego władcy. Obrót koła Fortuny stanowi akt sprawiedliwości, wymierzony buntownikowi, kierującemu się obcym pochodzeniem. Następnie utwór przechodzi w ogólne oskarżenie Niemców, którzy wszędzie usiłują sięgać po władzę. Po przybyciu do obcego kraju początkowo zabiegają o względy mieszkańców, zawierają małżeństwa, potem utwierdzają swoją pozycję, nabywają dobra, urzędy, aż w końcu pozbawiają miejscowych znaczenia i wpływów. Druga część utworu dotyczy nie tyle samej sprawy wójta Alberta, ile jest obroną interesów ludności polskiej wobec niemieckiej kolonizacji.
Utwór być może wyszedł spod pióra dwóch autorów. Część pierwsza, wartościowsza literacko, sprzyja postaci Alberta. Część druga, słabsza stylistycznie, mogła być napisana przez stronnika władcy, niechętnego Niemcom.

</doc>
<doc id="2833337" url="https://pl.wikipedia.org/wiki?curid=2833337" title="Mistrzostwa Świata U-19 w Rugby Union Mężczyzn 1969">
Mistrzostwa Świata U-19 w Rugby Union Mężczyzn 1969

Mistrzostwa Świata U-19 w Rugby Union Mężczyzn 1969 – pierwsze mistrzostwa świata U-19 w rugby union mężczyzn zorganizowane przez FIRA, które odbyły się w Barcelonie w dniach od 2 do 6 kwietnia 1969 roku.

</doc>
<doc id="2833339" url="https://pl.wikipedia.org/wiki?curid=2833339" title="Jillian Richardson">
Jillian Richardson

Jillian Cheryl "Jill" Richardson (ur. 10 marca 1965 w Guayaguayare) – kanadyjska lekkoatletka specjalizująca się w długich biegach sprinterskich, trzykrotna uczestniczka letnich igrzysk olimpijskich (Los Angeles 1984, Seul 1988, Barcelona 1992), srebrna medalistka olimpijska z Los Angeles w biegu sztafetowym 4 x 400 metrów.

</doc>
<doc id="2833342" url="https://pl.wikipedia.org/wiki?curid=2833342" title="ISIN">
ISIN



</doc>
<doc id="2833344" url="https://pl.wikipedia.org/wiki?curid=2833344" title="Silvio Zavala">
Silvio Zavala

Silvio Arturo Zavala Vallado (ur. 7 lutego 1909 w Meridzie, zm. 5 grudnia 2014 w Meksyku) – meksykański historyk.
Życiorys.
Za granicą studiował w Nowym Orleanie i Madrycie uzyskując doktorat z prawa. Współpracował w Centrum studiów historycznych w Madrycie w latach 1933 i 1936.

</doc>
<doc id="2833347" url="https://pl.wikipedia.org/wiki?curid=2833347" title="Mistrzostwa Świata U-19 w Rugby Union Mężczyzn 1970">
Mistrzostwa Świata U-19 w Rugby Union Mężczyzn 1970

Mistrzostwa Świata U-19 w Rugby Union Mężczyzn 1970 – drugie mistrzostwa świata U-19 w rugby union mężczyzn zorganizowane przez FIRA, które odbyły się w Vichy w dniach od 24 do 29 marca 1970 roku.

</doc>
<doc id="2833348" url="https://pl.wikipedia.org/wiki?curid=2833348" title="Łuczna">
Łuczna

Łuczna () – zachodnia grzęda Grzesia w północnej grani Wołowca w Tatrach Zachodnich. Opada na stronę słowacką do Doliny Zadniej Łatanej z południowego grzbietu Grzesia, pomiędzy głównym wierzchołkiem a Łuczniańską Przełęczą. Po obydwu stronach Łucznej, spod grzędy opadają dwa żleby, którymi spływają źródłowe cieki Łatanego Potoku.
Górna część grzędy to trawiasty i niemal płaski upłaz o niewielkim tylko spadku. Dawniej była to również polanka, w jej dolnej części stał szałas, a cała grzęda była użytkowana, należała do słowackiej miejscowości Dłuhałuka (w tłumaczeniu na język polski Długa Łąka). Gospodarstwo Długa Łąka było kiedyś oddzielną jednostką pasterską, wymieniają go dokumenty z 1615 r. Od nazwy miejscowości pochodzi nazwa zbocza Długa Łąka w dolnej części grzędy. Dawno już niewypasana grzęda stopniowo zarasta lasem, a w górnej części jałowcem.
Nazwa Łuczna początkowo dotyczyła tylko grzędy i polanki, później dopiero na mapach przeniesiono ją na pobliski szczyt i stąd pochodzi słowacka nazwa Grzesia ("Lúčna"). Przez grzędę prowadzi szlak turystyczny, który na wysokości 1420 m przekracza jeden z cieków Łatanego Potoku.

</doc>
<doc id="2833351" url="https://pl.wikipedia.org/wiki?curid=2833351" title="Mistrzostwa Świata U-19 w Rugby Union Mężczyzn 1971">
Mistrzostwa Świata U-19 w Rugby Union Mężczyzn 1971

Mistrzostwa Świata U-19 w Rugby Union Mężczyzn 1971 – trzecie mistrzostwa świata U-19 w rugby union mężczyzn zorganizowane przez FIRA, które odbyły się w Casablance w dniach od 6 do 11 kwietnia 1971 roku.

</doc>
<doc id="2833355" url="https://pl.wikipedia.org/wiki?curid=2833355" title="Półwysep Murchisona">
Półwysep Murchisona

Półwysep Murchisona () – półwysep w północnej Kanadzie, stanowiący najbardziej na północ wysunięty punkt kontynentalnej Ameryki Północnej, a także jeden ze skrajnych punktów na kuli ziemskiej. Odległość do bieguna północnego wynosi 1087 mil morskich (2013 km), o 64 km mniej niż najbardziej na północ wysunięty punkt USA - Point Barrow na Alasce.
Półwysep znajduje się na obszarze terytorium Nunavut, w regionie Kitikmeot. Jest częścią większego półwyspu Boothia. Cieśnina Bellota oddziela go od wyspy Somerset. 250 km na południe znajduje się osada Taloyoak.
Obszar półwyspu został po raz pierwszy zbadany w kwietniu 1852 przez Kanadyjczyka Williama Kennedy oraz Francuza Josepha René Bellota (od którego nazwiska wzięła nazwę cieśnina). Poszukiwali oni śladów zaginionej wyprawy pod dowództwem Johna Franklina. W zimie 1858/59 na statku "Fox" zimował przy półwyspie Murchisona Irlandczyk Francis Leopold McClintock, również poszukujący ekspedycji Franklina (którą zresztą podczas tej wyprawy odnalazł). W 1937 Szkot E. J. "Scotty" Gall na statku "Aklavik" minął półwysep podczas pierwszego udanego przejścia cieśniną Bellota dla Kompanii Zatoki Hudsona.

</doc>
<doc id="2833358" url="https://pl.wikipedia.org/wiki?curid=2833358" title="Mistrzostwa Świata U-19 w Rugby Union Mężczyzn 1972">
Mistrzostwa Świata U-19 w Rugby Union Mężczyzn 1972

Mistrzostwa Świata U-19 w Rugby Union Mężczyzn 1972 – czwarte mistrzostwa świata U-19 w rugby union mężczyzn zorganizowane przez FIRA, które odbyły się w Rzymie w 1972 roku.
Rumuńska reprezentacja w drodze do triumfu pokonała w ćwierćfinale RFN 36–3, w półfinale Czechy 37–0, zaś w rozegranym na Stadio Olimpico finale w obecności siedmiu tysięcy widzów Hiszpanów 17–11.

</doc>
<doc id="2833365" url="https://pl.wikipedia.org/wiki?curid=2833365" title="Iris Waldhuber">
Iris Waldhuber



</doc>
<doc id="2833366" url="https://pl.wikipedia.org/wiki?curid=2833366" title="Mistrzostwa Świata U-19 w Rugby Union Mężczyzn 1973">
Mistrzostwa Świata U-19 w Rugby Union Mężczyzn 1973

Mistrzostwa Świata U-19 w Rugby Union Mężczyzn 1973 – piąte mistrzostwa świata U-19 w rugby union mężczyzn zorganizowane przez FIRA, które odbyły się w Bukareszcie w dniach od 18 do 23 kwietnia 1973 roku.
Rumuńska reprezentacja w drodze do triumfu pokonała w ćwierćfinale Polskę 29–0, w półfinale Włochy 9–6, zaś w rozegranym na Stadionul Giulești finale Francuzów 16–11.

</doc>
<doc id="2833371" url="https://pl.wikipedia.org/wiki?curid=2833371" title="Masters of the Dark Arts">
Masters of the Dark Arts

Masters of the Dark Arts - drugi album zespołu La Coka Nostra wydany w 2012 roku. Na płycie gościnnie pojawiają się tacy artyści jak Vinnie Paz, Sean Price, Thirstin Howl III, Sick Jacken oraz Big Left.
Lista utworów.
Dodatkowe Utwory dostępne na Itunes
Przyjęcie albumu przez krytyków muzycznych.
Adam Fleisher z magazynu XXL zauważył, że ,La Coka Nostra zostaje zdecydowanie wierna swojej stylistyce na nowym albumie" i ,że są naprawdę ,Masters Of The Dark Arts ". HipHopDX"' dał pozytywną recenzje temu albumowi i stwierdził, że album był ,złowrogi i zdecydowanie nie był radosny omijając tematykę pop". Peter Marrack od Exclaim! dał również pozytywną opinie albumowi i stwierdził, że album był ,mniej więcej biletem w jedną stronę do piekła"

</doc>
<doc id="2833372" url="https://pl.wikipedia.org/wiki?curid=2833372" title="Bieszczadzki Oddział Straży Granicznej">
Bieszczadzki Oddział Straży Granicznej

Bieszczadzki Oddział Straży Granicznej imienia gen. bryg. Jana Tomasza Gorzechowskiego – jeden z dziewięciu oddziałów Straży Granicznej.
Formowanie i zmiany organizacyjne.
7 maja 1991 roku komendant główny Straży Granicznej płk prof. dr hab. Marek Lisiecki wydał zarządzenie nr 021, na mocy którego z dniem 16 maja 1991 roku rozwiązano Bieszczadzką Brygadę Wojsk Ochrony Pogranicza w Przemyślu. Jednocześnie na mocy tego zarządzenia został utworzony Bieszczadzki Oddział Straży Granicznej w Przemyślu. Powstał na bazie Bieszczadzkiej Brygady WOP.
Pierwszy sztandar Bieszczadzki Oddział Straży Granicznej otrzymał 29 listopada 1992 roku w 162 rocznicę wybuchu powstania listopadowego. Uroczystość nadania sztandaru odbyła się w kościele garnizonowym o. Karmelitów. Obecnie sztandar ten znajduje się w Sali Tradycji w Centralnym Ośrodku Szkolenia Straży Granicznej w Koszalinie.
16 maja 1999 roku Bieszczadzki Oddział Straży Granicznej otrzymał imię patrona gen. brygady Jana Tomasza Gorzechowskiego oraz nowy sztandar. Uroczystość nadania imienia i wręczenia sztandaru odbyła się na Rynku w Przemyślu.
Zarządzeniem nr 64 Komendanta Głównego Straży Granicznej z dnia 2 listopada 2010 roku określono i wprowadzono symbol Bieszczadzkiego Oddziału Straży Granicznej.
Zasięg terytorialny.
Od 12 stycznia 2002 roku zasięg terytorialny oddziału obejmował Województwo podkarpackie. Ochraniał granice państwową o długości 373 km, z czego 239 km przypadało na granice z Ukrainą oraz 134 km na granicę ze Słowacją.
Od 1 czerwca 2009 roku zasięg terytorialny oddziału obejmował Województwo podkarpackie z wyłączeniem powiatów: jasielskiego, krośnieńskiego, sanockiego (bez gmin: Sanok, Zagórz, Tyrawa Wołoska) oraz miasta na prawach powiatu Krosno.
Od 1 kwietnia 2011 roku zasięg terytorialny oddziału objął Województwo podkarpackie.
W terytorialnym zasięgu działania oddziału terenowymi organami Straży Granicznej byli komendant oddziału, komendanci strażnic i granicznych placówek kontrolnych, a po reorganizacji w 2004 roku jest komendant oddziału i komendanci placówek.
Oddział współpracuje m.in. z: Policją, Służbą Celną, Inspekcją Transportu Drogowego, Agencją Bezpieczeństwa Wewnętrznego, Centralnym Biurem Śledczym, Żandarmerią Wojskową, Strażą Ochrony Kolei.
Struktura organizacyjna.
W 1991 roku Bieszczadzkiemu Oddziałowi Straży Granicznej podlegały:
Od 2003 roku funkcjonowanie Bieszczadzkiego Oddziału Straży Granicznej regulowało Zarządzenie nr 41 Komendanta Głównego Straży Granicznej z dnia 17 października 2003 roku w sprawie nadania regulaminu organizacyjnego Komendzie Bieszczadzkiego Oddziału Straży Granicznej im. gen. bryg. Jana Tomasza Gorzechowskiego w Przemyślu (Dz. Urz. KGSG Nr 8, poz. 48, z 2005 r. Nr 3, poz. 10 oraz z 2007 r. Nr 1, poz. 13, Nr 3,poz. 29 i Nr 10, poz. 90), zmienionego zarządzeniami nr 41 z dnia 23 maja 2008 r., nr 63 z dnia 28 sierpnia 2008 r. i nr 84 z dnia 16 listopada 2009 r.
Od 24 sierpnia 2005 roku w miejsce dotychczas funkcjonujących strażnic oraz granicznych placówek kontrolnych utworzono placówki Straży Granicznej. Funkcjonariusze i pracownicy pełniący służbę i zatrudnieni w strażnicach oraz granicznych placówkach kontrolnych Straży Granicznej stali się odpowiednio funkcjonariuszami i pracownikami placówek Straży Granicznej.
W latach 2002–2006 w Bieszczadzkim Oddziale Straży Granicznej zadania związane z ochroną granicy państwowej oraz z kontrolą ruchu granicznego realizowało 20 granicznych jednostek organizacyjnych.
Granicę państwową z Ukrainą ochraniało 12 granicznych jednostek organizacyjnych Straży Granicznej:
Granicę państwową ze Słowacją w latach 2002–2004 ochraniało 7 granicznych jednostek organizacyjnych:
W strefie działania BOSG:
W ochronie granicy wykonywali zadania też:
W 2006 roku na terenie Komendy BiOSG w Przemyślu zostały zakończone prace przy adaptacji budynków z przeznaczeniem na „Areszt w celu wydalenia” oraz „Strzeżony ośrodek dla cudzoziemców”.
Od 1 maja 2014 roku funkcjonowanie Bieszczadzkiego Oddziału Straży Granicznej reguluje Zarządzenie nr 48 Komendanta Głównego Straży Granicznej z dnia 15 kwietnia 2014 roku w sprawie nadania regulaminu organizacyjnego Komendzie Bieszczadzkiego Oddziału Straży Granicznej imienia gen. bryg. Jana Tomasza Gorzechowskiego w Przemyślu (Dz. Urz. 2014.65).
Komendą Oddziału kieruje Komendant Oddziału przy pomocy zastępców Komendanta Oddziału,
głównego księgowego oraz kierowników komórek organizacyjnych komendy oddziału.
W skład komendy oddziału wchodzą komórki organizacyjne, o których mowa poniżej oraz Zespół Stanowisk Samodzielnych.
Zespół Stanowisk Samodzielnych, w skład którego wchodzą radca prawny i kapelan, jest bezpośrednio nadzorowany przez Komendanta Oddziału.

</doc>
<doc id="2833375" url="https://pl.wikipedia.org/wiki?curid=2833375" title="Cieśnina Bellota">
Cieśnina Bellota

Cieśnina Bellota () – cieśnina w północnej Kanadzie, na obszarze terytorium Nunavut. Oddziela wyspę Somerset na północy od półwyspu Boothia na południu. Ma około 2 km szerokości i 25 km długości. Na jej wschodnim końcu znajduje się półwysep Murchisona - najbardziej na północ wysunięty punkt kontynentalnej Ameryki Północnej.
Północny brzeg cieśniny wznosi się stromo na wysokość około 450 metrów, południowy na 750 m. W cieśninie często i nieregularnie pojawiają się silne prądy wodne w obu kierunkach, o prędkości dochodzącej do 8 węzłów (15 km/h), co w połączeniu z pływającymi w niej górami lodowymi stwarza ogromne niebezpieczeństwo żeglugowe.
Pierwszym Europejczykiem, który zobaczył cieśninę byli William Kennedy i Joseph René Bellot, którzy dotarli do jej brzegów psim zaprzęgiem z Batty Bay w 1852, podczas poszukiwań zaginionej wyprawy pod dowództwem Johna Franklina. Potwierdzili w ten sposób, że Somerset rzeczywiście jest wyspą oraz że istnieje zachodnie wyjście z cieśniny Księcia Regenta. W 1858 Francis Leopold McClintock próbował przepłynąć cieśninę, jednak nie udało mu się to i w rezultacie wycofał się, by przezimować przy półwyspie Murchisona. Cieśninę Bellota po raz pierwszy przepłynął w 1937 Scotty Gall na statku "Aklavik", należącym do Kompanii Zatoki Hudsona.

</doc>
<doc id="2833376" url="https://pl.wikipedia.org/wiki?curid=2833376" title="Puchar Ligi Węgierskiej w piłce nożnej">
Puchar Ligi Węgierskiej w piłce nożnej

Puchar Ligi Węgierskiej w piłce nożnej (węg. Magyar Ligakupa) – rozgrywki piłkarskie o charakterze pucharu ligowego na Węgrzech, po raz pierwszy zorganizowany w 2007 roku.
Format.
W turnieju występowały kluby z Nemzeti Bajnokság I. Prowadzono jeden lub dwa mecze na boisku jednej z walczących drużyn. Turniej był rozgrywany systemem jesień - wiosna. Na początku zespoły były podzielone na grupy, z których zwycięzca kwalifikował się do 1/4 finału. Zwycięzca Pucharu Ligi nie otrzymywał prawo do gry w Lidze Europy UEFA.
Historia.
W sezonie 2007/08 startowały pierwsze oficjalne rozgrywki o Puchar Ligi Węgierskiej. Pierwszy finał rozegrano 14 i 20 maja 2008 roku. W tym dwumeczu FC Fehérvár pokonał 1:0 i 2:0 Debreceni VSC. W latach 2009-2010 oraz od 2012 roku finały składały się z jednego meczu.
Najbardziej utytułowany klub to Videoton FC, który wygrywał trofeum 3 razy.

</doc>
<doc id="2833379" url="https://pl.wikipedia.org/wiki?curid=2833379" title="Serapion (mercedariusz)">
Serapion (mercedariusz)

Serapion O.de.M. (ur. w 1179 w Londynie, zm. 14 listopada 1240 w Algierze) – święty Kościoła katolickiego, męczennik z „Zakonu Najświętszej Maryi Panny Miłosierdzia dla Odkupienia Niewolników”, ofiara prześladowań religijnych.
Życiorys.
Pochodził ze szlachty – jego ojciec, Rotland Szkot był kapitanem u Henryka II Plantageneta. Brał u boku rodzica udział w wyprawie krzyżowej Ryszarda Lwie Serce i wraz z nim dostał się do niewoli. Po uwolnieniu przystąpił do dworu Leopolda VI Sławnego i brał udział w wyprawie na Półwysep Iberyjski. Do walk z Maurami nie doszło, gdyż dotarł na miejsce wkrótce po zawarciu rozejmu. Uczestniczył w V wyprawie krzyżowej, a później dołączył do świty Elżbiety Hohenstauf i w jej orszaku spotkał Piotra Nolasco.
W 1222 wstąpił do zakonu założonego przez Piotra Nolasco i podjął działalność zgodną z celem, jaki przyjęli realizować, a polegającym na uwalnianiu chrześcijańskich niewolników z rąk muzułmanów. Początkowo w tym celu jeździł do Algieru, a później organizował zgromadzenie w Anglii. W czasie ostatniej wyprawy, z braku środków na wykup, oddał się w niewolę, w zamian przetrzymywanych niewolników. Ponieważ skutecznie prowadził ewangelizację, został najpierw ukrzyżowany na krzyżu świętego Andrzeja, a następnie poddany torturom, polegającym na wyłamaniu stawów wszystkich kończyn, rozcięciu jamy brzusznej i wywleczeniu wnętrzności, a na koniec ścięty.
Serapion jest patronem chorych na schorzenia stawów. W ikonografii chrześcijańskiej przedstawiany jest w habicie zakonu mercedariuszy, zaś jego atrybutami są: krzyż, miecz, oprawcy i narzędzia tortur: obcęgi, młot i sznury.
Papież Benedykt XIII zaaprobował kult świętego 14 lipca 1728 roku. Serapion jest pierwszym męczennikiem z Zakonu Najświętszej Maryi Panny Miłosierdzia dla Odkupienia Niewolników.
Dzienna rocznica śmierci jest dniem, kiedy wspominany jest w Kościele katolickim.

</doc>
<doc id="2833381" url="https://pl.wikipedia.org/wiki?curid=2833381" title="Pisklę jednodniowe">
Pisklę jednodniowe

Pisklę jednodniowe (także: "jednodniówka") – w chowie drobiu: pisklę od wyklucia się do 24 godzin życia.
Według rozporządzeń uzupełniających Parlamentu Unii Europejskiej, pisklę jednodniowe, to każdy drób poniżej 72 godzin życia, jeszcze nie karmiony, dopuszcza się pojenie kaczek piżmowych. Pisklęta jednodniowe dopuszczone do obrotu (handlu) muszą wylęgać się z jaj wylęgowych spełniających wymogi sanitarne i nie mogą wzbudzać podejrzeń o chorobę.
Dla niektórych zastosowań piskląt przeprowadza się segregowanie piskląt według płci, zwane seksowaniem.

</doc>
<doc id="2833382" url="https://pl.wikipedia.org/wiki?curid=2833382" title="Nikołaj Stroganow">
Nikołaj Stroganow

Nikołaj Aleksiejewicz Stroganow (ros. Николай Алексеевич Строганов, ur. 1842, zm. 2 maja 1894 w Odessie) – rosyjski lekarz patolog, prosektor w Odeskim Szpitalu Miejskim.
Studiował na Cesarskiej Akademii Medyko-Chirurgicznej w St. Petersburgu, tytuł doktora medycyny otrzymał w 1873 roku. Następnie pracował jako docent prywatny w klinice Rudniewa. W 1874 roku odbył podróż naukową za granicę – uczył się u Recklinghausena i Hoppe-Seylera w Strassburgu i u Ranviera w Paryżu. W 1877 roku został prosektorem w Odeskim Szpitalu Miejskim.

</doc>
<doc id="2833384" url="https://pl.wikipedia.org/wiki?curid=2833384" title="Mistrzostwa Świata U-19 w Rugby Union Mężczyzn 1974">
Mistrzostwa Świata U-19 w Rugby Union Mężczyzn 1974

Mistrzostwa Świata U-19 w Rugby Union Mężczyzn 1974 – szóste mistrzostwa świata U-19 w rugby union mężczyzn zorganizowane przez FIRA, które odbyły się w Heidelbergu w dniach od 10 do 15 kwietnia 1974 roku.

</doc>
<doc id="2833385" url="https://pl.wikipedia.org/wiki?curid=2833385" title="Dream Well (film)">
Dream Well (film)

Álom.net – węgierski komedia romantyczna z 2009 roku, w reżyserii Gábora Forgácsa. Premiera filmu miała miejsce 16 kwietnia 2009.

</doc>
<doc id="2833387" url="https://pl.wikipedia.org/wiki?curid=2833387" title="Kościół św. Ludwika we Włodawie">
Kościół św. Ludwika we Włodawie

Kościół pw. św. Ludwika – murowany kościół parafialny we Włodawie. Wzniesiony w latach 1739-1752. . Wraz z kościołami w Chełmie i Lubartowie należy do grupy późnobarokowych świątyń ziemi lubelskiej, zaprojektowanych przez Pawła Antoniego Fontanę. Budowniczym świątyni był Tomasz Rezler.
Konstrukcja.
Ośmioboczny, wpisany rzutem w elipsę korpus ujmują od frontu dwie czworoboczne, lekko wysunięte wieże fasady, zwieńczone dekoracyjnymi hełmami z kopułkami, zaś od drugiej strony zamyka go prostokątne prezbiterium. Podziały ścian zewnętrznych zdwojonymi pilastrami i przełamującymi się belkowaniami jest szczególnie plastyczny na fasadzie, zwracającej uwagę bogatymi obramieniami otworów okiennych i nisz. Nawa nakryta łamanym kopulastym dachem z ażurową kolumnowa latarnią, wewnątrz otwarta wysokimi arkadami do prezbiterium, chóru muzycznego i ramion transeptu, zaś niższymi – do czterech kaplic usytuowanych na przekątnych.
Wyposażenie wnętrza.
Całe wnętrze pokryte jest późnobarokową polichromią wykonaną w latach 1780-1786 prawdopodobnie przez Gabriela Sławińskiego i Antoniego Dobrzeniewskiego. Wyposażenie jednolicie rokokowe z lat 1781-1786, zwracające uwagę świetną snycerką figuralną i ornamentalną z warsztatów Macieja Polejowskiego i Michała Filewicza: Polejowskiemu przypisuje się figury czterech doktorów Kościoła, a do dzieł wykonanych przez warsztat Filewicza zalicza się ołtarz, chrzcielnicę i rzeźbę Chrystusa Ukrzyżowanego.

</doc>
<doc id="2833389" url="https://pl.wikipedia.org/wiki?curid=2833389" title="Jason Avant">
Jason Avant

Jason Raye Avant (ur. 20 kwietnia 1983 w Chicago w stanie Illinois) – amerykański zawodnik futbolu amerykańskiego, grający na pozycji wide receiver. W rozgrywkach akademickich NCAA występował w drużynie Michigan Wolverines.
W roku 2006 przystąpił do draftu NFL. Został wybrany w drugiej rundzie 109. wybór) przez zespół Philadelphia Eagles. W drużynie z Pensylwanii występuje do tej pory. 8 marca 2010 Avant podpisał ze swoim zespołem nowy 5-letni kontrakt.

</doc>
<doc id="2833390" url="https://pl.wikipedia.org/wiki?curid=2833390" title="Zdolność wylęgowa jaj">
Zdolność wylęgowa jaj

Zdolność wylęgowa jaj – w chowie drobiu: przydatność zapłodnionych jaj do wylęgu zdrowych piskląt.
Wartość jest wyrażana w procencie wylężonych zdrowych ptaków w stosunku do zapłodnionych jaj. Można stosować także dodatkowy wskaźnik – liczba jaj zapłodnionych i liczba zdrowych wylężonych piskląt, w stosunku do ogółu jaj nałożonych do wylęgu.

</doc>
<doc id="2833392" url="https://pl.wikipedia.org/wiki?curid=2833392" title="Giovanni Santi">
Giovanni Santi

Giovanni Santi (ur. ok. 1440 w Colbordolo, zm. 1494 w Urbino) – włoski malarz i poeta, malarz nadworny na dworze Federico da Montefeltro, władcy Urbino. Uczeń Piero della Francesci. Ojciec Rafaela. W Muzeum Narodowym we Wrocławiu znajduje się obraz Giovanni Santiego "Opłakiwanie Chrystusa" (ok. 1485). Giovanni Santi był autorem wierszowanej, pisanej w latach 1484–1487, kroniki o czynach Federica da Montefeltro, ofiarowanej Guidobaldowi da Montefeltro około roku 1492. Jakkolwiek kronika nie ma większej wartości poetyckiej, dostarcza bardzo wielu cennych informacji o życiu dworskim, wojennych kampaniach Federica i ówczesnej twórczości artystycznej.

</doc>
<doc id="2833395" url="https://pl.wikipedia.org/wiki?curid=2833395" title="Cieśnina Księcia Regenta">
Cieśnina Księcia Regenta

Cieśnina Księcia Regenta (ang. "Prince Regent Inlet") – zbiornik wodny w północnej Kanadzie, na obszarze terytorium Nunavut. Znajduje się pomiędzy zachodnią częścią Ziemi Baffina (półwysep Brodeur) a wyspą Somerset na zachodzie. Od północy łączy się z Cieśniną Lancastera, od południa z zatoką Boothia. W północnej części ma średnio 64 km szerokości, w południowej około 104 km. Na wodach cieśniny nie ma żadnej wyspy.
Podczas poszukiwań Przejścia Północno-Zachodniego kilkukrotnie próbowano przepłynąć również cieśninę Księcia Regenta, dopóki nie uznano, że ta trasa nie rokuje szans na powodzenie. W 1819 William Edward Parry wpłynął do cieśniny od północy na ponad 100 mil, nim zawrócił. John Ross w 1829 przepłynął ją całą, by utknąć w zatoce Boothia na cztery lata. W 1852 odkryto cieśninę Bellota – zachodnie wyjście z cieśniny Księcia Regenta. Sześć lat później próba przepłynięcia jej przez Francisa Leopolda McClintocka zakończyła się niepowodzeniem i przymusowym zimowaniem przy półwyspie Murchisona.

</doc>
<doc id="2833396" url="https://pl.wikipedia.org/wiki?curid=2833396" title="Mistrzostwa Świata U-19 w Rugby Union Mężczyzn 1975">
Mistrzostwa Świata U-19 w Rugby Union Mężczyzn 1975

Mistrzostwa Świata U-19 w Rugby Union Mężczyzn 1975 – siódme mistrzostwa świata U-19 w rugby union mężczyzn zorganizowane przez FIRA, które odbyły się w Madrycie w dniach od 26 do 31 marca 1975 roku.

</doc>
<doc id="2833399" url="https://pl.wikipedia.org/wiki?curid=2833399" title="Ludwika Jaworzyńska">
Ludwika Jaworzyńska

Ludwika Jaworzyńska, z domu Filipek (ur. 15 sierpnia 1884 w Krakowie, zm. 2 lutego 1976 tamże) – śpiewaczka operowa (sopran dramatyczny).
Życiorys.
Córka Jakuba i Józefy Filipków, żona Józefa Jaworzyńskiego. W latach 1906-1908 studiowała w Konserwatorium Towarzystwa Muzycznego w Krakowie u Mieczysława Horbowskiego, a następnie w Wiedniu. W latach 1915-1923 występowała w Operze Krakowskiego Towarzystwa Operowego i Teatrze Miejskim: Operze i Operetce w Krakowie, m.in. w rolach Halki ("Halka" Stanisława Moniuszki), Santuzzy ("Pajace" Ruggiera Leoncavalla, premiera 17 lipca 1919), Wdowy ("Dola" Bolesława Wallka-Walewskiego, prapremiera: 14 sierpnia 1919), Czarownicy ("Jaś i Małgosia" Engelberta Humperdincka, premiera: 7 września 1921), Toski ("Tosca" Giacoma Pucciniego, premiera 9 listopada 1921), Racheli ("Żydówka" Jacques'a Halévy’ego, premiera: 1 kwietnia 1922), Myrtocle ("Zamarłe oczy" Eugene d’Alberta, premiera 7 sierpnia 1922), Cześnikowej ("Straszny dwór" Stanisława Moniuszki, premiera 12 września 1922), Marty ("Niziny" Eugena d’Alberta, premiera 1 lutego 1923). Następnie występowała w Operze Katowickiej (1924-1930) i Krakowskiej (1931-1932) oraz gościnnie w Warszawskiej i Poznańskiej. 
Od 1920 występowała również z krakowskim Towarzystwem Śpiewaczym „Echo”, od którego podczas jubileuszu 50-lecia jego istnienia otrzymała jego najwyższe odznaczenie, oraz z Chórem Akademickim Uniwersytetu Jagiellońskiego. Brała także udział w różnych występach okolicznościowych, a od 1926 r. współpracowała w krakowską rozgłośnią Polskiego Radia. Występowała do 1932 r.

</doc>
<doc id="2833401" url="https://pl.wikipedia.org/wiki?curid=2833401" title="Długa Łąka (Tatry)">
Długa Łąka (Tatry)

Długa Łąka (słow. "Dlhá lúka") – dolna część grzędy Łuczna, znajdująca się w Dolinie Zadniej Łatanej w słowackich Tatrach Zachodnich. Dawniej była to halizna wypasana przez mieszkańców miejscowości Dłuhałuka (w tłumaczeniu na język polski Długa Łąka). Było to odrębne gospodarstwo, wymieniane w dokumentach z 1615 r. Pozostałe części Doliny Łatanej wypasane były przez odległe miejscowości Trzciana i Orawka (z tej ostatniej owce pędzono aż 42 km).
Po zniesieniu wypasu Długa Łąka w dużym stopniu zarosła lasem, nadal jednak opisywana jest na mapach. Szlak prowadzący od skrzyżowania szlaków w Dolinie Łatanej przez Łuczną na Grzesia omija Długą Łąkę, prowadząc tuż po drugiej stronie jednego ze źródłowych cieków Łatanego Potoku, i dopiero powyżej Długiej Łąki przekracza potok i wchodzi w las na grzbiecie Łucznej.

</doc>
<doc id="2833402" url="https://pl.wikipedia.org/wiki?curid=2833402" title="Długa Łąka">
Długa Łąka



</doc>
<doc id="2833403" url="https://pl.wikipedia.org/wiki?curid=2833403" title="Molly Killingbeck">
Molly Killingbeck

Molly Killingbeck (ur. 3 lutego 1959 na Jamajce) – kanadyjska lekkoatletka specjalizująca się w biegach sprinterskich, dwukrotna uczestniczka letnich igrzysk olimpijskich (Los Angeles 1984, Seul 1988), srebrna medalistka olimpijska z Los Angeles w biegu sztafetowym 4 x 400 metrów.

</doc>
<doc id="2833407" url="https://pl.wikipedia.org/wiki?curid=2833407" title="Mistrzostwa Świata U-19 w Rugby Union Mężczyzn 1976">
Mistrzostwa Świata U-19 w Rugby Union Mężczyzn 1976

Mistrzostwa Świata U-19 w Rugby Union Mężczyzn 1976 – ósme mistrzostwa świata U-19 w rugby union mężczyzn zorganizowane przez FIRA, które odbyły się w Albi w dniach od 14 do 18 kwietnia 1976 roku.

</doc>
<doc id="2833408" url="https://pl.wikipedia.org/wiki?curid=2833408" title="Brent Celek">
Brent Celek

Brent Steven Celek (ur. 25 stycznia 1985 roku w Cincinnati w stanie Ohio) – amerykański zawodnik futbolu amerykańskiego, grający na pozycji tight enda. W rozgrywkach akademickich NCAA występował w drużynie University of Cincinnati.
W roku 2007 przystąpił do draftu NFL. Został wybrany w piątej rundzie (162. wybór) przez zespół Philadelphia Eagles. W drużynie z Pensylwanii występuje do tej pory.

</doc>
<doc id="2833415" url="https://pl.wikipedia.org/wiki?curid=2833415" title="Tony Sharpe">
Tony Sharpe

Tony Sharpe (ur. 28 czerwca 1961 w Kingston na Jamajce) – kanadyjski lekkoatleta specjalizujący się w krótkich biegach sprinterskich, uczestnik letnich igrzysk olimpijskich w Los Angeles (1984), brązowy medalista olimpijski w biegu sztafetowym 4 x 100 metrów.

</doc>
<doc id="2833416" url="https://pl.wikipedia.org/wiki?curid=2833416" title="Brodeur (półwysep)">
Brodeur (półwysep)

Półwysep Brodeur – niezamieszkany półwysep Ziemi Baffina w północnej Kanadzie, na obszarze terytorium Nunavut i regionu Qikiqtaaluk. Znajduje się w północno-zachodniej częśni wyspy i opływają go wody cieśniny Księcia Regenta, cieśniny Lancastera i cieśniny Admiralicji. Z główną częścią Ziemi Baffina jest połączony wąskim przesmykiem. 
Krajobraz półwyspu jest głównie skalisty z brzegami klifowymi. Na obszarze Brodeur znajduje się Ostoja Ptaków IBA (#NU065), o powierzchni 2633,87 km². Występuje tam m.in. chroniona mewa modrodzioba. Na półwyspie znajdują się też tereny godowe niedźwiedzi polarnych.
Na półwyspie prowadzi się intensywne badania związane z poszukiwaniem możliwości wydobywania zasobów naturalnych, głównie diamentów.

</doc>
<doc id="2833419" url="https://pl.wikipedia.org/wiki?curid=2833419" title="Mistrzostwa Świata U-19 w Rugby Union Mężczyzn 1977">
Mistrzostwa Świata U-19 w Rugby Union Mężczyzn 1977

Mistrzostwa Świata U-19 w Rugby Union Mężczyzn 1977 – dziewiąte mistrzostwa świata U-19 w rugby union mężczyzn zorganizowane przez FIRA, które odbyły się w Hilversum w dniach od 5 do 10 kwietnia 1977 roku.

</doc>
<doc id="2833420" url="https://pl.wikipedia.org/wiki?curid=2833420" title="Abu Zabi (miasto)">
Abu Zabi (miasto)



</doc>
<doc id="2833424" url="https://pl.wikipedia.org/wiki?curid=2833424" title="Mistrzostwa Świata U-19 w Rugby Union Mężczyzn 1978">
Mistrzostwa Świata U-19 w Rugby Union Mężczyzn 1978

Mistrzostwa Świata U-19 w Rugby Union Mężczyzn 1978 – dziesiąte mistrzostwa świata U-19 w rugby union mężczyzn zorganizowane przez FIRA, które odbyły się w Salsomaggiore Terme w dniach od 22 do 26 marca 1978 roku.

</doc>
<doc id="2833425" url="https://pl.wikipedia.org/wiki?curid=2833425" title="Sterling Hinds">
Sterling Hinds

Sterling Hinds (ur. 31 października 1961 w Toronto) – kanadyjski lekkoatleta specjalizujący się w krótkich biegach sprinterskich, uczestnik letnich igrzysk olimpijskich w Los Angeles (1984), brązowy medalista olimpijski w biegu sztafetowym 4 x 100 metrów.
Po zakończeniu kariery lekkoatletycznej, w latach 1984–1985, uczestniczył w rozgrywkach "Canadian Football League" (zawodowej ligi futbolu kanadyjskiego) w barwach klubu "Toronto Argonauts".

</doc>
<doc id="2833428" url="https://pl.wikipedia.org/wiki?curid=2833428" title="A Brand You Can Trust">
A Brand You Can Trust

A Brand You Can Trust – pierwszy album amerykańskiej grupy hip-hopowej La Coka Nostra wydany 14 lipca 2009 przez Suburban Noize Records i Uncle Howie Records. Album pierwotnie miał zostać wydany 11 września 2007 wraz z solówką Ill Billa "The Hour of Reprisal", Opóźnienie było spowodowane głównie wydaniem solowych płyt przez Everlasta i Ill Billa.
Zlepianie albumu zajęło ponad 3 lata, ze względu na solowe projekty Everlasta, Slaine'a i Ill Billa. Pod koniec 2008 roku grupa z pomocą byłego DJ Non Phixion DJ Eclipse'a i członków Cypress Hill Sen Doga i DJ Muggs grupa podpisała kontrakt z West Coast Punk / Hip Hop Label Suburban Noize Records. Album został nagrany i zmiksowany w studio DJ-a Letala oraz w Soul Assassins Studio w Los Angeles z dodatkowym mixem zrobionym w domowym studio Ill Billa na Brooklynie zwanym Cult Leader Media.
Osoby pracujące nad albumem.
La Coka Nostra 
Inne osoby

</doc>
<doc id="2833431" url="https://pl.wikipedia.org/wiki?curid=2833431" title="Mistrzostwa Świata U-19 w Rugby Union Mężczyzn 1979">
Mistrzostwa Świata U-19 w Rugby Union Mężczyzn 1979

Mistrzostwa Świata U-19 w Rugby Union Mężczyzn 1979 – jedenaste mistrzostwa świata U-19 w rugby union mężczyzn zorganizowane przez FIRA, które odbyły się w Lizbonie w dniach od 11 do 15 kwietnia 1979 roku.

</doc>
<doc id="2833436" url="https://pl.wikipedia.org/wiki?curid=2833436" title="Jodła syberyjska">
Jodła syberyjska

Jodła syberyjska ("Abies sibirica") – gatunek drzewa wiecznie zielonego należącego do rodziny sosnowatych. Zasięg tego gatunku jest największy z jodeł – obejmuje rozległe obszary północnej Rosji od Kamczatki na wschodzie, po Mandżurię i Turkiestan na południu, w strefie klimatu zimnego i chłodnego. Mimo że w obrębie naturalnego zasięgu znosi silne mrozy, sadzony w Europie przemarza z powodu spóźnionych przymrozków, ponieważ zbyt szybko rozwija tu pączki. W efekcie w Europie jest gatunkiem krótkowiecznym i źle rosnącym.
 Z młodych pędów jest wytwarzany olejek pichtowy (z rosyjskiego "pichta").

</doc>
<doc id="2833437" url="https://pl.wikipedia.org/wiki?curid=2833437" title="Bayern Monachium w międzynarodowych pucharach">
Bayern Monachium w międzynarodowych pucharach

Występy w europejskich pucharach niemieckiego klubu piłkarskiego Bayern Monachium.
Trofea międzynarodowe.
Bayern jest najbardziej utytułowanym klubem Niemieckim w rozgrywkach międzynarodowych i zdobył w sumie sześć Europejskich Pucharów. Bayern jest jednym z trzech klubów, które zdobyły wszystkie trzy najważniejsze Europejskie Puchary, a także ostatnim klubem, który zdobył Puchar Europy trzy razy z rzędu.

</doc>
<doc id="2833439" url="https://pl.wikipedia.org/wiki?curid=2833439" title="Koniczyna złocistożółta">
Koniczyna złocistożółta

Koniczyna złocistożółta ("Trifolium aureum" Pollich.) – gatunek rośliny wieloletniej należący do rodziny bobowatych, występujący prawie na całym obszarze Europy.

</doc>
<doc id="2833440" url="https://pl.wikipedia.org/wiki?curid=2833440" title="Mistrzostwa Świata U-19 w Rugby Union Mężczyzn 1980">
Mistrzostwa Świata U-19 w Rugby Union Mężczyzn 1980

Mistrzostwa Świata U-19 w Rugby Union Mężczyzn 1980 – dwunaste mistrzostwa świata U-19 w rugby union mężczyzn zorganizowane przez FIRA, które odbyły się w Tunezji w dniach od 1 do 6 kwietnia 1980 roku.

</doc>
<doc id="2833441" url="https://pl.wikipedia.org/wiki?curid=2833441" title="Egipska Marynarka Wojenna">
Egipska Marynarka Wojenna

Egipska Marynarka Wojenna (arab. القوات البحرية المصرية; trb. "Al-Quwwāt al-baḥriyya al-miṣriyya") – siły morskie Egiptu, jeden z czterech rodzajów Egipskich Sił Zbrojnych. Marynarka posiada około 120 okrętów, oprócz nich Egipska Straż Wybrzeża, będąca częścią składową marynarki posiada około 100 łodzi patrolowych, personel liczy około 38 500 osób. Marynarka ma do dyspozycji 10 śmigłowców morskich SH-2G(E) Super Seasprite, 5 Westland Sea King Mk.47 i 9 Aérospatiale Gazelle, służących w barwach Egipskich Sił Powietrznych.
Historia.
Marynarka egipska powstała w XIX wieku za czasów panowania kredywu pod wpływami brytyjskimi, przed II wojną światową była jednak mała i brakowało jej nowoczesnych jednostek.
W trakcie operacji Jo’aw w czasie wojny w 1948 Izrael zatopił egipski okręt "Emir Farouk".
30 października 1956 roku, podczas kryzysu sueskiego, egipski niszczyciel "Ibrahim el Awal" typu Hunt (ex-HMS Mendip) skierowano do ostrzału instalacji naftowych w Hajfie, ale został ostrzelany przez francuski niszczyciel "Kersaint" typu T47, ochraniający port operacji Muszkieter. W pościg za egipskim okrętem ruszyły izraelskie niszczyciele "INS Eilat" i "INS Jafo", którym udało się go uszkodzić rankiem 31 października, jednocześnie został zaatakowany przez izraelskie Dassault MD 450 Ouragan. Ostrzał unieruchomił napęd "Ibrahima el Awal" i zmusił do kapitulacji okrętu, który został odholowany do Hajfy. Po naprawie okręt wszedł do izraelskiej służby jako "INS Haifa".
21 października 1967 dwa egipskie kutry projektu 183R (NATO: Komar) z Port Said ostrzelały i zatopiły pociskami P-15 Termit (NATO: SS-N-2 Styx) niszczyciel "INS Eilat", ze 199 członków załogi 47 zginęło, a 41 zostało rannych. Było to pierwsze skuteczne użycie pocisku klasy woda-woda.
9 października 1973 w bitwie koło Damietty podczas wojny Jom Kipur, trzy egipskie kutry rakietowe projektu 205 (NATO: Osa) zostały zatopione przez rakietowce "Sa’ar" z izraelskiej marynarki.

</doc>
<doc id="2833443" url="https://pl.wikipedia.org/wiki?curid=2833443" title="Lions' Gate Bridge">
Lions' Gate Bridge



</doc>
<doc id="2833445" url="https://pl.wikipedia.org/wiki?curid=2833445" title="Mistrzostwa Świata U-19 w Rugby Union Mężczyzn 1981">
Mistrzostwa Świata U-19 w Rugby Union Mężczyzn 1981

Mistrzostwa Świata U-19 w Rugby Union Mężczyzn 1981 – trzynaste mistrzostwa świata U-19 w rugby union mężczyzn zorganizowane przez FIRA, które odbyły się w Madrycie w dniach od 15 do 19 kwietnia 1981 roku.

</doc>
<doc id="2833446" url="https://pl.wikipedia.org/wiki?curid=2833446" title="Robert Kasperski">
Robert Kasperski

Robert Kasperski (ur. 7 czerwca 1907 w Wygrance, zm. 23 stycznia 1974 w Gdańsku) – polski komandor porucznik, dowódca Sztabu w Dowództwie Floty, więzień polityczny skazany w 1951 na karę śmierci za tzw. spisek komandorów. 
Życiorys.
Urodził się w dziewięciodzietnej rodzinie rolnika. Początkowo uczył się w Żelechowie, a później w Sarnach na Wołyniu, gdzie pracując jako korepetytor, w 1923 ukończył gimnazjum. 
Służba wojskowa.
W latach 1926-1929 uczył się w Oficerskiej Szkole Marynarki Wojennej w Toruniu (w 1928 przemianowanej na Szkołę Podchorążych Marynarki Wojennej, Po jej ukończeniu, promowany na podporucznika marynarki odbył Kurs Aplikancki na ORP „Bałtyk”. Następnie został zaokrętowany jako oficer okrętowy na ORP „Generał Sosnkowski”. Później był mianowany na adiutanta Szkoły Specjalistów Floty, zastępcę dowódcy ORP „Ślązak”. W 1934 został wysłany na kurs elektrotechniczny i Kurs Oficerów Broni Podwodnej w Gdyni. Jeszcze w tym samym roku skierowano go do Dywizjonu Kontrtorpedowców. Został zaokrętowany na ORP „Wicher” a następnie na okręcie podwodnym ORP „Ryś”. W końcu sierpnia 1939 r. mianowano go dowódcą trałowca ORP „Żuraw” typu jaskółka wchodzącego w skład Dywizjon Minowców.
1 września 1939 r. jego okręt stał na redzie u stóp Kępie Oksywskiej naprzeciw baterii Canet i jako pierwszy stał się celem ataku lotnictwa niemieckiego. Po walce, ponieważ w okręcie stwierdzono otwory w burtach, przemieścił się do portu w Jastarni. Następnie brał udział w obronie Helu jako dowódca obrony odcinka Chałupy-Kuźnica.
Po kapitulacji Helu w czasie okupacji był więźniem niemieckich obozów jenieckich oflagów X B Nienburg, XVIII C Spittal i II C Woldenberg.
Po wyzwoleniu powrócił na Wybrzeże i przyjęty został do służby czynnej w formującej się Marynarce Wojennej. Wziął udział w organizowaniu floty polskiej. Otrzymał awans do stopnia komandora podporucznika i dowództwo plutonu oficerskiego Batalionu Rekruckiego. W 1946 r. został komendantem Szkoły Specjalistów Morskich, a niedługo potem uzyskał stanowisko starszego pomocnika szefa Oddziału Operacyjnego w Sztabie Głównym Marynarki Wojennej i funkcję Szefa Oddziału Wyszkolenia Marynarki Wojennej. W lipcu 1947 r. awansował na stopień komandora porucznika. Na początku 1949 r. został dowódcą Szczecińskiego Nadmorskiego Obszaru. 12 października tego roku, w związku z utworzeniem Dowództwa Floty, powierzono mu stanowisko szefa Sztabu Dowództwa Floty, które pełnił do chwili aresztowania w 1951 r.
Uwięzienie i „proces komandorów”.
W dniu 5 lutego 1951 Robert Kasperski został niespodziewanie aresztowany przez oficerów Głównego Zarządu Informacji (tzw. Informacji Wojskowej) MON jako trzeci oficer z tzw. grupy „siedmiu komandorów (spisek komandorów)”. Poddano go długotrwałemu i bardzo brutalnemu śledztwu. Przez 17 miesięcy był przesłuchiwany i poddawany nieludzkim torturom fizycznym i moralnym w podziemiach siedziby Informacji w Warszawie. Mimo tego do niczego się nie przyznał i nie obciążał zeznaniami nikogo innego. W lipcu 1952 był sądzony przed Najwyższym Sądem Wojskowym w sfingowanym procesie „o spisek przeciwko władzy ludowej” (w akcie oskarżenia stwierdzano m.in. "że kmdr por. Przybyszewski i kmdr por. Kasperski już na początku 1946 roku zorganizowali w Szkole Specjalistów Morskich tzw. grupę bojową, która miała za zadanie „współdziałać z interwentami imperialistycznymi w wypadku starcia zbrojnego pomiędzy obozem socjalizmu a imperializmu”") razem z kmdr por. Zbigniewem Przybyszewskim, kmdr Stanisławem Mieszkowskim, kmdr Jerzym Staniewiczem, kmdr por. Kazimierzem Kraszewskim, kmdr por. Wacławem Krzywcem i kmdr Marianem Wojcieszkiem. Wyrokiem orzeczonym 21 lipca 1951 został skazany na karę śmierci, utratę praw publicznych i obywatelskich oraz przepadek mienia. Prezydent Bierut decyzją z 19 listopada 1952 skorzystał z prawa łaski i zamienił mu (oraz Wojcieszkowi) karę śmierci na karę dożywotniego pozbawienia wolności. Celę śmierci opuścił dopiero 12 grudnia 1952. Następnie przewieziono go bardzo ciężkiego więzienia we Wronkach. Na wolność wyszedł w kwietniu 1956 - po 5 latach i 3 miesiącach uwięzienia. Wynikało to z ponownego rozpatrzenia sprawy przez NSW, który w postępowaniu 24 kwietnia 1956 stwierdził niewinność wszystkich oskarżonych komandorów i uchylił wyrok z lipca 1951, co oznaczało rehabilitację Kasperskiego.
Śledztwo i pobyt w więzieniu odbiły się bardzo negatywnie na jego zdrowiu, stwierdzono u niego m.in. zwyrodnienie mięśnia sercowego, przewlekły gościec stawowy (reumatoidalne zapalenie stawów), chorobę nadciśnieniową, chorobę dwunastnicy.
Zwolniony z więzienia nie wrócił już do służby w Marynarce Wojennej, z braku mieszkania przebywał w Toruniu u przyjaciela Donalda Steyera. Po pewnym czasie komisja Urzędu Rady Ministrów skierowała go do pracy w Centralnym Biurze Konstrukcji Okrętowych w Gdańsku. Niedługo potem, co było związane z wielkim osłabieniem po latach ciężkiego więzienia, uległ wypadkowi w wyniku którego musiano mu amputować prawą nogę. Mimo kalectwa pracował nadal. W 1971 został przeniesiony do nowo powstałego Zjednoczenia Przemysłu Okrętowego, a w 1972 przeszedł na emeryturę.
Zmarł na serce w czasie operacji żołądka. Pochowany został na cmentarzu w Nowym Porcie w Gdańsku. Po ekshumacji jego szczątki zostały przeniesione i ponownie pochowane z honorami wojskowymi w Kwaterze Pamięci na Cmentarzu Marynarki Wojennej 29 czerwca 2018.
Ordery i odznaczenia.
Był odznaczony Orderem Krzyża Grunwaldu III klasy, Krzyżem Kawalerskim Orderu Odrodzenia Polski i Złotym Krzyżem Zasługi.

</doc>
<doc id="2833447" url="https://pl.wikipedia.org/wiki?curid=2833447" title="Salevere (Koonga)">
Salevere (Koonga)

Salevere – wieś w Estonii, w prowincji Parnawa, w gminie Koonga.

</doc>
<doc id="2833448" url="https://pl.wikipedia.org/wiki?curid=2833448" title="Sookatse">
Sookatse

Sookatse – wieś w Estonii, w prowincji Parnawa, w gminie Koonga.

</doc>
<doc id="2833449" url="https://pl.wikipedia.org/wiki?curid=2833449" title="Parafia Świętego Jana Chrzciciela w Kupnie">
Parafia Świętego Jana Chrzciciela w Kupnie

Parafia pw. Świętego Jana Chrzciciela w Kupnie – parafia rzymskokatolicka znajdująca się w diecezji rzeszowskiej w dekanacie Kolbuszowa Wschód. Erygowana w 1925.

</doc>
<doc id="2833452" url="https://pl.wikipedia.org/wiki?curid=2833452" title="Mistrzostwa Świata U-19 w Rugby Union Mężczyzn 1982">
Mistrzostwa Świata U-19 w Rugby Union Mężczyzn 1982

Mistrzostwa Świata U-19 w Rugby Union Mężczyzn 1982 – czternaste mistrzostwa świata U-19 w rugby union mężczyzn zorganizowane przez FIRA, które odbyły się w Genewie w dniach od 6 do 11 kwietnia 1982 roku.

</doc>
<doc id="2833454" url="https://pl.wikipedia.org/wiki?curid=2833454" title="Arc Dome">
Arc Dome

Arc Dome — szczyt w Hrabstwie Nye w Nevadzie (USA). Arc Dome jest jednym z najbardziej wybitnych szczytem w Kontynentalnych Stanach Zjednoczonych. Wysokość góry wynosi 3,591 m (11 780 stóp) n.p.m., a wybitność 1 589 m.

</doc>
<doc id="2833457" url="https://pl.wikipedia.org/wiki?curid=2833457" title="Parafia Świętego Stanisława i Wojciecha w Porębach Dymarskich">
Parafia Świętego Stanisława i Wojciecha w Porębach Dymarskich

Parafia pw. Świętych Stanisława i Wojciecha w Porębach Dymarskich – parafia rzymskokatolicka znajdująca się w diecezji rzeszowskiej w dekanacie Kolbuszowa Wschód.

</doc>
<doc id="2833459" url="https://pl.wikipedia.org/wiki?curid=2833459" title="Mistrzostwa Świata U-19 w Rugby Union Mężczyzn 1983">
Mistrzostwa Świata U-19 w Rugby Union Mężczyzn 1983

Mistrzostwa Świata U-19 w Rugby Union Mężczyzn 1983 – piętnaste mistrzostwa świata U-19 w rugby union mężczyzn zorganizowane przez FIRA, które odbyły się w Casablance w dniach od 29 marca do 3 kwietnia 1983 roku.

</doc>
<doc id="2833461" url="https://pl.wikipedia.org/wiki?curid=2833461" title="Hazel Buckham">
Hazel Buckham

Hazel Buckham (ur. 27 grudnia 1888 w Minnesocie, zm. 4 września 1959 w Los Angeles) – amerykańska aktorka filmowa czasów kina niemego.

</doc>
<doc id="2833463" url="https://pl.wikipedia.org/wiki?curid=2833463" title="Mistrzostwa Świata U-19 w Rugby Union Mężczyzn 1984">
Mistrzostwa Świata U-19 w Rugby Union Mężczyzn 1984

Mistrzostwa Świata U-19 w Rugby Union Mężczyzn 1984 – szesnaste mistrzostwa świata U-19 w rugby union mężczyzn zorganizowane przez FIRA, które odbyły się w Warszawie w dniach od 15 do 22 kwietnia 1984 roku.

</doc>
<doc id="2833464" url="https://pl.wikipedia.org/wiki?curid=2833464" title="Marek Bik">
Marek Bik

Marek Bik (ur. 21 stycznia 1962 w Rybniku) – polski działacz opozycji antykomunistycznej w okresie PRL, działacz Konfederacji Polski Niepodległej (KPN), więzień polityczny w latach 1982–1983.
Życiorys.
Po ukończeniu w 1982 r. nauki w XIV Liceum Ogólnokształcącego im. Mikołaja Kopernika w Krakowie, w latach 1983–1984 pracował w Zakładzie Doświadczalnym Akademii Rolniczej w Krakowie, a w latach 1985–1990 w Zakładzie Instalacji Sanitarnych w Krakowie. Później, w latach 1990–1993 był współwłaścicielem księgarni w Krakowie, a następnie (do 1996) Klubu Jemioła w tym samym mieście. Od 2003 do 2008 mieszkał w Wielkiej Brytanii.
Działalność opozycyjna i represje.
W działalność opozycyjną zaangażował się w 1979 r., był uczestnikiem demonstracji w Krakowie upamiętniającej święto 11 listopada. 27 kwietnia 1980 r. wraz z Jerzym Mohlem przy studzience nazwanej później imieniem Badylaka na Rynku Głównym w Krakowie w miejscu samospalenia Walentego Badylaka zorganizowali demonstrację upamiętniającą 40 rocznicę zbrodni katyńskiej. Został po niej zatrzymany i przesłuchiwany przez SB. W 1981 r. współpracował z Sekcją Informacji Zarządu Regionu Małopolska NSZZ „Solidarność” rozklejając w Krakowie plakaty i ulotki. Dwukrotnie był przy tych pracach zatrzymywany przez SB. Jesienią 1981 r. został członkiem Komitetu Obrony Więzionych za Przekonania. W listopadzie 1981 r. wstąpił do Konfederacji Polski Niepodległej (KPN).
Po wprowadzeniu stanu wojennego uczestniczył w strajkach okupacyjnych w zajezdni tramwajowej MPK Podgórze w Łagiewnikach, a następnie w zajezdni autobusowej MPK Czyżyny w Krakowie trwających w dniach 13–15 grudnia 1981 r. Później, od 17 grudnia 1981 do czerwca 1982 był członek Kierownictwa Akcji Bieżącej KPN w Krakowie, współorganizatorem i uczestnikiem demonstracji 13 marca i 13 kwietnia 1982 na Rynku Głównym w Krakowie, a także współorganizatorem i uczestnikiem akcji plakatowych, ulotkowych, i innych form działalności opozycyjnej.
24 czerwca 1982 r. został aresztowany przez SB, a po śledztwie został 9 listopada 1982 r. przez Sąd Warszawskiego Okręgu Wojskowego w trybie doraźnym, specjalnym, zaostrzonym trybie orzekania kary, skazany na 3 lata pozbawienia wolności. Oskarżony został o to że „"działając w celu obalenia przemocą ustroju Polskiej Rzeczypospolitej Ludowej, w ramach nielegalnej organizacji występującej pod nazwą „Konfederacja Polski Niepodległej”"” podjęli wspólnie z innymi osobami „"czynności przygotowawcze do urzeczywistnienia tego celu"”, co się przejawiało tym, że „"gromadził, przechowywał, rozpowszechniał oraz metodą sitodruku [...] wykonał w celu rozpowszechnienia kilkaset pism i ulotek o treści zwierającej fałszywe wiadomości mogące wywołać niepokój publiczny lub rozruchy"”. Był osadzony w zakładach karnych we Wrocławiu i Strzelinie, skąd został zwolniony 3 sierpnia 1983 r. na podstawie amnestii uchwalonej 22 lipca 1983 r. (10 lat później, wyrokiem z dnia 30 czerwca 1992 r. Izby Wojskowej Sądu Najwyższego został od tych zarzutów uniewinniony).
Po wyjściu na wolność kontynuował działalność opozycyjną, był m.in. współorganizatorem Marszu Szlakiem Kadrówki w 1984 r., a następnie współzałożycielem i działaczem Inicjatywy Obywatelskiej w Obronie Praw Człowieka Przeciw Przemocy. Po odesłaniu w październiku 1985 r. książeczki wojskowej, mimo studiowania, został powołany do odbycia służby wojskowej w jednostce w Przemyślu, skąd jednak ze względu na postawę został po kilkunastu dniach wydalony. Był współzałożycielem i działaczem Ruchu Wolność i Pokój (WiP), m.in. współorganizatorem i uczestnikiem większości demonstracji i akcji organizowanych przez WiP na terenie Polski. Brał udział w głodówkach protestacyjnych: w 1985 (po zabójstwie ks. Jerzego Popiełuszki) w Bieżanowie (Kraków) i w 1987 w Bydgoszczy. W kwietniu–maju 1988 był uczestnikiem strajku w Hucie im. Lenina, a w sierpniu 1988 był osobą wspomagającą strajk w Hucie Stalowa Wola.
Był wielokrotnie zatrzymywany i przesłuchiwany przez SB, a także w latach 1984–1988 skazywany przez Kolegia do spraw wykroczeń w Gdańsku-Wrzeszczu, Jędrzejowie, Krakowie, Stalowej Woli i Warszawie za swoją działalność. W latach 1990–2003 uczestniczył w manifestacjach anarchistycznych, ekologicznych i proczeczeńskich, a w 1991 r. był współorganizatorem i uczestnikiem akcji protestacyjnej „Tama Tamie” w Czorsztynie.
Od 2015 r. jest magazynierem zbiorów muzealnych w Muzeum Armii Krajowej w Krakowie.
Ordery.
Postanowieniem z dnia 18 marca 2010 r. został przez Prezydenta Lecha Kaczyńskiego – "„za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej”"- odznaczony Krzyżem Komandorskim Orderu Odrodzenia Polski.
W 2016 został odznaczony Krzyżem Wolności i Solidarności

</doc>
<doc id="2833466" url="https://pl.wikipedia.org/wiki?curid=2833466" title="Słonisz srebrzysty">
Słonisz srebrzysty

Słonisz srebrzysty ("Halimodendron halodendron" (Pall.) Voss.) – gatunek ciernistego krzewu z rodziny bobowatych. Jest jedynym przedstawicielem rodzaju "Halimodendron", więc także jego gatunkiem typowym. Występuje głównie na obszarach Rosji, Iranu, oraz w zachodniej części Chin i Mongolii. Jest rośliną ozdobną. Jest gatunkiem krótkowiecznym i światłolubnym.
Gatunek ten był wielokrotnie introdukowany, poza Rosją szczególnie do rekultywacji gleb po szkodach górniczych, ze względu na zdolność gatunku do kolonizacji ziem zubożałych, suchych i o wysokim zasoleniu gleby (kserofit, halofit). Znane są również negatywne oddziaływania, introdukcja tej rośliny w Kalifornii na terenie Stanów Zjednoczonych, przyniosła masowe rozprzestrzenianie się tego gatunku przez co uznawany jest tam za niebezpieczny inwazyjny chwast.

</doc>
<doc id="2833467" url="https://pl.wikipedia.org/wiki?curid=2833467" title="Urszula Dębska">
Urszula Dębska

Urszula Dębska (ur. 11 października 1987 w Warszawie) – polska aktorka.
Życiorys.
Wczesne lata.
Jest córką aktora Andrzeja Dębskiego. , który jest muzykiem. Urodziła się w Warszawie, ale kilka pierwszych lat życia spędziła w Sopocie. Po powrocie do Warszawy rodzice zapisali ją na zajęcia teatralne.
Studiowała prawo na Uniwersytecie Warszawskim, jednak zrezygnowała ze studiów na trzecim roku.
Kariera.
W dzieciństwie występowała w spektaklach teatru telewizyjnego dla dzieci. Wystąpiła również w epizodzie w "Chopinie na zamku" w reżyserii Krzysztofa Zanussiego. W latach 2000–2008 należała do głównej obsady serialu "Plebania", gdzie wcielała się w postać Karoliny Wojciechowskiej. Wystąpiła w dwóch epizodach serialu "Kryminalni", a w latach 2008–2021 grała jedną z ról w "Pierwszej miłości", gdzie wcielała się w Sabinę Weksler. W 2009 zagrała w szwedzkiej produkcji kinowej "Johan Falk". 
Od 2 września do 7 października 2016 brała udział w szóstej polsatowskiej edycji programu "Dancing with the Stars. Taniec z gwiazdami".

</doc>
<doc id="2833470" url="https://pl.wikipedia.org/wiki?curid=2833470" title="Vilma Bánky">
Vilma Bánky

Vilma Bánky właś. "Vilma Bánky Koncsics" (ur. 9 stycznia 1901 w Nagydorog, Węgry, zm. 18 marca 1991 w Los Angeles) – amerykańska aktorka filmowa węgierskiego pochodzenia, której większość kariery przypada na okres kina niemego.

</doc>
<doc id="2833472" url="https://pl.wikipedia.org/wiki?curid=2833472" title="Mistrzostwa Świata U-19 w Rugby Union Mężczyzn 1985">
Mistrzostwa Świata U-19 w Rugby Union Mężczyzn 1985

Mistrzostwa Świata U-19 w Rugby Union Mężczyzn 1985 – siedemnaste mistrzostwa świata U-19 w rugby union mężczyzn zorganizowane przez FIRA, które odbyły się w Brukseli w dniach od 31 marca do 8 kwietnia 1985 roku.

</doc>
<doc id="2833474" url="https://pl.wikipedia.org/wiki?curid=2833474" title="Peerless Cars">
Peerless Cars

Peerless Cars Limited – dawne brytyjskie przedsiębiorstwo zajmujące się produkcją samochodów. Istniało w latach 1957 - 1960, montowało tylko jeden model sportowego samochodu Peerless GT.
Model Peerless GT został zaprojektowany przez konstruktora Bernie Rodgera początkowo pod nazwą "Warwick" dla spółki założonej przez Johna Gordona i Jamesa Byrnesa. Bazował na podzespołach modelu Triumph TR3. Nadwozie zbudowano z włókna szklanego. Pojazd miał dobre osiągi, ale krytykowano go za niską jakość wykonania. Ogółem zbudowano 325 sztuk tego auta. Wzięto udział w wyścigu 24 godziny Le Mans w 1958 roku. Ukończono go, ale na 16 miejscu.
W roku 1960 Bernie Rodger usiłował wznowić produkcję z ulepszonym wykonaniem tego auta pod pierwotną marką Warwick. Zaś John Gordon wraz z nowym wspólnikiem Jimem Keeble na bazie konstrukcji Peerless GT zaczęli produkować własne modele pod marką Gordon-Keeble.

</doc>
<doc id="2833475" url="https://pl.wikipedia.org/wiki?curid=2833475" title="Pressed Steel Company">
Pressed Steel Company

Pressed Steel Company – nieistniejące brytyjskie przedsiębiorstwo zajmujące się produkcją nadwozi do samochodów osobowych. Istniało w latach 1926-1965.
Zostało założone jako spółka Williama Morrisa – właściciela firmy Morris; Budd Company oraz inwestorów amerykańskich. Celem spółki miało być produkowanie na terenie Wielkiej Brytanii stalowych nadwozi do samochodów w oparciu o patenty zakładów Budd. Dzięki temu posunięciu Morris dążył do zdobycia przewagi konkurencyjnej nad innymi producentami. Z czasem William Morris przeniósł swoje udziały na spółkę Morris Motors Limited, a Budd sprzedał swoją część Anglikom. W latach trzydziestych spółka usamodzielniła się i stała się niezależnym producentem nadwozi, obsługując wiele brytyjskich marek, w tym konkurencyjnych wobec siebie jak Rolls-Royce, Rootes Group, Standard Triumph, Morris, Rover, czy Vauxhall. Współpracowała z zagranicznymi producentami takimi jak Volvo, czy Ford. Przez krótki okres składano również lodówki, lekkie samoloty Beagle Aircraft, a także działano w branży kolejowej.
W 1965 roku Pressed Steel Company zostało przejęte przez swojego kooperanta BMC. Potem, gdy BMC dokonał fuzji z Jaguar Cars weszło w skład British Motor Holdings. Kolejno znalazło się w koncernie British Leyland Motor Corporation i British Leyland Limited. Po przejęciu Rover Group przez BMW w zakładach w Swindon montowany jest model BMW Mini.

</doc>
<doc id="2833476" url="https://pl.wikipedia.org/wiki?curid=2833476" title="Aidis Kruopis">
Aidis Kruopis

Aidis Kruopis (ur. 26 października 1986 w Wilnie) – litewski kolarz szosowy startujący w profesjonalnej grupie An Post-Chain Reaction. 
Zwycięzca 4. etapu rangi World Tour wyścigu Tour de Pologne w 2012 roku.

</doc>
<doc id="2833477" url="https://pl.wikipedia.org/wiki?curid=2833477" title="Jan Jansen">
Jan Jansen

Johannes Hendrikus "Jan" Jansen (ur. 26 lutego 1945 w Basdorf) – holenderski kolarz torowy i szosowy, wicemistrz olimpijski.
Kariera.
Największy sukces w karierze Jan Jansen osiągnął w 1968 roku, kiedy wspólnie z Leijnem Loevesijnem wywalczył srebrny medal w wyścigu tandemów podczas igrzysk olimpijskich w Meksyku. Na tych samych igrzyskach zajął również piąte miejsce w sprincie indywidualnym. Ponadto wielokrotnie zdobywał medale torowych mistrzostw Holandii, w tym trzy złote w wyścigach tandemów (1968, 1970 i 1971). Startował także w wyścigach szosowych, ale bez większych sukcesów. Nigdy nie zdobył medalu na szosowych ani torowych mistrzostwach świata.
Jego bracia André i Harrie również byli kolarzami.

</doc>
<doc id="2833478" url="https://pl.wikipedia.org/wiki?curid=2833478" title="Pedro De Ciancio">
Pedro De Ciancio

Pedro De Ciancio (ur. 16 lutego 1938 w Buenos Aires) - argentyński piłkarz, grający podczas kariery na pozycji napastnika.
Kariera klubowa.
Pedro De Ciancio podczas kariery występował w klubach Racing Club de Avellaneda i Almagro Buenos Aires. Ogółem w latach 1967-1968 rozegrał w lidze argentyńskiej 29 meczów, w których strzelił bramkę.
Kariera reprezentacyjna.
De Ciancio występował w olimpijskiej reprezentacji Argentyny. W 1959 uczestniczył w Igrzyskach Panamerykańskich, na których Argentyna zdobyła złoty medal. Na turnieju w Chicago De Ciancio wystąpił w meczach z USA, Meksykiem, Haiti, Kubą i Brazylią.
W 1960 uczestniczył w Igrzyskach Olimpijskich. Na turnieju w Rzymie wystąpił we wszystkich meczach grupowych z Danią, Tunezją i Polską.

</doc>
<doc id="2833479" url="https://pl.wikipedia.org/wiki?curid=2833479" title="Seddon (motoryzacja)">
Seddon (motoryzacja)

Seddon – dawne brytyjskie przedsiębiorstwo zajmujące się produkcją samochodów ciężarowych i autobusów. Istniało w latach 1919 - 1970. W 1970 roku dokonano fuzji z zakładami Atkinson tworząc spółkę Seddon Atkinson.
Historia przedsiębiorstwa.
W 1919 roku została założona firma Foster and Seddon Ltd. Początkowo zajmowano się sprzedażą samochodów ciężarowych. W latach trzydziestych zaczęto budować pierwsze własne konstrukcje wyposażone w silnik Diesla firmy Perkins. Były to cięższe pojazdy o nośności 6 ton. Od 1944 roku przemianowano firmę na Seddon Lorries Ltd. W 1950 roku wprowadzono na rynek mniejszy model Seddon 25 o nośności 3 ton, produkowany do 1963 roku. Ponadto wypuszczano modele Mk 5, Mk 7, Mk 14, Mk 15/10, SD8, DD8, 30/4, 32/4, 34/4, 13/4, 16/4. Używano silników Perkins, Cummins, Gardner i Rolls-Royce. W 1946 roku rozpoczęto wytwarzanie autobusów. Pierwsze były modele Mk 4, Mk 6, Mk 11 i Mk 19. Popularna była seria "Pennine", stworzona we współpracy z dostawcą nadwozi Pennine Coach Craft. Silna konkurencja wewnętrzna ze strony Leylanda, polityka rządu oraz wchodzenie na rynek brytyjski europejskich producentów utrudniały rozwój firmy. W 1970 zdecydowano się więc na fuzję z zakładami Atkinson, tworząc spółkę Seddon Atkinson. 

</doc>
<doc id="2833480" url="https://pl.wikipedia.org/wiki?curid=2833480" title="Cándido Bareiro">
Cándido Bareiro

Cándido Pastor Bareiro Caballero (ur. 27 października 1833 w Luque, zm. 4 września 1880 w Asunción) – paragwajski polityk, prezydent Paragwaju od 25 listopada 1878 do 4 września 1880.

</doc>
<doc id="2833481" url="https://pl.wikipedia.org/wiki?curid=2833481" title="Musztarda diżońska">
Musztarda diżońska

Musztarda diżońska, musztarda dijon – rodzaj pikantnej, żółtej musztardy produkowanej zgodnie z prawnie chronioną technologią powstałą w wytwórniach we francuskim mieście Dijon. 
Technologia produkcji.
Musztarda diżońska jest produkowana wyłącznie z brązowej gorczycy "Brassica juncea". Do drugiej wojny światowej używano także gorczycy czarnej "Brassica nigra", jednak potem z niej zrezygnowano.
Oczyszczone ziarno gorczycy jest łączone z mieszaniną wody, octu, przypraw i soli, po czym mieszane aż do napęcznienia. Następnym krokiem jest grube mielenie. Następuje wtedy fermentacja pod wpływem enzymów uwolnionych w procesie mielenia, która może trwać od 30 minut do kilku godzin. Powstaje wówczas istotny dla pikantnego smaku musztardy diżońskiej izotiocyjanian allilu (AIT), który jest produktem enzymatycznej hydrolizy glikozydu synigryny przez mirozynazę w środowisku wodnym. Oba te związki są obecne w nieprzetworzonych nasionach gorczycy, ale sam AIT nie.
Łuski nasion są usuwane w procesie produkcji za pomocą centryfug, bo musztarda diżońska może zawierać ich najwyżej 2%. Kolejnym krokiem jest dokładne mielenie w młynach z korundowymi powierzchniami pracującymi w celu osiągnięcia pożądanej konsystencji. Ostatnim etapem produkcji jest dojrzewanie, które trwa od kilku dni do kilku tygodni. Następnie musztarda może być już konfekcjonowana do opakowań handlowych.
Cały proces produkcyjny musi odbyć się w odpowiednio niskiej temperaturze, gdyż zawartość AIT obniża się w razie podgrzania. Aby to zapewnić, nawet korundowe powierzchnie robocze młynów są chłodzone.
Mimo braku obróbki termicznej w procesie produkcyjnym brak jest informacji o zatruciach pokarmowych wywołanych spożyciem musztardy. Badania wykazują, że kombinacja niskiego pH, obecności kwasu octowego i AIT tworzy środowisko, które nie sprzyja rozwojowi bakterii, drożdży i pleśni.
Wykorzystanie w kuchni.
Musztarda z Dijon jest niezastąpiona we francuskiej kuchni od XIII wieku. Jest dodawana do wielu sosów, szczególnie tych towarzyszących daniom z wieprzowiny i królika, ale także do sosu winegret. Stanowi samodzielny dodatek do grillowanych mięs, gotowanej wołowiny "pot-au-feu" oraz frytek, które konsumenci chętnie maczają w musztardzie.
Historia.
Pierwsze musztardy, powstałe przez połączenie zmielonej gorczycy z niesfermentowanym sokiem winogronowym, octem i miodem wytwarzali już Rzymianie i to oni zainicjowali tradycję jej produkcji w Dijon i jego okolicy.
Pierwsze odniesienie do musztardy w dokumentach miejskich Dijon pochodzi z roku 1336, kiedy to zapisano, że na przyjęciu została zjedzona cała jej beczułka. Wkrótce potem w 1347 roku zapisano wydatek 12 franków za musztardę wysłaną królowej. W 1354 jeden z wysokich urzędników księcia Burgundii nabył w mieście ziarno gorczyczne i ocet w celu przygotowania 200 funtów musztardy, którą później posłano w czterech beczułkach królowi Janowi II Dobremu.
Pierwsze prawo dotyczące musztardy w Dijon pochodziło z 1390 roku i opisywało technologię jej produkcji. W 1407 pojawił się kolejny akt prawny, nakazujący producentom używanie wyłącznie dobrej jakości ziarna gorczycy oraz octu winnego, a zabraniający wykorzystywania skwaśniałego wina bądź moszczu z jabłek. W 1443 ustalono obowiązujące miary i wagi dla musztardy i ustanowiono ich kontrolerów.
Pojawienie się przenośnych młynków w początkach XV wieku ułatwiło uprawianie rzemiosła produkcji musztardy; w Dijon zajęli się tym niektórzy aptekarze. Właśnie aptekarz z Dijon został wskazany jako dostawca musztardy na dwór króla Ludwika XI, który niewiele czasu wcześniej włączył Burgundię do swojego królestwa. W 1634 producenci octu i producenci musztardy połączyli się we wspólny cech, któremu król Ludwik XIV nadał herb w postaci srebrnego lejka na błękitnej tarczy. Kolejne, jeszcze ściślejsze prawa cechowe zostały wprowadzone w 1712 roku.
Innowatorem w produkcji musztardy stał się Jean-Baptiste Naigeon, który około 1756 roku zastąpił ocet w produkowanej przez siebie musztardzie moszczem z niedojrzałych winogron starannie wybranej odmiany. Produkt okazał się wielkim sukcesem i został wkrótce skopiowany przez wielu innych wytwórców. Jednak marka Naigeon nadal uchodziła za zdecydowanie najlepszą, aż do przejęcia jej w roku 1808 przez jednego z konkurentów.
Kolejnego wynalazku dokonał Maurice Grey w 1853 roku: był to napędzany parą młyn, który w jednej operacji miażdżył nasiona, mełł je na proszek i przesiewał. Jego zastosowanie zwiększyło trzykrotnie zdolności produkcyjne w przeliczeniu na pracownika (z 16 lub 17 kg na 50 kg musztardy dziennie), a wynalazcy przyniosło medal w 1855 roku.
W roku 1937 różne zasady regulujące produkcję musztardy stały się prawem państwowym we Francji. Dopuszczalne stało się użycie wyłącznie gorczycy czarnej lub brązowej; z wyjątkiem Alzacji-Lotaryngii zakazano użycia gorczycy białej. Określenie „musztarda diżońska” zostało zarezerwowane dla produktu w postaci pasty z pokruszonych i przesianych nasion gorczycy. Dopuszczone zostało użycie moszczu, wina i octu winnego, soli, przypraw i dwutlenku siarki jako konserwantu chroniącego kolor. Inne dodatki zostały zakazane, a ich użycie powodowało, że produkt nie miał prawa być określany jako musztarda. Procedura produkcji również została uregulowana. Wyprodukowana zgodnie z nią musztarda miała prawo do użycia nazwy „Moutarde de Dijon”, która ma status Appellation contrôlée od 1937 roku. Chroniony tym prawem jest skład surowcowy i proces produkcji, ale nie miejsce pochodzenia musztardy.

</doc>
<doc id="2833482" url="https://pl.wikipedia.org/wiki?curid=2833482" title="Neustadt a.d.Donau">
Neustadt a.d.Donau



</doc>
<doc id="2833483" url="https://pl.wikipedia.org/wiki?curid=2833483" title="Adolfo Saguier">
Adolfo Saguier

Adolfo Saguier (ur. 1832, zm. 1902) – paragwajski polityk, prezydent Paragwaju od 4 września 1880 do 25 listopada 1881 i wiceprezydent Paragwaju w latach 1878-1880.

</doc>
<doc id="2833484" url="https://pl.wikipedia.org/wiki?curid=2833484" title="Patricio Escobar">
Patricio Escobar

Patricio Escobar (ur. 17 marca 1843 w San José de los Arroyos, zm. 19 kwietnia 1912 w Asunción) – paragwajski polityk, prezydent Paragwaju od 25 listopada 1886 do 25 listopada 1890.

</doc>
<doc id="2833486" url="https://pl.wikipedia.org/wiki?curid=2833486" title="Juan Gualberto González">
Juan Gualberto González

Juan Gualberto González (ur. 12 lipca 1851 w Asunción, zm. 30 lipca 1912 tamże) – paragwajski polityk, prezydent Paragwaju od 25 listopada 1890 do 9 czerwca 1894.

</doc>
<doc id="2833487" url="https://pl.wikipedia.org/wiki?curid=2833487" title="Siddeley Autocar Company">
Siddeley Autocar Company

Siddeley Autocar Company Ltd. – dawne brytyjskie przedsiębiorstwo zajmujące się produkcją samochodów. Istniało w latach 1902–1905 z siedzibą w Coventry. Zostało założone przez Johna Davenporta Siddeleya, który po nabyciu doświadczenia w trakcie pracy w branży motoryzacyjnej zaczął samodzielnie montować samochody osobowe. W 1905 roku jego zakład został wykupiony przez Wolseleya. Wówczas stworzono spółkę Wolseley-Siddeley.
Początkowo montowano jednocylindrowy model 6 HP o pojemności 1319 cm³; czterocylindrowy 18 HP (3238 cm³); 25 HP (5276 cm³) oraz 32 HP. W 1905 pojawił się ulepszony model 6 HP o zwiększonej pojemności 1194 cm³, jak również dwucylindrowy 12 HP (2388 cm³), 13 HP, czterocylindrowy 15 HP (3142 cm³), 18 HP (4154 cm³) oraz 32 HP (5401 cm³ / 7060 cm³).

</doc>
<doc id="2833488" url="https://pl.wikipedia.org/wiki?curid=2833488" title="Al-Ghazzawija">
Al-Ghazzawija

Al-Ghazzawija (arab. الغزاويه) – nieistniejąca już arabska wieś, która była położona w Dystrykcie Beisan w Mandacie Palestyny. Wieś została wyludniona i zniszczona podczas I wojny izraelsko-arabskiej, po ataku sił żydowskiej Hagany w dniu 20 maja 1948 roku.
Położenie.
Al-Ghazzawija leżała we wschodniej części Doliny Bet Sze’an. Wieś była położona w depresji rzeki Jordan na wysokości 250 metrów p.p.m., w odległości 2 kilometrów na wschód od miasta Beisan. Według danych z 1945 roku do wsi należały ziemie o powierzchni 1840,8 ha. We wsi mieszkało wówczas 1640 osób (w tym 620 Żydów).
Historia.
Liczne stanowiska archeologiczne w okolicy świadczą o długiej historii osadnictwa w tym miejscu. Po stronie północnej jest stanowisko archeologiczne Tell al-Barta, na zachodzie Tell al-Hasn i na południowym zachodzie Tell al-Maliha. Odkrycia archeologiczne potwierdzają fakt, że w miejscu tym istniała starożytna osada, której historia rozpoczęła się około XXX wieku p.n.e. i trwała nieprzerwanie do VIII wieku. W następnych wiekach była to arabska wieś, zamieszkana przez członków beduińskiego klanu al-Ghazzawija. W okresie panowania Brytyjczyków al-Ghazzawija była dużą wsią, której mieszkańcy utrzymywali się z upraw zbóż.
Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu żydowskiemu. Dzień po proklamacji niepodległości Izraela państwa arabskie rozpoczęły inwazję, wszczynając w ten sposób I wojnę izraelsko-arabską. Dolinę Bet Sze’an usiłowały zająć wojska irackie, które wdały się w bitwę o Geszer (15–17 maja 1948). Wieś al-Ghazzawija znajdowała się we wschodniej części doliny, blisko rzeki Jordan. Obawiając się możliwości wykorzystania wioski przez siły arabskie, podjęto decyzję o jej zniszczeniu. W dniu 20 maja 1948 roku żydowscy żołnierze (Brygada Golani) zajęli wieś al-Ghazzawija. Wszyscy jej mieszkańcy zostali wysiedleni (uciekli do Transjordanii), a następnie wyburzono ich domy.
Miejsce obecnie.
Na terenie wioski al-Ghazzawija utworzono stawy hodowlane ryb, natomiast pola uprawne przejęły sąsiednie kibuce Newe Etan i Ma’oz Chajjim. Palestyński historyk Walid Chalidi, tak opisał pozostałości wioski al-Ghazzawija: „"Brak fizycznych dowodów, że wieś kiedykolwiek istniała"”.

</doc>
<doc id="2833492" url="https://pl.wikipedia.org/wiki?curid=2833492" title="Siddeley Deasy">
Siddeley Deasy

Siddeley Deasy – dawne brytyjskie przedsiębiorstwo zajmujące się produkcją samochodów i samolotów. Istniało w latach 1909 - 1919.
Powstało, gdy John Davenport Siddeley odszedł ze spółki Wolseley Siddeley i kupił zakłady Deasy Motor Car Manufacturing Ltd. Nazwę zmieniono w 1912 roku. W czasie pierwszej wojny światowej przestawiono się na produkcję lotniczą. Montowano samoloty Royal Aircraft Factory, Armstrong Whitworth Siskin, własne konstrukcje Siddeley Deasy R.T.1 (który miał być ulepszoną wersją Royal Aircraft Factory R.E.8) oraz Siddeley Deasy Siniai; jak również silniki Siddeley Puma, Siddeley Tiger. W 1919 roku zakłady Siddeley`a zostały włączone do koncernu Armstrong Whitworth, który posiadał już dział lotniczy Armstrong Whitworth Aircraft i utworzono spółkę Armstrong Siddeley.

</doc>
<doc id="2833494" url="https://pl.wikipedia.org/wiki?curid=2833494" title="Bernhard Heiliger">
Bernhard Heiliger

Bernhard Ernst Johannes Heiliger (ur. 11 lub 15 listopada 1915 w Szczecinie, zm. 25 października 1995 w Berlinie) – niemiecki rzeźbiarz, malarz i rysownik, wykładowca w Berlińskiej Akademii Sztuki. Z żoną, rzeźbiarką Ruth Marią Linde-Heiliger (małżeństwem byli w latach 1938-53), miał trójkę dzieci: socjolożkę-feministkę Anitę Heiliger i projektanta Stefana Heiligera oraz córkę Juttę Heiliger-Wagner.
Życiorys.
Dzieciństwo i młodość.
Był synem Hermanna Heiligera i Anny Heleny Heiliger "de domo" Gensen, mieszkających od roku 1912 w Szczecinie. Ojciec był zamożnym właścicielem sklepu z artykułami tekstylnymi. Rodzina mieszkała w eleganckim, dużym mieszkaniu przy dzisiejszej ulicy Swarożyca 11, w pobliżu Wałów Chrobrego (wówczas niem. "Hakenterrasse" – Taras Hakena). Bernhard był czwartym dzieckiem Heiligerów (miał trzy starsze siostry). Rodzina znalazła się w trudnej sytuacji finansowej w czasie kryzysu po I wojnie światowej – była m.in. zmuszona do przeprowadzki do mniej kosztownego mieszkania.
Bernhard Heiliger w Szczecinie spędził dzieciństwo i młodość. Uczęszczał do szkoły przy dzisiejszej ul. Unisławy (do rozwijania zdolności plastycznych skłonił go prawdopodobnie nauczyciel rysunku). W latach 1930–1936 uczył się rzeźbiarstwa, początkowo w zakładzie kamieniarskim, a następnie w "Werkschule für Gestaltende Arbeiten" ( Szkole Rzemiosł Przemysłowych; obecnie zespół szkół przy pl. Kilińskiego). Był uczniem Kurta Schwerdtfegera, absolwenta Bauhausu i Waltera Riezlera, ówczesnego dyrektora szczecińskiego muzeum. W tym okresie powstały dwa jego zachowane rysunki pt. "Zagroda pomorska" (1931) i "Łodzie rybackie" (1937). W roku 1937 muzeum zakupiło jego rzeźbę, nazwaną "Wiążąca snopki" (sztuczny kamień; eksponowana na wystawie w roku 1938, później zaginiona); otrzymał też stypendium, umożliwiające podjęcie studiów.
Studia i II wojna światowa.
W roku 1938 wyjechał na studia do Berlina. Studiował z Arno Brekerem w "Vereinigte Staatsschulen für freie und angewandte Kunst" (1938–1941), m.in. u Richarda Scheibe). Wiosną 1939 roku przebywał w Paryżu, gdzie kontaktował się ze znanymi nowoczesnymi rzeźbiarzami (m.in. Aristide Maillol, Charles Despiau).
W 1941 roku został skierowany na front wschodni. W zimie 1942 roku otrzymał urlop, a w kwietniu następnego roku – odroczenie służby wojskowej, dzięki staraniom Arno Brekera, bardzo cenionego przez Adolfa Hitlera. Pracował w warsztacie Brekera we Wriezen. Po otrzymaniu ponownego powołania (we wrześniu 1944) uciekł do północnych Niemiec, gdzie przebywał do końca wojny.
Okres powojenny.
W listopadzie 1945 roku wrócił do Berlina i rozpoczął samodzielną pracę artystyczną. Pierwsze wystawy jego prac odbyły się w roku 1946 w "Privathaus von Karl Buchholz" i "Galerie Rosen". Wkrótce potem rozpoczął pracę dydaktyczną w "Hochschule für Angewandte Kunst" w Berlinie-Weißensee. W roku 1948 jego prace stały się powszechnie znane – odbyła się indywidualna wystawa w "Galerie Bremer" i wygrał konkurs na pomnik Maxa Plancka (ustawiony na terenie Uniwersytetu Humboldta). Od stycznia  r. do końca życia pracował w swoim atelier w Berlin-Dahlem, a od grudnia tego roku do 1986 r. pracował też w "Staatliche Hochschule für Bildende Künste" w Berlin-Charlottenburg (Berlińska Akademia Sztuki). 
Jego dzieła były prezentowane na wielu światowych wystawach sztuki, gdzie zdobywał nagrody, i znajdują się w najważniejszych światowych kolekcjach. Był członkiem stowarzyszeń artystycznych, m.in. Niemieckiej Rady Sztuki, członkiem honorowym Niemieckiego Związku Artystów, "Accademia delle Arti del Disegno". W roku 1996 utworzył fundację "Bernhard Heiliger Stiftung", która m.in. wspiera stypendiami młodych artystów-rzeźbiarzy, wyłanianych w trybie konkursu, oraz przyznaje nagrody.
Twórczość.
Początkowo tworzył przede wszystkim rzeźby figuralne (cykle postacie i głów portretowych). Rzeźbą abstrakcyjną zainteresował się w połowie XX w. pod wpływem Henry'ego Moore'a. Stosował rozmaite techniki i materiały rzeźbiarskie, np. odlewy cementowe, brązy, stal, aluminium. W swoich monumentalnych rzeźbach otwartych często starał przedstawić dynamikę i zjawiska przezwyciężania siły ciążenia i przenikania się przestrzeni; jako przykłady są podawane rzeźby "Płomień" i "Kosmos 70" – kompozycja elementów swobodnie zawieszonych w przestrzeni. Poza rzeźbą tworzył cenione rysunki, kolaże i asamblaże. Opisy dzieł są m.in. gromadzone w Niemieckiej Bibliotece Narodowej.
Dzieła (wybór).
Spośród monumentalnych rzeźb wymieniane są m.in.:
Bernhard Heiliger wykonywał również reliefy na ścianach budynków, np. dla Domu Mieszczańskiego w Bremie. W Szczecinie znajduje się rzeźba "Wielki łuk" z roku 1991, ustawiona przy Ratuszu Staromiejskim.
Kolekcje.
Prace Bernharda Heiligera znajdują się w najważniejszych światowych kolekcjach, w tym w:

</doc>
<doc id="2833498" url="https://pl.wikipedia.org/wiki?curid=2833498" title="Sally Blane">
Sally Blane

Sally Blane, właś. Elizabeth Jane Young (ur. 11 lipca 1910 w Salida, zm. 27 sierpnia 1997 w Los Angeles) – amerykańska aktorka filmowa.

</doc>
<doc id="2833499" url="https://pl.wikipedia.org/wiki?curid=2833499" title="Gunnar Asmussen">
Gunnar Asmussen

Gunnar Henry Asmussen (ur. 10 maja 1944 w Aarhus) – duński kolarz torowy i szosowy, mistrz olimpijski.
Kariera.
Największy sukces w karierze Gunnar Asmussen osiągnął w 1964 roku, kiedy wspólnie z Pederem Pedersenem, Reno Olsenem, Mogensem Freyem i Perem Lyngemarkiem wywalczył złoty medal w drużynowym wyścigu na dochodzenie podczas igrzysk olimpijskich w Meksyku. Był to jedyny medal wywalczony przez Asmussena na międzynarodowej imprezie tej rangi. Na rozgrywanych cztery lata później igrzyskach olimpijskich w Monachium Duńczycy z Asmussenem w składzie w tej samej konkurencji zajęli trzynastą pozycję. Startował również w wyścigach szosowych, wygrywając między innymi dwa złote medale na mistrzostwach krajów nordyckich. W 1970 roku w norweskim Skien wraz z kolegami zwyciężył w drużynowej jeździe na czas, a w 1971 roku w szwedzkim Göteborgu był najlepszy w indywidualnym wyścigu ze startu wspólnego. Wielokrotnie zdobywał medale mistrzostw Danii, zarówno w kolarstwie torowym jak i szosowym, w tym łącznie 10 złotych. Nigdy nie zdobył medalu na szosowych ani torowych mistrzostwach świata.

</doc>
<doc id="2833500" url="https://pl.wikipedia.org/wiki?curid=2833500" title="Hadsund">
Hadsund

Hadsund (duń. ) – miasto w Danii. Położone jest w gminie Mariagerfjord, w regionie Jutlandia Północna. Miasto ma 4913 mieszkańców (2015 rok).

</doc>
<doc id="2833506" url="https://pl.wikipedia.org/wiki?curid=2833506" title="Devario">
Devario

Devario – rodzaj słodkowodnych ryb z rodziny karpiowatych (Cyprinidae).
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus devario" ("D. devario").
W polskojęzycznej literaturze akwarystycznej dwa gatunki opisywane były pod taką samą nazwą zwyczajową.

</doc>
<doc id="2833507" url="https://pl.wikipedia.org/wiki?curid=2833507" title="Rambaibarnia">
Rambaibarnia



</doc>
<doc id="2833508" url="https://pl.wikipedia.org/wiki?curid=2833508" title="Paradanio">
Paradanio



</doc>
<doc id="2833509" url="https://pl.wikipedia.org/wiki?curid=2833509" title="Parabarilius">
Parabarilius



</doc>
<doc id="2833510" url="https://pl.wikipedia.org/wiki?curid=2833510" title="Eustira">
Eustira



</doc>
<doc id="2833511" url="https://pl.wikipedia.org/wiki?curid=2833511" title="Daniops">
Daniops



</doc>
<doc id="2833512" url="https://pl.wikipedia.org/wiki?curid=2833512" title="Danioides">
Danioides



</doc>
<doc id="2833516" url="https://pl.wikipedia.org/wiki?curid=2833516" title="Per Lyngemark">
Per Lyngemark

Per Pedersen Lyngemark (ur. 23 maja 1941 we Frederiksbergu, zm. 2 kwietnia 2010) – duński kolarz torowy, mistrz olimpijski.
Kariera.
Największy sukces w karierze Per Lyngemark osiągnął w 1964 roku, kiedy wspólnie z Pederem Pedersenem, Reno Olsenem, Mogensem Freyem i Gunnarem Asmussenem wywalczył złoty medal w drużynowym wyścigu na dochodzenie podczas igrzysk olimpijskich w Meksyku. Był to jedyny medal wywalczony przez Lyngemarka na międzynarodowej imprezie tej rangi oraz jego jedyny start olimpijski. Ponadto kilkakrotnie zdobywał medale torowych mistrzostw Danii, w tym dwa złote w drużynowym wyścigu na dochodzenie (1968 i 1972). Nigdy nie zdobył medalu na torowych mistrzostwach świata.

</doc>
<doc id="2833520" url="https://pl.wikipedia.org/wiki?curid=2833520" title="Enneacanthus obesus">
Enneacanthus obesus



</doc>
<doc id="2833523" url="https://pl.wikipedia.org/wiki?curid=2833523" title="Tall asz-Szauk">
Tall asz-Szauk

Tall asz-Szauk (arab. تل الشوك) – nieistniejąca już arabska wieś, która była położona w Dystrykcie Beisan w Mandacie Palestyny. Wieś została wyludniona i zniszczona podczas wojny domowej w Mandacie Palestyny, po ataku sił żydowskiej Hagany w dniu 12 maja 1948 roku.
Położenie.
Tall asz-Szauk leżała w zachodniej części Doliny Bet Sze’an. Wieś była położona w depresji rzeki Jordan na wysokości -100 metrów p.p.m., w odległości 2 kilometrów na zachód od miasta Beisan. Według danych z 1945 roku do wsi należały ziemie o powierzchni 368,5 ha. We wsi mieszkało wówczas 120 osób.
Historia.
Wieś powstała na miejscu starożytnej osady, której obecność potwierdziły badania archeologiczne. Na pobliskim stanowisku archeologicznym Tell al-Szejk Humus odkryto starożytne kolumny granitowe. W późniejszych wiekach była to mała osada arabska. W okresie panowania Brytyjczyków Tall asz-Szauk była małą wsią, której mieszkańcy utrzymywali się z upraw zbóż.
Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu żydowskiemu. Wieś została wyludniona i zniszczona podczas wojny domowej w Mandacie Palestyny, po ataku sił żydowskiej Hagany (Brygada Golani) w dniu 12 maja 1948 roku.
Miejsce obecnie.
Teren wioski Tall asz-Szauk pozostaje opuszczony, natomiast pola uprawne przejęły sąsiednie kibuce Mesillot i Nir Dawid. Palestyński historyk Walid Chalidi, tak opisał pozostałości wioski Tall asz-Szauk: „"Brak pozostałych śladów wioski. Teren porastają chwasty i ciernie, oraz ciągnie się kanał nawadniający"”.

</doc>
<doc id="2833525" url="https://pl.wikipedia.org/wiki?curid=2833525" title="Żółtaczek indyjski">
Żółtaczek indyjski



</doc>
<doc id="2833529" url="https://pl.wikipedia.org/wiki?curid=2833529" title="BloodRayne 2">
BloodRayne 2

BloodRayne 2 – komputerowa gra akcji stworzona przez Terminal Reality i wydana przez Majesco oraz THQ. Premiera na konsole odbyła się 12 października 2004 roku, a wersja na system Windows 2 sierpnia 2005.
Rozgrywka.
Gracz steruje tytułową Rayne widzianą z perspektywy trzeciej osoby. Gra składa się z zamkniętych i liniowych poziomów. W trakcie walki Rayne może wykorzystać zarówno ostrza do walki wręcz, jak i strzelać z dystansu, używając broni palnej. Dodatkowo postać ma do dyspozycji harpun przyciągający przeciwników i spowolnienie czasu.
Odbiór gry.
"BloodRayne 2" otrzymała zróżnicowane noty od recenzentów. Średnia ocen na serwisie Metacritic wynosi kolejno 71%, 70% i 67% dla platform Xbox, Playstation 2 i Windows.

</doc>
<doc id="2833532" url="https://pl.wikipedia.org/wiki?curid=2833532" title="Georg Beseler">
Georg Beseler

Georg Beseler (ur. 2 listopada 1809 w Rödemiß k. Husum, zm. 28 sierpnia 1888 w Bad Harzburg) – niemiecki prawnik, pruski polityk, członek pruskiej Tajnej Rady Sprawiedliwości oraz Izby Panów (izby wyższej pruskiego parlamentu).
Życiorys.
Studiował prawo na Uniwersytecie Chrystiana Albrechta w Kilonii oraz Uniwersytecie Ludwika i Maksymiliana w Monachium. W 1827 roku został członkiem zrzeszenia ("burszenszaftu") Germania. W 1833 roku objął stanowisko docenta prywatnego w Kilonii, ale podlegał zakazowi prowadzenia wykładów. Pracował także na Uniwersytecie Jerzego Augusta w Getyndze oraz nauczał na Uniwersytecie Ruprechta i Karola w Heidelbergu. Dwa lata później otrzymał stanowisko profesora na Uniwersytecie Bazylejskim, a potem Uniwersytecie w Rostocku, Uniwersytecie w Greifswaldzie i wreszcie, w 1859, na Uniwersytecie Fryderyka Wilhelma w Berlinie.
W okresie Wiosny Ludów zasiadał w parlamencie frankfurckim. Od 1849 z przerwami był członkiem Izby Posłów (izby niższej pruskiego parlamentu). Należał do tak zwanego parlamentu erfurckiego, który pracował nad koncepcjami zjednoczenia Niemiec po upadku parlamentu frankfurckiego. Od 1874 do 1877 zasiadał w Reichstagu. Jako przedstawiciel berlińskiego uniwersytetu został wybrany do Izby Panów i był jej wiceprzewodniczącym od 1882 do 1887. Pracował intensywnie nad stworzeniem nowego kodeksu karnego oraz liberalizacji procedury sądowej. Jednym z jego najbardziej znanych uczniów był Otto von Gierke.
Rodzina.
Jego synami byli Max von Beseler (pruski minister sprawiedliwości) i Hans Hartwig von Beseler (generał-gubernator okupowanego Królestwa Polskiego w czasie I wojny światowej). Córka Sophie wyszła za prawnika Hugo Helfritza, późniejszego burmistrza Greifswaldu.

</doc>
<doc id="2833533" url="https://pl.wikipedia.org/wiki?curid=2833533" title="1953 w Wojsku Polskim">
1953 w Wojsku Polskim

Kalendarium Wojska Polskiego 1953 – wydarzenia w Wojsku Polskim w 1953 roku
Stan liczebny Wojska Polskiego wynosił 360.000 żołnierzy
Styczeń.
2 stycznia
3 stycznia
Luty.
25 lutego
27 lutego
Marzec.
14 marca
25 marca
Kwiecień.
1 kwietnia
24 kwietnia
29 kwietnia
30 kwietnia
Maj.
10 maja
14 maja
23 maja
30 maja
Czerwiec.
3 czerwca
17 czerwca
28 czerwca
Lipiec.
7 lipca
10 lipca
21 lipca
23 lipca
27 lipca
31 lipca
Sierpień.
2 sierpnia
20 sierpnia
25 sierpnia
Wrzesień.
16 września
28 września
Październik.
12 października
15 października
16 października
17 października
Listopad.
1 listopada
3 listopada
Grudzień.
24 grudnia
28 grudnia

</doc>
<doc id="2833534" url="https://pl.wikipedia.org/wiki?curid=2833534" title="Mario Desiderio">
Mario Desiderio

Óscar Mario Desiderio Camusso (ur. 1 lutego 1938 w Buenos Aires) - argentyński piłkarz, grający podczas kariery na pozycji pomocnika.
Kariera klubowa.
Mario Desiderio piłkarską karierę rozpoczął w Estudiantes La Plata w 1959. Po Igrzyskach w Rzymie Desiderio został we Włoszech, gdzie został zawodnikiem pierwszoligowej Catanii. W Serie A zadebiutował 15 stycznia 1961 w wygranym 2-0 meczu z Padovą. W 1962 został zawodnikiem stołecznego S.S. Lazio. W Lazio nie zdołał wystąpić w żadnym meczu, kończąc swoje występy w Serie A na 11 meczach i bramką.
W 1964 został zawodnikiem chilijskiego CD O’Higgins. W latach 1967-1970 występował w Kolumbii w Deportivo Cali. Z Deportivo trzykrotnie zdobył mistrzostwo Kolumbii w 1967, 1969 i 1970. W 1971 występował klubie Oro Negro. Karierę zakończył w Unión Magdalena w 1973. W latach 1967-1973 w lidze kolumbijskiej rozegrał 227 spotkań, w których zdobył 46 bramek.
Kariera reprezentacyjna.
W olimpijskiej reprezentacji Argentyny Desiderio występował w 1960, kiedy to uczestniczył w Igrzyskach Olimpijskich w Rzymie. Na turnieju we Włoszech wystąpił we wszystkich trzech meczach z Danią, Tunezją i Polską.

</doc>
<doc id="2833538" url="https://pl.wikipedia.org/wiki?curid=2833538" title="Dave Steen">
Dave Steen

David Lee „Dave” Steen (ur. 14 listopada 1959 w New Westminster) – kanadyjski lekkoatleta, wieloboista, dwukrotny uczestnik letnich igrzysk olimpijskich (Los Angeles 1984, Seul 1988), brązowy medalista olimpijski z Seulu w dziesięcioboju.

</doc>
<doc id="2833539" url="https://pl.wikipedia.org/wiki?curid=2833539" title="Mistrzostwa Świata U-19 w Rugby Union Mężczyzn 1986">
Mistrzostwa Świata U-19 w Rugby Union Mężczyzn 1986

Mistrzostwa Świata U-19 w Rugby Union Mężczyzn 1986 – osiemnaste mistrzostwa świata U-19 w rugby union mężczyzn zorganizowane przez FIRA, które odbyły się w Bukareszcie w dniach od 24 do 30 marca 1986 roku.

</doc>
<doc id="2833541" url="https://pl.wikipedia.org/wiki?curid=2833541" title="Reno Olsen">
Reno Olsen

Reno Bent Olsen (ur. 19 lutego 1947 w Roskilde) – duński kolarz torowy i szosowy, mistrz olimpijski.
Kariera.
Największy sukces w karierze Reno Olsen osiągnął w 1964 roku, kiedy wspólnie z Pederem Pedersenem, Perem Lyngemarkiem, Mogensem Freyem i Gunnarem Asmussenem wywalczył złoty medal w drużynowym wyścigu na dochodzenie podczas igrzysk olimpijskich w Meksyku. Był to jedyny medal wywalczony przez Olsena na międzynarodowej imprezie tej rangi. Na rozgrywanych cztery lata później igrzyskach olimpijskich w Monachium zarówno drużynowo jak i indywidualnie zajmował trzynastą pozycję. Wielokrotnie zdobywał medale mistrzostw Danii, zarówno w kolarstwie torowym jak i szosowym, łącznie osiem razy zwyciężając na torze i czterokrotnie na szosie. Nigdy jednak nie zdobył medalu na szosowych ani torowych mistrzostwach świata.

</doc>
<doc id="2833553" url="https://pl.wikipedia.org/wiki?curid=2833553" title="Wolne dusze">
Wolne dusze

Wolne dusze (ang. "A Free Soul") – amerykański film z 1931 roku w reżyserii Clarence'a Browna.

</doc>
<doc id="2833554" url="https://pl.wikipedia.org/wiki?curid=2833554" title="Medal za Kampanie w Azji Środkowej w Latach 1853–95">
Medal za Kampanie w Azji Środkowej w Latach 1853–95

Medal za Kampanię w Azji Środkowej w latach 1853–95 (ros. "Медаль «За походы в Средней Азии 1853—1895 гг.»") – rosyjskie odznaczenie państwowe nadawane uczestnikom walk na terenie Azji Środkowej w latach 1853–1895.
Historia.
Odznaczenie zostało ustanowione ukazem cara Mikołaja II z dnia 14 lipca 1896 roku dla nagrodzenia uczestników działań wojennych w latach 1853–1895 na terenie Azji Środkowej, które doprowadziły do ostatecznego włączenia jej w styczniu 1896 roku w skład Imperium Rosyjskiego.
Medal posiadał jeden stopień, lecz występował w dwóch wersjach – srebrnej i z jasnego brązu.
Zasady nadawania.
Medal wykonany ze srebra był nadawany wszystkim żołnierzom uczestniczącym bezpośrednio w działaniach wojennych na terenie Azji Środkowej w latach 1853–1895, a także innym osobom uczestniczącym w tych działaniach, jako dowód ich bohaterstwa, wytrwałości i dzielności w tych działaniach.
Medal wykonany z jasnego brązu nadawany innym osobom, które uczestniczyły w działaniach na terenie Azji Środkowej, w szczególności urzędnikom, które jednak nie brały udziału w bezpośrednich działaniach bojowych, lecz wspomagały zarówno działania wojsk, a także uczestniczyły we wprowadzaniu administracji carskiej na tych terenach.
Opis odznaki.
Odznaką medalu jest okrągły medal o średnicy 28 mm wykonany ze srebra lub jasnego brązu.
Na awersie medalu są cztery monogramy carów rządzących Imperium Rosyjskim w latach 1853 – 1895: Mikołaja I, Aleksandra II, Aleksandra III i Mikołaja II, a nad każdym z monogramów znajduje się carska korona.
Na rewersie medalu znajduje się napis w języku rosyjskim "ЗА ПОХОДЫ ВЪ СРЕДНЕЙ АЗІИ 1853–1895 гг." (pol. Za wyprawę do Azji Środkowej 1853–1895).
Medal zawieszony był na wstążce w barwach będących połączeniem barwy orderu św. Jerzego i orderu św. Włodzimierza.

</doc>
<doc id="2833559" url="https://pl.wikipedia.org/wiki?curid=2833559" title="Al Anderson">
Al Anderson

Albert "Al" Anderson (ur. 11 października 1950 w Nowym Jorku) – amerykański gitarzysta, znany przede wszystkim jako członek zespołu Bob Marley &amp; The Wailers w latach 1974–1976 oraz 1978–1981; po śmierci Boba Marleya dołączył do The Wailers Band, natomiast w roku 2008 wspólnie z Juniorem Marvinem założył własną grupę nawiązującą do tradycji Wailersów, pod nazwą The Original Wailers. Brat Mela "Star" Andersona, pierwszego perkusisty heavy metalowej formacji Twisted Sister.
Życiorys.
Urodził się w Nowym Jorku, w muzykalnej rodzinie: ojciec był basistą w zespole R&amp;B, matka śpiewała w kościelnym chórze. Przygodę z muzyką rozpoczął od nauki gry na puzonie w Mountclair High School w New Jersey. Po tym jak został wyrzucony z liceum, przez kilka miesięcy uczęszczał jako wolny słuchacz na zajęcia na renomowanym uniwersytecie muzycznym Berklee College of Music w Bostonie. Jako gitarzysta i basista występował z formacją The Centurions, gdzie został zauważony przez Chrisa Wooda, członka znanej brytyjskiej grupy rockowej Traffic. Będąc pod wrażeniem gry Andersona, Wood zaprosił go do londyńskiego studia wytwórni Island Records, aby wziął udział w nagraniach na nowy album zespołu. Ostatecznie projekt ten nie został zrealizowany (Traffic zakończyło działalność), jednak Anderson pozostał w stolicy Anglii i podpisał kontrakt z Island jako gitarzysta studyjny.
Jesienią 1974 roku został zaangażowany do nagrań na płytę "Natty Dread", najnowsze wydawnictwo gwiazdy muzyki reggae Boba Marleya i jego grupy The Wailers. W czerwcu i lipcu 1975 roku uczestniczył w promującej krążek trasie koncertowej Natty Dread Tour. Na początku 1976 roku, po zakończeniu sesji nagraniowych na kolejny album studyjny, "Rastaman Vibration", opuścił zespół (jego miejsce zajął Donald Kinsey). Jak tłumaczył po latach, głównym powodem odejścia był konflikt z menedżerem grupy Donem Taylorem, któremu zarzucał chciwość i brak szacunku dla muzyków.
Następnie Anderson dołączył do formacji Word, Sound &amp; Power, założonej by stanowić instrumentalne zaplecze dla Petera Tosha, byłego współzałożyciela The Wailers. Wziął udział w nagraniach na dwa pierwsze solowe albumy wokalisty, "Legalize It" (1976) oraz "Equal Rights" (1977). W roku 1978 ponownie zasilił szeregi Wailersów, biorąc udział w pamiętnym kwietniowym koncercie "One Love Peace", a niedługo potem w trzymiesięcznym tournée Kaya Tour. Zagrał na dwóch kolejnych albumach studyjnych, "Survival" (1979) i "Uprising" (1980); wziął udział w trasach koncertowych Babylon by Bus Tour, Survival Tour oraz Uprising Tour.
Po śmierci Marleya w maju 1981 roku, wraz z pozostałymi Wailersami utworzył formację The Wailers Band, mającą na celu kontynuowanie tradycji zespołu. Ponadto, współpracował m.in. z Benem Harperem, Lauryn Hill, Stevie Wonderem oraz zespołami Steel Pulse i Third World. W roku 2008, w wyniku ciągnącego się sporu o nieuregulowane gaże sprzed kilkunastu lat, opuścił The Wailers Band i wraz z Juniorem Marvinem założył własną grupę pod nazwą The Original Wailers.

</doc>
<doc id="2833562" url="https://pl.wikipedia.org/wiki?curid=2833562" title="RTON Świnoujście">
RTON Świnoujście



</doc>
<doc id="2833566" url="https://pl.wikipedia.org/wiki?curid=2833566" title="RTON Chrobrego">
RTON Chrobrego

RTON Chrobrego (Radiowo-Telewizyjny Ośrodek Nadawczy Chrobrego) – wieża o wysokości 98 metrów znajdująca się w Świnoujściu przy ul. Chrobrego.
Transmitowane programy.
Programy telewizyjne już nie nadawane.
Programy telewizji analogowej zostały wyłączone 20 maja 2013.

</doc>
<doc id="2833568" url="https://pl.wikipedia.org/wiki?curid=2833568" title="Królewskie Siły Powietrzne Omanu">
Królewskie Siły Powietrzne Omanu

Królewskie Siły Powietrzne Omanu (trb. "Al-Quwwat al-Jawwiya al-Sultanat Oman") – wojska lotnicze Omanu. Powstał w marcu 1959 jako Siły Powietrzne Sułtanatu Omanu (SOAF) z pomocą brytyjskiego personelu i przekazanych przez Royal Air Force samolotów treningowych Scottish Aviation Pioneers i Percival Provost T.52. Obecną nazwę przyjęły w 1990 roku.
Od początku lotnictwo Omanu bazowało niemal wyłącznie na sprzęcie sprowadzanym z Wielkiej Brytanii. W 1968 do walki z partyzantką w regionie Zufar zakupiono 12 BAC 167 Strikemaster Mk.82. W 1974 zakupiono osiem BN-2A-21 Defenders, trzy BAC One-Eleven i Vickers VC-10 (VIP). W 1976 dostarczono pierwszy z ex-jordańskich myśliwców Hawker Hunter. W 1974 roku zamówiono 10 SEPECAT Jaguar S(O) i dwa Jaguar B(O), które dostarczono od 1977 roku. W 1980 dokupiono dalsze 10 S(O) i dwa B(O), dostarczone w 1983. W 1982 odkupiono brytyjski Jaguar S GR1, a w 1986 Jaguara B T2. Od 1990 całą flotę zmodernizowano, a w 1998 dokupiono ostatniego Jaguara S. Od 1997 zmodernizowano 17 pozostających w służbie Jaguarów do standardu GR3A oraz dokupiono jednego Jaguara S. W latach 1981-1983 dostarczano trzy transportowe C-130H Hercules.
W 25 sierpnia 1985 Oman podpisał list intencyjny w sprawie zakupu ośmiu Panavia Tornado ADV z opcją na cztery sztuki i dostawami od 1987, transakcji nigdy nie zrealizowano, z zakupu wycofano się w 1992 roku. Między 1993 i 1994 14 Hunter Mk.73 i cztery dwumiejscowe Hunter T.67 zastąpiło 12 jednomiejscowych szturmowych BAE Hawk Mk.203 i cztery szkolne Hawk Mk.103. W 2002 zamówiono 12 wielozadaniowych Lockheed Martin F-16C/D Block 50, które dostarczono od 2005 roku. 14 grudnia 2011 zawarto drugi kontrakt na 10 F-16C i 2 F-16D Block 50. W 2009 zamówiono jeden C-130J-30 Super Hercules, a w 2010 dalsze dwa C-130J. Ich dostawy rozpoczęto w 2012 roku.
21 grudnia 2012 brytyjski BAE Systems poinformowało o podpisaniu z Omanem kontraktu o wartości 2,5 mld GBP na 12 myśliwców Eurofighter Typhoon i 8 szkolnych Hawk AJT. 11 września 2013 w zderzeniu dwóch Jaguarów zginął jeden z pilotów. 22 września 2013 w innej katastrofie utracono jeden F-16C, jego pilot zginął. 3 kwietnia 2014 Oman odebrał pierwszego F-16C-50 drugiej transzy. 6 sierpnia 2014 wycofano ostatnie Jaguary. 21 czerwca 2017 dostarczono dwa pierwsze Eurofightery w wersji dwumiejscowej.

</doc>
<doc id="2833569" url="https://pl.wikipedia.org/wiki?curid=2833569" title="Mistrzostwa Świata U-19 w Rugby Union Mężczyzn 1987">
Mistrzostwa Świata U-19 w Rugby Union Mężczyzn 1987

Mistrzostwa Świata U-19 w Rugby Union Mężczyzn 1987 – dziewiętnaste mistrzostwa świata U-19 w rugby union mężczyzn zorganizowane przez FIRA, które odbyły się w Berlinie Zachodnim w dniach od 12 do 19 kwietnia 1987 roku.
Klasyfikacja końcowa.
Grupa A.
W pierwszych dwóch meczach Argentyńczycy łatwo pokonali Portugalię (34-9) i Rumunię (22-9). Półfinałowy pojedynek Argentyna–Włochy zakończył się remisem 6–6, w karnych zaś lepsi okazali się Argentyńczycy, którzy w finale pokonali następnie Francuzów 15–14.

</doc>
<doc id="2833570" url="https://pl.wikipedia.org/wiki?curid=2833570" title="Albert Anderson">
Albert Anderson



</doc>
<doc id="2833571" url="https://pl.wikipedia.org/wiki?curid=2833571" title="1954 w Wojsku Polskim">
1954 w Wojsku Polskim

Kalendarium Wojska Polskiego 1954 - wydarzenia w Wojsku Polskim w roku 1954.
Stan etatowy Wojska Polskiego wynosił 322.578 żołnierzy, w tym w wojskach lądowych - 254.800 (79%), w wojskach lotniczych - 43.058 (13%) i w Marynarce Wojennej - 15.578 (4,8%).
Styczeń.
1 stycznia
5 stycznia
19 stycznia
Luty.
1 lutego
24 lutego
Marzec.
10–13 marca
28 marca
Kwiecień.
29 kwietnia
Maj.
7 maja
8 maja
11 maja
15 maja
20-22 maja
Czerwiec.
2 czerwca
4–6 czerwca
21 czerwca
27 czerwca
Lipiec.
9 lipca
15 lipca
23 lipca
Sierpień.
20 sierpnia
25 sierpnia
Wrzesień.
17 września
18 września
Październik.
9 października
12 października
22 października
Listopad.
7 listopada
9 listopada(19)
Grudzień.
1 grudnia
4 grudnia
31 grudnia

</doc>
<doc id="2833574" url="https://pl.wikipedia.org/wiki?curid=2833574" title="Hasemania">
Hasemania

Hasemania – rodzaj słodkowodnych ryb z rodziny kąsaczowatych (Characidae). 
Klasyfikacja.
Gatunki zaliczane do tego rodzaju:
Gatunkiem typowym jest "Hasemania melanura".

</doc>
<doc id="2833575" url="https://pl.wikipedia.org/wiki?curid=2833575" title="Pristicharax">
Pristicharax



</doc>
<doc id="2833579" url="https://pl.wikipedia.org/wiki?curid=2833579" title="Czerwieniak dwuplamy">
Czerwieniak dwuplamy



</doc>
<doc id="2833582" url="https://pl.wikipedia.org/wiki?curid=2833582" title="Phoenix Contact">
Phoenix Contact

Phoenix Contact – producent automatyki przemysłowej w tym złączek szynowych, złącz przemysłowych, ochrony przed przepięciami i urządzeń automatyki, m.in. dla energetyki, telekomunikacji, przemysłu samochodowego, chemicznego, naftowo-gazowego.
Działalność.
Przedsiębiorstwo powstało w Niemczech w 1923 roku i obecnie główna siedziba Phoenix Contact znajduje się w Blomberg. W latach 80. powstały pierwsze oddziały zagraniczne – w Szwajcarii, USA i Szwecji. Aktualnie przedsiębiorstwo posiada ok. 50 oddziałów na całym świecie.
Phoenix Contact w Polsce.
Phoenix Contact Sp. z o. o.
Spółka handlowa istnieje od 1997 roku, zatrudnia ok. 50 osób. Od 2015 siedziba mieści się we Wrocławiu, we Wrocławskim Parku Biznesu 3. Nawiązując do tradycji Wrocławskich krasnali, firma ufundowała krasnala imieniem Phoeniksik.
Phoenix Contact Wielkopolska Sp. z o.o.
Zakład produkcyjny z siedzibą w Nowym Tomyślu istnieje od 1994 roku, zatrudnia ok. 2400 osób, pracujących w 6 halach produkcyjnych o łącznej powierzchni 45 tys. m2.
Wytwarzane są tam wyroby z grupy produktów elektrotechnicznych:

</doc>
<doc id="2833584" url="https://pl.wikipedia.org/wiki?curid=2833584" title="Juan Bautista Egusquiza">
Juan Bautista Egusquiza

Juan Bautista Luis Egusquiza Isasi (ur. 25 sierpnia 1845 w Asunción, zm. 24 sierpnia 1902 tamże) – paragwajski polityk, Prezydent Paragwaju od 25 listopada 1894 do 25 listopada 1898.

</doc>
<doc id="2833587" url="https://pl.wikipedia.org/wiki?curid=2833587" title="Krzysztof Bzdyl">
Krzysztof Bzdyl

Krzysztof Kazimierz Bzdyl ps. "„Jan Godebski”" (ur. 4 marca 1950 w Krakowie) – polski działacz opozycji antykomunistycznej w okresie PRL, współzałożyciel i działacz Konfederacji Polski Niepodległej (KPN), więzień polityczny w latach 1980-1981 i 1981-1983.
Życiorys.
W latach 1972–1975 studiował na Wydziale Ekonomiki Handlu Wewnętrznego na Akademii Ekonomicznej w Krakowie.
Od 1969 do 1981 r. pracował w różnych zakładach pracy w Krakowie m.in. w Krakowskim Przedsiębiorstwie Przemysłu Gastronomicznego, Zakładzie Transportu, Krakowskim Przedsiębiorstwie Handlu Artykułami Technicznymi Elmet, Dzielnicowym Zespole Ekonomiczno-Administracyjnego Szkół Kraków-Śródmieście i MPK Kraków.
Działalność opozycyjna.
Od młodości był zaangażowany w działalność antykomunistyczną. Jesienią 1968 r., kiedy studiował na AGH w Krakowie, był podejrzany "o kolportowanie ulotek o „treści antyrządowej”" na terenie miasta. W grudniu 1970 organizował w Krakowie manifestacje popierające strajkujących na Wybrzeżu robotników.
Od stycznia 1979 r. był współpracownikiem Studenckiego Komitetu Solidarności w Krakowie. W 1979 został działaczem Ruchu Obrony Praw Człowieka i Obywatela. 25 lipca 1979 r. był współzałożycielem Ruchu Porozumienia Polskich Socjalistów (RPPS) w Krakowie. Był członkiem założycielem Konfederacji Polski Niepodległej i sygnatariuszem założycielskiego Aktu Konfederacji Polski Niepodległej z 1 września 1979 r. Do 1984 r. należał do kierownictwa Obszaru II Południe KPN. W latach 1983–1984 był kierownikiem tego obszaru pod pseudonimem „Jan Godebski”. Był inicjatorem i organizatorem poligrafii KPN, a także drukarzem i kolporterem wydawnictw bezdebitowych. Był organizatorem manifestacji 11 listopada 1979 w Krakowie, a także różnych akcji ulotkowych i plakatowych. Organizował też zbieranie składek na pomoc represjonowanym.
We wrześniu 1980 r. został wiceprzewodniczącym Komitetu Założycielskiego NSZZ „Solidarność” w Dzielnicowym Zespole Ekonomiczno-Administracyjnym Szkół Kraków-Śródmieście.
Represje.
Za poglądy był często represjonowany, np. w 1976 został przeniesiony na niższe stanowisko w Krakowskim Przedsiębiorstwie Przemysłu Gastronomicznego za wypowiedzi przeciwko Polskiej Zjednoczonej Partii Robotniczej. Kilkakrotnie był zwalniany z pracy z powodu działalności politycznej, m.in. w 1976 r. został dyscyplinarnie zwolniony za zorganizowanie strajku w Zakładzie Transportu.
W latach 1979–1980 był kilkadziesiąt razy zatrzymywany przez SB, poddawany przeszukaniom. Dwukrotnie 10 grudnia 1979 i 14 stycznia 1980 był skazany na grzywny przez Kolegia do spraw wykroczeń za noszenie znaczka KPN.
Od 6 grudnia 1980 r. do 2 czerwca 1981 r. był aresztowany i osadzony w Areszcie Śledczym przy ul. Rakowieckiej w Warszawie.
Po wyjściu na wolność został członkiem Komitetu Obrony Więzionych za Przekonania. Na ogólnopolskim zjeździe tej organizacji w listopadzie 1981 r. wszedł w skład władz krajowych KOWzP.
Od 5 września 1980 do 7 czerwca 1982 r. był rozpracowywany przez SB „z powodu działalności w KPN oraz NSZZ „Solidarność”” (Sprawa Operacyjnego Rozpracowania pod Kryptonim „Epsilon”).
Po wprowadzeniu stanu wojennego był organizatorem strajku okupacyjnego w zajezdni tramwajowej MPK Podgórze w Łagiewnikach w Krakowie trwającego w dniach 13-15 grudnia 1981 r., był przewodniczącym Komitetu Strajkowego. Po rozbiciu strajku, 15 grudnia 1981 r., został zatrzymany i internowany. Osadzono go w Zakładzie Karnym w Nowym Wiśniczu, a 22 grudnia 1981 jego internowanie zostało przekształcone w aresztowanie.
W trybie doraźnym, specjalnym, zaostrzonym trybie orzekania kary, został 12 marca 1982 r. przez Sąd Warszawskiego Okręgu Wojskowego skazany na 3 lata pozbawienia wolności, za prowadzenie nielegalnej działalności związkowej NSZZ „Solidarność”, za to wraz z innym "nie poniechali działalności związkowej, lecz działając wspólnie z innymi działaczami związkowymi zorganizowali i kierowali akcją protestacyjną i strajkiem okupacyjnym w Zakładzie Eksploatacji Tramwajów w Krakowie Podgórzu". W wyniku rewizji Izba Wojskowa Sądu Najwyższego 4 maja 1982 r. orzekła karę 2 lat pozbawienia wolności. Pracownicy Zajezdni Tramwajowej MPK w Krakowie Podgórzu skierowali do Rady Państwa PRL prośbę o ułaskawienie Krzysztofa Bzdyla, ale Rada Państwa Uchwałą z dnia 08 czerwca 1983 r. postanowiła nie skorzystać z prawa łaski. Krzysztof Bzdyl osadzony był w Zakładach Karnych ZK w Raciborzu, Strzelcach Opolskich, Kłodzku i Strzelinie. 29 lipca 1983 Sąd Warszawskiego Okręgu Wojskowego na podstawie amnestii uchwalonej 22 lipca 1983 r. darował mu resztę kary i 3 sierpnia 1983 r. Krzysztof Bzydl zwolniony został z więzienia.
3 maja 1984 r. został w Krakowie zatrzymany przez SB "jako uczestnik „zajść ulicznych"". Z aresztu wypuszczono go następnego dnia.
W 1984 wyemigrował do Stanów Zjednoczonych, gdzie przebywał do 2006 r. Był nadal zaangażowany w działalność społeczną. Kontynuował współpracę z KPN i jako przedstawiciel tej organizacji do maja 1989 r. wydawał w Saint Louis pismo „Wolna Polska”. W 1991 r. ukończył tam księgowość na Sanford Brown College.
W 1999 r. był współzałożycielem stowarzyszenia „Związek Konfederatów Polski Niepodległej 1979–1989”, a od czerwca 2010 r. jest jego prezesem.
Jest członkiem Kapituły Medalu „Niezłomnym w słowie”
Order.
Postanowieniem z dnia 4 września 2009 r. został odznaczony Krzyżem Komandorskim Orderu Odrodzenia Polski przez Prezydenta Lecha Kaczyńskiego "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej".

</doc>
<doc id="2833588" url="https://pl.wikipedia.org/wiki?curid=2833588" title="Mistrzostwa Świata U-19 w Rugby Union Mężczyzn 1988">
Mistrzostwa Świata U-19 w Rugby Union Mężczyzn 1988

Mistrzostwa Świata U-19 w Rugby Union Mężczyzn 1988 – dwudzieste mistrzostwa świata U-19 w rugby union mężczyzn zorganizowane przez FIRA, które odbyły się w Makarskiej w dniach od 28 marca do 3 kwietnia 1988 roku.

</doc>
<doc id="2833591" url="https://pl.wikipedia.org/wiki?curid=2833591" title="Patricia Thormann">
Patricia Thormann

 
Patricia Thormann (ur. 9 listopada 1979 roku w Schwerin) – reprezentantka Niemiec w siatkówce.
Od roku 1991 występowała w niemieckim Schweriner SC. W 2012 zakończyła karierę.
Sukcesy klubowe.
 1998, 2000, 2001, 2002, 2006, 2009, 2011, 2012
 2001, 2006, 2007, 2012

</doc>
<doc id="2833593" url="https://pl.wikipedia.org/wiki?curid=2833593" title="Ostatni Mohikanin (film 1920)">
Ostatni Mohikanin (film 1920)

Ostatni Mohikanin (ang. "The Last of the Mohicans") – amerykański film z 1920 w reżyserii Clarence’a Browna i Maurice’a Tourneura.

</doc>
<doc id="2833595" url="https://pl.wikipedia.org/wiki?curid=2833595" title="Brunon Ponikiewski">
Brunon Ponikiewski

Brunon Jerzy Ponikiewski (ur. 21 czerwca 1956 w Siemianowicach Śląskich, zm. 27 sierpnia 2014) – polski górnik, działacz opozycji antykomunistycznej w okresie PRL, działacz Konfederacji Polski Niepodległej (KPN), więzień polityczny w latach 1982–1985.
Życiorys.
Po ukończeniu w 1974 r. Zasadniczej Szkoły Górniczej przy Kopalni Węgla Kamiennego Wujek w Katowicach był do 1975 r. zatrudniony w tej kopalni, później w latach 1976–1977 pracował w Chorzowskiej Wytwórni Konstrukcji Stalowych Konstal. W latach 1977–1980 był ratownikiem górniczym w Kopalni Węgla Kamiennego Borynia w Jastrzębiu-Zdroju, 1980–1981 w Kopalni Węgla Kamiennego ZMP w Żorach, a 1981–1982 w Kopalni Węgla Kamiennego Krupiński w Suszcu.
Działalność opozycyjna.
Brunon Ponikiewski od lutego 1980 roku był członkiem Konfederacji Polski Niepodległej, współorganizował jej struktury na terenie Rybnickiego Okręgu Węglowego. Brał aktywny udział w wydarzeniach Sierpnia 1980, był uczestnikiem strajku i członkiem straży strajkowej w KWK ZMP w Żorach (29 sierpnia – 3 września 1980).
We wrześniu 1980 r. został przewodniczącym Komitetu Założycielskiego NSZZ „Solidarność” na Wydziale Ratownictwa i Wentylacji Górniczej.
Od tzw. kryzysu bydgoskiego w marcu 1981 r. wraz z późniejszymi działaczami „Legionu Polskiego” gromadził materiały poligraficzne i wybuchowe. Po wprowadzeniu stanu wojennego, od 13 do 15 grudnia 1981 był uczestnikiem strajku okupacyjnego w KWK ZMP w Żorach. Do kwietnia 1982 był szefem grupy podziemnej „Legion Polski”, którą współorganizował. Był autorem, drukarzem i kolporterem pisma „Bagnet”, wydawanego przez tę organizację, oraz ulotek. 31 stycznia 1982 r. uczestniczył w próbie wysadzenia pomnika Armii Czerwonej w Żorach.
Represje.
Brunon Ponikiewski został po raz pierwszy zatrzymany przez SB 5 marca 1982 r. na 48 godzin. Po ponownym aresztowaniu – 20 kwietnia tego roku – został internowany i do 28 czerwca 1982 r. był przetrzymywany w Ośrodku Odosobnienia w Zabrzu-Zaborzu. We wrześniu 1982 r. został zatrzymany ponownie i internowany w Areszcie Śledczym Komendy Wojewódzkiej Milicji Obywatelskiej w Katowicach. Z dniem 10 listopada 1982 r. zmieniono mu status na aresztowanego, oskarżonego o „założenie organizacji mającej na celu niszczenie obiektów za pomocą materiałów wybuchowych oraz wydawanie publikacji zawierających fałszywe informacje”. W trybie doraźnym – specjalnym, zaostrzonym trybie orzekania kary – został 11 maja 1983 r. skazany przez Sąd Śląskiego Okręgu Wojskowego we Wrocławiu na sesji wyjazdowej w Katowicach na 3,5 roku pozbawienia wolności. Następnie został osadzony w zakładzie karnym w Strzelinie. Tam 5 grudnia 1983 roku, wraz z grupą współwięźniów (m.in. Januszem Pałubickim), rozpoczął głodówkę domagając się statusu więźnia politycznego i poprawy warunków bytowych dla uwięzionych. Głodował przez 54 dni.
W więzieniu przebywał do lata 1985 r. Po zwolnieniu został objęty stałym nadzorem Rejonowego Urzędu Spraw Wewnętrznych, co tydzień otrzymywał wezwania na rozmowy, w czasie których był m.in. namawiany do wyjazdu z kraju. Niekiedy był zatrzymywany na 48 godzin, często miał rewizje w mieszkaniu. Od 1984 do 23 września 1988 r. był „rozpracowywany” przez SB z Żor (Kwestionariusz Ewidencyjny pod Kryptonim „Posejdon”).
Zwolniono go z pracy i w latach 1985–1987 pozostawał bez zatrudnienia. Dopiero z końcem 1987 r. udało mu się znaleźć pracę – pracował jako kierowca w Zakładzie Transportowo-Sprzętowym Transnaft w Świerklanach, a następnie w latach 1988–1989 w Gminnej Spółdzielni „Samopomoc Chłopska” w Bełku. Później, do przejścia na rentę w roku 2007, prowadził własną działalność gospodarczą.
W latach 2007–2009 był członkiem Związku Więźniów Politycznych Okresu Stanu Wojennego. W 2009 r. został członkiem założycielem i prezesem Stowarzyszenia Działaczy Niepodległościowych Nieprzejednani. W latach 2009–2010 był członkiem Związku Więźniów Politycznych Okresu Stanu Wojennego w Australii. Od czerwca 2010 r. był wiceprezesem stowarzyszenia „Związek Konfederatów Polski Niepodległej 1979–1989”.
Order.
Postanowieniem z dnia 4 września 2009 r. został odznaczony przez prezydenta Lecha Kaczyńskiego Krzyżem Komandorskim Orderu Odrodzenia Polski „za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej”.

</doc>
<doc id="2833596" url="https://pl.wikipedia.org/wiki?curid=2833596" title="Włodzimierz Kotkowski">
Włodzimierz Kotkowski

Włodzimierz Kotkowski (ur. 7 lipca 1942 w Łodzi, zm. 22 czerwca 2011 w Krakowie) – polski artysta grafik, pedagog. Profesor Akademii Sztuk Pięknych w Krakowie oraz Uniwersytetu Rzeszowskiego.
Uczestnik około 150 wystaw.
Ważniejsze wystawy.
Wybrane wystawy indywidualne po roku 1980:
Wykaz ważniejszych wystaw po roku 1984:
Nagrody.
Jako grafik prof. Włodzimierz Kotkowski osiągnął międzynarodowe sukcesy i uznanie. W 1971 roku otrzymał medal honorowy na V Międzynarodowym Biennale Exslibrisu Współczesnego, w Malborku. W 1979 roku medal honorowy na Międzynarodowym Biennale Małej Formy Graficznej w Łodzi. W 1980 roku medal na Międzynarodowym Biennale Grafiki, Frechen, Niemcy. W 1993 roku nagrodę specjalną w Międzynarodowym Konkursie Graficznym „Premio Biella”, Biella, Włochy. W 1994 roku nagrodę regulaminową na Triennale Grafiki Polskiej w Katowicach. W 1994 roku wyróżnienie w Ogólnopolskim Konkursie Graficznym w Łodzi. W 1995 roku nagrodę regulaminową na Międzynarodowym Triennale „Mezzotinta 95” w Gdańsku
Kolekcje.
Prace w wybranych kolekcjach:
Muzeum w Portland USA, Muzeum Narodowe w Krakowie, Muzeum Narodowe w Warszawie, Biblioteka Narodowa Warszawa, Biblioteka Jagiellońska, Kraków, Muzeum Okręgowe im. Leona Wyczółkowskiego w Bydgoszczy, Bydgoszcz, Muzeum Zamkowe w Malborku, Brugia – Stedelijke Museum, Kolekcja Vanni Scheiviller, Mediolan Italia. Biblioteka Kongresu Stanów Zjednoczonych USA.

</doc>
<doc id="2833606" url="https://pl.wikipedia.org/wiki?curid=2833606" title="Marianismo">
Marianismo

Marianismo – koncepcja kobiecości w kulturach latynoamerykańskich.
Początek.
Termin pojawia się po raz pierwszy w eseju Evelyn Stevens "Marianismo. The Other Face of Machismo in Latin America" z 1973 r. Tam pada definicja marianismo jako "kultu kobiecej wyższości duchowej, który pokazuje, że kobiety są półboskimi istotami, górującymi moralnie nad mężczyznami i silniejszymi od nich duchowo". W opinii Stevens marianismo jest:
Rozwój pojęcia.
W latach 90. XX wieku w studiach latynoamerykańskich nastąpił rozwój zainteresowania sytuacją kobiet; marianismo stało się "nieomal uniwersalnym modelem zachowania kobiet w Ameryce Łacińskiej".
Zostało skrytykowane przez amerykańskie gender studies jako generalizacja doświadczenia kobiet. Mimo braku zainteresowania ze strony badaczek latynoamerykańskich Sonia Montecino w 1991 uznała marianismo za, poniekąd, mit założycielski.
Krytyka pojęcia Marysy Navarro.
Marysa Navarro w 2002 dokonała analizy i krytyki marianismo według Stevens jako koncepcji homogenizującej i opartej jedynie na grupie badawczej Meksykanek z klasy średniej z pominięciem zróżnicowania kulturowego Ameryki Łacińskiej.
Zarzuty Navarro wobec Stevens:

</doc>
<doc id="2833607" url="https://pl.wikipedia.org/wiki?curid=2833607" title="Dzienniki z Poll">
Dzienniki z Poll

Dzienniki z Poll (niem. "Poll") – niemiecko-austriacko-estoński film obyczajowy z 2010 roku w reżyserii Chrisa Krausa. Wyprodukowany przez Bavaria Film. Premiera miała miejsce 16 września 2010 roku podczas 35. MFF w Toronto.
Opis fabuły.
Lato 1914 roku. Nastoletnia Oda (Paula Beer) przyjeżdża do starej rodzinnej posiadłości w Poll, nadbałtyckiej miejscowości, w której obok siebie żyją Niemcy, Rosjanie i Estończycy. Mieszkańcy są podzieleni i skonfliktowani. Dziewczyna podejmuje decyzję, która determinuje jej przyszłe życie.

</doc>
<doc id="2833612" url="https://pl.wikipedia.org/wiki?curid=2833612" title="Carlos Roselló">
Carlos Roselló

Carlos Roselló Betbeze (ur. 2 maja 1922, zm. przed 2004) – urugwajski koszykarz, brązowy medalista letnich igrzyskach olimpijskich w Helsinkach, a także uczestnik mistrzostw świata.
Carlos Roselló brał udział w dwóch olimpiadach - w 1948 i w 1952. Na igrzyskach w Londynie 
(gdzie jego reprezentacja zajęła piąte miejsce), wystąpił w co najmniej pięciu meczach, zdobywając 10 punktów. Zanotował także pięć fauli. Na następnej olimpiadzie w Helsinkach zdobył brązowy medal. Na tej imprezie wystąpił w co najmniej trzech meczach, zdobywając dziewięć punktów, przy tym notując cztery faule.
Zawodnik ten brał również udział w Mistrzostwach Świata w Koszykówce w roku 1954, gdzie razem z drużyną zajął 6. miejsce. W czterech spotkaniach zdobył dziewięć punktów; zanotował także 10 fauli.

</doc>
<doc id="2833620" url="https://pl.wikipedia.org/wiki?curid=2833620" title="Gentleman's agreement">
Gentleman's agreement



</doc>
<doc id="2833621" url="https://pl.wikipedia.org/wiki?curid=2833621" title="Carlos Blixen">
Carlos Blixen

Carlos Samuel Blixen Abella (ur. 27 grudnia 1936 w Montevideo, zm. 1 sierpnia 2022) – urugwajski koszykarz, dwukrotny uczestnik letnich igrzysk olimpijskich, brązowy medalista olimpijski z Melbourne a także dwukrotny uczestnik mistrzostw świata.
Blixen brał udział w edycjach igrzysk olimpijskich – 1956 i 1960 roku. Na igrzyskach w Melbourne, zdobył brązowy medal. W pięciu meczach zdobył 44 punkty (trzeci najlepiej punktujący zawodnik ekipy urugwajskiej) i zanotował 16 fauli, jednak na igrzyskach w Rzymie, jego reprezentacja zajęła dopiero ósme miejsce; na tychże igrzyskach reprezentował swój kraj w ośmiu meczach, w których zdobył 106 punktów (notując przy tym 25 fauli); był on najlepiej punktującym zawodnikiem z Urugwaju.
Blixen dwukrotnie uczestniczył w mistrzostwach świata. W 1959 roku, zdobył 39 punktów w pięciu meczach (22 faule), a na mistrzostwach w 1963 roku, zdobył 72 punkty w ośmiu meczach (35 fauli). W obu przypadkach, Urugwaj zajmował dalsze miejsca (odpowiednio: dziewiąte i dziesiąte).

</doc>
<doc id="2833622" url="https://pl.wikipedia.org/wiki?curid=2833622" title="Jordanelka florydzka">
Jordanelka florydzka



</doc>
<doc id="2833625" url="https://pl.wikipedia.org/wiki?curid=2833625" title="Kayagum">
Kayagum



</doc>
<doc id="2833626" url="https://pl.wikipedia.org/wiki?curid=2833626" title="Arkadiusz Wasilewski">
Arkadiusz Wasilewski

Arkadiusz Wasilewski ps. „Biały”, „Tadeusz Krzysiak” (ur. 4 stycznia 1925 w Sterdyni powiat Sokołów Podlaski, zm. 7 marca 1949 w Warszawie) – porucznik, żołnierz Związku Walki Zbrojnej-Armii Krajowej, członek Zrzeszenia „Wolność i Niezawisłość” w okresie powojennym. Stracony w więzieniu mokotowskim
Życiorys.
Był synem Stanisława i Heleny z domu Paszkiewicz. Był elektromonterem, ukończył 1 klasę gimnazjum. W czasie okupacji niemieckiej został wywieziony na roboty przymusowe do Niemiec. Udało mu się stamtąd uciec i wrócić w strony rodzinne. W 1943 r. wstąpił do oddziału AK „Czarnego”. Nosił pseudonim „Biały”. W tym samym czasie w domu rodziny w Sokołowie Podlaskim przechowywał Żydówkę z Janowa Lubelskiego, ratując ją od śmierci. W 1944 r. został żołnierzem oddziału „Małego” działającego na Lubelszczyźnie. W sierpniu 1944 r. po zajęciu wschodniej Polski przez wojska sowieckie zgłosił się ochotniczo do służby wojskowej. Został skierowany do szkoły podoficerskiej Korpusu Bezpieczeństwa Wewnętrznego (KBW) w Świdniku, a następnie w Jastkowie i Andrzejewie. Stamtąd został skierowany do Centrum Wyszkolenia KBW i awansowany do stopnia plutonowego. Wówczas jednak uciekł z wojska i powrócił na Lubelszczyznę, gdzie nawiązał kontakty z oddziałem Hieronima Dekutowskiego „Zapory”.
W czasie pierwszej amnestii z 2 sierpnia 1945 r., której celem była likwidacja podziemia antykomunistycznego, ujawnił się i zamieszkał w Urzędowie na Lubelszczyźnie. Jednakże już w grudniu 1945 r. został tam aresztowany i oskarżony o współpracę z „leśnymi”. Przeszedł nieludzkie śledztwo w osławionym więzieniu UB zlokalizowanym w Lubelskim Zamku. Mimo tego nie załamał się i w październiku 1946 r. został zwolniony z braku dowodów winy. Po wyjściu na wolność podleczył się dzięki pieniądzom przekazanym mu na leczenie przez „Zaporę”. Szybko doszedł do siebie i już w styczniu 1947 wstąpił do partyzanckiego oddziału Romana Suchala (pseudonim „Jurand”).
Jesienią 1947 r. zdecydował się wraz z grupą żołnierzy mjr. Hieronima Dekutowskiego „Zapory” zagrożonych aresztowaniem na próbę ucieczki na Zachód. Jednak w wyniku zdrady i prowokacji zorganizowanej przez UB z Katowic wszyscy oni zostali podstępnie aresztowani w punkcie kontaktowym w Nysie. Arkadiusz Wasilewski został tam zatrzymany 16 września 1947 roku. Następnie trafił do centralnego więzienia MBP w Warszawie na Mokotowie.
Wyrokiem Wojskowego Sądu Rejonowego w Warszawie z 15 listopada 1948 r. został przez sędziów: majora Józefa Badeckiego, kapitana Józefa Kanteckiego i kaprala Ryszarda Wasilewskiego skazany na karę śmierci. Wyrok podtrzymał Najwyższy Sąd Wojskowy w składzie pułkownik Józef Dziowe, podpułkownik Alfred Janowski i pułkownik Józef Warecki, a Bolesław Bierut decyzją 28 lutego 1949 nie skorzystał z prawa łaski.
Porucznik Arkadiusz Wasilewski został stracony 7 marca 1949 r. razem z sześcioma towarzyszami walki: majorem Hieronimem Dekutowskim, Romanem Grońskim, Stanisławem Łukasikiem, Jerzym Miatkowskim, Tadeuszem Pelakiem i Edmundem Tudrujem w więzieniu mokotowskim przy ul. Rakowieckiej w Warszawie. Jego zwłoki zostały przez organa bezpieczeństwa publicznego potajemnie pogrzebane na tzw. „Łączce” na Cmentarzu Wojskowym na Powązkach. W 1994 i 1995 został zrehabilitowany wyrokami Sądu Wojskowego w Warszawie.Trwające kilkadziesiąt lat poszukiwania miejsca spoczynku ofiary komunistycznego mordu zostały uwieńczone sukcesem. Latem 2012 r. badacze Instytutu Pamięci Narodowej działający pod kierunkiem prof. Krzysztofa Szwagrzyka odkryli i zabezpieczyli jego szczątki podczas prac ekshumacyjnych na terenie Kwatery na Łączce, na warszawskich Powązkach. 28 lutego 2014 w Belwederze odbyła się uroczystość z udziałem prezydenta RP Bronisława Komorowskiego, podczas której ogłoszono, że nazwisko Arkadiusza Wasilewskiego znajduje się wśród kolejnych 12 nazwisk zidentyfikowanych ofiar, których szczątki ekshumowano w Kwaterze na „Łączce”.
Identyfikację szczątków odnalezionych na kwaterze "Ł" przeprowadza Pomorski Uniwersytet Medyczny w Szczecinie przy współpracy z Instytutem Ekspertyz Sądowych w Krakowie w ramach Polskiej Bazy Genetycznej Ofiar Totalitaryzmów pod kierownictwem dr. Andrzeja Ossowskiego.
Order.
Postanowieniem prezydenta Lecha Kaczyńskiego z 15 listopada 2007 r., w 59. rocznicę skazania przez Wojskowy Sąd Rejonowy w Warszawie na karę śmierci siedmiu „Żołnierzy Wyklętych, został "za wybitne zasługi dla niepodległości Rzeczypospolitej Polskiej" odznaczony Krzyżem Oficerskim Orderu Odrodzenia Polski.

</doc>
<doc id="2833628" url="https://pl.wikipedia.org/wiki?curid=2833628" title="Monaster Objawienia Pańskiego w Kijowie">
Monaster Objawienia Pańskiego w Kijowie

Monaster Objawienia Pańskiego, "monaster bracki w Kijowie" – prawosławny klasztor w Kijowie, otwarty w 1615 i zlikwidowany po rewolucji październikowej, w latach 30. XX wieku zburzony.
Historia.
Monaster był w I Rzeczypospolitej administrowany przez kijowskie bractwo prawosławne, założone w 1615. Został ufundowany w tym samym roku przez Halszkę Hulewiczównę, która przekazała bractwu ziemię pod budowę klasztoru, domu pielgrzyma, szkoły dla prawosławnej młodzieży. Szkoła bracka połączyła się następnie z kolegium Piotra Mohyły, tworząc Akademię Mohylańską.
Monaster był wspierany przez Kozaków zaporoskich (podobnie jak bractwo kijowskie). W 1622 po śmierci w wyniku ran odniesionych w bitwie pod Chocimiem, pochowany w nim został hetman kozacki Piotr Konaszewicz-Sahajdaczny.
W latach 1690–1693 hetman Iwan Mazepa ufundował nowy sobór Objawienia Pańskiego w kompleksie klasztornym, zaś w 1703 rozpoczął budowę murowanej siedziby Akademii Mohylańskiej. W połowie XVIII w. wzniesiono trójkondygnacyjną dzwonnicę nad bramą prowadzącą na teren klasztoru, zaprojektowaną przez Stefana Kownira; obiekt ten w 1829 przebudowano według projektu A. Melenskiego. Całość utrzymana była w stylu baroku kozackiego. Oryginalny ikonostas w soborze monasterskim, zniszczony w pożarze kijowskiej dzielnicy Padół w 1811, został w 1825 zastąpiony przez konstrukcję neoklasycystyczną, również projektu Melenskiego.
Monaster był czynny do upadku caratu i przejęcia władzy przez bolszewików. W zabudowaniach klasztornych rozlokowano państwową poliklinikę i część instytucji Ukraińskiej Akademii Nauk. W 1926 monaster Objawienia Pańskiego uzyskał status zabytku o znaczeniu republikańskim. Mimo to w latach 30. XX wieku (po 1935) zniszczony został sobór monasterski i dzwonnica. Przetrwał natomiast wielokrotnie przebudowywany budynek dawnego refektarza i część dawnych obiektów mieszkalnych dla mnichów. Podobnie jak w przypadku monasteru św. Michała Archanioła o Złotych Kopułach, rozebrane budynki sakralne oficjalnie uznano za nieposiadające wartości artystycznej.
Na terenie zajmowanym dawniej przez monaster znajduje się jeden z budynków uniwersytetu Akademia Mohylańska. W 2007 r. Ukraiński Kościół Prawosławny Patriarchatu Kijowskiego otworzył przy uczelni cerkiew Świętego Ducha.

</doc>
<doc id="2833630" url="https://pl.wikipedia.org/wiki?curid=2833630" title="Serapion z Tmuis">
Serapion z Tmuis



</doc>
<doc id="2833635" url="https://pl.wikipedia.org/wiki?curid=2833635" title="Bracki monaster w Kijowie">
Bracki monaster w Kijowie



</doc>
<doc id="2833636" url="https://pl.wikipedia.org/wiki?curid=2833636" title="19. ceremonia wręczenia nagród Gildii Aktorów Ekranowych">
19. ceremonia wręczenia nagród Gildii Aktorów Ekranowych

19. ceremonia wręczenia nagród Gildii Aktorów Ekranowych za rok 2012, odbyła się 27 stycznia 2013 roku, w Shrine Exposition Center w Los Angeles.
Galę wręczenia nagród transmitowała stacja TNT. Nagrody zostały przyznawane za wybitne osiągnięcia w sztuce aktorskiej w minionym roku.
Nominacje do nagród ogłoszone zostały 12 grudnia 2012 roku; prezentacji dokonali aktorzy Busy Phillipps oraz Taye Diggs.

</doc>
<doc id="2833637" url="https://pl.wikipedia.org/wiki?curid=2833637" title="Brenden Morrow">
Brenden Morrow

Brenden Morrow (ur. 16 stycznia 1979 w Carlyle, Saskatchewan) – kanadyjski hokeista, reprezentant Kanady, olimpijczyk.
Jego ojczymem jest Guy Carbonneau (ur. 1960), były hokeista, który również występował w Dallas Stars.
Kariera.
Od 1999 do 2013 zawodnik Dallas Stars. Od 2006 roku kapitan tej drużyny. 24 marca 2013 podpisał kontrakt z Pittsburgh Penguins. Został zawodnikiem klubu w toku wymiany – do Dallas z Pittsburgha został przekazany Kanadyjczyk Joe Morrow (obaj hokeiści nie są spokrewnieni). Od września 2013 zawodnik St. Louis Blues. Od lipca 2014 zawodnik Tampa Bay Lightning. W marcu 2016 ogłosił zakończenie kariery.
Uczestniczył w turniejach mistrzostw świata w 2001, 2002, 2004, 2005, Pucharu Świata 2004 oraz na zimowych igrzyskach olimpijskich 2010.
Statystyki.
"GP = mecze, G = gole, A = asysty, Pkt = Punktacja kanadyjska, MIN = minuty spędzone na ławce kar"

</doc>
<doc id="2833638" url="https://pl.wikipedia.org/wiki?curid=2833638" title="Suchy Upłaz">
Suchy Upłaz

Suchy Upłaz (słow. "Suchý úplaz") – trawiasty, częściowo zarastający kosodrzewiną i lasem upłaz na północno-wschodnich stokach Grzesia w polskich Tatrach Zachodnich, pomiędzy jego wierzchołkiem (1653 m) a Przełączką pod Grzesiem (1508 m). Znajduje się na północno-wschodniej grani Grzesia, przez którą przebiega granica polsko-słowacka i Wielki Europejski Dział Wodny. Suchy Upłaz znajduje się po obydwu stronach tej grani i granicy państwowej. Sąsiaduje z upłazem Kruźlik położonym po drugiej, już tylko polskiej stronie grani, na południowo-wschodnim stoku.
Trawiaste tereny nie są typową formacją roślinną dla tej wysokości. Pierwotnie, przed przybyciem w Tatry ludzi, tereny na tej wysokości porastał las i kosodrzewina, trawiaste tereny powstały w wyniku działalności człowieka – juhasi wycinali kosodrzewinę i las zarówno dla celów opałowych (w bacówce stale musiał palić się ogień), jak i dla pozyskania nowych terenów wypasowych. W ten sposób powstała halizna, dawniej należąca do Hali Chochołowskiej. Po zniesieniu wypasu następuje tutaj naturalna sukcesja wtórna, w wyniku której trawiaste tereny znów zarastają typową dla danego piętra roślinnego formacją – lasem lub kosodrzewiną.
Suchym Upłazem prowadzi znakowany szlak turystyczny na Grzesia.

</doc>
<doc id="2833639" url="https://pl.wikipedia.org/wiki?curid=2833639" title="Wolf WR5">
Wolf WR5

Wolf WR5 – samochód Formuły 1 konstrukcji Wolf używany w sezonie 1978. Kierowcą bolidu był zawodnik z Republiki Południowej Afryki – Jody Scheckter oraz Amerykanin Bobby Rahal.

</doc>
<doc id="2833641" url="https://pl.wikipedia.org/wiki?curid=2833641" title="The Adventures of Bayou Billy">
The Adventures of Bayou Billy

 – gra komputerowa z gatunku bijatyk, stworzona i wydana przez Konami w 1988 roku. Łączy ona cechy kilku gatunków gier komputerowych – bijatyki, gry wyścigowej oraz strzelanki typu rail shooter. Była krytykowana przez graczy ze względu na niestaranne wykonanie i wysoki poziom trudności, zyskując sławę jednej z najtrudniejszych gier przeznaczonych na konsolę Nintendo Entertainment System.
Fabuła.
Młoda dziewczyna imieniem Anabelle zostaje porwana przez Gordona, „króla gangsterów z Bourbon Street”. Główny bohater, Bayou Billy, jeśli chce ją odzyskać, musi udać się do posiadłości Gordona, po drodze walcząc z jego gangsterami. Gra zawiera dziewięć poziomów.
Rozgrywka.
Gra składa się z kilku różnych elementów. Podstawową częścią rozgrywki jest „chodzona” bijatyka – postać Billy'ego kierowaną przez gracza widać z boku, a zadaniem gracza jest wędrówka w prawo i walka wręcz z kolejnymi wrogami; Billy może uderzać ich pięścią, kopać oraz skakać. Może też brać dodatkową broń, jak kije czy noże. Drugą częścią rozgrywki jest jazda jeepem, podczas której Billy przemierza długą trasę. W jej trakcie gracz zyskuje możliwość strzelania, a atakowany jest przez wrogów zarówno z ziemi, jak i powietrza. Ostatnia część rozgrywki to „celowniczek” – ekran cały czas przesuwa się automatycznie w bok, a gracz obserwuje akcję gry z oczu Billy'ego i za pomocą broni palnej – przy użyciu pistoletu świetlnego – likwiduje kolejnych wrogów. Poza trybem fabularnym, gdzie poziomy następują po sobie, można wybrać tryb Practice i potrenować dowolny z typów rozgrywki.

</doc>
<doc id="2833643" url="https://pl.wikipedia.org/wiki?curid=2833643" title="Thomas Magnum">
Thomas Magnum

Thomas Sullivan Magnum IV – fikcyjny bohater z popularnego amerykańskiego serialu telewizyjnego, Magnum. Grany przez Toma Sellecka. 
Życiorys.
Młodość.
Thomas Sullivan Magnum urodził się między 1944 a 1947 r. (prawdopodobnie 8 sierpnia 1945 r.). Przyszedł na świat w Detroit, ale dorastał w okolicach Tidewater w stanie Virginia. Część jego rodziny, w tym matka, nadal tam mieszka. Zarówno jego ojciec jak i dziadek byli oficerami marynarki wojennej.
Marynarka.
W 1967 r. dostał się do Akademii Marynarki Wojennej w Annapolis. Tam poznał Ginger Grant, która przez pewien czas była jego dziewczyną, a wcześniej rywalką podczas walki o mistrzostwo w tenisie. Po skończeniu szkoły związał się z wojskiem i przez około dziesięć lat służył jako oficer w Marynarce wojennej. Kiedy w 1979 r. postanowił odejść ze służby, był w stopniu porucznika. Trzy razy był w Wietnamie. Służył zarówno w SEALs jak i w wywiadzie marynarki, po odejściu z wojska nadal utrzymywał w nich wiele kontaktów. W scenach, w których nosi swój mundur widać, że ma wiele odznaczeń, w tym Navy Cross przyznany w Wietnamie. W ostatnim odcinku serialu powrócił do czynnej służby w marynarce.
Prywatny detektyw.
Po odejściu z wojska został prywatnym detektywem. Pomimo nieregularnej pracy i braku stałych dochodów, mógł wieść wygodne życie dzięki ofercie, jaką złożył mu znany pisarz Robin Masters. W zamian za kontrolowanie zabezpieczeń jego posiadłości, mógł w niej mieszkać i korzystać z jej luksusów. Szczególnie upodobał sobie samochód Ferrari 308 GTS, którego najczęściej używa. 
Pomimo tego, że miał zapewniony dach nad głową i wyżywienie nie porzucił pracy detektywa. Z chęcią zajął się rozwiązywaniem zlecanych mu spraw (szczególnie tych od pięknych kobiet). Niejednokrotnie też angażował w nie swoich przyjaciół, z którymi przeprowadzał różne tajne operacje, akcje szpiegowskie i działania paramilitarne. 
Oprócz prowadzenia typowych śledztw, często zajmuje się także ochroną swoich klientów lub gości przebywających w posiadłości Robina. Nieraz wplątuje się w niebezpieczne afery kryminalne lub zadziera z groźnymi ludźmi, jednak zwykle wychodzi cało z takich sytuacji. Swoje zdolności detektywistyczne wykorzystuje również w inny sposób; w jednym z odcinków dzielił się swoją wiedzą ze słuchaczami w prywatnej szkole detektywów.
Osobowość i styl życia.
Magnum został obdarzony bogatym asortymentem cech osobowości, odmienności i preferencji, które czynią z niego wyjątkowego człowieka. Ulubionymi elementami stroju, w których najczęściej chodzi są szorty khaki albo dżinsy, hawajska koszula i zdobione buty lub sandały. Skarpety nosi tylko kiedy uprawia jogging (nie ma ich nawet kiedy wkłada garnitur). Często pojawia się też w czapce baseballowej swojej ulubionej drużyny Detroit Tigers. 
Jest wielkim fanem sportu (zwłaszcza Detroit Tigers), ale lubi nie tylko baseball, ale też amerykański futbol (był rozgrywającym w marynarce). Wiele razy miał do czynienia z profesjonalnymi drużynami futbolowymi i zawodnikami. Sam także trenował i grał w koszykówkę, softball oraz uczestniczył w triathlonie. Oprócz tego regularnie pływa kajakiem, surfuje, bierze udział w lokalnych zawodach i codziennie pływa w oceanie.
Styl życia Magnuma odzwierciedla w pewnym sensie jego niezwykłą osobowość. Wiedzie beztroskie życie w bujnej posiadłości Robin’s Nest na Hawajach, robi co mu się podoba i pracuje kiedy chce. Praktycznie bez ograniczeń może korzystać z luksusów Robina Mastersa, takich jak: samochód Ferrari 308 GTS, czy minilodówka z niekończącym się zapasem piwa. Spotyka wiele pięknych kobiet, często klientek albo ofiar w sprawach, które rozwiązuje i spędza czas ze swoimi dwoma kolegami – T.C. oraz Rickiem, byłymi żołnierzami piechoty morskiej, których poznał w Wietnamie.
Ulubionym napojem Magnuma jest butelkowe piwo Old Düsseldorf, chociaż nie gardzi też wykwintnymi winami, które w tajemnicy przed Higginsem wykrada z piwnicy. Wśród rzeczy, które zbierał przez lata, jest wiele sportowych pamiątek, m.in. kij baseballowy, rękawice, maska goryla, czy gumowy kurczak. Posiada też broń, którą z pozoru niechętnie nosi. Jest nią Colt Government Model .45 ACP. W domu dla gości, gdzie mieszka, na ścianie wisi oryginalny obraz Gauguina. Chociaż do woli może używać wielu rzeczy Robina, to często targuje się z Higginsem, kiedy chce skorzystać z drogich aparatów fotograficznych, kortu do tenisa albo innych cennych rzeczy. 
Jednak najcenniejszą rzeczą jaką posiada, jest prawdopodobnie zegarek Rolex GMT Master, należący do jego ojca. Był on pilotem w czasie wojny koreańskiej i zginął, gdy Magnum miał pięć lat. Podobnie jak Rick i T.C., od czasu pobytu w Wietnamie, nosi pierścień z Krzyżem lotaryńskim. 
Bliscy.
Rodzina.
Po śmierci ojca (nieznanego z imienia), jego matka, Katherine poślubiła Franka Petersona. Mieli syna Joeya, który był przyrodnim bratem Thomasa, i podobnie jak on stacjonował w Wietnamie. Do jego bliskiej rodziny należy też ciotka, Phoebe Sullivan, która jest powieściopisarką i kuzynka Karen. W Wietnamie Magnum poznał swoją żonę, Michelle Hue. Tam się z nią ożenił, ale małżeństwo prawnie anulowano, kiedy pojawił się jej były mąż, północno wietnamski generał, uznawany za zmarłego. Kiedy w 1975 r. Amerykanie rozpoczęli ewakuację z Sajgonu doszło do bombardowania, w czasie którego (jak sądził Magnum) zginęła Michelle. Po latach dowiedział się, że jednak żyje i że mają córeczkę, Lilly. 
Przyjaciele.
Ważne miejsce w życiu Magnuma zajmują przyjaciele. Chociaż jego relacje z nimi bywają różne, to jednak zawsze może na nich polegać. Jego najlepszymi przyjaciółmi są byli towarzysze broni z Wietnamu, Orville „Rick” Wright i Theodore „T.C.” Calvin. Ich przyjaźń nie tylko przetrwała wiele lat, ale też z czasem rozwinęła się do form bardziej ekscentrycznych, skrajnych, a czasami nawet niebezpiecznych, które uwydatniły ich podziały. Szczególny rodzaj przyjaźni łączy go z zarządcą posiadłości, Jonathanem Higginsem, która balansuje od miłości do nienawiści. Thomas uparcie próbuje udaremnić wysiłki Higginsa, który chce wprowadzić w jego chaotyczne życie ład i porządek. Często też prowadzą ze sobą potyczki słowne i spory. 
Magnum ma także znajomych w policji i wojsku, wielu z nich poznał kiedy sam był na służbie, innych w trakcie trwania serialu. Nieocenionym przyjacielem był dla niego porucznik „Mac” MacReynolds, oficer marynarki, z którego pomocy nieraz korzystał, gdy prowadził jakąś sprawę. Zginął w pułapce zastawionej na Magnuma przez agenta wywiadu sowieckiego „Ivana”. Tego samego, który w Wietnamie torturował Thomasa. W wielu odcinkach serialu pojawia się też porucznik Tanaka, policjant ds. zabójstw z Honolulu, który podobnie jak Magnum jest wielkim fanem drużyny Detroit Tigers. Często pomagają sobie przy rozwiązywaniu spraw. Oprócz tego Thomas utrzymuje także wiele przyjaznych więzi z kobietami, zwłaszcza z Carol Baldwin, która jest pomocnikiem prokuratora okręgowego, oraz z porucznik Maggie Poole, następczynią MacReynoldsa. Traktuje je na równi z męskimi przyjaciółmi i jest wobec nich tak samo lojalny, często też korzysta z ich pomocy np. gdy potrzebuje informacji. Nieraz zdarzają się sytuacje, kiedy to one proszą Magnuma o pomoc. Wtedy zawsze poważnie podchodzi do ich spraw, nawet jeśli koliduje to z jego zdrowym rozsądkiem.

</doc>
<doc id="2833649" url="https://pl.wikipedia.org/wiki?curid=2833649" title="Cory Murphy">
Cory Murphy

Cory Murphy (ur. 13 lutego 1978 w Kanata, Ontario) – kanadyjski hokeista, reprezentant Kanady, trener hokejowy.
Kariera zawodnicza.
Wychowanek Ottawa Valley Titans. W młodości od 1994 przez trzy sezony grał w rozgrywkach juniorskich Canadian Junior Hockey League (CJHL). Potem od 1997 przez cztery lata występował w amerykańskiej lidze akademickiej NCAA w barwach zespołu z Colgate University, a w ostatnim sezonie był kapitanem drużyny. Od 2001 grał w klubach fińskich rozgrywek SM-liiga oraz szwajcarskich NLA. W międzyczasie, od 2007 do 2010 był zawodnikiem drużyn w NHL i AHL.
Od lipca 2012 był graczem białoruskiego klubu Dynama Mińsk, występującego w rosyjskich rozgrywkach KHL. Od maja 2013 zawodnik szwedzkiego Växjö Lakers. W styczniu 2015 przedłużył kontrakt o dwa lata. Od kwietnia 2017 zawodnik Karlskrona HK. W maju 2018 ogłosił zakończenie kariery zawodniczej.
Uczestniczył w turnieju mistrzostw świata w 2007.
Kariera trenerska.
Wiosną 2018 został asystentem trenera w szwedzkim klubie Rögle BK. W sezonie 2018/2019 został też zatrudniony w sztabie reprezentacji Niemiec.

</doc>
<doc id="2833650" url="https://pl.wikipedia.org/wiki?curid=2833650" title="Szpital Polskiego Czerwonego Krzyża w Korei Północnej">
Szpital Polskiego Czerwonego Krzyża w Korei Północnej

Szpital Polskiego Czerwonego Krzyża (PCK) w Korei Północnej – wojskowa (od lipca 1953 cywilna) polowa placówka medyczna Polskiego Czerwonego Krzyża, udzielająca pomocy humanitarnej wojskom komunistycznym podczas wojny koreańskiej. Działała w latach 1953-1956.
Historia.
Pod koniec wojny koreańskiej, w maju 1953 rząd Polskiej Rzeczypospolitej Ludowej i Koreańskiej Republiki Ludowo-Demokratycznej zawarły umowę o utworzeniu polskiego szpitala polowego na tyłach wojsk chińsko-północnokoreańskich. Było to działanie w ramach internacjonalistycznej pomocy, jaką skierowały wobec sił komunistycznych środkowoeuropejskie kraje socjalistyczne - oprócz Polski swoich medyków skierowały: Ludowa Republika Bułgarii, Republika Czechosłowacka, Rumuńska Republika Ludowa i Węgierska Republika Ludowa.
Przygotowania do wysłania szpitala polowego rozpoczęły się już w styczniu 1953 - część personelu została przeszkolona przez Jednostkę Wojskową 2000, która w tym czasie przygotowywała także Polską Misję Wojskową w Komisji Nadzorczej Państw Neutralnych w Korei. W podwarszawskich lasach zbudowany został obóz szkoleniowy, gdzie obsadę szpitala instruowano w kwestiach chorób tropikalnych. Całość operacji była objęta tajemnicą - członkowie rodzin lekarzy często nie wiedziały dokąd i na jak długo oni wyjadą.
Grupa przygotowawcza wyleciała z Warszawy w kwietniu 1953. Po przylocie do Pekinu pociągami zostali przetransportowani do granicy chińsko-koreańskiej, skąd ciężarówkami przewieziono ich na tyły wojsk komunistycznych, którym natychmiast zaczęli udzielać pomocy. Reszta prawie 60-osobowej obsady ekipy medycznej dołączyła w maju. Szpital polowy rozwinięto w rejonie Hŭich'ŏn - ze względu na bombardowania placówka rozstała rozmieszczona w kilku miejscach, do których przywożono rannych z frontu. Polska działalność oprócz doraźnej pomocy medycznej obejmowała także skomplikowane operacje chirurgiczne.
27 lipca 1953 został zawarty rozejm i wojskowy szpital polowy Polskiego Czerwonego Krzyża został przekształcony w szpital cywilny i rozdzielony na dwie części - jedna pozostała w Hŭich'ŏn, drugą zorganizowano w Hamhŭng na gruzach zbombardowanego szpitala północnokoreańskiego. W 1954 wyposażenie polskich placówek przekazano Koreańczykom i formalnie Polacy pracowali w szpitalach koreańskich. W 1956 misja polskich lekarzy została zakończona.
Przez 5 zmian w szpitalu PCK pracowało łącznie 192 polskich medyków.

</doc>
<doc id="2833651" url="https://pl.wikipedia.org/wiki?curid=2833651" title="Epalzeorhynchos">
Epalzeorhynchos

Epalzeorhynchos – rodzaj słodkowodnych ryb z rodziny karpiowatych (Cyprinidae). 
Klasyfikacja.
Gatunki zaliczane do tego rodzaju:
Gatunkiem typowym jest "Barbus kalopterus" ("E. kalopterus").

</doc>
<doc id="2833652" url="https://pl.wikipedia.org/wiki?curid=2833652" title="Epalzeorhynchus">
Epalzeorhynchus



</doc>
<doc id="2833656" url="https://pl.wikipedia.org/wiki?curid=2833656" title="Parafia Świętego Maksymiliana Marii Kolbego w Weryni">
Parafia Świętego Maksymiliana Marii Kolbego w Weryni

Parafia pw. św. Maksymiliana Marii Kolbego w Weryni - parafia rzymskokatolicka znajdująca się w diecezji rzeszowskiej w dekanacie Kolbuszowa Wschód. 
Parafię erygował ks. Abp Jerzy Ablewicz w roku 1978, wydzielając jej terytorium z terytorium parafii kolbuszowskiej. Kościół parafialny został zbudowany w latach 1982-1985 i poświęcony w roku 1986.
Mieszkańcy parafii:

</doc>
<doc id="2833657" url="https://pl.wikipedia.org/wiki?curid=2833657" title="Mistrzostwa Świata U-19 w Rugby Union Mężczyzn 1989">
Mistrzostwa Świata U-19 w Rugby Union Mężczyzn 1989

Mistrzostwa Świata U-19 w Rugby Union Mężczyzn 1989 – dwudzieste pierwsze mistrzostwa świata U-19 w rugby union mężczyzn zorganizowane przez FIRA, które odbyły się w Portugalii w dniach od 20 do 26 marca 1989 roku.

</doc>
<doc id="2833658" url="https://pl.wikipedia.org/wiki?curid=2833658" title="Parafia Najświętszej Maryi Panny Matki Kościoła w Zarębkach">
Parafia Najświętszej Maryi Panny Matki Kościoła w Zarębkach

Parafia pw. Najświętszej Maryi Panny Matki Kościoła w Zarębkach – parafia rzymskokatolicka znajdująca się w diecezji rzeszowskiej w dekanacie Kolbuszowa Wschód. Erygowana 27. sierpnia 2006 roku.
Mieszkańcy parafii:

</doc>
<doc id="2833660" url="https://pl.wikipedia.org/wiki?curid=2833660" title="Charles Linglet">
Charles Linglet

Charles Linglet (ur. 22 czerwca 1982 w Montrealu) – kanadyjski hokeista. Reprezentant Białorusi.
Kariera.
Od czerwca 2010 do maja 2011 zawodnik Torpedo Niżny Nowogród (w tym czasie razem z nim w ataku grali Matt Ellison i Ryan Vesce – ten tercet był najskuteczniejszy w sezonie KHL (2010/2011). Od maja 2011 roku zawodnik Dynama Mińsk. W marcu 2012 roku przedłużył umowę z klubem o rok. 26 lutego 2012 roku otrzymał białoruskie obywatelstwo (wraz z nim dwaj jego rodacy Geoff Platt i Kevin Lalande). Procedura przyznania została przyspieszona ze względu na przepis umożliwiający to i dopuszczający wyjątki "gdy chodzi o osoby odnoszące wielkie sukcesy na polu kultury, nauki i sportu". Decyzję zatwierdził formalnie prezydent, Alaksandr Łukaszenka, prywatnie admirator hokeja na lodzie. Na początku stycznia klub rozwiązał z nim kontrakt. Na początku stycznia 2013 roku miński klub rozwiązał z nim umowę. Następnie Linglet zawodnikiem szwajcarskiego klubu HC Lugano. W maju 2013 został zawodnikiem chorwackiego klubu KHL Medveščak Zagrzeb, a wraz z nim graczem klubu został Ryan Vesce. W październiku 2013 do drużyny dołączył także Matt Ellison. Cała trójka rozegrała wspólnie sezon KHL (2013/2014). Od maja 2014 ponownie zawodnik Dynama Mińsk, związany dwuletnim kontraktem, a wraz z nim ponownie Vesce i Ellison. Zwolniony z tego klubu w listopadzie 2016. Od grudnia 2016 do końca stycznia 2017 zawodnik Tappara. Od końca stycznia 2017 zawodnik Eisbären Berlin. Od sierpnia 2017 ponownie w Dynamie Mińsk. W sierpniu 2018 został hokeistą Cardiff Devils.
Został reprezentantem Białorusi, W jej barwach uczestniczył w turniejach mistrzostw świata w 2016, 2017, 2018.

</doc>
<doc id="2833661" url="https://pl.wikipedia.org/wiki?curid=2833661" title="Mistrzostwa Świata U-19 w Rugby Union Mężczyzn 1990">
Mistrzostwa Świata U-19 w Rugby Union Mężczyzn 1990

Mistrzostwa Świata U-19 w Rugby Union Mężczyzn 1990 – dwudzieste drugie mistrzostwa świata U-19 w rugby union mężczyzn zorganizowane przez FIRA, które odbyły się w Treviso w dniach od 10 do 15 kwietnia 1990 roku.
Grupa A.
Argentyńczycy rozgromili Polaków 115-6, Włochów pokonali zaś 30–18.

</doc>
<doc id="2833664" url="https://pl.wikipedia.org/wiki?curid=2833664" title="Mistrzostwa Świata U-19 w Rugby Union Mężczyzn 1991">
Mistrzostwa Świata U-19 w Rugby Union Mężczyzn 1991

Mistrzostwa Świata U-19 w Rugby Union Mężczyzn 1991 – dwudzieste trzecie mistrzostwa świata U-19 w rugby union mężczyzn zorganizowane przez FIRA, które odbyły się w Tuluzie w dniach od 25 do 31 marca 1991 roku.

</doc>
<doc id="2833666" url="https://pl.wikipedia.org/wiki?curid=2833666" title="Dekanat Kolbuszowa - Wschód">
Dekanat Kolbuszowa - Wschód



</doc>
<doc id="2833667" url="https://pl.wikipedia.org/wiki?curid=2833667" title="Dekanat Kolbuszowa - Zachód">
Dekanat Kolbuszowa - Zachód



</doc>
<doc id="2833668" url="https://pl.wikipedia.org/wiki?curid=2833668" title="Mistrzostwa Świata U-19 w Rugby Union Mężczyzn 1992">
Mistrzostwa Świata U-19 w Rugby Union Mężczyzn 1992

Mistrzostwa Świata U-19 w Rugby Union Mężczyzn 1992 – dwudzieste czwarte mistrzostwa świata U-19 w rugby union mężczyzn zorganizowane przez IRB i FIRA, które odbyły się w Madrycie w dniach od 12 do 19 kwietnia 1992 roku.
Grupa A.
Argentyńczycy, w składzie z Santiago Phelanem i Mario Ledesmą, w półfinale pokonali Hiszpanów 59-3, wcześniej zaś rozgromili Polaków 89-3 i Tajwańczyków 92-3. W finale zawodów ulegli natomiast Francuzom Fabiena Pelous 22-18.

</doc>
<doc id="2833670" url="https://pl.wikipedia.org/wiki?curid=2833670" title="Parafia Wniebowzięcia Najświętszej Maryi Panny w Ostrowach Tuszowskich">
Parafia Wniebowzięcia Najświętszej Maryi Panny w Ostrowach Tuszowskich

Parafia pw. Wniebowzięcia Najświętszej Maryi Panny w Ostrowach Tuszowskich - parafia rzymskokatolicka znajdująca się w diecezji rzeszowskiej w dekanacie Kolbuszowa Zachód. Erygowana w 1566 roku.
Obecny murowany kościół pod wezwaniem Wniebowzięcia Najświętszej Maryi wzniesiono w latach 1901-1902. Został konsekrowany 19. października 1902 r. przez biskupa tarnowskiego Leon Wałęga. Parafia ma kościoły filialne św. Stanisława Kostki w Przyłęku i Matki Bożej Częstochowskiej w Szydłowcu.
Zasięg parafii.
Do parafii należą wierni z następujących miejscowości: Ostrowy Tuszowskie, Przyłęk, Toporów i Szydłowiec.

</doc>
<doc id="2833671" url="https://pl.wikipedia.org/wiki?curid=2833671" title="Parafia Świętego Józefa Rzemieślnika w Przedborzu">
Parafia Świętego Józefa Rzemieślnika w Przedborzu

Parafia Świętego Józefa Rzemieślnika w Przedborzu - parafia rzymskokatolicka znajdująca się w diecezji rzeszowskiej w dekanacie Kolbuszowa Zachód.
Erygowana w 1929 roku.

</doc>
<doc id="2833673" url="https://pl.wikipedia.org/wiki?curid=2833673" title="Parafia Świętej Anny w Trzęsówce">
Parafia Świętej Anny w Trzęsówce

Parafia pw. Świętej Anny w Trzęsówce – parafia rzymskokatolicka z siedzibą w Trzęsówce, należy do dekanatu Kolbuszowa Zachód w diecezji rzeszowskiej.
Parafia została erygowana w 1788 roku.
Ostrowach Baranowskich znajduje się kościół filialny pw. Matki Bożej Częstochowskiej.
Zasięg parafii.
Do parafii w Trzęsówce należy 2487 wiernych z miejscowości: Trzęsówka (bez przysiółka Kłodziny), Jagodnik, Kosowy (część – nr 121–187) i Ostrowy Baranowskie.

</doc>
<doc id="2833674" url="https://pl.wikipedia.org/wiki?curid=2833674" title="David White (angielski piłkarz)">
David White (angielski piłkarz)

David White (ur. 30 października 1967 w Urmston) – angielski piłkarz grający na pozycji prawego pomocnika lub napastnika. W swojej karierze rozegrał 1 mecz w reprezentacji Anglii.
Kariera klubowa.
Swoją karierę piłkarską White rozpoczął w klubie Manchester City. W 1986 roku awansował do kadry pierwszej drużyny. 27 września 1986 zadebiutował w Division One w przegranym 0:1 wyjazdowym meczu z Luton Town. Na koniec sezonu 1986/1987 spadł z Manchesterem do Division Two. W sezonie 1987/1988 stał się podstawowym zawodnikiem Manchesteru City. W sezonie 1988/1989 awansował z Manchesterem do Division One, a w sezonach 1989/1990 i 1990/1991 był najlepszym strzelcem tego zespołu.
W grudniu 1993 roku White przeszedł za kwotę 2 milionów funtów do Leeds United. W Leeds swój debiut zanotował 29 września 1993 w zremisowanym 0:0 domowym meczu z Queens Park Rangers. W Leeds występował do 1995 roku.
W listopadzie 1995 roku White odszedł z Leeds do grającego w Division One, Sheffield United. Swój debiut w Sheffield zaliczył 18 listopada 1995 w przegranym 0:2 wyjazdowym spotkaniu z Sunderlandem. W Sheffield United grał do końca swojej kariery, czyli do zakończenia sezonu 1997/1998.
Kariera reprezentacyjna.
W latach 1988–1989 White rozegrał 6 meczów i strzelił 2 gole w reprezentacji Anglii U-21. W dorosłej reprezentacji zadebiutował 9 września 1992 roku w przegranym 0:1 towarzyskim meczu z Hiszpanią, rozegranym w Santanderze. Był to jego jedyny mecz w angielskiej kadrze narodowej.

</doc>
<doc id="2833675" url="https://pl.wikipedia.org/wiki?curid=2833675" title="Dekanat Jasło - Wschód">
Dekanat Jasło - Wschód



</doc>
<doc id="2833676" url="https://pl.wikipedia.org/wiki?curid=2833676" title="Dekanat Jasło - Zachód">
Dekanat Jasło - Zachód



</doc>
<doc id="2833682" url="https://pl.wikipedia.org/wiki?curid=2833682" title="Parafia Matki Bożej Niepokalanej w Desznicy">
Parafia Matki Bożej Niepokalanej w Desznicy

Parafia pw. Matki Bożej Niepokalanej w Desznicy – parafia rzymskokatolicka znajdująca się w diecezji rzeszowskiej w dekanacie Nowy Żmigród. Erygowana w 1957 roku.
Kościół parafialny jest dawną murowaną cerkwią greckokatolicką św. Dymitra Męczennika wybudowaną w 1790 roku. Świątynia, po zniszczeniach w czasie II wojny światowej, w roku 1947 została przejęta na ekspozyturę rzymskokatolickiej parafii Nowy Żmigród. W roku 1957 utworzono stałą ekspozyturę, a w roku 1987 utworzono odrębną parafię. Do parafii należą wierni z miejscowości: Desznica, Jaworze, Świątkowa Mała oraz Świątkowa Wielka. 

</doc>
<doc id="2833684" url="https://pl.wikipedia.org/wiki?curid=2833684" title="Parafia Dobrego Pasterza w Faliszówce">
Parafia Dobrego Pasterza w Faliszówce

Parafia pw. Dobrego Pasterza w Faliszówce – parafia rzymskokatolicka z siedzibą w Faliszówce, znajdująca się w diecezji rzeszowskiej w dekanacie Nowy Żmigród. Erygowana w dniu 26 sierpnia 2000 roku dekretem ówczesnego biskupa rzeszowskiego Kazimierza Górnego.

</doc>
<doc id="2833685" url="https://pl.wikipedia.org/wiki?curid=2833685" title="Parafia św. Maksymiliana Kolbe w Głojscach">
Parafia św. Maksymiliana Kolbe w Głojscach

Parafia pw. Świętego Maksymiliana Marii Kolbego w Głojscach – parafia rzymskokatolicka znajdująca się w diecezji rzeszowskiej w dekanacie Nowy Żmigród. Erygowana w 1972 roku.

</doc>
<doc id="2833687" url="https://pl.wikipedia.org/wiki?curid=2833687" title="Dlhá lúka">
Dlhá lúka



</doc>
<doc id="2833688" url="https://pl.wikipedia.org/wiki?curid=2833688" title="Matt Ellison">
Matt Ellison

Matt Ellison (ur. 8 grudnia 1983 w Duncan, Kolumbia Brytyjska) – kanadyjski hokeista.
Jego ojciec Gilles Meloche (ur. 1950) także był hokeistą.
Kariera.
Od końca maja 2010 zawodnik Torpedo Niżny Nowogród. W kwietniu 2011 przedłużył umowę z klubem o dwa lata. Po jej upływie w kwietniu 2013 klub nie zaproponował mu nowej umowy. Do tego czasu Ellison występował we wszystkich pięciu pierwszych sezonach rozgrywek KHL. W czerwcu 2013 został zawodnikiem EHC Biel. W jego barwach rozegrał siedem meczów w sezonie National League A (2013/2014), po czym na początku października 2013 został zawodnikiem chorwackiego klubu KHL Medveščak Zagrzeb. Cała trójka rozegrała wspólnie sezon KHL (2013/2014). Od maja 2014 zawodnik białoruskiego klubu Dynama Mińsk, związany dwuletnim kontraktem (wraz z nim ponownie Linglet i Vesce). Był zawodnikiem Dynama do maja 2017. Od czerwca 2017 w klubie Mietałłurg Magnitogorsk, związany dwuletnim kontraktem.

</doc>
<doc id="2833689" url="https://pl.wikipedia.org/wiki?curid=2833689" title="Umm Sabuna">
Umm Sabuna

Umm Sabuna – nieistniejąca już arabska wieś, która była położona w Dystrykcie Beisan w Mandacie Palestyny. Wieś została wyludniona i zniszczona podczas I wojny izraelsko-arabskiej, po ataku sił żydowskiej Hagany w dniu 21 maja 1948 roku.
Położenie.
Umm Sabuna leżała w północnej części Doliny Bet Sze’an. Wieś była położona w depresji rzeki Jordan na wysokości -175 metrów p.p.m., w odległości 8 kilometrów na północ od miasta Beisan. Według danych z 1948 roku we wsi mieszkało wówczas 868 osób.
Historia.
W okresie panowania Brytyjczyków Umm Sabuna była niewielką wsią, której mieszkańcy utrzymywali się z upraw zbóż.
Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu żydowskiemu. Dzień po proklamacji niepodległości Izraela państwa arabskie rozpoczęły inwazję, wszczynając w ten sposób I wojnę izraelsko-arabską. Dolinę Bet Sze’an usiłowały zająć wojska irackie, które wdały się w bitwę o Geszer (15-17 maja 1948). Wieś Umm Sabuna znajdowała się na południe od kibucu Geszer, u wejścia od północy do Doliny Bet Sze’an. Obawiając się możliwości wykorzystania wioski przez siły arabskie, podjęto decyzję o jej zniszczeniu. W dniu 21 maja 1948 roku żydowscy żołnierze (Brygada Golani) zajęli wieś Umm Sabuna. Wszyscy jej mieszkańcy zostali wysiedleni (uciekli do Transjordanii), a następnie wyburzono domy.
Miejsce obecnie.
Teren wioski Umm Sabuna pozostaje opuszczony, jednak jej pola uprawne zajął sąsiedni kibuc Newe Ur. Palestyński historyk Walid Chalidi, tak opisał pozostałości wioski Umm Sabuna: „"Na miejscu wsi pozostał jedynie kamienny gruz"”.

</doc>
<doc id="2833690" url="https://pl.wikipedia.org/wiki?curid=2833690" title="Sylwester (Stragorodski)">
Sylwester (Stragorodski)

Sylwester, imię świeckie Simieon Ignatjewicz Stragorodski (ur. 1725 w Carskim Siole, zm. 19 października 1802 w Moskwie) – rosyjski biskup prawosławny.
Był synem nadwornego kapelana. W 1736 wstąpił do seminarium duchownego przy Ławrze św. Aleksandra Newskiego, jednak po ośmiu latach przerwał naukę z powodu choroby oczu. Po zaleczeniu choroby na nowo podjął studia, a po ich ukończeniu został wykładowcą w niższych klasach seminarium. W 1748 złożył wieczyste śluby mnisze. W 1753 został prefektem seminarium, a po trzech latach - jego rektorem.
W 1760 otrzymał godność archimandryty i został przełożonym Monasterem Wysoko-Pietrowskiego. Następnie został przeniesiony do służby duszpasterskiej w Perejasławiu Zaleskim, gdzie był rektorem seminarium duchownego i przełożonym monasteru św. Nikity. 23 grudnia 1761 przyjął chirotonię biskupią i został biskupem perejasławsko-zaleskim. Po siedmiu latach został przeniesiony na katedrę kruticką. Był autorem duchownych pism i pouczeń, w których krytykował upadek moralny współczesnego mu społeczeństwa i zalecał utworzenie nowych eparchii Rosyjskiego Kościoła Prawosławnego, by skuteczniej propagować prawosławie i zwalczać przesądy.
W 1771 został przeniesiony w stan spoczynku, gdyż solidaryzował się z biskupem Arseniuszem (Maciejewiczem), uwięzionym w twierdzy Rewel za sprzeciwianie się sekularyzacji dóbr kościelnych. Jako jego miejsce pobytu wyznaczono Monaster Nikoło-Ugrieski w Moskwie, zaś w 1785 - monaster Nowe Jeruzalem. W 1785 został przeniesiony do Monasteru Spaso-Andronikowskiego, gdzie żył na prawach przełożonego. Zmarł w 1802 i został pochowany na terenie tegoż klasztoru.

</doc>
<doc id="2833691" url="https://pl.wikipedia.org/wiki?curid=2833691" title="Parafia Matki Bożej Królowej Polski w Kątach">
Parafia Matki Bożej Królowej Polski w Kątach

Parafia Matki Bożej Królowej Polski w Kątach – parafia rzymskokatolicka znajdująca się w diecezji rzeszowskiej w dekanacie Nowy Żmigród. 
Kościół parafialny, murowany zbudowano w 1981 r. Parafia została erygowana w 1987 roku przez biskupa przemyskiego Ignacego Tokarczuka.
Na terenie parafii swój dom zakonny mają Siostry Szarytki.

</doc>
<doc id="2833692" url="https://pl.wikipedia.org/wiki?curid=2833692" title="Parafia św. Mikołaja w Łężynach">
Parafia św. Mikołaja w Łężynach

Parafia pw. Świętego Mikołaja w Łężynach - parafia rzymskokatolicka z siedzibą w Łężynach, znajdująca się w diecezji rzeszowskiej w dekanacie Nowy Żmigród. Erygowana w XIV wieku.
Zasięg parafii.
Do parafii należy 1247 wiernych z miejscowości: Łężyny oraz Gorzyce.
Odpust parafialny: 06.12. i ostatnia Niedziela sierpnia (MB Pocieszenia)
Godziny Mszy św.: niedziele: 7.30, 9.00; 10.30, dzień powszedni: zimą - 17.00, latem - 18.00

</doc>
<doc id="2833693" url="https://pl.wikipedia.org/wiki?curid=2833693" title="Parafia Matki Bożej Częstochowskiej w Polanach">
Parafia Matki Bożej Częstochowskiej w Polanach

Parafia pw. Matki Bożej Częstochowskiej w Polanach – parafia rzymskokatolicka znajdująca się w diecezji rzeszowskiej w dekanacie Nowy Żmigród. Erygowana w 1969 roku.
Historia.
Cerkiew greckokatolicka pw. św. Jana Złotoustego została zbudowana wg projektu architekta Rudnickiego ze Lwowa w 1914 roku. Została uszkodzona podczas I wojny światowej i częściowo zburzona podczas II wojny. W 1949 r. dekretem Starostwo Powiatowe w Krośnie w 1949 roku przekazało budynek kościołowi rzymskokatolickiemu, ale parafia korzystała z prowizorycznej kaplicy. W 1960 roku z inicjatywy Jana Gałczyka odbudową cerkwi zajęli się pozostali we wsi grekokatolicy. Spowodowało to trwający kilka lat spór. W 1972 roku katolicy zajęli świątynię, a w 1982 roku sąd nakazał wspólne użytkowanie budynku, ale nie udało się pogodzić wiernych. Spór ustał w 1992 roku, gdy biskup pozwolił na wspólne korzystanie z cerkwi przez parafię rzymskokatolicką i greckokatolicką. W lipcu odbyły się uroczystości 50–lecia parafii, którym przewodniczył ks. biskup Jan Wątroba.
Kościoły filialne.
Na terenie parafii znajdują się także trzy kościoły filialne: w Myscowej (pw. NMP Matki Kościoła), Olchowcu (pw. św. Mikołaja) i Hucie Polańskiej (pw. św. Jana z Dukli).

</doc>
<doc id="2833694" url="https://pl.wikipedia.org/wiki?curid=2833694" title="Andrzej Czarnkowski (wojewoda)">
Andrzej Czarnkowski (wojewoda)

Andrzej Czarnkowski (ur. w 1560; zm. przed 1618) – starosta inowrocławski (1592), kasztelan nakielski (1593-1598), rogoziński (1598-1599), kamieński (1592), kaliski (1599-1606) oraz wojewoda kaliski (1605-1618), właściciel kilku wielkopolskich miast, wspierał dr. Marcina z Kłecka.
Życiorys.
Był synem Wojciecha Czarnkowskiego (zm. 1578), kasztelana śremskiego (1557) i kasztelana rogozińskiego (1569), jego matką była Barbara z Górków (zm. 1589).
Andrzej Czarnkowski był żonaty dwukrotnie. Z pierwszego małżeństwa z luteranką Marianną Latalską h. Prawdzic (zm. 1598) córką Stanisława zawartego 8 sierpnia 1583 roku miał syna – Jana (zm. 1613 r.), starostę inowrocławskiego od 1607 r. i dwie córki – Katarzynę (zm. 1610 r.) i Zofię (zm. 1647 r.), żonę Stanisława Niemojewskiego h. Wieruszowa, starostę międzyrzeckiego i podstolego wielkiego koronnego.
Drugą żoną Andrzeja Czarnkowskiego była Zofia Potulicka h. Grzymała (zm. po 1623 r.), z którą miał syna – Piotra (zm. 1647 r.) i również dwie córki – Barbarę (zm. przed 1642 r.) żona Michała Działyńskiego i Annę, ksieni Bernardynek w Poznaniu (1638 r.), zmarła w 1651 r.
W 1604 r. miasto Łabiszyn z zamkiem i wsią zwaną Przedmieście oraz wsiami Pyłatowo i Oporowo za 12.600 zł wyderkafem na rok oddał Kasparowi Rozdrażewskiemu, kasztelanowi śremskiemu. W tym samym roku z części miasta Osieczna, które sprzedał ostatecznie w 1610 r., zapisał 450 zł na rzecz wikarych przy kościele katedralnym w Poznaniu.
Po 1606 r. sprowadził do Miejskiej Górki, której był właścicielem, humanistę wykształconego w Padwie, dr. Marcina z Kłecka, który wojewodzie kaliskiemu zadedykował „Procę na ministry...” w 1607 r.
Na swoim dworze Andrzej Czarnkowski utrzymywał m.in. chirurga Jakuba, któremu za wieloletnią służbę w 1610 r. podarował dom zwany „Bzizielewski”, ogród „Andrychowski”, drugi ogród „Chmielnik”, jabłecznik, staw oraz kilka wsi w powiecie poznańskim.
W 1610 r. kasztelanowi nakielskiemu, staroście wałeckiemu Zygmuntowi Grudzińskiemu sprzedał za 155.000 zł Kórnik wraz z zamkiem i okolicznymi wsiami.
W 1611 r. sprzedał miasto Miejska Górka kasztelanowi gnieźnieńskiemu, Andrzejowi Przyjemskiemu wraz z kluczem wsi za 128.000 zł.
Po śmierci Stanisława Górki wraz z rodzeństwem odziedziczył jedną z największych fortun I Rzeczypospolitej.

</doc>
<doc id="2833697" url="https://pl.wikipedia.org/wiki?curid=2833697" title="Parafia św. Marii Magdaleny w Samoklęskach">
Parafia św. Marii Magdaleny w Samoklęskach

Parafia pw. Świętej Marii Magdaleny w Samoklęskach – parafia rzymskokatolicka znajdująca się w diecezji rzeszowskiej w dekanacie Nowy Żmigród. Erygowana w 1480 roku.
Na terenie parafii znajdują się także dwa kościoły filialne: w Pielgrzymce (pw. św. Jana z Dukli) i Mrukowej (pw. NMP Matki Kościoła).

</doc>
<doc id="2833699" url="https://pl.wikipedia.org/wiki?curid=2833699" title="Mistrzostwa Świata U-19 w Rugby Union Mężczyzn 1993">
Mistrzostwa Świata U-19 w Rugby Union Mężczyzn 1993

Mistrzostwa Świata U-19 w Rugby Union Mężczyzn 1993 – dwudzieste piąte mistrzostwa świata U-19 w rugby union mężczyzn zorganizowane przez IRB i FIRA, które odbyły się w Lille w dniach od 4 do 11 kwietnia 1993 roku.
Argentyńczycy, w składzie z Santiago Phelanem i Patricio Fusellim, pokonali Rumunów 50–7 i Włochów 37–6 w drodze do rozegranego na Stadium Nord Lille Métropole finału, w którym zwyciężyli 31–29 z Francuzami, wśród których byli m.in. Thomas Castaignède i Serge Betsen. W meczu o trzecie miejsce Polacy przegrali natomiast z Włochami 15–55.

</doc>
<doc id="2833701" url="https://pl.wikipedia.org/wiki?curid=2833701" title="Az-Zawija (Bajsan)">
Az-Zawija (Bajsan)

Az-Zawija (arab. الزاوية) – nieistniejąca już arabska wieś, która była położona w Dystrykcie Bajsan w Mandacie Palestyny. Wieś została wyludniona i zniszczona podczas I wojny izraelsko-arabskiej, po ataku sił żydowskiej Hagany w dniu 15 maja 1948 roku.
Położenie.
Az-Zawija leżała w północnej części Doliny Bet Sze’an. Wieś była położona w depresji rzeki Jordan na wysokości -190 metrów p.p.m., w odległości 11 kilometrów na północ od miasta Beisan.
Historia.
W okresie panowania Brytyjczyków Az-Zawija była niewielką wsią, której mieszkańcy utrzymywali się z upraw zbóż. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu żydowskiemu. Dzień po proklamacji niepodległości Izraela państwa arabskie rozpoczęły inwazję, wszczynając w ten sposób I wojnę izraelsko-arabską. Dolinę Bet Sze’an usiłowały zająć wojska irackie, które wdały się w bitwę o Geszer (15-17 maja 1948). Wieś Az-Zawija znajdowała się na południe od kibucu Geszer, u wejścia od północy do Doliny Bet Sze’an. Obawiając się możliwości wykorzystania wioski przez siły arabskie, podjęto decyzję o jej zniszczeniu. W dniu 15 maja 1948 roku żydowscy żołnierze (Brygada Golani) zajęli wieś Az-Zawija. Wszyscy jej mieszkańcy zostali wysiedleni (uciekli do Transjordanii), a następnie około 18 maja wyburzono wszystkie domy.
Miejsce obecnie.
Teren wioski Az-Zawija pozostaje opuszczony, jednak jej pola uprawne zajął sąsiedni kibuc Newe Ur. Palestyński historyk Walid Chalidi, tak opisał pozostałości wioski Az-Zawija: „"Cały teren został zamieniony w pastwisko, na którym rosną kaktusy"”.

</doc>
<doc id="2833702" url="https://pl.wikipedia.org/wiki?curid=2833702" title="Blackthorn Asylum">
Blackthorn Asylum

Blackthorn Asylum – jedenasty album studyjny duetu muzycznego Nox Arcana. Wydany 21 czerwca 2009 roku przez wytwórnię Monolith Graphics. Fabuła opiera się na opowiadaniu "From Beyond" H.P. Lovecrafta.
Muzyka i motyw.
Muzyka przedstawia opuszczony azyl z lat 30. XIX wieku dla obłąkanych przestępców, w którym lekarze przeprowadzają straszliwe eksperymenty na osadzonych. W utworach można usłyszeć dźwięki fortepianu, instrumentów smyczkowych, perkusji i bębnów. Użycie dysonansowych dźwięków tworzy wrażenie szaleństwa. Muzyka w połączeniu z efektami dźwiękowymi tworzy gotycką scenerię dźwiękową, która jest przerażająca i sprawia wrażenie nawiedzonej. Umęczone krzyki, maniakalny śmiech i nikczemne odbijają się echem w opuszczonych korytarzach. Narrator wprowadza słuchacza w szczegóły praktyk przeprowadzanych w zakładzie.
Broszura albumu zawiera zagadkę, która skrywa tożsamość jednego z ostatnich więźniów azylu.

</doc>
<doc id="2833703" url="https://pl.wikipedia.org/wiki?curid=2833703" title="Masakra w Akrab">
Masakra w Akrab

Masakra w Akrab – domniemane morderstwa na cywilach dokonane przez syryjską armię lub prorządową milicję szabiha 11 grudnia 2012 podczas wojny domowej w Syrii w wyniku czego zginęło według opozycjonistów od 125 do 150 osób, z czego większość stanowili alawici.
Tło.
Wojna domowa w Syrii wybuchła 15 marca 2011. W czasie wojny domowej armia dokonywała licznych masakr w syryjskich miastach, atakując nieuzbrojonych cywilów z broni pancernej. Do wydarzeń takich dochodziło m.in. podczas pacyfikacji Dżisr asz-Szughur z czerwca 2011, czy w Hamie w lipcu 2011. 25 maja 2012 w Huli z 25 maja 2012 masowa zbrodnia została dokonana w czasie obowiązywania teoretycznego rozejmu; milicja szabiha zabiła 108 cywilów. Hula leży w pobliżu miejscowości Akrab na północ od Hims. Największa masakra cywilów podczas wojny domowej miała miejsce podczas pacyfikacji Darajji. 24 sierpnia 2012 w ostrzale artyleryjskim i mordach zginęło nawet 400 osób.
Masakra.
Masakra miała miejsce w wiosce Akrab między Hims i Hamą. Miejscowość zamieszkuje mniejszość alawicka, z której wywodzi się rządzący reżim. Do wydarzenia doszło 11 grudnia 2012, kiedy wioskę otoczyli żołnierze Wolnej Armii Syrii. Opozycjoniści przedstawiają trzy wersje przebiegu masakry.
W serwisie YouTube opublikowano film, w którym nastoletni chłopiec ocalony z masakry opowiada o jej przebiegu. Powiedział, że w czasie ataku rebeliantów na wioskę, milicjanci szabiha uwięzili cywilów w budynku, tłumacząc im, że bronią ich przed terrorystami. Kiedy rebelianci chcieli odbić zakładników, milicjanci nie wypuścili cywilów z budynku i zaczęli strzelać. Chłopiec powiedział, że stracił w masakrze całą rodzinę. Dodał, że według niego łącznie zginęło ok. 300 osób. Ta wersję potwierdziło trzech innych świadków.
Inna wersja zdarzeń mówi, że milicja szabiha użyła cywilów jako żywych tarcz w czasie walk w Akrab. Cywilów także uwięziono w jednym z budynków, jednak ich uwolnienie i poddanie się milicji miała wynegocjować starszyzna plemienna. Jednak milicja proreżimowa zmieniła zdanie i wysadziła budynek z zakładnikami w powietrze, w wyniku czego zginęło według opozycjonistów 125-150 cywilów, w przeważającej ilości alawitów.
Trzecia wersja mówiła, iż w czasie walk w Akrab, szabiha użyła cywilów jako żywych tarcz i zgromadziła ok. 200 cywilów w budynku. Idące na odsiecz milicjantom wojska rządowe miały ostrzelać z artylerii i zbombardować z powietrza budynek, gdzie przetrzymywano zakładników.
Z kolei korespondent ITV News, który odwiedził miejsce domniemanej masakry, doniósł, że wbrew zapewnieniom sił opozycyjnych budynek, w którym mieli być przetrzymywani zakładnicy nadal stoi w dobrym stanie. Wypytani przez niego świadkowie stwierdzili, że zakładników pojmali żołnierze Wolnej Armii Syrii (prawdopodobnie w celu użycia ich jako żywych tarcz), zaś po starciu z armią syryjską ludzie przebywający w budynku zostali odwiezieni w bezpieczne miejsce. Godny odnotowania jest też brak nagrań z miejsca masakry, mimo że siły opozycyjne dotychczas dbały o dokumentowanie tego typu zajść. Sugerowałoby to, iż za masakrą stali rebelianci, a zajście w Akrab mogło być odwetem za masakrę w Huli.
Rząd w Damaszku nie ustosunkował się co do przebiegu wydarzeń, natomiast opozycyjne ugrupowania oskarżyły reżim o zabijanie własnych popleczników.
Skutki masakry.
Ofensywa rebeliantów pod Hamą i masakra cywilów w Halfai.
W wyniku masakry w Akrab Wolna Armia Syrii opracowała plan ofensywy w muhafazie Hama. Operacja rozpoczęła się 16 grudnia 2012 i w przeciągu czterech dni zajęli wszystkie miejscowości na północ od Hamy, uprzednio kontrolowane przez siły rządowe. Otworzyło to drogę do ataku na Hamę, jednak 23 grudnia 2012 lotnictwo syryjskie w mieście Halfaja dokonało kolejnej masakry, bombardując cywilów oczekujących w kolejce na chleb przez piekarnią. W nalocie zginęło 94 cywilów.

</doc>
<doc id="2833705" url="https://pl.wikipedia.org/wiki?curid=2833705" title="Konin Wąskotorowy">
Konin Wąskotorowy

Konin Wąskotorowy – dawna wąskotorowa stacja kolejowa w Koninie, w woj. wielkopolskim, w Polsce. Początkowo perony kolejki wąskotorowej znajdowały się na południe od stacji Konin, u zbiegu obecnych ulic Dworcowej i Poznańskiej, a na budynek dworca zaadaptowano budynek mieszkalny. W 1921 roku stare budynki stacyjne zlikwidowano, a samą stację przeniesiono w okolice głównej stacji kolei normalnotorowej. Wybudowano tam nowy dworzec dla "wąskotorówki" oraz prowizoryczną parowozownię. Tory wąskotorowe zlikwidowano około 1965 roku, kiedy to rozebrano linię na odcinku od Jabłonki Słupeckiej do Konina z racji tworzenia przez KWB Konin nowych odkrywek węgla brunatnego. Na początku lat 70. XX wieku, w zastępstwie zlikwidowanej linii, wybudowano linię nr 388 Konin – Kazimierz Biskupi, która miała przebieg podobny do rozebranej linii wąskotorowej.

</doc>
<doc id="2833706" url="https://pl.wikipedia.org/wiki?curid=2833706" title="Suchý úplaz">
Suchý úplaz



</doc>
<doc id="2833707" url="https://pl.wikipedia.org/wiki?curid=2833707" title="Parafia św. Klemensa Papieża w Skalniku">
Parafia św. Klemensa Papieża w Skalniku

Parafia św. Klemensa Papieża w Skalniku – parafia rzymskokatolicka z siedzibą w Skalniku, znajdująca się w dekanacie Nowy Żmigród w diecezji rzeszowskiej. Erygowana w 1480 roku.
Historia.
Skalnik jest jedną z najstarszych parafii na terenie południowej Polski. Swymi początkami sięga IX wieku. Wieś leżała w państwie Wiślan. Od Skalnika do dzisiejszej granicy ze Słowacją jest zaledwie kilkanaście kilometrów. W takim położeniu należy też przyjąć, że do parafii docierały echa działalności świętych Cyryla i Metodego, którzy w 863 roku przybyli na Morawy. 
Przyjmuje się, że początkach dziesiątego stulecia w Skalniku stał drewniany kościół pod wezwaniem św. Klemensa. Wokół kościoła, a właściwie wokół kopca kościelnego, rosło kilka tysiącletnich dębów. Do dzisiejszego dnia zachował się tylko jeden z nich. Wśród takich dębów stał pierwszy modrzewiowy kościół. Powstanie ośrodka religijnego i wybudowanie tam kościoła wieś zawdzięcza św. Metodemu. Cyryl i Metody przywieźli relikwię św. Klemensa z Chersonezu. 
Tysiącletnie istnienie chrześcijaństwa w Skalniku potwierdza również usytuowana w sąsiedniej wsi góra, która osłania wieś od południowego zachodu. Po dziś dzień nazywana jest Górą Św. Wojciecha. Istnieje przekonanie, że św. Wojciech, biskup praski, udając się w 984 roku w celach misyjnych na Węgry znanym szlakiem skalnickim. Pobożne podanie głosi, że obraz Matki Bożej Skalnickiej przynieśli ze sobą św. Cyryl i Metody. Obraz podobny do jasnogórskiego, lecz o cechach bizantyjskich. Maryja Panna długo była czczona jako Królowa gór. 
Pierwsza wzmianka o parafii w Skalniku pochodzi od Jana Długosza z 1470 roku. Pierwsza znana wizytacja parafii Skalnik została przeprowadzona w latach 1565–1570. Wynika z niej że biskup przemyski Piotr Gamrat zamierzał połączyć parafię ze Skalnika z parafią w Samoklęskach, ale z powodu jego przeniesienia do innej diecezji nie doszło do jej zrealizowania. Do tutejszej parafii należały wówczas wsie Desznica i Brzezowa. Z akt wizytacji biskupiej przeprowadzonej przez kanonika Krzysztofa Kaźmierskiego w latach 1596-1598, wynika że w parafii nie było plebana. Przez brak stałej opieki duszpasterza kult maryjny osłabł. Później w 1791 roku, Skalnik został przyłączony do parafii w Nowym Żmigrodzie. W 1938 roku w Skalniku było 223 wiernych. W 1939 roku Skalnik został ekspozyturą Nowego Żmigrodu, a 12 sierpnia 1939 roku samodzielną parafią.
Obecny kościół został zbudowany z fundacji parafian w latach 1909-1911. Konsekrowany w 1912 roku. Dopiero za czasów ks. Michała Witowicza, który objął parafię w 1952 roku kult znowu odżył. Dzięki bardzo dużym staraniom ks. Witowicza, kościół w 1962 roku stał się Sanktuarium Matki Bożej, Pani Gór i Opiekunki Rodzin.
W 2002 roku koronę poświęcił w Watykanie Jan Paweł II. 9 września 2007 roku odbyła się koronacja XV wiecznego obrazu, której dokonał abp Edward Nowak.
Proboszczowie.
Proboszczami parafii byli księża: Józef Niemiec (1939–1940), Józef Hędrzak (1941), Wojciech Majkowski, Jan Mikosz, Jan Sanowski, Franciszek Pudło, Józef Kotulak, Ignacy Ciebiera, Michał Witkowicz (1952–), Adolf Boczar (1969–1985), Stanisław Sokalski (1985–2002), Jerzy Sepioł, Zbigniew Pałka i Jacek Nasiadka.

</doc>
<doc id="2833708" url="https://pl.wikipedia.org/wiki?curid=2833708" title="Parafia św. Katarzyny w Starym Żmigrodzie">
Parafia św. Katarzyny w Starym Żmigrodzie

Parafia pw. św. Katarzyny w Starym Żmigrodzie – parafia rzymskokatolicka znajdująca się w diecezji rzeszowskiej w dekanacie Nowy Żmigród. Erygowana w 1326 roku.
Parafia ma kościół filialny w Łysej Górze pw. św. Floriana.

</doc>
<doc id="2833710" url="https://pl.wikipedia.org/wiki?curid=2833710" title="Parafia św. Huberta w Rzeszowie">
Parafia św. Huberta w Rzeszowie

Parafia św. Huberta w Rzeszowie - Miłocinie – parafia rzymskokatolicka znajdująca się w diecezji rzeszowskiej w dekanacie Rzeszów Fara, na terenie dawnej miejscowości Miłocin. Erygowana w 1969 roku. 
Historia.
W latach 1741–1745 w Miłocinie zbudowano kaplicę pw. św. Huberta, z fundacji księcia Jerzego Ignacego Lubomirskiego, jako wotum dziękczynne za uratowanie księcia, który został ranny podczas polowania w lesie. 
30 grudnia 1969 roku dekretem bpa Ignacego Tokarczuka została erygowana parafia "pw. św. Huberta", z wydzielonego terytorium parafii św. Józefa. W 2000 roku zbudowano murowany kościół, według projektu arch. inż. Jana Krawczyka. 5 września 2000 roku bp Kazimierz Górny dokonał wmurowania kamienia węgielnego i poświęcenia kościoła. 30 maja 2009 roku bp Kazimierz Górny dokonał konsekracji kościoła. Na terenie parafii jest 1350 wiernych.
1 stycznia 2019 roku Miłocin został włączony do miasta Rzeszowa i stała się dzielnicą miasta.

</doc>
<doc id="2833713" url="https://pl.wikipedia.org/wiki?curid=2833713" title="Parafia Matki Bożej Królowej Polski w Rzeszowie (Matysówka)">
Parafia Matki Bożej Królowej Polski w Rzeszowie (Matysówka)

Parafia Matki Bożej Królowej Polski w Rzeszowie-Matysówce – parafia rzymskokatolicka znajdująca się w diecezji rzeszowskiej w dekanacie Rzeszów Katedra, na terenie dawnej miejscowości Matysówka. Erygowana w 1982 roku.
Historia.
Matysówka była wzmiankowana już w 1423 roku jako "Mathisowka". Wieś należała do parafii Słocina. W 1980 roku wieś przyłączono do parafii Zalesie. 
W 1981 roku rozpoczęto budowę drewnianego kościoła, którego zręby 2 maja 1981 roku poświęcił ks. inf. Jan Stączek. 15 listopada 1981 roku bp Ignacy Tokarczuk poświęcił kościół "pw. Matki Bożej Królowej Polski". 21 czerwca 1982 roku została erygowana parafia. W 1983 roku oddano do użytku cmentarz parafialny.
1 stycznia 2019 roku wieś została włączona w granice miasta Rzeszowa i stanowi Osiedle Matysówka. Na terenie parafii jest 1 101 wiernych.

</doc>
<doc id="2833719" url="https://pl.wikipedia.org/wiki?curid=2833719" title="Justin Hodgman">
Justin Hodgman

Justin Hodgman (ur. 27 czerwca 1988 w Brampton, Ontario) – kanadyjski hokeista.
Kariera.
Przez cztery sezony występował w kanadyjskiej juniorskiej lidze OHL w ramach CHL. Następnie grał w amerykańskich rozgrywkach IHL, AHL, ECHL. Od sierpnia 2011 zawodnik fińskiego klubu Pelicans w SM-liiga. W marcu 2012 przedłużył kontrakt z klubem o rok, jednak w maju tego roku został zawodnikiem rosyjskiej drużyny Mietałłurg Magnitogorsk w lidze KHL. Od 20 października 2013 zawodnik Torpedo Niżny Nowogród (w toku wymiany z Niżnego Nowogrodu do Magnitogorska trafił za niego Tim Brent). Od 18 grudnia 2013 zawodnik Admirała Władywostok. Od lipca 2014 zawodnik Arizona Coyotes. W sezonie 2014/2015 występował w klubie farmerskim w AHL, Portland Pirates. Od lipca 2015 zawodnik St. Louis Blues, jednak od początku sezonu 2015/2016 występował w zespole farmerskim Chicago Wolves. Od stycznia do lutego 2016 zawodnik Örebro HK. Od maja do września 2016 zawodnik HC Pardubice. Od października 2016 ponownie zawodnik Pelicans. Od lipca 2017 ponownie zawodnik Fort Wayne Komets. Od maja 2019 do marca 2020 był graczem niemieckiego klubu . W sierpniu 2020 przeszedł do Ferencvárosi TC.

</doc>
<doc id="2833721" url="https://pl.wikipedia.org/wiki?curid=2833721" title="Rohr i.NB">
Rohr i.NB



</doc>
<doc id="2833723" url="https://pl.wikipedia.org/wiki?curid=2833723" title="Al-Mazar (Bajsan)">
Al-Mazar (Bajsan)

Al-Mazar (arab. المزار) – nieistniejąca już arabska wieś, która była położona w Dystrykcie Bajsan w Mandacie Palestyny. Wieś została wyludniona i zniszczona podczas I wojny izraelsko-arabskiej, po ataku sił żydowskiej Hagany w dniu 16 maja 1948 roku.
Położenie.
Al-Mazar leżała w północnej części Doliny Bet Sze’an. Wieś była położona w depresji rzeki Jordan na wysokości -225 metrów p.p.m., w odległości 9 kilometrów na północ od miasta Beisan. Według danych z 1945 roku do wsi należały ziemie o powierzchni 2073,9 ha. We wsi mieszkało wówczas 1560 osób.
Historia.
W okresie panowania Brytyjczyków al-Mazar była średniej wielkości wsią, której mieszkańcy utrzymywali się z upraw zbóż.
Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu żydowskiemu. Dzień po proklamacji niepodległości Izraela państwa arabskie rozpoczęły inwazję, wszczynając w ten sposób I wojnę izraelsko-arabską. Dolinę Bet Sze’an usiłowały zająć wojska irackie, które wdały się w bitwę o Geszer (15-17 maja 1948). Wieś al-Mazar znajdowała się na południe od kibucu Geszer, u wejścia od północy do Doliny Bet Sze’an. Obawiając się możliwości wykorzystania wioski przez siły arabskie, podjęto decyzję o jej zniszczeniu. W dniu 16 maja 1948 roku żydowscy żołnierze (Brygada Golani) zajęli wieś al-Mazar. Wszyscy jej mieszkańcy zostali wysiedleni (uciekli do Transjordanii), a następnie wyburzono domy.
Miejsce obecnie.
Teren wioski al-Mazar pozostaje opuszczony, jednak jej pola uprawne zajął sąsiedni kibuc Newe Ur.

</doc>
<doc id="2833724" url="https://pl.wikipedia.org/wiki?curid=2833724" title="Mistrzostwa Świata U-19 w Rugby Union Mężczyzn 1994">
Mistrzostwa Świata U-19 w Rugby Union Mężczyzn 1994

Mistrzostwa Świata U-19 w Rugby Union Mężczyzn 1994 – dwudzieste szóste mistrzostwa świata U-19 w rugby union mężczyzn zorganizowane przez IRB i FIRA, które odbyły się w Lyonie w dniach od 30 marca do 3 kwietnia 1994 roku.
Grupa A.
W pierwszej rundzie Argentyńczycy pokonali Hiszpanów 49-21.

</doc>
<doc id="2833727" url="https://pl.wikipedia.org/wiki?curid=2833727" title="Roman Groński">
Roman Groński

Roman Groński ps. „Żbik”, „Andrzej Szumski” (ur. 28 lutego 1926 w Kraśniku, zm. 7 marca 1949 w Warszawie) – porucznik, żołnierz Armii Krajowej, członek Zrzeszenia „Wolność i Niezawisłość”, stracony w więzieniu mokotowskim.
Życiorys.
Był synem Konstantego i Janiny z domu Ciechońskiej. Był ślusarzem, uczył się w szkole mechanicznej. Od listopada 1943 r. ukrywał się, obawiając się wywózki na roboty przymusowe do Niemiec.
W marcu 1944 nawiązał kontakt z Hieronimem Dekutowskim „Zaporą” i wstąpił do jego oddziału AK. 
Przyjął pseudonim „Żbik” i otrzymał przydział do patrolu Januarego Rusena „Kordiana”. Uczestniczył w pięciu akcjach bojowych na transporty niemieckie. Po wkroczeniu wojsk sowieckich na teren Lubelszczyzny, zgodnie z rozkazem „Zapory” wrócił do domu rodzinnego w Kraśniku. Kilka miesięcy później, już w lipcu 1945 r. ponownie wstąpił do działającego na tym terenie oddziału „Zapory”, podlegającego Delegaturze Sił Zbrojnych na Kraj, a później Inspektoratowi Lublin Zrzeszenia „Wolność i Niezawisłość”.
Uczestniczył w wielu akcjach bojowych przeciw komunistycznemu aparatowi bezpieczeństwa, m.in. wspólnie ze Zbigniewem Sochackim odbił ze szpitala pilnowanego przez milicjantów rannego żołnierza oddziału Stanisława Wnuka „Opala” – Henryka Pałkę „Modrzewia”. W 1946 r. był dowódcą grupy likwidacyjnej, czyli żandarmerii, o kryptonimie „3/IV”. W styczniu 1947 „Zapora” mianował go dowódcą jednego z pododdziałów.
Wiosną 1947 r. nie ujawnił się w czasie tzw. amnestii dla podziemia niepodległościowego i jesienią 1947 r. wraz z grupą żołnierzy mjr. Hieronima Dekutowskiego „Zapory” zagrożonych aresztowaniem podjął próbę ucieczki na Zachód. Jednak w wyniku zdrady i prowokacji zorganizowanej przez UB w Katowicach wszyscy oni zostali podstępnie aresztowani w punkcie kontaktowym w Nysie. Roman Groński został tam zatrzymany 16 września 1947 roku. Następnie trafił do centralnego więzienia MBP w Warszawie na Mokotowie, gdzie przeszedł okrutne śledztwo.
Wyrokiem Wojskowego Sądu Rejonowego w Warszawie z 14 listopada 1948 r. został przez sędziów: majora Józefa Badeckiego, kapitana Józefa Kanteckiego i kaprala Ryszarda Wasilewskiego skazany na karę śmierci. Wyrok podtrzymał Najwyższy Sąd Wojskowy w składzie pułkownik Józef Dziowe, podpułkownik Alfred Janowski i pułkownik Józef Warecki, a prezydent Bierut decyzją 28 lutego 1949 nie skorzystał z prawa łaski.
Porucznik Roman Groński został stracony 7 marca 1949 r. razem z sześcioma towarzyszami walki: majorem Hieronimem Dekutowskim, Stanisławem Łukasikiem, Jerzym Miatkowskim, Tadeuszem Pelakiem, Edmundem Tudrujem i Arkadiuszem Wasilewskim w więzieniu mokotowskim przy ul. Rakowieckiej w Warszawie. Jego zwłoki zostały przez organa bezpieczeństwa publicznego potajemnie pogrzebane na tzw. „Łączce” na Cmentarzu Wojskowym na Powązkach. 23 maja 1994 r. został zrehabilitowany wyrokiem Sądu Wojskowego w Warszawie.
Identyfikacja.
Trwające kilkadziesiąt lat poszukiwania miejsca spoczynku ofiary komunistycznego mordu zostały uwieńczone sukcesem. Latem 2012 badacze Instytutu Pamięci Narodowej działający pod kierunkiem prof. Krzysztofa Szwagrzyka odkryli i zabezpieczyli jego szczątki podczas prac ekshumacyjnych na terenie Kwatery na Łączce, na warszawskich Powązkach. 28 lutego 2014 Rada Ochrony Pamięci Walk i Męczeństwa, Pomorski Uniwersytet Medyczny w Szczecinie i Instytut Pamięci Narodowej ogłosiły, że zidentyfikowano szczątki Romana Grońskiego wśród ofiar pomordowanych przez organa bezpieczeństwa publicznego w latach 1945–1956, pochowanych w Kwaterze na Łączce przy murze cmentarnym Cmentarza Wojskowego na Powązkach w Warszawie. Identyfikację szczątków odnalezionych na kwaterze „Ł” przeprowadzono w ramach Projektu Poszukiwań Miejsc Pochówku i Identyfikacji Ofiar Totalitaryzmów Polskiej Bazy Genetycznej Ofiar Totalitaryzmów.
Został pochowany na Cmentarzu Wojskowym na Powązkach w Warszawie w Panteonie – Mauzoleum Wyklętych-Niezłomnych.
Order.
Postanowieniem prezydenta Lecha Kaczyńskiego z 15 listopada 2007 r., w 59. rocznicę skazania przez Wojskowy Sąd Rejonowy w Warszawie na karę śmierci siedmiu „Żołnierzy Wyklętych, został "za wybitne zasługi dla niepodległości Rzeczypospolitej Polskiej" odznaczony Krzyżem Komandorskim Orderu Odrodzenia Polski.
Zobacz też.
Hieronim Dekutowski

</doc>
<doc id="2833730" url="https://pl.wikipedia.org/wiki?curid=2833730" title="Cal O’Reilly">
Cal O’Reilly

Cal O’Reilly (ur. 30 września 1986 w Toronto) – kanadyjski hokeista.
Jego młodszy brat Ryan także został hokeistą. Od grudnia 2012 obaj występowali w Mietałłurgu Magnitogorsk.
Kariera klubowa.
Wychowanek Huron-Perth Lakers. Od lipca 2012 zawodnik Mietałłurga Magnitogorsk. Pod koniec października 2013 zwolniony przez klub. Od listopada 2013 zawodnik Utica Comets. Od lipca 2014 zawodnik Vancouver Canucks. Występował jednak w tym okresie w filii w Utica Comets (AHL). Od lipca 2015 zawodnik Buffalo Sabres. W marcu 2017 został wypożyczony do Toronto Marlies. Od lipca 2017 był formalnie zawodnikiej Minnesota Wild. W barwach tej drużyny rozegrał tylko jeden mecz w NHL 17 października 2017, a poza tym przez dwa sezony grał w farmie Iowa Wild będąc w tym okresie kapitanem ekipy.
Od lipca 2019 zawodnik Lehigh Valley Phantoms. W połowie 2021 podpisał nowy, roczny kontrakt. Jesienią 2021 ogłoszony kapitanem zespołu.

</doc>
<doc id="2833732" url="https://pl.wikipedia.org/wiki?curid=2833732" title="Park Narodowy Beit Szean">
Park Narodowy Beit Szean



</doc>
<doc id="2833735" url="https://pl.wikipedia.org/wiki?curid=2833735" title="Mistrzostwa Świata U-19 w Rugby Union Mężczyzn 1995">
Mistrzostwa Świata U-19 w Rugby Union Mężczyzn 1995

Mistrzostwa Świata U-19 w Rugby Union Mężczyzn 1995 – dwudzieste siódme mistrzostwa świata U-19 w rugby union mężczyzn zorganizowane przez IRB i FIRA, które odbyły się w Bukareszcie w dniach od 10 do 16 kwietnia 1995 roku.
Grupa A.
Mistrzami świata zostali Francuzi, którzy w finale pokonali Argentyńczyków.

</doc>
<doc id="2833739" url="https://pl.wikipedia.org/wiki?curid=2833739" title="Ryan O’Reilly">
Ryan O’Reilly

Ryan O’Reilly (ur. 7 lutego 1991 w Clinton) – kanadyjski hokeista, reprezentant Kanady.
Jego starszy brat Cal także został hokeistą. Od grudnia 2012 do lutego 2013 obaj występowali razem w Mietałłurgu Magnitogorsk.
Kariera.
Wychowanek Seaforth Stars. W latach 2007-2009 grał w amerykańskim klubie Erie Otters w lidze OHL. W drafcie NHL z 2009 został wybrany przez Colorado Avalanche. Od września 2009 zawodnik tego klubu. Od października 2012 na okres lokautu w sezonie NHL (2012/2013) związany kontraktem ze rosyjskim klubem Mietałłurg Magnitogorsk w lidze KHL, a w grudniu 2012 roku podpisał dwuletni kontrakt z klubem, jednak pod koniec stycznia 2013 Mietałłurg zwolnił go z tej umowy i pod koniec lutego zawodnik wrócił do USA, podpisał dwuletni kontrakt z Colorado Avalanche i od marca 2013 dokończył sezon NHL 2012/2013 w barwach tego zespołu. W lipcu 2014 przedłużył kontrakt o dwa lata. Od końca czerwca 2015 zawodnik Buffalo Sabres. Od lipca 2018 zawodnik St. Louis Blues. W lutym 2023 został przetransferowany do Toronto Maple Leafs.
Uczestniczył w turniejach mistrzostw świata 2012, 2013, 2015, 2016, 2017, 2018, Pucharu Świata 2016.

</doc>
<doc id="2833740" url="https://pl.wikipedia.org/wiki?curid=2833740" title="Richard Arlen">
Richard Arlen

Richard Arlen właś. "Cornelius Richard Van Mattimore" (ur. w Charlottesville, zm. 28 marca 1976 w Los Angeles) – amerykański aktor głównie filmowy.

</doc>
<doc id="2833741" url="https://pl.wikipedia.org/wiki?curid=2833741" title="Gavril Dara">
Gavril Dara

Gavril Dara, właśc. Gabriele Dara il Giovane (ur. 8 stycznia 1826 w Palazzo Adriano, prowincja Palermo, zm. 15 listopada 1885 w Agrygencie) – włoski poeta i działacz narodowy pochodzenia albańskiego.
Życiorys.
Urodził się w sycylijskim mieście Palazzo Adriano w rodzinie albańskiej, która według tradycji opuściła ziemie albańskie po śmierci Skanderbega. Rodzina Dara od kilku pokoleń zajmowała się kolekcjonowaniem twórczości ludowej Arboreszy. Ojciec Gavrila, Andrea (Ndre) wydał słownik pojęć związanych z badaniami nad folklorem. Tradycje rodzinne kontynuował pod koniec swojego życia także Gavril.
Gavril Dara ukończył studia z zakresu prawa w Palermo i podjął praktykę adwokacką w Agrigento. Po zjednoczeniu Włoch pracował jako urzędnik państwowy na Sycylii. W latach 1867-1869 był gubernatorem Trapani (zachodnia Sycylia). W latach 1871-1874 kierował liberalnym czasopismem politycznym "La Riforma".
Dzieła.
Jednym z jego pierwszych utworów były wiersze pisane w języku włoskim i w języku Arboreszy poświęcone postaci Łazarza. Najbardziej znanym utworem Dary była czteroczęściowa ballada "Kënka e sprasme e Balës" (Ostatnia pieśń z Bali). Utwór przedstawiał heroiczne czyny Nika Pety i Pala Golemiego, Albańczyków żyjących w XV w. Po raz pierwszy dzieło Dary opublikowano już po jego śmierci w odcinkach, w czasopiśmie "Arbri i Ri" (Młoda Albania), wydawanym przez Giuseppe Schiro. Po raz kolejny, już w całości ballada ukazała się w 1900 w czasopiśmie "La Nazione Albanese" (w wersji dwujęzycznej).

</doc>
<doc id="2833742" url="https://pl.wikipedia.org/wiki?curid=2833742" title="Wolf Wiener">
Wolf Wiener

Wolf Wiener (Zeew) (ur. 13 maja 1893 w Łodzi, zm. w 1942 w obozie zagłady Chełmno nad Nerem) – dziennikarz i pisarz, łódzki działacz oświatowy pochodzenia żydowskiego, działacz syjonistyczny.
Życiorys.
Pochodził z pobożnej rodziny żydowskiej. Uczył się w chederze, później w gimnazjum.
Był współzałożycielem żydowskiego „Domu Ludowego” („Bejt Haam”), który prowadził do września 1939 r.
Kierował siecią szkół syjonistycznych „Tarbut” z językiem wykładowym hebrajskim. Działał w łódzkim związku oświatowym „Szul Kult” i „Hechaluc” (pionier, osadnik), organizacji syjonistycznej dla młodzieży żydowskiej powyżej 18 lat.
Wraz z dyrektorem szkoły „Jabne” Jehudą Chuwenem prowadził w języku hebrajskim kursy nauczania historii Żydów.
Pisał utwory poetyckie w języku hebrajskim i jidysz, i publikował je w warszawskim czasopiśmie syjonistycznym „Wajs Bloj”.
Do łódzkich dzienników „Lodzer Tageblat” i „Fołksblat” pisał eseje i artykuły na tematy aktualne.
W latach 1918–1922 był korespondentem warszawskiego czasopisma „Befrajung” oraz łódzkiego „Fołk un Łand”.
Wydał trzy książki na temat historii Żydów.
Już we wczesnej młodości czynnie uczestniczył w ruchu syjonistycznym w łódzkiej filii „Cejirej Syjon”.
Był sekretarzem, a potem wiceprzewodniczącym łódzkiego oddziału syjonistycznej partii pracy „Hitachdut”.
W 1937 r. mieszkał przy ul. R. Traugutta 14.
Jako wiceprzewodniczący zarządu „Hitachdut”, został 25 września 1939 r. aresztowany przez gestapo, 27 października 1939 r. przetransportowany do obozu przejściowego w więzieniu w Rawiczu, skąd wrócił do Łodzi. Osadzony został w getcie.
Zginął w 1942 r. w obozie zagłady w Chełmnie nad Nerem (Kulmhof).

</doc>
<doc id="2833743" url="https://pl.wikipedia.org/wiki?curid=2833743" title="Saal a.d.Donau">
Saal a.d.Donau



</doc>
<doc id="2833745" url="https://pl.wikipedia.org/wiki?curid=2833745" title="James Manjackal">
James Manjackal

James Manjackal MSFS (ur. 18 kwietnia 1946 w Cheruvally w Kerala w Indiach) – duchowny katolicki, zakonnik, charyzmatyczny wędrowny kaznodzieja, poeta religijny.
Życiorys.
Ojciec Manjackal urodził się 18 kwietnia 1946 w Cheruvally w Południowych Indiach. Święcenia kapłańskie przyjął w 1973 jako członek Kongregacji Misjonarzy Św. Franciszka Salezego. Pracował najpierw jako duszpasterz w Visakhapatnam. Po roku został wykładowcą w seminarium duchownym w Ettumanoor. Twierdzi, że został cudownie uzdrowiony z gruźlicy nerek. Po roku 1976 rozpoczął posługę głoszenia rekolekcji jako wędrowny kaznodzieja, najpierw w swoim ojczystym języku malajalam, następnie w języku angielskim. W 1989 założył w stanie Kerala centrum Ruchu Odnowy w Duchu Świętym "Charis Bhavan". W czasie swej wieloletniej posługi był wielokrotnie więziony w krajach arabskich. Na terenie Indii o. Manjackal wydaje Biblie, broszury, książeczki do nabożeństw i materiały ewangelizacyjne. Podróżując po świecie, m.in. do Polski, głosi rekolekcje, prowadzi lokalne kongresy wiary, odprawia msze święte z modlitwą o uzdrowienie, prowadzi szkoły ewangelizacyjne także dla muzułmanów. Jest również założycielem stowarzyszenia apostolskiego „Charis Marien Maids”, działającego na terenie diecezji Vijayapuram w Kerali w Indiach.
W swym nauczaniu kaznodzieja porusza takie tematy dotyczące życia duchowego, jak: życie w Duchu Świętym, charyzmaty, egzorcyzmy, okultyzm, wizje i sny, istnienie i wpływy szatana, cuda eucharystyczne, sakramenty, małżeństwo chrześcijańskie, grzech, homoseksualizm i pedofilia, onanizm, antykoncepcja, rozwód, przekleństwo, uzdrowienie wewnętrzne, modlitwa o uzdrowienie wewnętrzne, spoczynek w Duchu Świętym, problemy wczesnego dzieciństwa, zranienia duchowe, New Age. Książki, artykuły i poezja o. Manjackala tłumaczone są na szereg języków obcych, także na język polski.
W kwietniu 2017 kuria warszawsko-praska cofnęła charyzmatykowi pozwolenie na odprawienie rekolekcji, które miał głosić w czerwcu w Miedzeszynie oraz zabroniła mu prowadzenia jakiejkolwiek działalności na terenie diecezji. Po rozeznaniu sprawy i rozwianiu wszelkich wątpliwości biskup warszawsko-praski cofnął zakaz i zezwolił na rekolekcje.

</doc>
<doc id="2833746" url="https://pl.wikipedia.org/wiki?curid=2833746" title="Edward Wertheim">
Edward Wertheim

Edward Wertheim (ur. 13 października 1887 w Żarkach, zm. 15 stycznia 1939 w Łodzi) – pułkownik lekarz Wojska Polskiego II RP.
Życiorys.
Urodził się w żydowskiej rodzinie Mieczysława i Gustawy z Konów, osiadłej w Kieleckiem, zasłużonej dla Polski – jego pradziad był oficerem w armii Księstwa Warszawskiego, a babka – kurierką w powstaniu styczniowym 1863 roku. Brat, Leopold, prawnik ze Skierniewic, w okresie okupacji członek Judenratu w tym mieście, został w 1942 roku rozstrzelany w getcie warszawskim wraz z synem Aleksandrem, synową Janiną oraz wnukami Bronisławem i Stanisławem.
Studiował na Wydziale Lekarskim Uniwersytetu Jagiellońskiego, w 1914 roku uzyskał dyplom lekarza. Będąc studentem, wstąpił do polskiej paramilitarnej organizacji społeczno-wychowawczej Związek Strzelecki „Strzelec”.
Po wybuchu I wojny światowej, 7 sierpnia 1914 roku wstąpił do 1 pułku piechoty Legionów Polskich, z którym przekroczył granice Królestwa Polskiego. Kampanię legionową odbył jako lekarz w I Brygadzie. Brał udział w walkach karpackich w 1915 roku. 26 maja 1915 roku został mianowany podporucznikiem, a 15 grudnia tego roku – porucznikiem lekarzem. Uczestniczył w bitwie pod Kostiuchnówką. W trakcie odwrotu nad rzekę Stochód, 7 lipca 1916 roku został ranny pod Gródkiem i wzięty do niewoli rosyjskiej. W styczniu 1917 roku, po powrocie z niewoli, został przydzielony do 3 pułku piechoty w Zegrzu i wyznaczony na stanowisko lekarza III batalionu. 
Latem 1917 roku, po kryzysie przysięgowym, został przyjęty do Polskiego Korpusu Posiłkowego. 2 lutego 1918 roku został lekarzem 2 pułku ułanów. 19 lutego został zatrzymany i skierowany do obozu internowania w Taraczköz. 16 lipca, po zwolnieniu z obozu, wstąpił do Polskiej Siły Zbrojnej. 12 października 1918 roku został mianowany kapitanem lekarzem. W listopadzie 1918 roku został przyjęty do Wojska Polskiego i wyznaczony na stanowisko adiutanta szefa Departamentu Sanitarnego Ministerstwa Spraw Wojskowych. Od 28 września 1919 roku był komendantem szpitala polowego nr 107. Na tym stanowisku wziął udział w wojnie z bolszewikami.
Po wojnie był komendantem szpitala wojskowego w Kielcach. W 1928 roku pełnił służbę w Garnizonowej Izbie Chorych w Skierniewicach. 18 lutego 1930 roku został awansowany do stopnia podpułkownika ze starszeństwem z dniem 1 stycznia 1930 roku i 1. lokatą w korpusie oficerów sanitarnych, w grupie lekarzy. 26 marca 1931 roku został przeniesiony z 26 pułku artylerii lekkiej do 18 pułku piechoty na stanowisko starszego lekarza z równoczesnym pełnieniem obowiązków komendanta Garnizonowej Izby Chorych Skierniewice. Z dniem 1 lipca 1932 roku został przeniesiony do 6 Szpitala Okręgowego im. Jana III we Lwowie na stanowisko pomocnika komendanta. 7 czerwca 1934 roku został przeniesiony do 4 Szpitala Okręgowego w Łodzi na stanowisko komendanta. Był jednym z inicjatorów budowy nowego gmachu 4 Szpitala Okręgowego przy ul. Żeromskiego 113. 23 listopada 1935 roku został wyznaczony na stanowisko szefa sanitarnego Okręgu Korpusu Nr IV w Łodzi. Na stopień pułkownika został awansowany ze starszeństwem z dniem 1 stycznia 1936 roku i 1. lokatą w korpusie oficerów sanitarnych (od 1937 roku – korpus oficerów zdrowia, grupa lekarzy). Działacz społeczny, w latach 1935–1938 był wiceprezesem Oddziału Łódzkiego PCK. Był także członkiem Związku Żydów Uczestników Walk o Niepodległość Polski i komendantem Oddziału w Łodzi Koła 3 pułku piechoty Legionów Polskich.
Mieszkał przy ul. Gdańskiej 46. Do końca życia gromadził materiały dotyczące udziału Żydów w walce o niepodległość Polski, ale nie napisał żadnej publikacji monograficznej na ten temat. Pisał pamiętniki, niewydane drukiem.
Zmarł 15 stycznia 1939 roku. Został pochowany na cmentarzu garnizonowym na Dołach.
Upamiętnienie.
Na cmentarzu wojskowym w Łodzi 21 września 2017 roku odsłonięta została tablica pamiątkowa poświęcona płk. Edwardowi Wertheim.

</doc>
<doc id="2833747" url="https://pl.wikipedia.org/wiki?curid=2833747" title="Warwick (motoryzacja)">
Warwick (motoryzacja)

Warwick – marka brytyjskiego samochodu montowanego przez Bernard Roger Developments Limited, będącego kontynuacją modelu Peerless GT.
Po upadku Peerless Cars Limited konstruktor modelu Peerless GT Bernie Roger chciał wznowić produkcję, ulepszając podzespoły. Oprócz tego zbudowano dwa prototypy 3,5 Litre oraz 305GT z silnikami Buick lub Rover. Łącznie zmontowano 40 sztuk modelu GT, po czym przedsiębiorstwo zamknięto.

</doc>
<doc id="2833749" url="https://pl.wikipedia.org/wiki?curid=2833749" title="Mistrzostwa Świata U-19 w Rugby Union Mężczyzn 1996">
Mistrzostwa Świata U-19 w Rugby Union Mężczyzn 1996

Mistrzostwa Świata U-19 w Rugby Union Mężczyzn 1996 – dwudzieste ósme mistrzostwa świata U-19 w rugby union mężczyzn zorganizowane przez IRB i FIRA, które odbyły się we Włoszech w dniach od 30 marca do 7 kwietnia 1996 roku.
Zawody odbyły się w dwóch fazach – w pierwszej zespoły rywalizowały systemem kołowym podzielone na cztery trzyzespołowe grupy o awans do drugiej fazy rozgrywanej systemem pucharowym.
Szósty triumf w zawodach odnieśli Argentyńczycy, MVP turnieju został wybrany Sorin Socol.
Grupa A.
Częściowe wyniki.
Faza grupowa
Półfinały
Mecz o 3. miejsce
Finał

</doc>
<doc id="2833750" url="https://pl.wikipedia.org/wiki?curid=2833750" title="William Beardmore and Company">
William Beardmore and Company

William Beardmore and Company – dawny brytyjski koncern skupiający stalownie, spółki branży stoczniowej, maszynowej, kolejowej, motoryzacyjnej i lotniczej. Przed I wojną światową zaliczany był do największych brytyjskich przedsiębiorstw. 
Koncern powstał na bazie zakładów przemysłu stoczniowego Reoch Brothers &amp; Co oraz Robert Napier &amp; Sons. Na przełomie XIX i XX wieku specjalizowano się w budowie okrętów wojennych i tankowców. Potem budowano motocykle, lokomotywy, samochody osobowe oraz samoloty. Dział motoryzacyjny wyodrębniono w osobną spółkę Beardmore Motors Ltd., a najbardziej znane były taksówki tej marki.
Wskutek powojennego kryzysu gospodarczego, błędów w zarządzaniu oraz znacznemu zadłużeniu koncern został na początku lat dwudziestych postawiony w stan upadłości. Zakłady i spółki będące w jego posiadaniu zostały wykupione w trakcie postępowania upadłościowego, a majątek podzielony między wierzycieli.

</doc>
<doc id="2833751" url="https://pl.wikipedia.org/wiki?curid=2833751" title="Głuchowo-Windak">
Głuchowo-Windak



</doc>
<doc id="2833752" url="https://pl.wikipedia.org/wiki?curid=2833752" title="Pretty Dirty Secrets">
Pretty Dirty Secrets

Pretty Dirty Secrets – amerykański serial internetowy. Jest to ośmioodcinkowa produkcja, która nawiązuje do wydarzeń z finału 3 sezonu serialu Pretty Little Liars (Słodkie kłamstewka).
Opis fabuły.
Akcja serialu rozgrywa się w sklepiku z kostiumami. W każdym epizodzie pojawiają się wskazówki i podpowiedzi dotyczące wydarzeń z kolejnych odcinków Pretty Little Liars.

</doc>
<doc id="2833753" url="https://pl.wikipedia.org/wiki?curid=2833753" title="Jeff Glass">
Jeff Glass

Jeff Glass (ur. 19 listopada 1985 w Calgary) – kanadyjski hokeista.
Jego młodszy brat Trevor (ur. 1988) także jest hokeistą.
Kariera.
Wychowanek Midnapore MHA. Od sierpnia 2009 roku zawodnik Barysu Astana. W czerwcu 2011 roku przedłużył kontrakt z klubem o dwa lata, jednak w sierpniu 2012 roku został zawodnikiem Sibiru Nowosybirsk, wiążąc się rocznym kontraktem. Zawodnikiem klubu był do końca sezonu KHL (2012/2013). Od maja 2013 zawodnik Spartaka Moskwa, związany dwuletnim kontraktem. Od stycznia do lipca 2014 zawodnik CSKA Moskwa. Od lipca 2014 zawodnik Łady Togliatti. Odszedł z klubu w kwietniu 2015. Od maja 2015 zawodnik Dynama Mińsk. Odszedł z klubu z końcem kwietnia 2016. Od sierpnia 2016 w klubie Toronto Maple Leafs, z którego został przekazany do Toronto Marlies. Od stycznia 2017 w klubie Rockford IceHogs. Od lutego 2017 zawodnik Chicago Blackhawks, związany dwuletnim kontraktem. We wrześniu 2018 przeszedł do Calgary Flames, jednak w sezonie 2018/2019 grał w zespole podległym Toronto Marlies, a w grudniu 2018 przeszedł do San Diego Gulls. W styczniu 2020 został bramkarzem austriackiego klubu EHC Linz.

</doc>
<doc id="2833754" url="https://pl.wikipedia.org/wiki?curid=2833754" title="Elaine Tanner">
Elaine Tanner

Elaine Tanner (ur. 22 lutego 1951) – kanadyjska pływaczka. Trzykrotna medalistka olimpijska z Meksyku.
Specjalizowała się w stylu grzbietowym. Zawody w 1968 były jej jedynymi igrzyskami olimpijskimi. Zajęła drugie miejsce na dystansie 100 i 200 metrów grzbietem. Była również trzecia w sztafecie kraulowej 4x100 metrów. W 1966 sięgnęła po siedem medali Commonwealth Games (cztery złote i trzy srebrne). Rok później była multimedalistką igrzysk panamerykańskich (2 złote - 100 i 200 m grzbietem, 3 srebrne krażki). Byłą rekordzistką świata na różnych dystansach. Obdarzano ją przydomkiem "Mighty Mouse".
W 1980 została przyjęta do International Swimming Hall of Fame.

</doc>
<doc id="2833755" url="https://pl.wikipedia.org/wiki?curid=2833755" title="Wilson-Pilcher">
Wilson-Pilcher

Wilson-Pilcher – dawne brytyjskie przedsiębiorstwo zajmujące się produkcją samochodów. Istniało w latach 1901 - 1904 z siedzibą w Londynie. Zostało przejęte przez koncern Armstrong Whitworth.
Początkowo składano model 9 HP z czterocylindrowym silnikiem o pojemności 2400 cm³. W 1903 roku pojawił się model 12/16 HP o pojemności 2694 cm³; a rok później sześciocylindrowy 18/24 HP z silnikiem o pojemności 4041 cm³.

</doc>
<doc id="2833756" url="https://pl.wikipedia.org/wiki?curid=2833756" title="Kazimierz Sporny (pedagog)">
Kazimierz Sporny (pedagog)

Kazimierz Sporny (ur. 16 sierpnia 1911 w Nieszawie, zm. 19 stycznia 1983 w Łodzi) – nauczyciel, pedagog – teoretyk i praktyk, wykładowca wyższych uczelni łódzkich, działacz społeczny.
Życiorys.
Najmłodszy syn Waleriana, rzemieślnika – malarza (m.in. odnawiającego kościoły, biorącego udział w rewolucji 1905 r., za co został uwięziony w X Pawilonie Cytadeli Warszawskiej, a następnie przymusowo wydalony i oddany pod nadzór żandarmerii w Nieszawie) i Agnieszki Królczewskiej, nie pracującej, zajmującej się dziećmi (pięciu synów i córka). Ojciec zmarł w 1954, matka wcześniej.
W Nieszawie ukończył szkołę podstawową i średnią – Seminarium Nauczycielskie Męskie im. Władysława Jagiełły, do którego uczęszczał w latach 1927–1932. W szkole średniej miał opinię ucznia zdolnego, statecznego i pracowitego.
W 1933 rozpoczął pracę jako nauczyciel w Szkole Powszechnej nr 1 w Łowiczu. 17 września 1933 r. został powołany do odbycia obowiązkowej służby wojskowej. W jej trakcie ukończył ze stopniem plutonowego Dywizyjny Kurs Podchorążych Rezerwy Piechoty przy 65 pułku piechoty w Grudziądzu. W 1935, po ukończeniu służby wojskowej, znów pracował jako nauczyciel szkół podstawowych w powiecie łowickim.
14 listopada 1936 złożył przed Państwową Komisją dla Nauczycieli Publicznych Szkół Powszechnych w Łowiczu egzamin praktyczny na nauczyciela. Następnie rozpoczął studia w Collegium Pedagogicum Wolnej Wszechnicy Polskiej w Warszawie. Studia te ukończył w 1939 i po złożeniu egzaminów, otrzymał dyplom Wydziału Pedagogicznego Wolnej Wszechnicy Polskiej w Warszawie. W sierpniu 1939 został zmobilizowany z przydziałem do 79 pułku piechoty Wojska Polskiego.
W czasie okupacji mieszkał w powiecie łowickim, brał udział w konspiracji, w oddziałach Armii Krajowej (AK), jego przełożonymi byli: komendant Obwodu AK na powiat łowicki „Wojciech”, „Smuga” – mjr Lucjan Zieliński oraz „Wróbel” – kpt. Witold Pękalski.
Pod pseudonimem „Jakub” był w latach 1940–1941 zastępcą „Wróbla” - dowódcy oddziału AK w gminie Bielawy i w latach 1942–1945 dowódcą oddziału AK i jednocześnie komendantem Szkoły Podchorążych AK w powiecie łowickim.
Brał również udział w tajnym nauczaniu.
W 1941 ukończył tajne studia magisterskie w łódzkim oddziale Wolnej Wszechnicy Polskiej.
Po zakończeniu wojny przeprowadził się do Łodzi. Władze oświatowe powołały go na wykładowcę, organizatora i egzaminatora w Komisji Kształcenia Nauczycieli w Łodzi i województwie łódzkim.
Był założycielem i kierownikiem Komisji dla Czynnych i Niewykwalifikowanych Nauczycieli, organizatorem Rocznego Państwowego Kursu Nauczycielskiego, a jednocześnie, w latach 1945–1947, wykładowcą i dyrektorem Liceum Pedagogicznego w Łodzi.
25 września 1946 zawarł związek małżeński z Marią Skolec, która w 1952 zmarła. 2 lipca 1953 zawarł powtórny związek małżeński z Krystyną Lenk, wówczas studentką medycyny. Ze związku tego urodził się syn – Stanisław, który, podobnie jak jego matka był lekarzem medycyny – profesorem w Akademii Medycznej w Łodzi.
W 1950 rozpoczął pracę wykładowcy dydaktyki w Wyższym Studium Pedagogicznym w Łodzi.
Dnia 2 lipca 1952, przed komisją w składzie której byli m.in. rektor Uniwersytetu Łódzkiego Józef Chałasiński, Dziekan Wydziału Historyczno-Socjologicznego Jan Szczepański i promotor Stefan Truchim uzyskał stopień doktora filozofii w zakresie pedagogiki, na podstawie pracy "Dymitr Michał Tadeusz Krajewski jako prekursor wychowania przedszkolnego".
W 1955 zorganizował Wydział Wieczorowy i Zaoczny Studium Nauczycielskiego w Łodzi. Od września 1955 był zastępcą dyrektora, a od 1958 dyrektorem Studium, wykładając psychologię.
1 października 1963 zrezygnował z funkcji dyrektora Studium Nauczycielskiego i zaczął pracę na Uniwersytecie Łódzkim jako starszy wykładowca. Od momentu mianowania go docentem kontraktowym (1 maja 1973), pełnił funkcję zastępcy dyrektora Instytutu Pedagogiki i Psychologii a jednocześnie, od 1 maja 1973, był kierownikiem Zakładu Kształcenia Nauczycieli Wychowania Muzycznego i Wychowania Technicznego w Zgierzu. W roku akademickim 1977/78 powierzono mu opiekę nad właśnie powstałym na Uniwersytecie Łódzkim nowym kierunkiem „nauczanie początkowe”.
W swojej pracy interesował się zagadnieniami szkoły i nauczyciela, sprawami dydaktyczno-wychowawczymi, metodyką nauczania początkowego. W historii pedagogiki szczególnie bliskie były mu tradycje polskiego Oświecenia.
Kierował pracami magisterskimi, badaniami nauczycieli studiujących zaocznie i studentów UŁ. Brał czynny udział w naradach i zjazdach nauczycieli przedmiotów pedagogicznych, w szczególności naradach specjalistów do spraw metodyki nauczania początkowego, dydaktyki i praktyk pedagogicznych. Współpracował z Instytutem Kształcenia Nauczycieli i Badań Oświatowych oraz z Ośrodkiem Doskonalenia Kadr Nauczycielskich w Łodzi. Zajmował się kontrolą i oceną wyników nauczania. Podkreślał potrzebę samokształcenia nauczycieli. Utrzymywał kontakty z Instytutem Pedagogiki w Warszawie.
Zajmował się kształceniem asystentów w Uniwersytecie Łódzkim, Politechnice Łódzkiej i Akademii Medycznej w Łodzi.
Był autorem rozpraw i artykułów, skryptu z zagadnień dydaktyki, opinii o programach nauczania, recenzji oraz referatów.
Jego twórczość z dziedziny historii pedagogiki poświęcona była dwóm pedagogom, myślicielom – Michałowi Dymitrowi Tadeuszowi Krajewskiemu i Zygmuntowi Linowskiemu. Postacie to zupełnie nieznane, pomijane przez historyków i – jak twierdził – niedocenione, choć z pewnością interesujące.
Zarówno Linowski, jak i Krajewski popierali gorąco Komisję Edukacji Narodowej (KEN), widząc w jej programie działania myśl pedagogiczną Rousseau, którego byli zwolennikami. Spośród wielu pedagogów XVIII w. Krajewski jako pierwszy opracował metodę kształcenia dzieci w wieku przedszkolnym. Krajewski napisał kilka książek, m.in. powieść zatytułowaną "Podolanka wychowana w stanie natury i przypadki swoje opisująca", którą nazwał „zbeletryzowaną formą romansu pedagogicznego”. „Podolanka Krajewskiego – pisał Sporny – bawi, uczy, wychowuje. Przy pomocy dobranych obrazów ilustruje zasady wychowania naturalnego, przedstawia dolę chłopa pańszczyźnianego, zmierza do reform społeczno–oświatowych w Polsce”.
Linowskiemu poświęcił pracę "Poglądy pedagogiczne pijara Zygmunta Linowskiego", w której naświetlił zagadnienia pedagogiczno-społeczne będące główną treścią pracowitego życia Linowskiego i jego stosunku do przemian wieku oświecenia.
W swojej twórczości zajął się także zagadnieniami znaczenia i skuteczności kary w życiu społecznym. Poświęcił karze najobszerniejszą pracę swojego życia, zatytułowaną "Warunki skuteczności kar w wychowaniu w świetle teorii i praktyki pedagogicznej" (nie opublikowana). W pracy tej nie negował karania w wychowaniu, ale zalecał ostrożność w stosowaniu kar i przestrzeganiu warunków pedagogiczno–psychologicznych.
Wiele miejsca w rozważaniach teoretycznych i praktyce poświęcił osobowości nauczycieli. Zwracał uwagę na znaczenie nie tylko pracy dydaktyczno–wychowawczej ale i działalności społecznej nauczyciela w środowisku. Tematowi temu poświęcił pracę "Osobowość nauczyciela – wychowawcy" (nie wydaną drukiem). "Od nauczyciela wymaga się, aby był zdrowy (bez wad wymowy, rażącego kalectwa, słabego słuchu, wzroku), posiadał wyższe wykształcenie, naukowy światopogląd, pewne umiejętności politechniczne, był wrażliwy na piękno... ". Twierdził, że dokształcanie doskonalenie i samokształcenie stanowią pomoc w kształtowaniu osobowości nauczyciela, mają na celu podwyższenie poziomu wykształcenia ogólnego i zawodowego, ale wymagają od nauczyciela chęci do pracy nad sobą.
Zdobył opinię zaangażowanego wychowawcy, bezpartyjnego społecznika spełniającego wielką i pożyteczną rolę w życiu społecznym. Był lubiany przez uczniów, studentów i współpracowników, był nauczycielem, który w pamięci swoich uczniów i studentów pozostał jako wzór człowieka oddanego młodzieży. Cieszył się autorytetem i uznaniem nie tylko wśród współpracowników i młodzieży. Jego praca oświatowo–pedagogiczna i naukowa znana była w środowisku teoretyków, praktyków oraz polityków oświatowych.
W 1982 odszedł na emeryturę nie rezygnując z pracy. Do końca życia pozostał aktywny w pracy zawodowej i społecznej.
Wyróżnienia i odznaczenia.
Za udział w wojnie 1939 r. i walkę z okupantem hitlerowskim otrzymał odznaczenia wojskowe m.in.
Za pracę społeczną i zawodową został uhonorowany wysokimi odznaczeniami i wyróżnieniami państwowymi i społecznymi m.in.
Spoczywa na Starym Cmentarzu w Łodzi.
Działalność społeczna.
Zaangażował się w pracę społeczną m.in. w Związku Nauczycielstwa Polskiego (ZNP) w Sekcji Zakładów Kształcenia Nauczycieli. Uczestniczył w pracach Komisji do spraw Współpracy z Młodzieżą przy Związku Bojowników o Wolność i Demokrację (ZBoWiD). 20 września 1965 Zarząd Związku Bojowników o Wolność i Demokrację w Łodzi powołał go w skład Okręgowej Komisji do współpracy z młodzieżą. W lutym 1966 na posiedzeniu Komisji ds. Propagandy i Współpracy z Młodzieżą przyjęto do realizacji przedstawiony przez niego program działania Zespołu Metodycznego. Program zawierał podstawowe założenia Komisji oraz formy pracy w zakresie wychowania najmłodszego pokolenia.
Za główny cel pracy ideowo–wychowawczej uważał kształtowanie postawy patriotycznej młodzieży. W swoim artykule pt. "Jak wychowywać młodzież i jak z nią współpracować" okazywał duże zaangażowanie w pracy pedagogicznej i społecznej.
W latach 1977–1978 działał w Towarzystwie Krzewienia Kultury Świeckiej, potem wycofał się z czynnego życia organizacji z uwagi na pogarszający się stan zdrowia.

</doc>
<doc id="2833765" url="https://pl.wikipedia.org/wiki?curid=2833765" title="Abram Rundstein">
Abram Rundstein

Abram Rundstein (Rundsztajn) (ur. 24 kwietnia 1869 w Sieradzu, zm. 24 lutego 1935 w Łodzi) – właściciel drukarni w Łodzi, przemysłowiec żydowskiego pochodzenia, społecznik, działacz oświatowy.
Biogram.
Syn Moszka i Anny (Chany) z Marzyńskich.
Po ukończeniu gimnazjum odbywał służbę wojskową w 83 pułku piechoty armii rosyjskiej na Kaukazie, i pracując tam w pułkowej litografii nauczył się zawodu. Po zwolnieniu z wojska przyjechał do Łodzi i podjął pracę w drukarni Arona (Abrama) Majera Gutsztadta, z którego córką Rywką się ożenił.
W 1899 r. otrzymał koncesję na otwarcie własnej drukarni i w 1900 r. uruchomił ją przy ówczesnej ul. Dzielnej (obecnie ul. G. Narutowicza) instalując dwie prasy litograficzne i jedną drukarską. W 1901 r. przeniósł drukarnię na ul. Wschodnią 70, uzupełniając ją introligatornią.
W latach 1905-1906 sympatyzował z Polską Partią Socjalistyczną (PPS), drukując partyjne ulotki i odezwy. Wskutek nieporozumienia został ciężko ranny w zamachu dokonanym przez jedną z bojówek PPS, za co został przeproszony przez kierownictwo konspiracyjnej organizacji.
W latach 30. XX w. był współwłaścicielem firmy Nitecki i spółka przy ul. G. Narutowicza 28.
Chętnie udzielał się społecznie. Był prezesem Korporacji Przemysłu Graficznego Województwa Łódzkiego, członkiem Komisji Rewizyjnej w Stowarzyszeniu Właścicieli Drukarń i Litografii miasta Łodzi (założonym w 1907 r.), członkiem zarządu Żydowskiego Klubu Rzemieślniczego, Centralnego Związku Rzemieślników Żydów Województwa Łódzkiego, Łódzkiego Żydowskiego Towarzystwa Niesienia Pomocy Głuchoniemym „Ezras Ilmim” oraz Stowarzyszenia Wzajemnej Pomocy „Ostatnia Wzajemna Posługa – Chesed-W'emes”.
W 1918 r. został powołany na stanowisko wiceprezesa zarządu gimnazjum Towarzystwa „Oświata”, które dzięki jego działaniom i finansowej pomocy łodzian zostało wykupione z rąk spadkobierców M. Witanowskiego i przekształcone w szkołę polską. Obok ks. Ignacego Skorupki, ówczesnego prezesa Towarzystwa i współzałożyciela gimnazjum, był najczynniejszym członkiem zarządu tej placówki oświatowej.
Jego ideą było doprowadzenie do harmonijnego i zgodnego współżycia uczniów bez względu na wyznanie i pochodzenie społeczne. Funkcję wiceprezesa Towarzystwa „Oświata” pełnił do końca życia.
Żonaty z Rywką z Gutsztatów, miał synów: Maurycego (Moszka) (ur. 1 stycznia 1900), ginekologa, lekarza Kliniki Położniczo-Ginekologicznej Żydowskiego Towarzystwa Niesienia Pomocy Chorym „Linas Hacholim” w Łodzi i Janasa (ur. 14 maja 1906) oraz córki: Dorę (ur. 19 marca 1903), żonę Pawła Kochańskiego, Chawę (ur. 21 kwietnia 1904) i Sarę (ur. 15 marca 1905).
Spoczywa na cmentarzu żydowskim („nowym”) w Łodzi przy ul. Brackiej.

</doc>
<doc id="2833767" url="https://pl.wikipedia.org/wiki?curid=2833767" title="Wolseley-Siddeley">
Wolseley-Siddeley

Wolseley-Siddeley – dawne brytyjskie przedsiębiorstwo zajmujące się produkcją samochodów. Istniało w latach 1905–1909.
Przedsiębiorstwo powstało, gdy firma Wolseley Motor Company przejęła w 1905 roku zakłady Johna Davenporta Siddeleya - Siddeley Autocar. Zaczęto wówczas produkować samochody pod marką Wolseley-Siddeley. W 1910 roku Siddeley odszedł ze spółki, Wolseley wrócił do montażu aut pod własną marką, a Siddeley kupił zakłady Dease Motor Car Manufacturing wytwarzając samochody Siddeley Deasy.

</doc>
<doc id="2833769" url="https://pl.wikipedia.org/wiki?curid=2833769" title="Zef Serembe">
Zef Serembe

Zef Serembe - właściwie: Giuseppe Serembe (ur. 6 marca 1844 w San Cosmo Albanese, prowincja Cosenza, zm. 1901 w São Paulo, Brazylia) – włoski pisarz i poeta, pochodzenia albańskiego.
Życiorys.
Zef Serembe studiował w College San Adriano w Cosenzy, pod kierunkiem Jeronima de Rady. Z powodu zubożenia rodziny musiał przerwać naukę i powrócić do rodzinnej wsi. O losach jego życia zadecydowała miłość do kobiety z rodzinnej wsi, która wyemigrowała wraz z rodziną do Brazylii i wkrótce po przyjeździe zmarła. W 1874 Serembe popłynął do Brazylii, aby odnaleźć grób ukochanej i rozpocząć tam nowe życie. Z pomocą Dory d'Istrii udało mu się uzyskać posadę na dworze cesarza Pedra II, ale rozczarowany Brazylią w 1875 zdecydował się powrócić do Europy. Okradziony z ostatnich oszczędności w Marsylii został zmuszony do powrotu pieszo w rodzinne strony. Pomoc uzyskał w Livorno od albańskiego działacza narodowego Demetrio Camerady, którego zafascynowały wiersze pisane przez Serembe. W latach 1876-1886 Serembe podróżował pomiędzy Albanią a Sycylią, aż w 1893 zdecydował się wyjechać do Stanów Zjednoczonych. W 1895 powrócił do rodzinnej Kalabrii, aby dwa lata później ponownie wyjechać do Ameryki Południowej. Osiadł w Buenos Aires, a kiedy gwałtownie pogorszył się stan jego zdrowia przeniósł się do brazylijskiego São Paulo, gdzie zmarł.
Dzieła.
Serembe pisał wiersze, dramaty, próbował swoich sił także w tłumaczeniu psalmów na język albański. Awanturnicze i niespokojne życie pisarza przyczyniło się do tego, że nie zachowała się większość z nich. Pierwszy tom jego poezji (w wersji dwujęzycznej: włoskiej i albańskiej) ukazał się w 1883 pt. "Poesie italiane e canti originali tradotti dall’albanese". Najsłynniejszym dziełem Serembe jest ballada liryczna "Powracający żołnierz" (Il reduce soldato ballata lirica), wydana po raz pierwszy w 1895 w Nowym Jorku, w języku włoskim. Dzieła Serembe pisane po albańsku opublikowano 31 marca 1887 w czasopiśmie "Arbri i ri" (Młoda Albania), a w 1926 bratanek poety, Cosmo Serembe wydał w Mediolanie pośmiertnie zbiór wierszy stryja, w języku albańskim.
W 1999 nakładem wydawnictwa Argeta LMG ukazał się zbiór wierszy Zefa Serembe, w opracowaniu Klary Kodry. W 2012 ukazała się w Tiranie antologia tekstów Zefa Serembe w opracowaniu Perikli Jorgoniego (Më të bukurës në Strigari : vjersha, poema, balada, letërkëmbim). Imię Zefa Serembe noszą ulice w Tiranie, Durrësie i w Kamzie.

</doc>
<doc id="2833770" url="https://pl.wikipedia.org/wiki?curid=2833770" title="Django Sissoko">
Django Sissoko

Django Sissoko (ur. w 1947 lub 1948, zm. 4 kwietnia 2022) – malijski polityk. Premier od 11 grudnia 2012 do 5 września 2013.

</doc>
<doc id="2833772" url="https://pl.wikipedia.org/wiki?curid=2833772" title="Johannes Renner">
Johannes Renner

Johannes Edward Renner (ur. 15 kwietnia 1908 w Łodzi, zm. 1 marca 1998 w Metzingen) – właściciel księgarni w Łodzi.
Życiorys.
Syn Maxa Alberta Rennera (1881–1909), założyciela księgarni czynnej od 1904 do 1944 w Łodzi i Julianny z d. Freundt (zm. przed 1925).
W 1925 roku ukończył gimnazjum i rozpoczął praktykę księgarską aby w końcu 1932 roku objąć prowadzenie księgarni czyli kierownictwo firmy założonej przez ojca w 1904 r. przy ul. Piotrkowskiej 165. Ojciec jako bardzo religijny ewangelik, uważał, że jego powinnością jako księgarza jest rozpowszechnianie słowa bożego. Księgarnia sprzedawała głównie literaturę religijną w języku niemieckim i polskim, biblie, śpiewniki, obrazy i nuty. Po przedwczesnej śmierci ojca księgarnię prowadziła wdowa, a po jej zgonie Juliusz Buchholz. W 1925 roku księgarnia nominalnie należała do ich synów, nad którymi opiekę sprawował Reinhold Stelzer. 
Zdecydował poprowadzić nadal tę księgarnię, ale bez brata Paula, który do rodzinnego interesu nie przystąpił.
Zatrudniał sprzedawczynie: Eugenię Schlieske, Almę Sommerfeld, Frydę Semmler i czasowo Martę Pawłowicz. Po 1935 roku pomagała mu także żona Erna.
Od 1936 roku prowadził również wydawnictwo. Wydawał w języku niemieckim katechizmy, świadectwa konfirmacji i książki do konfirmacji, opracowane przez pastorów R. Schmidta z Pabianic i B. Loeffera z Łodzi a także śpiewniki. Drukował je w zakładach „Kompas”, a śpiewniki oprawiano w introligatorni Józefa Pfeiffera przy ul. Nawrot 13. 
W 1937 roku wydał tani plan miasta drukowany u R.A. Weissbacha, a w 1938 „Hasła Braci Morawskich” drukowane w „Libertasie”.
Księgarnia zaopatrywała się w książki w firmie H.G. Wallmanna w Lipsku, stanowiącym centrum handlu książką niemieckojęzyczną. Pod koniec okresu międzywojennego, gdy wysokie cła na wydawnictwa niemieckie, wynoszące np. 3 zł. od kalendarza, doprowadziły do spadku opłacalności ich importu, drukował je w wydawnictwie Dittmana w Bydgoszczy. Wtedy, podobnie jak ojciec w czasie I wojny światowej brak przychodów ze sprzedaży książek rekompensował dochodami z handlu artykułami piśmiennymi, które niemieckojęzyczni mieszkańcy Łodzi i okolic kupowali w jego księgarni.
W 1937 roku mieszkał przy ul. Gdańskiej 135.
W latach II wojny światowej prowadził księgarnię do chwili powołania do wojska. Od tego momentu, księgarnią pomimo znacznych kłopotów kierowała żona. Sprzedawała tylko materiały piśmienne, nie było bowiem wówczas w hurcie książek religijnych i nie wolno było ich drukować.
Gdy do Łodzi zbliżały się wojska radzieckie żona zostawiając księgarnię wyjechała do Niemiec z trójką dzieci. On był w tym czasie jeńcem francuskim na froncie zachodnim.
Nie wrócił do Łodzi, osiadł w Metzingen, mieście w Niemczech, w Badenii-Wirtembergii. Do przejścia na emeryturę w 1977 roku był pracownikiem wydawnictwa w Metzingen.

</doc>
<doc id="2833774" url="https://pl.wikipedia.org/wiki?curid=2833774" title="Admirał Makarow (1906)">
Admirał Makarow (1906)

Admirał Makarow (Адмирал Макаров) – rosyjski krążownik pancerny typu "Bajan" z okresu I wojny światowej, pierwszy okręt rosyjski o tej nazwie. Zbudowany we Francji, był jednym z czterech okrętów jedynego standardowego typu rosyjskich krążowników pancernych. Wszedł do służby w Marynarce Wojennej Imperium Rosyjskiego w 1908 roku. Wchodził w skład Floty Bałtyckiej, służył aktywnie przez cały okres wojny na Bałtyku, między innymi w Zatoce Ryskiej. Przejęty przez władzę radziecką, nie służył już aktywnie po wojnie i został wycofany w 1918 roku, po czym złomowany w Niemczech.
Wyporność normalna okrętu wynosiła 7890 ton, a długość niecałe 139 m. Napędzały go maszyny parowe, umożliwiające osiągnięcie prędkości 21 węzłów. Uzbrojenie główne stanowiły początkowo dwa działa kalibru 203 mm w wieżach i osiem dział kalibru 152 mm, pod koniec wojny wzmocnione do trzech dział kalibru 203 mm i dwunastu kalibru 152 mm.
Projekt.
„Admirał Makarow” należał do krążowników pancernych ulepszonego typu "Bajan", których pierwowzorem był „Bajan”, zaprojektowany dla floty rosyjskiej w 1898 roku przez francuską stocznię Forges et Chantiers de la Méditerranée (FCM) i tam zbudowany. Pierwszy „Bajan” był najnowocześniejszym krążownikiem pancernym Rosji w czasie wojny rosyjsko-japońskiej. Jego względnie udane działania pod Port Artur oraz straty ponoszone przez rosyjską marynarkę podczas tej wojny spowodowały podjęcie w grudniu 1904 roku decyzji o zamówieniu kolejnych jednostek tego typu, z niewielkimi tylko ulepszeniami, mimo że projekt ten ustępował już wówczas nowym okrętom tej klasy potencjalnych przeciwników. Zdecydowano o budowie jednego okrętu w stoczni FCM we Francji, która miała jednocześnie opracować poprawioną dokumentację, a dwóch dalszych w Rosji. 20 kwietnia 1905 roku podpisano kontrakt na budowę we Francji krążownika, który otrzymał nazwę „Admirał Makarow” na cześć admirała Stiepana Makarowa, poległego pod Port Artur. Według umowy, budowa miała trwać 32 miesiące, do 1 września 1907 roku. Cena miała wynosić 18 450 000 franków (6 918 750 rubli) bez uzbrojenia, dostarczanego przez Rosję, lecz później zwiększano ją jeszcze o zmiany w projekcie.
Budowa.
Prace w stoczni FCM w La Seyne-sur-Mer pod Tulonem rozpoczęto jeszcze przed podpisaniem umowy, 22 marca 1905 roku (daty w tym rozdziale w starym stylu). Oficjalne symboliczne położenie stępki miało jednak miejsce dopiero 14 marca 1906 roku, niedługo przed wodowaniem kadłuba. Uroczyste wodowanie odbyło się 25 kwietnia 1906, w obecności m.in. wielkiej księżnej Anastazji Michajłowny, która brała udział w wodowaniu „Bajana”. W chwili wodowania kadłub miał wyporność 2934 ton. Kolejnym etapem było wyposażenie okrętu, dla którego maszyny wykonano w Marsylii. W przeciwieństwie do pozostałych okrętów tego typu, opóźnienie w budowie było niewielkie, mimo wprowadzania drobnych zmian w projekcie w trakcie budowy. Artylerię Rosjanie dostarczyli dopiero w październiku 1907 roku, w tym miesiącu też przystąpiono do prób maszyn. W grudniu 1907 roku prowadzono stoczniowe próby morskie, a w styczniu – próby odbiorcze okrętu. 15 kwietnia 1908 roku na okręcie podniesiono banderę rosyjską (również w obecności wielkiej księżnej Anastazji). 13 maja 1908 dokonano odbioru okrętu.
Opis.
Uzbrojenie i jego zmiany.
Uzbrojenie główne w postaci dwóch dział kalibru 203 mm o długości lufy 45 kalibrów (L/45), umieszczone było w dwóch jednodziałowych wieżach na pokładzie dziobowym i rufowym, w osi podłużnej okrętu. Kąt podniesienia luf w stosunku do pierwowzoru zwiększono z 18° do 22°, co zwiększyło donośność. Przy kącie podniesienia 18° donośność pocisków burzących i przeciwpancernych o masie 87,73 kg wynosiła 13,1 km, a wprowadzonych w 1915 roku pocisków półpancernych o masie 106,9 kg – 15,9 km. Zapas amunicji wynosił 110 pocisków na działo, w tym połowę stanowiły nowo wprowadzone w 1907 roku wydłużone pociski burzące o większej skuteczności. Artylerię średnią stanowiło pierwotnie 8 dział 152 mm L/45 systemu Canet rozmieszczone w opancerzonych kazamatach na burtach. Ich zapas amunicji zwiększono ze 150 do 172 pocisków na działo, układanych sposobem francuskim, jedne na drugich (według innych źródeł, 178).
Uzbrojenie pomocnicze do odpierania ataków torpedowców obejmowało początkowo 20 dział kal. 75 mm L/50 systemu Canet – po 10 na każdej z burt, z tego cztery w opancerzonych kazamatach na śródokręciu, jedno w burtowym stanowisku na dziobie, jedno w burtowym stanowisku na samej rufie (w pomieszczeniach admiralskich) i cztery na pokładzie górnym na śródokręciu. Działa na pokładzie górnym miały płytkie maski ochronne grubości 20 mm. Artyleria pomocnicza „Admirała Makarowa” stanowiła jedną z różnic z okrętami budowy rosyjskiej. Działa w burtach na dziobie, zabryzgiwane wodą, usunięto w 1913 roku (na krążownikach budowanych w Rosji zrezygnowano z nich w ogóle – wycięcia na te działa pozostały elementem wyróżniającym „Makarowa”). Jako jedyny z okrętów tego typu „Admirał Makarow” przenosił nadto cztery półautomatyczne działa 57 mm Hotchkiss, na pokładzie górnym, po dwa na każdej z burt, nad centralną kazamatą. Działa te zdjęto jednak jeszcze przed 1914 rokiem. Początkowo okręt miał cztery karabiny maszynowe Maxima kalibru 7,62 mm. W okresie I wojny światowej liczba karabinów maszynowych wzrosła do ośmiu.
Uzbrojenie uzupełniały, mało przydatne w praktyce, dwie podwodne stałe wyrzutnie torpedowe kalibru 450 mm, umieszczone w burtach, z zapasem 4 torped bojowych i 2 ćwiczebnych. Stosowano torpedy wzór 1904, o długości 5,13 m i masie ładunku wybuchowego 70 kg. Typowo dla rosyjskich okrętów „Makarow” miał też dwa działa kalibru 64 mm Baranowskiego dla oddziałów desantowych. W toku wojny w listopadzie 1914 roku przystosowano „Admirała Makarowa” do przenoszenia 158 min wz. 1912, montując tory na pokładzie i zrzutnie, jednak w praktyce nie zabierano więcej, niż 120 min z uwagi na zatłoczenie pokładu i utrudnienie w obsłudze dział.
Na przestrzeni 1916/1917 roku zmodyfikowano uzbrojenie artyleryjskie „Admirała Makarowa” i drugiego „Bajana”, instalując na pokładzie tuż przed masztem rufowym trzecie działo 203 mm L/45 na centralnej podstawie, dysponujące kątem ostrzału po 100° na każdą z burt (zdjęte z krążownika „Gromoboj”). Jego kąt podniesienia był mniejszy i wynosił 18°. Działo to nie otrzymało przewidywanej maski ochronnej. Na pokładzie na śródokręciu dodano z kolei cztery działa 152 mm, po dwa na burtę, z kątem ostrzału po 130° i kątem podniesienia do 25°, podnosząc tym samym ich liczbę do dwunastu. Zdjęto w zamian wszystkie mało przydatne działa kalibru 75 mm, przy tym działa te z centralnej kazamaty usunięto już podczas prac przygotowawczych na początku 1916 roku. Działo 203 mm „Admirał Makarow” otrzymał w lipcu 1916 roku. Prawdopodobnie natomiast pokładowe działa 152 mm zamiast armat 75 mm okręt otrzymał dopiero na przełomie sierpnia–września 1917 roku w Rewlu. Być może okręt zachował nadal dwa działa kalibru 75 mm z maskami ochronnymi na pokładzie, nad dziobowymi kazamatami. Zapewne w sierpniu 1916 roku okręt otrzymał przynajmniej dwie armaty przeciwlotnicze kalibru 47 mm – na dachu rufowej wieży i między pierwszym a drugim kominem, później ich liczba wzrosła do trzech. Wiosną 1917 roku (być może nieco później) okręt otrzymał jeszcze dwa działa przeciwlotnicze 76,2 mm Lendera L/30, na pokładzie po bokach wieży rufowej.
Skrócony opis typu i odmienności konstrukcji.
Pancerz pionowy „Admirała Makarowa” wykonany był w odróżnieniu od prototypu z bardziej odpornej stali Kruppa, co pozwoliło na zmniejszenie jego masy. Opancerzenie burt obejmowało główny pas pancerny na linii wodnej, rozciągający się od dziobu za wieżę rufową, o grubości maksymalnej 175 mm na śródokręciu, zmniejszającej się do 100 mm w kierunku dziobu i rufy oraz malejącej w dolnej części pasa. Pas składał się z 26 płyt, z czego większość (18) była wykonana z tzw. cementowanej stali Kruppa, a jedynie przy końcach płyty 1–6 i 25–26 ze słabszej niecementowanej stali. Nad pasem głównym był krótszy pas górny na śródokręciu o grubości 50 mm (na poszyciu grubości 20 mm); taką samą grubość pancerza miały kazamaty dział znajdujące się ponad nim. Po zdjęciu dział 75 mm z kazamaty, ich otwory miały być zakryte pancerzem grubości 76 mm. W toku budowy zamierzano dodać pancerz 50 mm na poszyciu burt na rufie chroniący maszynę sterową, lecz nie jest jasne, czy zostało to wykonane. Wewnętrzny pokład pancerny miał grubość 30 mm. Wieże dział miały pancerz pionowy 132 mm (dach 44 mm), a wieża dowodzenia miała pancerz grubości 136 mm (dach 75 mm). Rufowy dalmierz tylko na „Admirale Makarowie” chroniony był opancerzoną wieżyczką, dodaną w trakcie budowy (jej koszt wynosił 29 tysięcy franków).
Napęd stanowiły dwie czterocylindrowe pionowe maszyny parowe potrójnego rozprężania, napędzające bezpośrednio po jednej śrubie, o łącznej kontraktowej mocy indykowanej 16 500 KM. Parę dla maszyn dawało 26 kotłów wodnorurkowych systemu Belleville, rozmieszczonych w czterech kotłowniach. Spaliny odprowadzane były przez cztery wysokie, proste, szeroko rozstawione w równych odstępach kominy. Zapas paliwa – węgla – wynosił 750 ton, maksymalnie 1000 ton. Podczas prób 26 grudnia 1907 uzyskano prędkość maksymalną 22,55 węzła przy mocy indykowanej 19 310 KM; średnia prędkość na próbach 12-godzinnych 22–24 stycznia 1908 roku wyniosła 21,08 w, a maksymalna 21,6 w (przy wyporności 7890,8 t).
„Admirał Makarow” odróżniał się od pozostałych okrętów masztami. Początkowo okręt budowano z dwoma masztami, z czego maszt rufowy miał posiadać mars bojowy z działkami 47 mm, jak w oryginalnym krążowniku „Bajan”. W związku jednak z rezygnacją z marsów bojowych i krótkotrwałą tendencją do wyposażania dużych okrętów rosyjskich w pojedynczy maszt, usunięto podczas budowy maszt dziobowy, a rufowy, pozbawiony marsu, przestawiono na śródokręcie, pomiędzy drugim a trzecim kominem. Dopiero zimą 1911/1912 roku okręt otrzymał z powrotem dwa maszty, z punktami obserwacyjnymi artylerii, różniące się od masztów krążowników typu "Bajan" budowy rosyjskiej krótszymi stengami. Różnicę stanowiły też wycięte stanowiska dział 75 mm w burtach na dziobie, których nie miały okręty budowane w Rosji. W odróżnieniu od pozostałych okrętów tego typu, „Makarow” miał tytułem eksperymentu kotwice Marrela zamiast typowych w rosyjskiej flocie kotwic Halla.
Do kierowania ogniem służyły dalmierze optyczne Barr &amp; Stroud o bazie 4,5 stopy (1372 mm), zamienione w 1911 roku na 9-stopowe (2743 mm). Początkowo na „Makarowie” w toku budowy dodano wieżyczkę z dalmierzem na rufie, lecz jej umiejscowienie było nieudane. Ostatecznie „Makarow” otrzymał dwa dalmierze 9-stopowe na wieżach dział 203 mm i jeden zdejmowany na mostku oraz dalmierze 4,5-stopowy i 3-stopowy dla celów nawigacyjnych. Zdjęcia z okresu 1916-17 przedstawiają jednak dalmierz między pierwszym a drugim kominem. „Admirał Makarow” miał trzy reflektory bojowe o średnicy 750 mm (dwa na mostku i trzeci na marsie masztu), a krążowniki budowane w Rosji – dwa.
„Admirał Makarow” miał taki sam zestaw łodzi, jak pierwszy „Bajan”, odróżniający się od okrętów budowanych w Rosji. Obejmowały one dwa kutry parowe długości 10,97 m i dziewięć łodzi wiosłowych różnych rozmiarów (od dwóch 20-wiosłowych barkasów długości 11,58 m do dwóch jałów długości 6,1 m). Załoga pierwotnie obejmowała etatowo 618 osób, w tym 23 oficerów i 7 osób cywilnych. W toku służby załoga się zmieniała, m.in. ubyło 100 osób obsługi dział 75 mm oraz przybyło 60 osób obsługi nowej artylerii.
Służba.
Przed wojną.
Po wejściu do służby, „Admirał Makarow” 14 maja 1908 roku (starego stylu) wypłynął z Tulonu i 29 maja dopłynął do Rewla, gdzie był tego dnia wizytowany przez cara Mikołaja II. Przeszedł potem do Kronsztadu, skąd 11 lipca eskortował carski jacht „Sztandart” do Rewla, na spotkanie z prezydentem Francji. Od 12 sierpnia do 4 września krążownik eskortował z kolei jacht „Polarnaja Zwiezda” cesarzowej-wdowy Marii Fiodorowny podczas wizyty w Danii i Norwegii. Na zimę okręt miał być wycofany do rezerwy, jednakże z uwagi na awarię krążownika „Oleg”, zdecydowano wysłać zamiast niego „Makarowa” w rejs szkolny z podchorążymi na Morze Śródziemne. Przed tym, zainstalowano dostarczone dopiero teraz podwodne wyrzutnie torped.
6 listopada (25 października) 1908 roku okręt wypłynął z Kronsztadu i odwiedzając po drodze Portsmouth i Vigo, wpłynął na Morze Śródziemne, spotykając się 2 grudnia (19 listopada) w Bizercie ze znajdującym się już tam rosyjskim Oddziałem Bałtyckim. 29 (16) grudnia marynarze krążownika udzielali pomocy poszkodowanym w wielkim trzęsieniu ziemi w Mesynie oraz ewakuowali z ogarniętego pożarem miasta około 400 rannych do Neapolu. Krążownik powrócił tam trzy dni później i ponownie jego załoga pomagała w wydobywaniu zasypanych, po czym okręt ewakuował do Neapolu około 200 rannych i 400 poszkodowanych. Uczestnicy akcji i sam krążownik zostali później udekorowani srebrnymi medalami przez władze Włoch. Rosyjska eskadra popłynęła następnie do Egiptu, po czym 22 (9) stycznia 1909 roku sam „Admirał Makarow” zawinął w związku z chorobą dowódcy do Pireusu w Grecji. Odwiedził go tam król Grecji Jerzy I oraz królowa Olga, która sprawowała honorowy patronat (szefostwo) nad załogą krążownika. Wracając, rosyjskie okręty spędziły na przełomie stycznia i lutego kilka dni w Gibraltarze, gdzie spotkały amerykańską „Wielką Białą Flotę”. 24 (11) marca 1909 roku krążownik powrócił do Libawy. 24 (11) lipca tego samego roku (starego stylu) „Admirał Makarow” z nowym krążownikiem pancernym „Ruryk” konwojował carskie jachty do Wielkiej Brytanii i wziął udział w rewii floty we francuskim Cherbourgu, a następnie wielkiej rewii na redzie Spithead 2 sierpnia (20 lipca) 1909 roku.
28 (15) marca 1910 roku „Admirał Makarow” ponownie wyruszył w rejs szkolny na Morze Śródziemne, docierając do Grecji (m.in. na Korfu i Kretę), gdzie ponownie odwiedziła go królowa Olga. Od maja do sierpnia przebywał głównie na wodach Krety w składzie międzynarodowej eskadry, w związku z grożącą konfliktem sytuacją na wyspie, zamieszkałej rzez Greków, a podległej Imperium Osmańskiemu. 29 (16) sierpnia krążownik dołączył do rosyjskiej eskadry wysłanej na Morze Śródziemne na uroczystości 50-lecia panowania króla Czarnogóry Mikołaja I. Zespół dopłynął 1 września do Antivari (Bar) w Czarnogórze. „Makarow” po uroczystościach wrócił na Kretę, po czym otrzymał rozkaz powrotu do Rosji, płynąc do Tulonu razem z zespołem, a dalej samodzielnie i docierając do Kronsztadu 24 (11) października.
W 1911 roku wszystkie trzy krążowniki typu "Bajan" weszły w skład nowo sformowanej Brygady Krążowników Floty Bałtyckiej bazującej w Rewlu (późniejszej 1 Brygady Krążowników). W czasie pokoju okręty uczestniczyły w kampaniach od wiosny do zimy, kiedy były wycofywane do zbrojnej rezerwy z uwagi na zalodzenie. We wrześniu–październiku 1911 roku „Admirał Makarow” wraz z Brygadą Krążowników i innymi okrętami złożył wizytę w Køge w Danii. Zimą podczas prac remontowych w Kronsztadzie zamontowano na krążowniku drugi maszt, zmieniając położenie pierwszego i ujednolicając wygląd okrętu z pozostałymi tego typu. W dniach 24–28 (11-15) września 1912 roku „Makarow” w składzie eskadry głównych sił Floty Bałtyckiej przebywał w Kopenhadze w Danii w związku z wizytą tam cesarzowej-wdowy Marii Fiodorowny z okazji urodzin jej bratanka, króla Chrystiana X. We wrześniu 1913 roku „Makarow” z głównymi siłami Floty Bałtyckiej (Brygadą Krążowników, Brygadą Okrętów Liniowych i półdywizjonem niszczycieli) odwiedził Portland, Brest i Stavanger.
Lata 1914–1915: Zatoka Fińska i południowy Bałtyk.
Jeszcze przed wybuchem I wojny światowej, od 25 (12) lipca 1914 roku krążowniki pancerne 1 Brygady rozpoczęły dozorowanie przed wejściem do Zatoki Fińskiej na wypadek próby niespodziewanego ataku i przedarcia się w głąb zatoki okrętów niemieckich. 18 (5) sierpnia „Admirał Makarow” i „Gromoboj” wykryły zespół dwóch niemieckich krążowników lekkich, niszczycieli i stawiacza min, który zamierzał postawić miny w zatoce. Rosyjskie okręty, biorąc niemieckie krążowniki za silniejsze krążowniki pancerne, uchyliły się od walki, lecz mimo to Niemcy odstąpili od pierwotnego zamiaru, bojąc się zasadzki. Następnego dnia „Admirał Makarow” i „Gromoboj” ostrzelały niemieckie niszczyciele, które wcześniej zbombardowały latarnię Dagerort (Ristna) na wyspie Hiuma, ale Niemcy odeszli bez strat. 27 (14) sierpnia „Bajan” i „Admirał Makarow”, osłaniające trałowce w wejściu do Zatoki Fińskiej, bezskutecznie ścigały i ostrzeliwały szybszy krążownik lekki „Augsburg” i niszczyciel V 25, próbujące z kolei wciągnąć rosyjskie okręty pod atak okrętu podwodnego U 3. Niemiecki krążownik nie został trafiony i odniósł jedynie niewielkie uszkodzenia od odłamków. Za brak sukcesu w tej akcji został zmieniony dowódca „Makarowa”, dowodzący zespołem rosyjskim, komandor K. Stiepanow – zastąpił go komandor P. Plen. 10 października (27 września) 1914 roku „Admirał Makarow” został zaatakowany w Zatoce Fińskiej przez okręt podwodny U 26, lecz dwie torpedy przeszły przed krążownikiem (dzień później U 26 zatopił jednak bliźniaczy krążownik „Pałłada”).
W związku z podjęciem przez Rosjan aktywnej wojny minowej u wybrzeży niemieckich, na przełomie listopada i grudnia 1914 roku przystosowano „Admirała Makarowa” do stawiania min, których w praktyce zabierał do 120. Wziął po raz pierwszy udział w operacji minowania 14 (1) grudnia 1914 roku wraz z krążownikiem pancernym „Ruryk” i stawiaczem min „Jenisiej”, stawiając 64 miny około 40 mil morskich na północny zachód od Rozewia. 13–14 stycznia (31 grudnia – 1 stycznia) 1915 roku „Ruryk”, „Admirał Makarow” i „Bajan” jedynie osłaniały stawianie min na południowo-zachodnim Bałtyku, bez spotkań z nieprzyjacielem (miny stawiały krążowniki „Rossija”, „Oleg” i „Bogatyr'”, a uszkodzeniu na nich uległy niemieckie krążowniki lekkie „Augsburg” i „Gazelle”).
„Admirał Makarow” wziął udziału w kolejnej operacji minowania w lutym, przerwanej z powodu uszkodzenia „Ruryka” na nieoznaczonych na mapie skałach koło Gotlandii 14 (1) lutego („Admirał Makarow” przeszedł najpierw nad tą samą skałą dzięki mniejszemu zanurzeniu). Podczas osłony następnej operacji stawiania min przez niszczyciele w nocy 7/8 maja (24/25 kwietnia) 1915 roku, na południe od Gotlandii, „Bajan” i „Admirał Makarow” napotkały niemieckie okręty i ostrzelały bez rezultatów niemiecki krążownik lekki „München” i niszczyciel V 181, a następnie niszczyciele V 151 i V 153 (według Rosjan, trafiono raz niemiecki krążownik, lecz brak jest potwierdzenia tego).
2 lipca (19 czerwca) 1915 roku „Admirał Makarow”, jako okręt flagowy 1. Brygady Krążowników kontradmirała M. Bachiriewa, wziął udział w wypadzie mającym na celu ostrzelanie Memelu, zakończonym starciem z okrętami niemieckimi koło Gotlandii. W pierwszej fazie starcia rosyjskie krążowniki uszkodziły i zmusiły do wyrzucenia się na brzeg niemiecki stawiacz min „Albatross”. „Admirał Makarow” został trafiony jednym pociskiem 88 mm, który rozbił reflektor i ranił jednego członka załogi. Po nadpłynięciu posiłków niemieckich, z silniejszym krążownikiem pancernym „Roon”, „Admirał Makarow” nie wziął aktywnego udziału w walce prowadzonej przez „Bajana” z uwagi na wyczerpanie większości amunicji głównego kalibru i dużą odległość, a jedynie wezwał przez radio posiłki. Podkreśla się jednak, że pozostały zapas amunicji (według relacji ok. 90 pocisków 203 mm i połowa 152 mm) pozwalał na podjęcie walki, a „Admirał Makarow” mógł odciągać uwagę przeciwnika, odciążając „Bajana”, z czego dowódca rosyjskiego zespołu nie skorzystał. Dopiero po nadpłynięciu krążownika pancernego „Ruryk” i pojedynku z nim, Niemcy wycofali się.
W dniach 30–31 (17-18) lipca 1915 roku „Admirał Makarow” brał udział w operacji osłony przebazowania pancernika „Sława” do Zatoki Ryskiej, przez Cieśninę Irbe, w pobliżu wód niemieckich (z uwagi na niemożność przejścia płytszą cieśniną Moonsund). Nie doszło przy tym do spotkań z nieprzyjacielem i, po doprowadzeniu pancernika do miejsca spotkania z niszczycielami z Zatoki Ryskiej, siły eskorty powróciły do baz. W dniach 29–30 (16-17) października „Bajan”, „Admirał Makarow”, „Oleg”, „Bogatyr” i 5 niszczycieli VIII dywizjonu patrolowały w Zatoce Botnickiej, koło szwedzkich wód, w celu przechwytywania statków niemieckich prowadzących handel ze Szwecją, lecz zdobyto tylko jeden statek „Frascatti” (1700 ton).
Pod koniec roku Rosjanie znowu podjęli wojnę minową. 11 listopada (29 października) 1915 roku krążowniki „Ruryk”, „Admirał Makarow”, „Bajan” i „Oleg”, osłaniane przez nowe drednoty i niszczyciele, postawiły na południe od Gotlandii 560 min, na których uległ uszkodzeniu (12 listopada) niemiecki krążownik „Danzig”. W kolejnej operacji 6 grudnia (23 listopada) te same okręty oraz „Bogatyr'” postawiły 5 mil na południe od poprzedniej zagrody ponad 700 min (uległ na nich uszkodzeniu 14 stycznia niemiecki krążownik „Lübeck”).
Lata 1916–1917: Zatoka Ryska.
Sezon zimowy 1915/1916 okręty Floty Bałtyckiej spędziły w bazach z uwagi na duże zalodzenie. W tym czasie podjęto przygotowania do dozbrojenia „Bajana” i „Makarowa”, zdejmując działa 75 mm z kazamat i montując wzmocnienia pokładu, lecz samej artylerii jeszcze nie zamontowano. Prace na „Makarowie” prowadzono w Rewlu w zakładzie Bekker. „Admirał Makarow” i „Bajan” pozostawały w gotowości do wyjścia w morze w razie konieczności wsparcia rajdu 1 Brygady Krążowników i niszczycieli przeciwko niemieckim konwojom pod Norrköping w Szwecji 13–14 czerwca 1916 roku, lecz w samym wypadzie nie wzięły udziału. Według części źródeł, już w lipcu 1916 roku „Admirał Makarow” otrzymał trzecie działo 203 mm. W tym okresie otrzymał również dwie armaty przeciwlotnicze kalibru 47 mm. W związku z zamiarem wzmocnienia sił broniących Zatoki Ryskiej, „Admirał Makarow” został tam 15 (2) września 1916 roku przebazowany przez pogłębioną cieśninę Moonsund, dołączając do „Bajana”. W Zatoce Ryskiej zadania okrętów polegały na dozorowaniu i sporadycznym ostrzeliwaniu niemieckich trałowców próbujących oczyścić cieśninę Irbe oraz wspieraniu wojsk lądowych; były one atakowane tam przez samoloty, ale nieskutecznie. „Admirał Makarow” pozostał tam przez zimę.
W tym okresie gotowość do walki floty rosyjskiej zaczęła podupadać, a w związku z rewolucją lutową, na okrętach tworzono komitety marynarskie, uzyskujące wpływ na sprawy administracyjne i dobór obsady oficerskiej. Mimo to, na „Makarowie” stosunki między marynarzami i oficerami pozostawały względnie dobre, a komitet okrętowy dbał o dyscyplinę i utrzymanie zdolności bojowej okrętu, czemu sprzyjało jego zimowanie w Moonsundzie (w odróżnieniu od głównych ośrodków rewolty, jak Kronsztad i Helsinki, gdzie dochodziło do zabójstw oficerów). 4 lipca (21 czerwca) 1917 roku załoga krążownika zadeklarowała go jako „okręt śmierci” ("korabl smierti") – na wzór „oddziałów śmierci”, deklarujących chęć dalszej walki z Niemcami na śmierć i życie. 5 lipca (22 czerwca) „Admirał Makarow” został zmieniony w Zatoce Ryskiej przez bliźniaczego „Bajana” i w sierpniu przeszedł do Rewla. Najpóźniej w tym czasie dodano na nim cztery burtowe działa kalibru 152 mm na pokładzie.
W związku z niemieckim desantem, „Admirał Makarow” wziął w październiku 1917 roku udział w walkach o Wyspy Moonsundzkie. 16 i 17 (3 i 4) października prowadził na maksymalnej odległości ogień do niemieckich niszczycieli, które jednak szybko odchodziły. 19 (6) października, w związku z groźbą zaatakowania rosyjskich sił od północy, okręty rosyjskie opuściły rejon Wysp Moonsundzkich i przeszły do Helsinek, a następnie Rewla, gdzie w grudniu zakończyły kampanię.
Rok 1918: lodowe przejście.
Po rewolucji październikowej, „Admirał Makarow” z innymi okrętami Floty Bałtyckiej przeszedł pod kontrolę władzy bolszewickiej. W związku z zagrożeniem Rewla przez niemieckie natarcie 21 lutego 1918 roku, po zerwaniu przez Niemców zawieszenia broni negocjowanego z władzą radziecką, zdecydowano o ewakuacji floty do Helsinek, mimo zalodzenia i zdekompletowania załóg. „Admirał Makarow” z „Rurykiem” osłaniał 25 lutego tyły kolumny okrętów i statków opuszczających Rewel i 27 lutego dotarł z pomocą lodołamaczy do Helsinek. Pomimo zawarcia przez Rosję pokoju brzeskiego z Niemcami, istniała nadal groźba zagarnięcia przez nich okrętów Floty Bałtyckiej znajdujących się w Finlandii, ogarniętej wojną domową. Dowództwo rosyjskie zdecydowało o ewakuacji floty do Kronsztadu, w tzw. lodowym przejściu, odbywającym się w wyjątkowo trudnych warunkach zalodzenia Zatoki Fińskiej. 17 marca „Admirał Makarow” dotarł z pierwszym rzutem okrętów, za lodołamaczem „Jermak” do Kronsztadu, a następnego dnia przeszedł do Piotrogrodu.
Zakończenie służby.
Z uwagi na stan techniczny i braki załóg, „Admirał Makarow” podczas reorganizacji floty został zaliczony do sił morskich Piotrogrodu. W razie konieczności obrony Piotrogrodu przed Niemcami, a później przed wojskami Judenicza, miał działać jako pływająca bateria, do czego ostatecznie nie doszło. 7 sierpnia 1918 roku został wycofany z czynnej służby na długotrwałą konserwację. 1 marca 1919 roku zakończono prace konserwacyjne i krążownik zakończył kampanię. Marynarze przeszli na front lądowy lub inne okręty, pozostawiając szkieletową załogę. Na początku 1921 roku częściowo go rozbrojono. Latem tego roku wykorzystywano go jeszcze jako hulk sztabowy starszego morskiego naczelnika w Piotrogrodzie. W 1922 roku władze radzieckie zdecydowały o sprzedaży starych okrętów w celu uzyskania waluty. W połowie lipca „Makarow” wraz z innymi krążownikami został sprzedany na złom do Niemiec, po czym między 14 a 31 sierpnia 1922 roku został przeholowany w tym celu do Szczecina.

</doc>
<doc id="2833775" url="https://pl.wikipedia.org/wiki?curid=2833775" title="Jan Piotrowski (dziennikarz)">
Jan Piotrowski (dziennikarz)

Jan Piotrowski (ur. 28 kwietnia 1889 w Stopnicy w pow. buskim, zm. 13 grudnia 1947 w Łodzi) – polski publicysta, redaktor, dziennikarz, twórca unikatowej inicjatywy społecznej pn. „Łódzka Rodzina Radiowa”.
Życiorys.
Syn Franciszka, nauczyciela. Uczęszczał do Gimnazjum gen. Pawła Chrzanowskiego (późniejsze Gimnazjum im. Jana Zamoyskiego) w Warszawie. Brał udział w strajku szkolnym 1905 r., ze szkoły został relegowany. Maturę zdał w Petersburgu.
Pracę dziennikarską rozpoczął w 1911 r. w „Wiadomościach Robotniczych”, współpracował z „Gazetą Łódzką”.
W latach 1912–1913 redagował i wydawał wspólnie z Janem Grodkiem tygodnik humorystyczno–satyryczny „Śmiech”, który od numeru 5 z 1913 r. przeszedł na ich własność.
W 1913 r. wyjechał do Francji, podejmując studia w École des Hautes Études Sociales et Politiques w Paryżu.
W latach 1923–1929 był sprawozdawcą teatralnym czasopisma „Journal de Varsovie”, redaktorem naczelnym tygodnika „Ilustracja” (w latach 1923–1926) i tygodnika „7 Dni” (1929 r.).
W latach 1930–1934 był dziennikarzem rozgłośni łódzkiej Polskiego Radia.
We wrześniu 1934 r. został redaktorem naczelnym tygodnika „Radio”, od 1 października 1934 r. noszącego tytuł „Antena”.
W 1937 r. mieszkał w Łodzi przy ul. Ozorkowskiej 36.
Po wojnie nadal pracował jako dziennikarz radiowy.
Pochowany na Starym Cmentarzu w Łodzi przy ul. Ogrodowej w części katolickiej.

</doc>
<doc id="2833777" url="https://pl.wikipedia.org/wiki?curid=2833777" title="Eligiusz Preisler">
Eligiusz Preisler

Eligiusz Preisler (ur. 1 grudnia 1908 w Jarocinie, zm. 24 lutego 2008 w Poznaniu) – polski lekarz, nauczyciel akademicki, wykładowca Akademii Medycznej w Poznaniu, wieloletni kierownik Katedry Medycyny Sportu oraz Katedry i Zakładu Fizjologii.
Życiorys.
Był najstarszym synem architekta powiatowego w Jarocinie, miejscowego działacza społecznego, powstańca wielkopolskiego. W 1927 roku rozpoczął studia na Uniwersytecie Poznańskim. W 1932 roku ukończył Studium Wychowania Fizycznego, dwa lata później Wydział Lekarski. Był członkiem Korporacji Akademickiej Surma. Od 1933 roku był młodszym asystentem profesora Eugeniusza Piaseckiego, w 1938 roku przeniósł się do Warszawy, gdzie objął funkcję starszego asystenta Zakładu Fizjologii Akademii Wychowania Fizycznego, kierowanego przez profesora Włodzimierza Missiuro.
Jako podchorąży uczestniczył w wojnie obronnej 1939 roku. W okresie okupacji pracował początkowo w Zakładzie Ginekologiczno-Położniczym im. Księżnej Anny Mazowieckiej w Warszawie, następnie w Sanatorium Przeciwgruźliczym w Otwocku oraz jako lekarz w Osiecku. Był żołnierzem Armii Krajowej, szefem służby zdrowia. Po zakończeniu wojny powrócił do Poznania.
Objął stanowisko starszego asystenta Katedry Higieny Szkolnej i Teorii Wychowania Fizycznego przy Studium Wychowania Fizycznego Wydziału Lekarskiego Uniwersytetu Poznańskiego oraz asystenta w II Klinice Chorób Wewnętrznych kierowanej przez profesora Jana Roguskiego. W 1947 roku uzyskał stopień doktora medycyny, na podstawie rozprawy "Zagadnienia techniki oddechu i hiperwentylacji dowolnej (świadomej) w czasie i po pracy fizycznej", w 1955 roku docenta, na podstawie pracy "Badania czynnościowe układu krążenia w ocenie wydolności ustroju". W 1961 roku został mianowany profesorem nadzwyczajnym, w 1973 roku otrzymał tytuł profesora zwyczajnego. Od 1958 roku był kierownikiem Katedry Medycyny Sportu (po zmianach organizacyjnych Zakładu Fizjologii Człowieka), cztery lata później objął również stanowisko ordynatora Oddziału Chorób Wewnętrznych Szpitala im. Franciszka Raszei. Przez dwie kadencje był prodziekanem Wydziału Lekarskiego Akademii Medycznej w Poznaniu.
Jego dorobek naukowy obejmuje ponad 200 publikacji, między innymi z zakresu fizjologii wysiłku fizycznego, fizjologii pracy, mechanizmów adaptacji ustroju człowieka do obciążeń fizycznych, wpływu palenia tytoniu na zdrowie człowieka. Był członkiem i sekretarzem naukowym Poznańskiego Towarzystwa Przyjaciół Nauk, członkiem i przewodniczącym Polskiego Towarzystwa Medycyny Sportowej, członkiem Polskiego Towarzystwa Lekarskiego, Towarzystwa Internistów Polskich, Polskiego Towarzystwa Fizjologicznego, Polskiego Towarzystwa Kardiologicznego. Był aktywnym popularyzatorem sportu masowego, organizatorem obozów sportowo-naukowych dla studentów, założycielem Poznańskiego Koła Stowarzyszenia Lekarzy Sportowych oraz Sekcji Studentów Medycyny Sportowej. Na emeryturę przeszedł w 1979 roku.
Był odznaczony między innymi Krzyżem Kawalerskim Orderu Odrodzenia Polski (1974) Złotym Krzyżem Zasługi (1954), odznakami Zasłużony Działacz Kultury Fizycznej i Zasłużony Obywatel Miasta Poznania oraz Brązowym Medalem „Za zasługi dla obronności kraju”.
Zmarł 24 lutego 2008 roku i został pochowany na cmentarzu komunalnym na Miłostowie.

</doc>
<doc id="2833778" url="https://pl.wikipedia.org/wiki?curid=2833778" title="Mistrzostwa Świata U-19 w Rugby Union Mężczyzn 1997">
Mistrzostwa Świata U-19 w Rugby Union Mężczyzn 1997

Mistrzostwa Świata U-19 w Rugby Union Mężczyzn 1997 – dwudzieste dziewiąte mistrzostwa świata U-19 w rugby union mężczyzn zorganizowane przez IRB i FIRA, które odbyły się w Buenos Aires i Santiago w dniach od 22 do 30 marca 1997 roku.
Walka o mistrzostwo toczyła się w Buenos Aires i okolicach, natomiast rozgrywki niższych dywizji odbyły się w Chile. Pary rundy pierwszej i trzeciej.
Unión Argentina de Rugby zarobił na turnieju około stu tysięcy dolarów.
Grupa A.
Częściowe wyniki.
Faza grupowa
Półfinały
Finał

</doc>
<doc id="2833779" url="https://pl.wikipedia.org/wiki?curid=2833779" title="Ferma drobiu">
Ferma drobiu

Ferma drobiu – rodzaj fermy. Wydzielona, specjalistyczna jednostka organizacyjna, wyizolowana przestrzennie i odpowiednio zabezpieczona sanitarnie, stosownie wyposażona, zajmująca się chowem, a czasem także hodowlą drobiu.
Podział.
W zależności od zadań fermy drobiu dzielą się na:
Organizacja.
Teren przeznaczony na lokalizację fermy drobiu winien być suchy, przepuszczalny, lekko wyniesiony ponad okolicę, zapewniający szybki odpływ wód opadowych, o niskim poziomie wód gruntowych. Lokalizacja powinna być oddalona od rzeźni odbierającej drób do uboju nie bardziej niż 70 km. Budynek, w którym przebywają ptaki, musi mieć dogodne połączenie z drogami, zabezpieczenie wody pitnej, elektryczności, odprowadzania ścieków, orientowanie na osi północ-południe. Powinna także istnieć możliwość wzniesienia szop i wiat w minimalnej odległości 100 metrów od wychowalni. Całość musi być ogrodzona parkanem, tak aby nie mogło do wewnątrz wtargnąć ptactwo domowe z okolicy (możliwość zainfekowania) oraz psów, kotów i dzikich zwierząt. Ferma drobiu powinna posiadać odpowiedni poziom zabezpieczenia sanitarnego, np. baseny i maty dezynfekcyjne dla osób i pojazdów, śluzy sanitarne i inne. Osoby pracujące w fermie drobiu nie mogą stykać się z innym drobiem oraz odwiedzać innych obiektów drobiarskich.

</doc>
<doc id="2833780" url="https://pl.wikipedia.org/wiki?curid=2833780" title="Maks Kernbaum">
Maks Kernbaum

Maks Kernbaum (vel Maksymilian) (ur. 28 grudnia 1857 w Warszawie, zm. 2 stycznia 1936 w Łodzi) – polski przemysłowiec pochodzenia żydowskiego, działacz gospodarczy, społeczny i oświatowy, członek Rady Centralnego Związku Polskiego Przemysłu, Górnictwa, Handlu i Finansów w 1920 roku.
Biogram.
Pochodził ze spolszczonej kupiecko-przemysłowej żydowskiej rodziny Izydora (zm. 1898) i Franki z Pragierów (zm. 1907). Był młodszym bratem Józefa (1856–1939), także przemysłowca. Po ukończeniu szkoły średniej pracował w przedsiębiorstwie ekspedycyjno-handlowym swego ojca, a następnie objął stanowisko dyrektora fabryki chemicznej „Radocha” w Sosnowcu. Ożenił się z Julią, córką łódzkiego przemysłowca i finansisty Hugo Wulfsohna, zamieszkał w Łodzi i w 1887 stał się współwłaścicielem przędzalni i tkalni materiałów kortowych „Hugo Wulfsohn”, ponadto był w niej dyrektorem zarządzającym. W okresie międzywojennym był prezesem Towarzystwa Akcyjnego Hugo Wulfsohn. Od 1899 r. został pełnomocnikiem teścia w Komitecie Giełdowym Łódzkim i następnie w 1906 r. został członkiem zarządu. Wspólnie z Edwardem Heimanem nabył od Szlenkera fabrykę tkanin bawełnianych „Wola” w Warszawie.
Był także członkiem Rady Nadzorczej i zarządu Łódzkiego Banku Kupieckiego (1902), członkiem Komitetu Reprezentantów Zgromadzenia Kupców m. Łodzi, członkiem zarządu Związku Przemysłowców (od 1909) i członkiem sekcji Przemysłu Włóknistego Oddziału Łódzkiego Towarzystwa Popierania Rosyjskiego Handlu i Przemysłu. Wchodził w skład Rady Opiekuńczej Szkoły Handlowej przy Stowarzyszeniu Wzajemnej Pomocy Pracowników Handlowych, przekształconym później w Łódzkie Towarzystwo Szerzenia Wiedzy Handlowej. Od powstania (1 sierpnia 1914) do rozwiązania (30 czerwca 1915) Głównego Komitetu Obywatelskiego w Łodzi (do 9 sierpnia pod nazwą „Rada Czternastu”) pełnił w nim funkcję skarbnika, m.in. inicjując emisję bonów pieniężnych. Następnie 1 października 1917 zastąpił Ernesta Leonhardta na stanowisku burmistrza Łodzi.
W dwudziestoleciu międzywojennym był także wiceprezesem zarządu Spółki Akcyjnej Wyrobów Bawełnianych „Wola” w Warszawie, a w Łodzi członkiem Komitetu Dyskontowego Oddziału Banku Gospodarstwa Krajowego. Do 1930 był członkiem Rady Giełdowej Giełdy Pieniężnej. W latach 1921–1928 był wiceprezesem zarządu Związku Przemysłu Włókienniczego w Państwie Polskim, potem wybrano go członkiem honorowym. Działał w składzie zarządu Kuratorium Fundacji im. Hermana i Miny Konstadtów w Łodzi.
Zmarł w Łodzi. Pochowany został na „nowym” cmentarzu żydowskim przy ul. Brackiej w Łodzi (kwatera Lewa D).
Miał synów: Stanisława (ur. 1887) i Mieczysława (ur. 1889) – inżyniera, oraz córkę Stefanię.

</doc>
<doc id="2833781" url="https://pl.wikipedia.org/wiki?curid=2833781" title="Masakra w Aqrab">
Masakra w Aqrab



</doc>
<doc id="2833783" url="https://pl.wikipedia.org/wiki?curid=2833783" title="Manuel Nájera">
Manuel Nájera

Manuel "Potrillo" Nájera Siller (ur. 20 grudnia 1952 w Cuautli) – meksykański piłkarz występujący na pozycji prawego obrońcy. Jego bracia, Román Nájera i Víctor Nájera, również byli piłkarzami.
Kariera klubowa.
Nájera rozpoczynał swoją karierę piłkarską jako dziewiętnastolatek w zespole CD Zacatepec. W jego barwach w sezonie 1971/1972 zadebiutował w meksykańskiej Primera División i szybko został podstawowym i czołowym piłkarzem drużyny bijącej się wówczas o utrzymanie w najwyższej klasie rozgrywkowej. Po dwóch latach odszedł do ekipy Puebla FC, w której barwach także spędził kolejne dwa sezony w roli kluczowego defensora. W połowie 1975 roku podpisał umowę z Universidadem de Guadalajara, gdzie od razu wywalczył sobie miejsce w wyjściowej jedenastce, odnosząc z tym zespołem największe sukcesy w karierze. Już w pierwszych rozgrywkach, 1975/1976, zdobył z Universidadem tytuł wicemistrza Meksyku i sukces ten powtórzył również rok później, w sezonie 1976/1977. W 1978 roku triumfował ze swoją drużyną w najbardziej prestiżowych rozgrywkach kontynentu, Pucharze Mistrzów CONCACAF. Po czterech latach przeszedł do innej ekipy z Guadalajary, Club Jalisco, z którą w sezonie 1979/1980 spadł do drugiej ligi, a karierę zakończył w wieku 31 lat jako gracz CF Monterrey, z którym mimo regularnej gry w pierwszym składzie nie zdobył żadnego trofeum.
Kariera reprezentacyjna.
W reprezentacji Meksyku Nájera zadebiutował za kadencji selekcjonera Javiera de la Torre, 12 października 1972 w wygranym 3:1 meczu towarzyskim z Kostaryką. Trzy lata później triumfował z nią w turnieju Copa Ciudad de México. W 1978 roku został powołany przez szkoleniowca José Antonio Rocę na Mistrzostwa Świata w Argentynie, po uprzednich regularnych występach w kwalifikacjach tego turnieju. Podczas mundialu pozostawał jednak rezerwowym swojej kadry, nie wybiegając na boisko w żadnym spotkaniu, natomiast jego drużyna po komplecie porażek odpadła z rozgrywek już w fazie grupowej. Swój bilans reprezentacyjny zamknął ostatecznie na siedemnastu występach bez zdobytej bramki.

</doc>
<doc id="2833784" url="https://pl.wikipedia.org/wiki?curid=2833784" title="Jakub Kaczka">
Jakub Kaczka

Jakub Kaczka (ur. 1820 w Piotrkowie Trybunalskim, zm. 13 października 1890 w Łodzi) – łódzki nauczyciel pochodzenia żydowskiego, pisarz. Publikował także pod pseudonimem Jakub Morgensztern.
Biogram.
Uczył się w chederze w Piotrkowie Trybunalskim i u prywatnych nauczycieli, a potem w łęczyckim jeszybocie. Tam zetknął się ze środowiskiem oświeconych Żydów, maskilów.
Po powrocie do Piotrkowa poślubił głuchoniemą dziewczynę, której rodzice obiecywali łożyć na utrzymanie małżonków, ale obietnicy nie dotrzymali.
Wyjechał wraz z żoną, trzema synami i genetycznie upośledzoną córką do Łodzi. Tu na Starym Mieście, w dzielnicy zamieszkałej przez ubogich Żydów, przy ul. Drewnowskiej, otworzył nowoczesny na owe czasy cheder, w którym oprócz tradycyjnego nauczania przedmiotów religijnych uczono czytania i pisania w języku polskim i rosyjskim. Gdy rodzice przestali płacić mu za naukę swych dzieci, zamknął szkołę i został prywatnym nauczycielem dziewcząt w zamożniejszych żydowskich łódzkich domach. Dorabiał też jako swat. Pomagał pisać listy kobietom, których synowie lub mężowie przebywali za granicą lub służyli w rosyjskim wojsku.
Rozpoczął wtedy także twórczość literacką. Pisał piosenki i skecze dla występujących podczas uroczystości ślubnych wesołków (badchonim). W 1870 r. wydał własnym nakładem książkę "Masse be gimel Achim" („Opowieść o trzech braciach”). Krytycy literaccy życzliwe zrecenzowali tę książkę w czasopismach „Hamagid” i „Hamelic”, co skłoniło go do napisania i wydania kolejnych książek. Dużym zainteresowaniem cieszyła się jego powieść o szczęśliwym głupcu: "Symche Płachte der welt szwindler" („Symche Płachte światowy szuler”), w której wystąpił przeciwko tzw. cudotwórcom chasydzkim. Sukces, jaki odniosła ta powieść, pozwolił autorowi na jej kontynuację w kolejnym tomie zatytułowanym "Der gliklecher nar, der chawer fun Symche Płachte" („Szczęśliwy głupiec, przyjaciel Symchego Płachty”) (1882). W latach następnych ukazały się dalsze jego utwory: "Mikdasz mełech" („Królewska świątynia”) i "Szabes kojdesz in Gan-Eden" („Sobota w raju”) oraz tom satyrycznych wierszy "Bachdonisze łider" („Pieśni wesołków”).
Pochowany został na starym cmentarzu żydowskim w Łodzi przy ul. Wesołej.

</doc>
<doc id="2833785" url="https://pl.wikipedia.org/wiki?curid=2833785" title="Mistrzostwa Świata U-19 w Rugby Union Mężczyzn 1998">
Mistrzostwa Świata U-19 w Rugby Union Mężczyzn 1998

Mistrzostwa Świata U-19 w Rugby Union Mężczyzn 1998 – trzydzieste mistrzostwa świata U-19 w rugby union mężczyzn zorganizowane przez IRB i FIRA, które odbyły się we Francji w dniach od 4 do 12 kwietnia 1998 roku.
Mistrzami świata zostali Irlandczycy, awans do grupy A zyskali natomiast Gruzini, spadki z niej miały zostać natomiast ogłoszone po ustaleniu finalnego terminarza kolejnych mistrzostw.
Irlandczycy znaleźli się w półfinałach pomimo ćwierćfinałowej porażki z RPA po karnych kopach, został bowiem uwzględniony ich protest dotyczący wykonywania karnych przez nieuprawnionego rywala.
Grupa A.
Zawody zostały rozegrane systemem pucharowym we francuskim regionie Midi-Pireneje.
Wyniki rundy pierwszej, drugiej, trzeciej i czwartej.

</doc>
<doc id="2833786" url="https://pl.wikipedia.org/wiki?curid=2833786" title="Til Barsip">
Til Barsip



</doc>
<doc id="2833787" url="https://pl.wikipedia.org/wiki?curid=2833787" title="Kar-Salmanasar">
Kar-Salmanasar



</doc>
<doc id="2833788" url="https://pl.wikipedia.org/wiki?curid=2833788" title="Jerzy Miatkowski">
Jerzy Miatkowski

Jerzy Miatkowski ps. „Zawada” (ur. 8 czerwca 1923 w Jabłonnie, zm. 7 marca 1949 w Warszawie) – porucznik, żołnierz Armii Krajowej, uczestnik powstania warszawskiego, członek Zrzeszenia „Wolność i Niezawisłość” w okresie powojennym, adiutant mjr. Hieronima Dekutowskiego „Zapory”. Stracony w więzieniu mokotowskim.
Życiorys.
Był synem Józefa i Janiny z domu Śmieciszewskiej. Ukończył cztery klasy gimnazjum. W 1943 r. wstąpił do AK. Był uczestnikiem powstania warszawskiego – walczył w Śródmieściu w oddziale porucznika „Tadeusza”. Po upadku powstania trafił do niemieckiego obozu jenieckiego Stalag 344 Lamsdorf w Lamsdorf (Łambinowice), skąd później został ewakuowany nad Ren, gdzie transport wyzwolony został przez wojska amerykańskie. Do Polski powrócił w grudniu 1945.
W styczniu 1946 r. został przyjęty do pododdziału Jana Szaciłowa „Renek” należącego do oddziału Hieronima Dekutowskiego „Zapory”, podlegającego Inspektoratowi Lublin Zrzeszenia „Wolność i Niezawisłość”. Nosił pseudonim „Zawada”. W lipcu 1946 „Zapora” mianował go swoim adiutantem i od tego czasu przebywał z komendantem.
Wiosną 1947 r. ujawnił się w czasie tzw. amnestii dla podziemia niepodległościowego, został urlopowany z oddziału i zamieszkał u rodziców w Warszawie. Jesienią 1947 r. zdecydował się na próbę ucieczki na Zachód wraz z grupą żołnierzy mjr. Hieronima Dekutowskiego „Zapory” zagrożonych aresztowaniem. Jednak w wyniku zdrady i prowokacji zorganizowanej przez UB z Katowic wszyscy oni zostali podstępnie aresztowani w punkcie kontaktowym w Nysie. Jerzy Miatkowski został tam zatrzymany 15 lub 16 września 1947 roku. Następnie trafił do centralnego więzienia MBP w Warszawie na Mokotowie.
Wyrokiem Wojskowego Sądu Rejonowego w Warszawie z 15 listopada 1948 r. został przez sędziów: majora Józefa Badeckiego, kapitana Józefa Kanteckiego i kaprala Ryszarda Wasilewskiego skazany na karę śmierci. Wyrok podtrzymał Najwyższy Sąd Wojskowy w składzie pułkownik Józef Dziowe, podpułkownik Alfred Janowski i pułkownik Józef Warecki, a Bolesław Bierut decyzją 28 lutego 1949 nie skorzystał z prawa łaski.
Porucznik Jerzy Miatkowski został stracony 7 marca 1949 r. razem z sześcioma towarzyszami walki: majorem Hieronimem Dekutowskim, Romanem Grońskim, Stanisławem Łukasikiem, Tadeuszem Pelakiem, Edmundem Tudrujem i Arkadiuszem Wasilewskim w więzieniu mokotowskim przy ul. Rakowieckiej w Warszawie. Jego zwłoki zostały przez organa bezpieczeństwa publicznego potajemnie pogrzebane na tzw. „Łączce” na terenie Cmentarza Wojskowego na Powązkach w Warszawie.
W 1994 i 1995 został zrehabilitowany wyrokami Sądu Wojskowego w Warszawie.
Identyfikacja.
28 lutego 2014, podczas uroczystości w Belwederze z udziałem prezydenta RP Bronisława Komorowskiego, Rada Ochrony Pamięci Walk i Męczeństwa, Pomorski Uniwersytet Medyczny w Szczecinie i Instytut Pamięci Narodowej ogłosiły, że zidentyfikowano szczątki Jerzego Miatkowskiego wśród ofiar pomordowanych przez organa bezpieczeństwa publicznego w latach 1945–1956, pochowanych w Kwaterze na Łączce przy murze cmentarnym Cmentarza Wojskowego na Powązkach w Warszawie. Identyfikację szczątków odnalezionych na kwaterze „Ł” przeprowadzono w ramach Projektu Poszukiwań Miejsc Pochówku i Identyfikacji Ofiar Totalitaryzmów Polskiej Bazy Genetycznej Ofiar Totalitaryzmów.
Order.
Postanowieniem prezydenta Lecha Kaczyńskiego z 15 listopada 2007 r., w 59. rocznicę skazania przez Wojskowy Sąd Rejonowy w Warszawie na karę śmierci siedmiu „Żołnierzy Wyklętych, został "za wybitne zasługi dla niepodległości Rzeczypospolitej Polskiej" odznaczony Krzyżem Oficerskim Orderu Odrodzenia Polski.

</doc>
<doc id="2833790" url="https://pl.wikipedia.org/wiki?curid=2833790" title="Ahrar al-Sham">
Ahrar al-Sham



</doc>
<doc id="2833792" url="https://pl.wikipedia.org/wiki?curid=2833792" title="Maurycy Gutentag">
Maurycy Gutentag

Maurycy Gutentag (Moritz, Moryc) (ur. ?, zm. 13 czerwca 1913 r. w Łodzi) – łódzki złotnik, naczelnik oddziału łódzkiej ochotniczej straży ogniowej.
Biogram.
Posiadał zakład wyrobów jubilerskich przy Nowym Rynku (obecnie Plac Wolności) 3.
24 kwietnia 1877 r. wstąpił jako szeregowiec do Łódzkiej Straży Ogniowej Ochotniczej (powołanej do życia 14 maja 1876 r.). W 1893 r. został naczelnikiem I Oddziału Straży Ogniowej i pełnił te obowiązki do 1908 r., kiedy przez niemieckie kierownictwo straży został usunięty za wydawanie swoim podwładnym komend w języku polskim. Oficjalnym powodem pozbawienia go stanowiska był pogarszający się stan zdrowia. Zarząd Straży mianował go członkiem honorowym z prawem noszenia munduru do śmierci.
Posiadał niewielką kolekcję obrazów współczesnych mu malarzy polskich oraz księgozbiór.
W 1911 r. ofiarował do zbiorów łódzkiego Muzeum Nauki i Sztuki kilka polskich starych druków.
Pod koniec życia był skarbnikiem Żydowskiego Klubu Rzemieślniczego w Łodzi.
Nekrologi i wspomnienia ukazały się w łódzkich gazetach.

</doc>
<doc id="2833793" url="https://pl.wikipedia.org/wiki?curid=2833793" title="Mallik">
Mallik

Mallik lub Mallikjuaq ("duża fala" – nazwa pochodząca od formacji skalnych, przypominających Ayers Rock) – jedna z niezamieszkałych wysp kanadyjskiego Archipelagu Arktycznego. Administracyjnie należy do terytorium Nunavut, regionu Qikiqtaaluk. Znajduje się w cieśninie Hudsona, pomiędzy półwyspem Foxe na Ziemi Baffina a wyspą Dorset. Z tą ostatnią jest podczas odpływu połączona piaszczysto-kamienistym przejściem.
Inuicka osada Cape Dorset znajduje się około 4,5 km od wyspy.
Krajobrazowo w zachodniej części wyspy występują niskie góry z najwyższym szczytem wznoszącym się na 274 m n.p.m. Oprócz gór na wyspie znajdują się wodospady i górskie jeziora. Na Mallik występują m.in. białuchy, karibu, sokoły wędrowne, foki i niedźwiedzie polarne.
Na wyspie znajduje się park krajobrazowy, na którego obszarze znajdują się stanowiska archeologiczne kultury Dorset, kultury Thule oraz inuickie, datowane nawet na 3000 lat.

</doc>
<doc id="2833794" url="https://pl.wikipedia.org/wiki?curid=2833794" title="Wychów">
Wychów

Wychów – zespół zabiegów podejmowanych przez człowieka, mających na celu zapewnienie młodym zwierzętom hodowlanym prawidłowego wzrostu i rozwoju w drodze racjonalnego żywienia i odpowiedniej pielęgnacji.

</doc>
<doc id="2833796" url="https://pl.wikipedia.org/wiki?curid=2833796" title="Mallikjuaq">
Mallikjuaq



</doc>
<doc id="2833798" url="https://pl.wikipedia.org/wiki?curid=2833798" title="Leon Gajewicz">
Leon Gajewicz

Leon Gajewicz (ur. 9 marca 1855 w Kielcach, zm. 22 października 1933 w Łodzi) – polski prawnik, urzędnik, dziennikarz, publicysta.
Życiorys.
Syn Franciszka i Franciszki. Po ukończeniu gimnazjum w Kielcach w 1874 r. rozpoczął studia na Wydziale Prawa Cesarskiego Uniwersytetu Warszawskiego. Po skończeniu studiów pracował jako sekretarz Sądu Okręgowego w Warszawie.
W 1882 r. został adwokatem przysięgłym i w tym samym roku przybył do Łodzi, gdzie w 1883 r. otworzył kancelarię adwokacką.
Był sekretarzem, a następnie dyrektorem biura Towarzystwa Kredytowego Miejskiego w Łodzi.
Był także dziennikarzem, drukował swoje prace w „Gazecie Sądowej Warszawskiej”. Współpracował również z „Dziennikiem Łódzkim”, „Gońcem Łódzkim” i „Kurierem Łódzkim Ilustrowanym” (1911). Czasami drukował też w czasopismach „Kurier Łódzki” (1906–1911), „Tygodnik Łódzki”, „Dzień”, „Giewont” oraz w prasie warszawskiej. Wykazywał szczególne zainteresowanie sprawami teatru. Był współredaktorem "Jednodniówki na dochód wielkiej kwesty ogólnokrajowej „Ratujcie dzieci”" wydanej w Łodzi 11 czerwca 1916 r.
3 czerwca 1886 r. poślubił Anielę Rosicką, córkę Andrzeja Rosickiego – byłego prezydenta Łodzi i długoletniego dyrektora Towarzystwa Kredytowego Miejskiego w Łodzi. Ich córką była Zofia Wanda – żona Jan Stypułkowskiego, wydawcy i właściciela łódzkich dzienników w okresie międzywojennym „Kuriera Łódzkiego” i „Echa”.
Zmarł 22 października 1933 r., trzy dni później został pochowany na Starym Cmentarzu w Łodzi przy ul. Ogrodowej 39 w części katolickiej.

</doc>
<doc id="2833802" url="https://pl.wikipedia.org/wiki?curid=2833802" title="Johann Caspar Bluntschli">
Johann Caspar Bluntschli

Johann Caspar Bluntschli (ur. 7 marca 1808 w Zurychu, zm. 21 października 1881 w Karlsruhe) – szwajcarski prawnik i polityk, wykładowca uniwersytetów w Zurychu, Monachium oraz Heidelbergu.
Życiorys.
Studiował w Zurychu, Berlinie i Bonn. W 1829 roku obronił rozprawę doktorską poświęconą prawu rzymskiemu. Po pobycie w Paryżu powrócił do Zurychu i podjął pracę w sądownictwie. Od 1833 prowadził wykłady na uniwersytetach w Zurychu, Monachium oraz Heidelbergu. Był jednym z założycieli towarzystwa "Institut de Droit international" w Genewie. Udzielał się społecznie. Zajmował się legislacją, prawem konstytucyjnym i międzynarodowym.

</doc>
<doc id="2833803" url="https://pl.wikipedia.org/wiki?curid=2833803" title="Nuta Berliner">
Nuta Berliner

Nuta Berliner (ur. 2 marca 1899 w Radzyminie, zm. 1945) – nauczyciel, rabin, wydawca książek żydowskich, działający w Łodzi.
Biogram.
Pochodził z rodziny rabinackiej.
W 1924 założył wydawnictwo „Jeszurun”, opracowujące i wydające książki dla religijnej młodzieży żydowskiej, w których przedstawiano bieżące problemy w kontekście nauk zawartych w Torze.
Jego inicjatywa utworzenia seminarium dla żydowskich nauczycieli ortodoksyjnych nie została zrealizowana, bo spotkała się z niechęcią Żydów widzących w tym przedsięwzięciu czyn sprzeczny z Halachą.
W 1929 z rekomendacji rabina Aleksandra Friedmana objął stanowisko dyrektora pierwszej szkoły dla kobiet. Wkrótce powstała cała sieć szkół nauczających na poziomie podstawowym ponad 100 000 kobiet.
Wydawał podręczniki dla nauczycieli. Wygłaszał odczyty o kształceniu w Seminarium Nauczycielskim w Krakowie.
W 1930 został dyrektorem szkoły „Bejt Jakow” w Łodzi. Całkowicie poświęcił się kształceniu kobiet i rozwijaniu ruchu „Bejt Jakow” w Polsce.
W 1937 mieszkał przy ul. Stefana Żeromskiego 25 .
W getcie łódzkim mieszkał przy ul. Wróbla 5. Zimą 1940, gdy Niemcy zamknęli szkoły działające w getcie, stworzył w tzw. „ośrodkach pracy” specjalny program nauczania dzieci działający bez wiedzy i zgody Niemców.
Według Centrum Szymona Wiesenthala, został wywieziony z getta łódzkiego podczas jego likwidacji do Auschwitz-Birkenau w 1944, a stamtąd do innych obozów pracy. Na kilka tygodni przed wyzwoleniem zachorował i zmarł.

</doc>
<doc id="2833805" url="https://pl.wikipedia.org/wiki?curid=2833805" title="Mistrzostwa Świata U-19 w Rugby Union Mężczyzn 1999">
Mistrzostwa Świata U-19 w Rugby Union Mężczyzn 1999

Mistrzostwa Świata U-19 w Rugby Union Mężczyzn 1999 – trzydzieste pierwsze mistrzostwa świata U-19 w rugby union mężczyzn zorganizowane przez IRB i FIRA. Zawody najwyższych trzech grup odbyły się w Walii w dniach od 26 marca do 4 kwietnia 1999 roku, grupa D rywalizowała natomiast w Szwajcarii w dniach od 20 do 27 marca 1999 roku.
W mistrzostwach po raz pierwszy wystąpiły zespoły z Anglii i Nowej Zelandii. Zwyciężyli w nich Nowozelandczycy, a najlepszym graczem turnieju został wybrany przedstawiciel triumfatorów Jerry Collins.
Grupa A.
Wyniki rundy pierwszej, drugiej, trzeciej i czwartej.

</doc>
<doc id="2833808" url="https://pl.wikipedia.org/wiki?curid=2833808" title="Czesław Bajer">
Czesław Bajer

Czesław Bajer (ur. 25 października 1900 w Łodzi, zm. 19 maja 1979 w Bieszczadach) – handlowiec i ekonomista, uczestnik kampanii wrześniowej 1939, w latach 1945–1967 działacz państwowy, m.in. wiceminister handlu zagranicznego i wiceprezes Narodowego Banku Polskiego, turysta górski i taternik, działacz Polskiego Towarzystwa Tatrzańskiego i Polskiego Towarzystwa Turystyczno-Krajoznawczego.
Studia i praca zawodowa.
Po ukończeniu gimnazjum realnego w Łodzi studiował na Wydziale Prawa i Nauk Politycznych Uniwersytetu Warszawskiego.
Rozbrajał Niemców w 1918 r. i brał udział w wojnie 1919–1920 r.
Pracował w Łodzi początkowo jako księgowy, a następnie był kierownikiem i dyrektorem handlowym w przedsiębiorstwach przemysłowych.
W 1937 r. mieszkał w Łodzi przy ul. Lokatorskiej 13a.
Po wybuchu II wojny światowej walczył w kampanii wrześniowej 1939 r.
Po wyzwoleniu i po powrocie z niewoli niemieckiej pracował początkowo na kierowniczych stanowiskach w przemyśle włókienniczym, a następnie na stanowiskach ministerialnych. W latach 1945–1967 był działaczem państwowym, m.in. w latach 1949–1958 wiceministrem handlu zagranicznego, a w latach 1958–1960 i 1965–1967 wiceprezesem Narodowego Banku Polskiego (NBP).
Pozazawodowa działalność krajoznawcza.
Taternictwo uprawiał od 1922 r., był zaawansowanym taternikiem, od 1930 r. członkiem Sekcji Turystycznej Polskiego Towarzystwa Tatrzańskiego (STPTT), wspinał się m.in. z Januszem Chmielowskim, Jerzym Maślanką, Wiesławem Stanisławskim, Stanisławem Krystynem Zarembą, Zbigniewem Korosadowiczem, Witoldem Henrykiem Paryskim. Uczestniczył w kilku pierwszych wejściach taterniczych (np. południowo-zachodnią granią Mnicha w 1930 r., zachodnią ścianą Żabiej Czuby w 1934 r.) i wyprawach ratunkowych.
Był członkiem i działaczem Oddziału Łódzkiego PTT od jego powstania, szczególnie aktywnym w latach 1933–1939. 7 grudnia 1933 r. założył przy Oddziale Łódzkim PTT Koło Taterników Łodzian, został wybrany jego prezesem i sprawował tę funkcję do 1939 r. W 1933 r. Koło liczyło ponad 30 członków, wśród których byli: wiceprezes Kazimierz Jarociński, Włodzimierz Boldireff-Strzemiński, Adam Ferens, Mieczysław Gajewicz, Stanisław Sandmeer, Stanisław Szelągowski oraz Wacław i Kazimierz Wagnerowie.
W latach 1935 i 1937 był jednym z trzech delegatów Oddziału PTT na Walny Zjazd PTT (wraz z Kazimierzem Jarocińskim i Hermanem Wendtem).
W 1935 r. Polskie Towarzystwo Tatrzańskie utworzyło Górską Odznakę Turystyczną (GOT), do dziś znaną i popularną, zdobywaną przez turystów górskich, weryfikowaną przez przodowników GOT. W 1936 r. w Łodzi był jednym z 5 pierwszych przodowników GOT.
W listopadzie 1945 r. w lokalu Centralnego Zarządu Przemysłu Włókienniczego w Łodzi w biurze Czesława Bajera odbyło się organizacyjne zebranie dawnych członków PTT, na którym został reaktywowany Oddział Łódzki PTT. Oddział działał do 1951 r., do momentu połączenia PTT i PTK w PTTK. Został członkiem zarządu tego oddziału. W PTTK działał także.
W latach 1958–1960 i 1964–1969 był prezesem Łódzkiego Klubu Wysokogórskiego i w dużej mierze dzięki niemu wyruszyły po II wojnie światowej pierwsze polskie wyprawy w góry pozaeuropejskie. W 1960 r. dzięki jego pomocy odbyła się I polska wyprawa w Hindukusz. W 1963 r. przeszedł przez główną grań Kaukazu, w 1967 r. chodził po Alpach (zdobył Mont Blanc), a po Tatrach wędrował do 1978 r.
W 1969 r. został członkiem honorowym Klubu Wysokogórskiego.
Wspinał się po górach jeszcze w zaawansowanym wieku. 19 maja 1979 r., schodząc ze Smereka (1222 m) w Bieszczadach, zasłabł i tego samego dnia zmarł. Pochowany na Cmentarzu Wojskowym na Powązkach w Warszawie (kwatera B37-2-9).
W literaturze spotykamy czasem notację Czesław Józef Bajer.

</doc>
<doc id="2833809" url="https://pl.wikipedia.org/wiki?curid=2833809" title="Najpiękniejsza Gwiazdka">
Najpiękniejsza Gwiazdka

Najpiękniejsza Gwiazdka (ang. "The Most Wonderful Time of the Year") – amerykański film obyczajowy z 2008 roku w reżyserii Michaela Scotta.
Opis fabuły.
Zbliża się Boże Narodzenie. Samotna matka Jennifer Cullen (Brooke Burns) przygotowuje świąteczne przyjęcie. Niespodziewanie jej wuj zjawia się z przystojnym nieznajomym, Morganem (Warren Christie). Dzięki przybyszowi Jennifer odkrywa magię świąt.

</doc>
<doc id="2833810" url="https://pl.wikipedia.org/wiki?curid=2833810" title="Mark Chamberlain">
Mark Chamberlain

Mark Valentine Chamberlain (ur. 19 listopada 1961 w Stoke-on-Trent) – piłkarz angielski grający na pozycji bocznego pomocnika. W swojej karierze rozegrał 8 meczów w reprezentacji Anglii i strzelił 1 gola. Jest ojcem Alexa Oxlade-Chamberlaina, także piłkarza i reprezentanta Anglii oraz bratem innego piłkarza, Neville'a Chamberlaina.
Kariera klubowa.
Swoją karierę piłkarską Chamberlain rozpoczął w klubie Port Vale. W 1978 roku awansował do kadry pierwszej drużyny i w sezonie 1978/1979 zadebiutował w niej w Division Four. W 1982 roku odszedł do grającego w Division One, Stoke City. Zadebiutował w nim 28 sierpnia 1982 w wygranym 2:1 domowym meczu z Arsenalem. Od czasu debiutu był podstawowym zawodnikiem Stoke, w którym grał do 1985 roku.
We wrześniu 1985 roku Chamberlain odszedł ze Stoke City do Sheffield Wednesday. Grał w nim przez trzy lata, do sierpnia 1988. Wtedy też został zawodnikiem występującego w Division Two, Portsmouth. Swój debiut w nim zaliczył 3 września 1988 w domowym meczu z Leeds United (4:0), w którym strzelił gola. W Portsmouth grał do 1994 roku.
Latem 1994 Chamberlain został zawodnikiem Brighton &amp; Hove Albion i występował w nim w sezonie 1994/1995. Z kolei w latach 1995-1997 występował w Exeterze City. W sezonie 1997/1998 był grającym menedżerem w amatorskim Fareham Town. W 1998 roku zakończył karierę.
Kariera reprezentacyjna.
W latach 1982-1984 Chamberlain rozegrał 4 mecze i strzelił 1 gola w reprezentacji Anglii U-21. W dorosłej reprezentacji zadebiutował 15 grudnia 1982 roku w wygranym 9:0 meczu eliminacji do Euro 1984 z Luksemburgiem i w debiucie zdobył gola. Od 1982 do 1984 roku rozegrał w kadrze narodowej 8 spotkań i strzelił 1 bramkę.

</doc>
<doc id="2833811" url="https://pl.wikipedia.org/wiki?curid=2833811" title="CADPAT">
CADPAT

Canadian Disruptive Pattern (CADPAT) – kanadyjski kamuflaż cyfrowy. Oficjalnie wprowadzony do użytku w roku 1997. 
Badania przeprowadzone przez Kanadyjczyków pokazują, że prawdopodobieństwo wykrycia z odległości 200 m żołnierza w umundurowaniu w maskowaniu CADPAT jest o blisko 40 procent mniejsze niż żołnierza ubranego w mundur w kolorze Olive Drab.
Historia.
Prace nad nowym kamuflażem rozpoczęły się w roku 1995. Kamuflaż oficjalnie wprowadzono w roku 1997. W kolejnych latach kamuflaż poddano wielu testom i ostatecznie umundurowanie w tym kamuflażu zaczęto wydawać żołnierzom kanadyjskim w 2001 roku.
W roku 2001 CADPAT został zarejestrowany jako znak towarowy.
Na kamuflażu CADPAT oparto inny powszechnie używany kamuflaż cyfrowy – MARPAT. Powstał on we współpracy z rządem kanadyjskim i jest używany od 2002 roku przez US Marines.

</doc>
<doc id="2833814" url="https://pl.wikipedia.org/wiki?curid=2833814" title="Sitkówka (gromada)">
Sitkówka (gromada)

Sitkówka (do 30 XII 1961 "Zagrody"; od 31 XII 1964 "Sitkówka-Nowiny") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sitkówka z siedzibą GRN w Sitkówce utworzono 31 grudnia 1961 w powiecie kieleckim w woj. kieleckim w związku z przeniesieniem siedziby GRN gromady Zagrody (która równocześnie uległa znacznym zmianom terytorialnym) z Zagród do Sitkówki i przemianowaniem jednostki na "gromada Sitkówka".
31 grudnia 1964 nazwę gromady Sitkówka zmieniono na "gromada Sitkówka-Nowiny".
W 1965 roku gromada miała 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 utworzono gminę Sitkówka-Nowiny.

</doc>
<doc id="2833815" url="https://pl.wikipedia.org/wiki?curid=2833815" title="Edmund Tudruj">
Edmund Tudruj

Edmund Tudruj ps. „Mundek” (ur. 22 października 1923 w Stasinie, zm. 7 marca 1949 w Warszawie) – porucznik, żołnierz Armii Krajowej, członek Zrzeszenia „Wolność i Niezawisłość” w okresie powojennym. Stracony w więzieniu mokotowskim.
Życiorys.
Urodził się w rodzinie chłopskiej, był synem Pawła i Teofili z domu Kozak. W czasie okupacji niemieckiej ukończył gimnazjum i zdał maturę na tajnych kompletach. Po jej zdaniu w 1941 r. wstąpił do organizacji konspiracyjnej.
Po ukończeniu tajnej podchorążówki walczył w oddziale AK Stanisława Łukasika (ps. „Ryś”). Brał udział we wszystkich akcjach oddziału przeciwko Niemcom.
Po wkroczeniu w II połowie lipca 1944 r. Armii Czerwonej na Lubelszczyznę jego oddział został rozwiązany, a on sam podjął pracę na kolei. W październiku 1944 r. został aresztowany przez NKWD i wywieziony do łagru NKWD w Borowiczach za Moskwą, w którym od 1944 r. więziono żołnierzy Armii Krajowej. Przebywał tam do marca 1945. Niedługo po powrocie do kraju, w maju tego roku, znów wstąpił do oddziału „Rysia”, nosił pseudonim „Mundek”, i pełnił funkcję oficera prowiantowego. W grudniu 1945 r. został przypadkowo aresztowany i skazany na 10 miesięcy. Po odzyskaniu wolności ponownie wszedł w skład oddziału Łukasika należącego do zgrupowania Hieronima Dekutowskiego „Zapory”, podlegającego Inspektoratowi Lublin Zrzeszenia „Wolność i Niezawisłość”. Jesienią 1946 na rozkaz dowódcy zgrupowania objął dowództwo piętnastoosobowego oddziału Kazimierza Woźniaka (ps. „Szatan”), który działał w powiecie Lubartów. Ponieważ był poszukiwany przez UB w styczniu 1947 r. „Zapora” wezwał go do wspólnego wyjazdu na Zamojszczyznę. Uczestniczył tam w akcjach zbrojnych przeciw komunistycznemu aparatowi bezpieczeństwa. Nie ujawnił się w czasie tzw. amnestii dla podziemia niepodległościowego z 1947 r.
W maju 1947 r. został zastępcą dowódcy oddziału Juliana Rejmaka (ps. „Julka”). Ponieważ był już bardzo intensywnie poszukiwany przez UB to opuścił Zamojszczyznę i od tego czasu często zmieniał miejsce pobytu, przemieszczając się głównie po zachodniej Polsce. Na krótko zatrzymywał się w Zakopanem, Wrocławiu, Wałbrzychu, Szczecinie i Poznaniu. Jesienią 1947 r. mjr. Hieronim Dekutowski „Zapora” zaproponował mu wspólny wyjazd na Zachód. Wraz z grupą innych żołnierzy zagrożonych aresztowaniem podjęli taką próbę ucieczki. Jednak w wyniku zdrady i prowokacji zorganizowanej przez UB w Katowicach wszyscy oni zostali podstępnie aresztowani w punkcie kontaktowym w Nysie. Edmund Tudruj został tam zatrzymany 16 września 1947 roku. Następnie trafił do centralnego więzienia MBP w Warszawie na Mokotowie.
Wyrokiem Wojskowego Sądu Rejonowego w Warszawie z 14 listopada 1948 r. został przez sędziów: majora Józefa Badeckiego, kapitana Józefa Kanteckiego i kaprala Ryszarda Wasilewskiego skazany na karę śmierci. Wyrok podtrzymał Najwyższy Sąd Wojskowy w składzie pułkownik Józef Dziowe, podpułkownik Alfred Janowski i pułkownik Józef Warecki, a Bolesław Bierut decyzją 28 lutego 1949 nie skorzystał z prawa łaski.
Porucznik Edmund Tudruj został stracony 7 marca 1949 r. razem z sześcioma towarzyszami walki: majorem Hieronimem Dekutowskim, Romanem Grońskim, Stanisławem Łukasikiem, Jerzym Miatkowskim, Tadeuszem Pelakiem i Arkadiuszem Wasilewskim w więzieniu mokotowskim przy ul. Rakowieckiej w Warszawie. W 1994 i 1995 został zrehabilitowany wyrokami Sądu Wojskowego w Warszawie.Trwające kilkadziesiąt lat poszukiwania miejsca spoczynku ofiary komunistycznego mordu zostały uwieńczone sukcesem. Latem 2012 r. badacze Instytutu Pamięci Narodowej działający pod kierunkiem prof. Krzysztofa Szwagrzyka odkryli i zabezpieczyli jego szczątki podczas prac ekshumacyjnych na terenie Kwatery na Łączce, na warszawskich Powązkach. 28 lutego 2014 w Belwederze odbyła się uroczystość z udziałem prezydenta RP Bronisława Komorowskiego, podczas której ogłoszono, że nazwisko Edmunda Tudruja było wśród 12 nazwisk zidentyfikowanych ofiar, których szczątki ekshumowano w Kwaterze na „Łączce”.
Identyfikację szczątków odnalezionych na kwaterze "Ł" przeprowadza Pomorski Uniwersytet Medyczny w Szczecinie przy współpracy z Instytutem Ekspertyz Sądowych w Krakowie w ramach Polskiej Bazy Genetycznej Ofiar Totalitaryzmów pod kierownictwem dr. Andrzeja Ossowskiego.
Order.
Postanowieniem prezydenta Lecha Kaczyńskiego z 15 listopada 2007 r., w 59. rocznicę skazania przez Wojskowy Sąd Rejonowy w Warszawie na karę śmierci siedmiu „Żołnierzy Wyklętych, został "za wybitne zasługi dla niepodległości Rzeczypospolitej Polskiej" odznaczony Krzyżem Komandorskim Orderu Odrodzenia Polski.

</doc>
<doc id="2833816" url="https://pl.wikipedia.org/wiki?curid=2833816" title="Tadeusz Pelak">
Tadeusz Pelak

Tadeusz Pelak ps. „Junak” (ur. 1 października 1922 w Wilkołazie, zm. 7 marca 1949 w Warszawie) – porucznik, żołnierz Związku Walki Zbrojnej-Armii Krajowej, członek Zrzeszenia „Wolność i Niezawisłość” w okresie powojennym. Stracony w więzieniu mokotowskim.
Życiorys.
Urodził się w wielodzietnej chłopskiej rodzinie. Był synem Władysława i Agaty z dom Rachwał. Ukończył 7 klas szkoły powszechnej.
W 1941 wstąpił do Związku Walki Zbrojnej. Później został żołnierzem Kedywu Okręgu AK-Lublin.
Od jesieni 1943 r. był w oddziale Hieronima Dekutowskiego „Zapory”. Uczestniczył w wielu akcjach dywersyjnych i bojowych przeciw Niemcom, m.in. w akcji rozbicia więzienia w Opolu Lubelskim.
Po wejściu w II połowie lipca 1944 na Lubelszczyznę Armii Czerwonej otrzymał wezwanie do wojska, ale nie zgłosił się i powrócił do oddziału „Zapory”, kontynuując walkę o niepodległość. Nosił pseudonim „Junak” i brał udział we wszystkich większych akcjach oddziału „Zapory”, podlegającego Delegaturze Sił Zbrojnych na Kraj, a później Inspektoratowi Lublin Zrzeszenia „Wolność i Niezawisłość”.
Nie skorzystał z amnestii 1945. 23 sierpnia 1946 wraz z Czempińskim „Zbychem” został aresztowany w rodzinnej miejscowości Wilkołaz, ale zdołał się uwolnić po dramatycznej walce, w której zginęło trzech milicjantów.
Wiosną 1947 ujawnił się w czasie tzw. amnestii dla podziemia niepodległościowego, ale pozostał w stałym kontakcie z „Zaporą”. Jesienią 1947 zdecydował się wraz z grupą żołnierzy mjr. Hieronima Dekutowskiego „Zapory” zagrożonych aresztowaniem na próbę ucieczki na Zachód. Jednak w wyniku zdrady i prowokacji zorganizowanej przez UB z Katowic wszyscy oni zostali podstępnie aresztowani w punkcie kontaktowym w Nysie. Tadeusz Pelak został tam zatrzymany 16 września 1947 roku. Następnie trafił do centralnego więzienia MBP w Warszawie na Mokotowie.
Wyrokiem Wojskowego Sądu Rejonowego w Warszawie z 15 listopada 1948 został przez sędziów: majora Józefa Badeckiego, kapitana Józefa Kanteckiego i kaprala Ryszarda Wasilewskiego skazany na karę śmierci. Wyrok podtrzymał Najwyższy Sąd Wojskowy w składzie pułkownik Józef Dziowe, podpułkownik Alfred Janowski i pułkownik Józef Warecki, a prezydent Bierut decyzją 28 lutego 1949 nie skorzystał z prawa łaski.
Porucznik Tadeusz Pelak został stracony 7 marca 1949 razem z sześcioma towarzyszami walki: majorem Hieronimem Dekutowskim, Romanem Grońskim, Stanisławem Łukasikiem, Jerzym Miatkowskim, Edmundem Tudrujem i Arkadiuszem Wasilewskim w więzieniu mokotowskim przy ul. Rakowieckiej w Warszawie. W 1994 i 1995 został zrehabilitowany wyrokami Sądu Wojskowego w Warszawie. Trwające kilkadziesiąt lat poszukiwania miejsca spoczynku ofiary komunistycznego mordu zostały uwieńczone sukcesem. Latem 2012 badacze Instytutu Pamięci Narodowej działający pod kierunkiem prof. Krzysztofa Szwagrzyka odkryli i zabezpieczyli jego szczątki podczas prac ekshumacyjnych na terenie Kwatery na Łączce, na warszawskich Powązkach.
Szczątki Tadeusza Pelaka 20 lutego 2013, o czym Rada Ochrony Pamięci Walk i Męczeństwa, Pomorski Uniwersytet Medyczny w Szczecinie i Instytut Pamięci Narodowej powiadomiły 22 sierpnia 2013 roku. Identyfikację szczątków odnalezionych na kwaterze "Ł" przeprowadza PUM w Szczecinie w ramach Polskiej Bazy Genetycznej Ofiar Totalitaryzmów.
Order.
Postanowieniem prezydenta Lecha Kaczyńskiego z 15 listopada 2007 r., w 59. rocznicę skazania przez Wojskowy Sąd Rejonowy w Warszawie na karę śmierci siedmiu „Żołnierzy Wyklętych”, został "za wybitne zasługi dla niepodległości Rzeczypospolitej Polskiej" odznaczony Krzyżem Oficerskim Orderu Odrodzenia Polski.

</doc>
<doc id="2833817" url="https://pl.wikipedia.org/wiki?curid=2833817" title="Mistrzostwa Świata U-19 w Rugby Union Mężczyzn 2000">
Mistrzostwa Świata U-19 w Rugby Union Mężczyzn 2000

Mistrzostwa Świata U-19 w Rugby Union Mężczyzn 2000 – trzydzieste drugie mistrzostwa świata U-19 w rugby union mężczyzn zorganizowane przez IRB i FIRA-AER, które odbyły się we Francji w dniach od 13 do 23 kwietnia 2000 roku.
Informacje ogólne.
Mistrzostwa zostały zorganizowane przez dwa francuskie regiony – Burgundię i Franche-Comté. Rywalizacja w dwóch szesnastozespołowych dywizjach odbywała się systemem pucharowym, a dwie najsłabsze drużyny dywizji A w następnej edycji zastępowali finaliści dywizji B. Reprezentacje były rozstawione według wyników osiągniętych na poprzednich mistrzostwach. Sędziowie meczów byli wyznaczani przed każdą rundą.
W turnieju grupy A zwyciężyli gospodarze pokonując w finale Australijczyków, brąz zaś przypadł zawodnikom z Nowej Zelandii.
W tej edycji turnieju po raz pierwszy pojawiła się Australia.
Grupa A.
Zawody odbyły się w ciągu czterech meczowych dni pomiędzy 14 a 23 kwietnia 2000 roku.
Grupa B.
Zawody odbyły się w ciągu czterech meczowych dni pomiędzy 13 a 22 kwietnia 2000 roku.

</doc>
<doc id="2833822" url="https://pl.wikipedia.org/wiki?curid=2833822" title="Sitkówka-Nowiny (gromada)">
Sitkówka-Nowiny (gromada)



</doc>
<doc id="2833826" url="https://pl.wikipedia.org/wiki?curid=2833826" title="Jakov Xoxa">
Jakov Xoxa

Jakov Xoxa czyt. Jakow Dzodza (ur. 15 kwietnia 1922 w Fierze, zm. 17 lutego 1979 w Budapeszcie) - albański pisarz i poeta pochodzenia arumuńskiego.
Życiorys.
Syn Thanasa. W czasie II wojny światowej walczył w oddziale partyzanckim. Po wyzwoleniu kraju podjął studia filologiczne i pisał pierwsze utwory poetyckie. W 1949 ukazała się drukiem pierwsza z jego powieści, a w 1957 znalazł zatrudnienie na Wydziale Historyczno-Filologicznym Uniwersytetu Tirańskiego, gdzie przez wiele lat wykładał teorię literatury. 
Najważniejszym dziełem w jego dorobku twórczym jest powieść "Martwa rzeka", która ukazała się w 1965. Powieść w konwencji socrealistycznej, wzorowana na "Cichym Donie" Szołochowa opowiada o wyzysku ludności wiejskiej przez bejów w Albanii, w okresie międzywojennym. Wydana sześć lat później "Biała Juga", nawiązuje do powieści "Zorany ugór" Szołochowa i przedstawia literacką wizję kolektywizacji rolnictwa w dolinie Myzeqe.
O Jakovie Xoxy pisał Jan Bolesław Ożóg, wymieniając go w gronie znanych albańskich pisarzy współczesnych: 
Został odznaczony Orderem Nderi i Kombit (Honor Narodu). Imię pisarza nosi ulica i szkoła muzyczna w Fierze.

</doc>
<doc id="2833827" url="https://pl.wikipedia.org/wiki?curid=2833827" title="Gustav von Hugo">
Gustav von Hugo

Gustav von Hugo (ur. 23 listopada 1764 w Lörrach, zm. 15 września 1844 w Getyndze) – niemiecki prawnik.
Studiował prawo na uniwersytecie w Getyndze. Doktorat obronił na Uniwersytecie w Halle. Profesurę objął w Getyndze. Zajmował się prawem rzymskim i prawem cywilnym. Zaliczano go do historycznej szkoły prawa. Jego głównym dziełem był kurs prawa cywilnego w siedmiu tomach - "Lehrbuch eines civilistischen Cursus" (1792 - 1821).

</doc>
<doc id="2833828" url="https://pl.wikipedia.org/wiki?curid=2833828" title="Alundra">
Alundra

Alundra – komputerowa fabularna gra akcji przeznaczona na konsolę PlayStation, wydana w 1997 roku. Doczekała się kontynuacji w 2000 roku o tytule "Alundra 2". Gracz wciela się w postać tytułowego bohatera, który jest elfem z klanu Elna. Protagonista posiada umiejętność wchodzenia w sny innych ludzi.

</doc>
<doc id="2833830" url="https://pl.wikipedia.org/wiki?curid=2833830" title="Rondinella">
Rondinella

Rondinella – czerwona odmiana winorośli, pochodząca z Włoch i uprawiana w Wenecji Euganejskiej. Wchodzi w skład m.in. win valpolicella, amarone, recioto della valpolicella i bardolino. Po raz pierwszy dokumenty wzmiankują nazwę w 1882 roku.
Szczep rondinella stanowi naturalną krzyżówkę corviny veronese z inną, nieznaną z nazwy odmianą. Jest genetycznie spokrewniony także m.in. z odmianami oseleta, molinara, garganega, dindarella i pelara.
Charakterystyka.
Stożek wzrostu jest odsłonięty. Pędy są lekko owłosione, z czerwonawym odcieniem. Młode liście są zielonkawe, z brązowym nalotem antocyjanów, delikatnie owłosione. Dojrzałe liście są duże, zaokrąglone, pięcioklapowe, ostro ząbkowane. Kiść jest duża (do 20 cm długości), dość gęsta, w kształcie piramidy. Grona są średniej wielkości, fioletowoczarne, o niewyróżniającym się smaku. Odmiana dojrzewa późno – ok. 35 dni po chasselas, znanej też jako gutedel (najwcześniej dojrzewająca odmiana, służąca jako referencyjna).
Rondinella mimo neutralnego smaku jest popularna ze względu na plenność, odporność na większość chorób grzybowych i dobry potencjał do produkcji win z podsuszanych winogron.
Wina i rozpowszechnienie.
Z rondinelli rzadko produkuje się wino odmianowe i przeważnie miesza się ją z innymi szczepami, np. corviną veronese. Rondinella jest składnikiem win z apelacji DOC i DOCG: Bardolino DOC i Bardolino Superiore DOCG (na południowo-wschodnim brzegu jeziora Garda, 10-40%) i Valpolicella DOC (5-30%), w tym warianty Amarone della Valpolicella DOC i Recioto della Valpolicella DOC. Prócz corvinay veronese w kupażach używa się odmian corvinone i molinara. W rondinelli dominują nuty czereśniowe, ustępuje aromatycznością odmianie corvina, lecz ze względu na wysoką odporność na choroby grzybowe dobrze znosi proces podsuszania.
Obszar winnic we Włoszech sięgał w 2000 roku  ha i skupiały się one w prowincji Werona. Niewielkie uprawy znajdują się w Argentynie. W Nowej Południowej Walii jeden z winiarzy oferuje wino w stylu amarone, lecz tamtejszy klimat wymaga ograniczenia zbiorów rondinelli aż o 80% w celu osiągnięcia pożądanej jakości.
Synonimy.
Nie zarejestrowano żadnych synomimów nazwy.

</doc>
<doc id="2833831" url="https://pl.wikipedia.org/wiki?curid=2833831" title="Emilio Aceval">
Emilio Aceval

Emilio Aceval Marín (ur. 16 października 1853 w Asunción, zm. 15 kwietnia 1931 tamże) – paragwajski polityk, prezydent Paragwaju od 25 listopada 1898 do 9 stycznia 1902, kiedy to usunął go z urzędu Bernardino Caballero.

</doc>
<doc id="2833833" url="https://pl.wikipedia.org/wiki?curid=2833833" title="Mistrzostwa Świata U-19 w Rugby Union Mężczyzn 2001">
Mistrzostwa Świata U-19 w Rugby Union Mężczyzn 2001

Mistrzostwa Świata U-19 w Rugby Union Mężczyzn 2001 – trzydzieste trzecie mistrzostwa świata U-19 w rugby union mężczyzn zorganizowane przez IRB i FIRA-AER, które odbyły się w Chile w dniach od 5 do 15 kwietnia 2001 roku.
Informacje ogólne.
Zawody zostały rozegrane na piętnastu obiektach w środkowym Chile, a nad ich przebiegiem czuwało dwudziestu dwóch arbitrów.
W finale spotkały się zespoły Nowej Zelandii i Francji, a lepsi w nim okazali się młodzi zawodnicy z południowej półkuli. Cztery najsłabsze zespoły grupy B zostały relegowane z mistrzostw, natomiast jej finaliści – Rosja i Gruzja – zyskali awans do grupy A, zastępując Koreańczyków i Samoańczyków.
Grupa A.
Zawody odbyły się w ciągu czterech meczowych dni pomiędzy 6 a 15 kwietnia 2001 roku.
Grupa B.
Zawody odbyły się w ciągu czterech meczowych dni pomiędzy 5 a 14 kwietnia 2001 roku.

</doc>
<doc id="2833834" url="https://pl.wikipedia.org/wiki?curid=2833834" title="Andrés Héctor Carvallo">
Andrés Héctor Carvallo

Andrés Héctor Carvallo Acosta (ur. 8 listopada 1862 w Asunción, zm. 16 sierpnia 1934) – paragwajski polityk, prezydent Paragwaju od 9 stycznia do 25 listopada 1902.

</doc>
<doc id="2833835" url="https://pl.wikipedia.org/wiki?curid=2833835" title="Juan Antonio Escurra">
Juan Antonio Escurra

Juan Antonio Escurra (ur. 6 maja 1859 w Caraguatay, zm. 24 sierpnia 1929 w Villa Hayes) – paragwajski pułkownik i polityk, po dokonaniu przez siebie przewrotu prezydent Paragwaju od 25 listopada 1902 do 19 grudnia 1904. Obalony przez rebelię liberałów.

</doc>
<doc id="2833837" url="https://pl.wikipedia.org/wiki?curid=2833837" title="Partido de la Revolución Democrática">
Partido de la Revolución Democrática



</doc>
<doc id="2833838" url="https://pl.wikipedia.org/wiki?curid=2833838" title="Juan Bautista Gaona">
Juan Bautista Gaona

Juan Bautista Gaona Figueredo (ur. 1845, zm. 1932) – paragwajski polityk, Prezydent Paragwaju od 19 grudnia 1904 do 8 grudnia 1905 oraz wiceprezydent od 25 listopada 1910 do 17 stycznia 1911.
Należał do radykalnej frakcji Partii Liberalnej. W 1904 uczestniczył w obalaniu wojskowego prezydenta Juana Antonio Escurry. Wkrótce potem sam został odsunięty od władzy przez umiarkowanych członków Partii Liberalnej.

</doc>
<doc id="2833839" url="https://pl.wikipedia.org/wiki?curid=2833839" title="Beardmore (motoryzacja)">
Beardmore (motoryzacja)



</doc>
<doc id="2833840" url="https://pl.wikipedia.org/wiki?curid=2833840" title="Pepsi Music 2004">
Pepsi Music 2004



</doc>
<doc id="2833841" url="https://pl.wikipedia.org/wiki?curid=2833841" title="Commer">
Commer



</doc>
<doc id="2833842" url="https://pl.wikipedia.org/wiki?curid=2833842" title="Emiliano González Navero">
Emiliano González Navero

Emiliano González Navero (ur. 16 czerwca 1861 w Caraguatay, zm. 18 października 1934 w Asunción) – paragwajski polityk i prawnik, prezydent Paragwaju od 4 lipca 1908 do 25 listopada 1910; po raz drugi od 22 marca do 15 sierpnia 1912; po raz trzeci od 25 października 1931 do 27 stycznia 1932.
Navero pełnił także dwukrotnie funkcje wiceprezydenta: po raz pierwszy 25 listopada 1906 do 4 lipca 1908 oraz od 15 sierpnia 1928 do 15 sierpnia 1932.

</doc>
<doc id="2833843" url="https://pl.wikipedia.org/wiki?curid=2833843" title="Deasy (motoryzacja)">
Deasy (motoryzacja)



</doc>
<doc id="2833844" url="https://pl.wikipedia.org/wiki?curid=2833844" title="Elva">
Elva



</doc>
<doc id="2833845" url="https://pl.wikipedia.org/wiki?curid=2833845" title="Félix Paiva">
Félix Paiva

Félix Paiva (ur. 21 lutego 1877 w Caazapá, zm. 2 listopada 1965 w Asunción) – paragwajski prawnik i polityk, prezydent Paragwaju od 29 października 1921 do 7 listopada 1921 i od 13 sierpnia 1937 do 13 sierpnia 1939. W okresie od 15 sierpnia 1920 do 29 października 1921 pełnił funkcję wiceprezydenta Paragwaju.
Z wykształcenia był prawnikiem. Pracował jako nauczyciel akademicki, dochodząc do funkcji rektora.
Za drugiej prezydentury Paiva doszło do podpisania traktatu pokojowego w dniu 21 lipca 1938 między Paragwajem a Boliwią, kończącego wojnę o Chaco, która toczyła się w latach 1932–1935.

</doc>
<doc id="2833846" url="https://pl.wikipedia.org/wiki?curid=2833846" title="Mistrzostwa Świata U-19 w Rugby Union Mężczyzn 2002">
Mistrzostwa Świata U-19 w Rugby Union Mężczyzn 2002

Mistrzostwa Świata U-19 w Rugby Union Mężczyzn 2002 – trzydzieste czwarte mistrzostwa świata U-19 w rugby union mężczyzn zorganizowane przez IRB i FIRA-AER, które odbyły się we Włoszech w dniach od 19 do 30 marca 2002 roku.
Informacje ogólne.
Federazione Italiana Rugby otrzymała prawa do organizacji turnieju w marcu 2001 roku. Mistrzostwa zostały zorganizowane w ponad dwudziestu miastach dwóch włoskich regionów – Wenecja Euganejska i Friuli-Wenecja Julijska. Zawody zostały przeprowadzone według zmodyfikowanych pod kątem juniorów przepisów, a nad ich przebiegiem czuwało dwudziestu dwóch arbitrów. Rywalizacja w dwóch szesnastozespołowych dywizjach odbywała się systemem pucharowym, a dwie najsłabsze drużyny dywizji A w następnej edycji zastępowali finaliści dywizji B. Reprezentacje były rozstawione według wyników osiągniętych na poprzednich mistrzostwach.
Tytuł obronili Nowozelandczycy, w powtórce finału sprzed roku pokonując Francuzów, w grupie B zwyciężyli natomiast Kanadyjczycy. Cztery najsłabsze zespoły grupy B zostały relegowane z mistrzostw, natomiast jej finaliści – Kanada i Namibia – zyskali awans do grupy A, zastępując Urugwaj i Chile.
Po rezygnacji Samoańczyków z turnieju zagrać mieli w nim reprezentanci Mołdawii, lecz gdy nie otrzymali wiz, organizatorzy zakładali, iż ich pierwsi przeciwnicy, Kanadyjczycy, otrzymają wolny los. Wakat obsadzili jednak ostatecznie Czesi.
Grupa A.
Zawody odbyły się w ciągu czterech meczowych dni pomiędzy 21 a 30 marca 2002 roku.
Grupa B.
Zawody odbyły się w ciągu czterech meczowych dni pomiędzy 20 a 29 marca 2002 roku.

</doc>
<doc id="2833847" url="https://pl.wikipedia.org/wiki?curid=2833847" title="Higinio Morínigo">
Higinio Morínigo

Higinio Morínigo Martínez (ur. 11 stycznia 1897 w Paraguarí, zm. 27 stycznia 1983 w Asunción) – paragwajski generał i polityk, prezydent kraju od 7 września 1940 do 3 czerwca 1948.
Zasłużył się w wojnie z Boliwią o Chaco. W 1939 został ministrem spraw wewnętrznych, a w 1940 – ministrem wojny. Jako prezydent sprawował rządy dyktatorskie aż do ustąpienia na skutek nacisków armii oraz partii Colorado. Umocnieniu jego władzy, której kres położył generał Alfredo Stroessner, służyło m.in. wsparcie ze strony argentyńskiego dyktatora Juana Domingo Peróna, wysyłającemu do Morinigo dostawy broni.

</doc>
<doc id="2833848" url="https://pl.wikipedia.org/wiki?curid=2833848" title="Cecilio Báez">
Cecilio Báez

Cecilio Báez (ur. 1 stycznia 1862 w Asunción, zm. 18 czerwca 1941 w Asunción) – paragwajski polityk, prezydent Paragwaju od 8 grudnia 1905 do 25 listopada 1906. Ideolog Partii Liberalnej oraz autor prac historycznych, socjologicznych i prawnych.
Był profesorem uniwersytetu w Asunción oraz jego rektorem od 1929 do 1941. W 1887 jeden z założycieli Centrum Demokratycznego, przez wiele lat sprawował urząd ministra spraw zagranicznych w rządach liberałów.

</doc>
<doc id="2833849" url="https://pl.wikipedia.org/wiki?curid=2833849" title="Andrzej Wypustek">
Andrzej Wypustek

Andrzej Paweł Wypustek (ur. 1967 r. w Jeleniej Górze) – polski historyk, specjalizujący się w historii starożytnej; nauczyciel akademicki związany z Uniwersytetem Wrocławskim.
Życiorys.
Urodził się w 1967 roku w Jeleniej Górze, jednak dzieciństwo i wczesną młodość spędził w Szczawnie-Zdroju koło Wałbrzycha. Ukończył tam kolejno szkołę podstawową i w 1986 roku I Liceum Ogólnokształcące w Wałbrzychu. Następnie podjął studia historyczne na Uniwersytecie Wrocławskim, które ukończył magisterium w 1991 roku. W tym samym roku podjął pracę jako asystent w Instytucie Historycznym na swojej macierzystej uczelni w Zakładzie Historii Starożytnej. W 1998 roku uzyskał stopień naukowy doktora nauk humanistycznych w zakresie historii na podstawie pracy pt. "Poganie i chrześcijanie w kręgu Perpetuy i Felicyty. Studium wyobrażeń religijnych w kontekście prześladowania na przełomie II i III wieku", napisanej pod kierunkiem prof. Tadeusza Kotuli. Wraz z nowym tytułem otrzymał stanowisko adiunkta. W 2012 roku Rada Wydziału Nauk Historycznych i Pedagogicznych Uniwersytetu Wrocławskiego nadała mu stopień naukowy doktora habilitowanego nauk humanistycznych w zakresie historii o specjalności historia starożytna na podstawie rozprawy nt. "Bogowie, herosi i wybrańcy. Wizerunek zmarłych w greckich epigramach nagrobnych epoki hellenistycznej i grecko-rzymskiej".
Jego zainteresowania naukowe koncentrują się wokół historii starożytnej ze szczególnym uwzględnieniem dziejów religijnych starożytnej Grecji i Rzymu oraz okresu hellenistycznego. Do jego najważniejszych prac należą:

</doc>
<doc id="2833852" url="https://pl.wikipedia.org/wiki?curid=2833852" title="Manuel Gondra">
Manuel Gondra

Manuel Gondra Pereira (ur. 1 stycznia 1871 w Buenos Aires, zm. 8 marca 1927 w Asunción) – paragwajski polityk, pisarz, dziennikarz i nauczyciel, minister spraw wewnętrznych (1908-1910), prezydent Paragwaju od 1910 do 1911 (został obalony) oraz po raz drugi w okresie od 1920 do 1921 (ustąpił na skutek konfliktu z Eduardo Schaererem, minister spraw zagranicznych (1913–1918), ambasador w Stanach Zjednoczonych (1918–1920). Autor prac historycznych.

</doc>
<doc id="2833853" url="https://pl.wikipedia.org/wiki?curid=2833853" title="Maudslay">
Maudslay



</doc>
<doc id="2833854" url="https://pl.wikipedia.org/wiki?curid=2833854" title="Linia benracka">
Linia benracka

Linia benracka () – izoglosa dzieląca dwie główne grupy dialektów germańskich: dialekty dolno- i wysokoniemieckie; przebiega od Benrath (od 1929 dzielnica Düsseldorfu) do Frankfurtu nad Odrą.

</doc>
<doc id="2833855" url="https://pl.wikipedia.org/wiki?curid=2833855" title="Juan Natalicio González">
Juan Natalicio González

Juan Natalicio González Paredes (ur. 8 września 1897 w Villarrica, zm. 16 grudnia 1966 w Meksyku) – paragwajski polityk, minister finansów w latach 1946–1948, prezydent Paragwaju od 15 sierpnia 1948 do 30 stycznia 1949, pierwszy od 1903 prezydent kraju, który należał do Partii Colorado. Został obalony przez przewrót wojskowy.
Był również autorem dzieł historycznych i poezji w języku hiszpańskim i guarani.

</doc>
