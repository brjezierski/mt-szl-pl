<doc id="2846697" url="https://pl.wikipedia.org/wiki?curid=2846697" title="Katastrofa lotu Aerofłot 4225">
Katastrofa lotu Aerofłot 4225

Katastrofa lotu Aerofłot 4225 – wypadek lotniczy, który wydarzył się 8 lipca 1980 roku w Ałmaty, w południowo-wschodniej części Kazachstanu (wówczas Kazachskiej SRR). W wyniku wypadku samolotu Tupolew Tu-154 należącego do linii lotniczych Aerofłot, śmierć poniosło 166 osób (156 pasażerów i 10 członków załogi) – wszyscy na pokładzie.
Tupolew Tu-154 (nr rej. CCCP-11215) odbywał lot z Ałmaty do Symferopola na Ukrainie (wówczas Ukraińskiej SRR). Feralnego dnia, kapitanem samolotu był Aleksiej Kułagin, a drugim pilotem był Aleksandr Bykow. W trakcie startu, na wysokości zaledwie 152 metrów, samolot wleciał w strefę ciepłego powietrza, po czym jego prędkość gwałtownie zmalała. Maszyna wpadła w prąd zstępujący i zaczęła spadać dziobem do dołu. Zważywszy, że maszyna znajdowała się na niewielkiej wysokości, piloci nie zdążyli opanować maszyny. 3,5 km od końca pasa startowego samolot uderzył brzuchem o pole pszenicy, odbił się, a następnie wpadł do szerokiego na 44 metry wąwozu, znajdującego się za polem. Duże fragmenty Tupolewa uderzyły w zabudowania gospodarcze znajdujące się za wąwozem. Pełne zbiorniki paliwa samolotu wywołały potężny pożar wraku oraz zabudowań znajdujących się w najbliższej okolicy. Spośród 163 osób przebywających na pokładzie nikt nie przeżył. 12 osób przebywających w budynkach zostało rannych. Od startu samolotu do katastrofy upłynęła 1 minuta i 40 sekund.
Za przyczynę katastrofy uznano gwałtowną utratę prędkości lotu spowodowaną czynnikami atmosferycznymi.
Do dziś jest to największa katastrofa lotnicza pod względem liczby ofiar w historii Kazachstanu.

</doc>
<doc id="2846698" url="https://pl.wikipedia.org/wiki?curid=2846698" title="Katastrofa lotu Aerofłot 1491">
Katastrofa lotu Aerofłot 1491

Katastrofa lotu Aerofłot 1491 – katastrofa lotnicza, która wydarzyła się 18 maja 1972 roku w okolicach Charkowa, położonego we wschodniej części Ukrainy (wówczas Ukraińskiej SRR). W wyniku katastrofy samolotu Antonow An-10 należącego do linii lotniczych Aerofłot, śmierć poniosły 122 osoby (114 pasażerów i 8 członków załogi) – wszyscy na pokładzie.
Antonow An-10 (nr rej. CCCP-11215) odbywał lot z Moskwy (z lotniska Wnukowo) do Charkowa. Feralnego dnia, kapitanem samolotu był Władimir Wasilcow, a drugim pilotem był Andriej Burkowski. W trakcie podchodzenia do lądowania, na wysokości 1,5 kilometra, od samolotu oderwały się skrzydła. Kadłub samolotu runął na gęsto zalesiony teren kilka kilometrów od lotniska w Charkowie. Nie przeżył nikt spośród 122 osób przebywających na pokładzie.
Przyczyną katastrofy było zmęczenie materiału. Po katastrofie, linie Aerofłot zdecydowały się wycofać z użytku wszystkie samoloty An-10. 
Była to największa katastrofa lotnicza pod względem liczby ofiar w historii Ukrainy do czasu zderzenia dwóch samolotów pasażerskich nad Dnieprodzierżyńskiem w sierpniu 1979 roku, w którym zginęło 178 osób.

</doc>
<doc id="2846699" url="https://pl.wikipedia.org/wiki?curid=2846699" title="Katastrofa lotu Aviaco 118">
Katastrofa lotu Aviaco 118

Katastrofa lotu Aviaco 118 – katastrofa lotnicza, która wydarzyła się 13 sierpnia 1973 roku w okolicach miasta La Coruña w Hiszpanii. W katastrofie samolotu Sud Aviation SE 210 Caravelle, należącego do linii Aviaco zginęło 86 osób (79 pasażerów i 6 członków załogi) - wszyscy na pokładzie oraz jedna osoba ma ziemi.
Sud Aviation SE 210 Caravelle (nr. rej. EC-BIC) odbywał lot z Madrytu do La Coruñy. Podczas podchodzenia do lądowania, na lotnisku panowały złe warunki atmosferyczne. Obszar lotniska spowiła gęsta mgła, która ograniczyła widoczność do 350, przez co piloci nie widzieli pasa startowego. Maszyna wykonała trzy próby podejścia do lądowania, które zakończyły się niepowodzeniem. O godzinie 11:40, podczas czwartej próby podejścia, samolot zawadził skrzydłem o Eukaliptus, a następnie runął na opuszczone gospodarstwo rolne, 1,2 kilometra od końca pasa startowego. Katastrofa miała miejsce we wsi Montrove, położonej na obrzeżach La Coruñy. Śmierć poniosły wszystkie osoby przebywające na pokładzie oraz jedna osoba na ziemi.
Za przyczynę uznano błąd pilotów, którzy zlekceważyli zasady bezpieczeństwa dotyczące lądowania w trudnych warunkach atmosferyczny.

</doc>
<doc id="2846700" url="https://pl.wikipedia.org/wiki?curid=2846700" title="Katastrofa lotu Spantax 995">
Katastrofa lotu Spantax 995

Katastrofa lotu Spantax 995 – katastrofa lotnicza, która wydarzyła się 13 września 1982 roku w mieście Malaga w Hiszpanii. W katastrofie samolotu McDonnell Douglas DC-10-30, należącego do linii Spantax, zginęło 50 osób (47 pasażerów i 3 członków załogi) z 394 znajdujących się na pokładzie.
Wypadek.
Samolot odbywał lot na linii Madryt – Malaga – Nowy Jork. Samolot startował z Malagi. Podczas startu pilot poczuł silne wibracje i podjął decyzję o natychmiastowym wstrzymaniu procedury startowej. Załoga włączyła ciąg wsteczny, jednak maszyna była już rozpędzona. Samolot wypadł z pasa startowego, a następnie zawadził skrzydłem o antenę, przez co od skrzydła oderwał się silnik. Pędząca maszyna przecięła autostradę i zatrzymała się na polu, kilkanaście metrów od torów kolejowych i 450 metrów od końca pasa startowego. Samolot natychmiast stanął w ogniu. Załoga rozpoczęła ewakuację, jednak 50 osobom nie udało się wydostać z płonącej maszyny.
Przyczyna.
Przyczyną katastrofy było odwarstwienie bieżnika w oponie na prawym przednim kole DC-10, co spowodowało wibracje, które zaniepokoiły pilotów. Kapitan nie wiedział co powodowało wibracje i w obawie, że po starcie utraci kontrolę nad samolotem, podjął decyzję o przerwaniu procedury startowej. Komisja badająca katastrofę, na podstawie zaistniałych okoliczności (krótki czas na reakcję), uznała decyzję kapitana o zatrzymaniu samolotu za słuszną.

</doc>
<doc id="2846701" url="https://pl.wikipedia.org/wiki?curid=2846701" title="Katastrofa lotu Air France 1611">
Katastrofa lotu Air France 1611

Katastrofa lotu Air France 1611 – katastrofa samolotu Sud Aviation SE-210 Caravelle III na Morzu Śródziemnym w okolicach miasta Cannes we Francji, do której doszło 11 września 1968 roku. W jej wyniku śmierć poniosło 95 osób (89 pasażerów oraz 6 członków załogi) – wszyscy na pokładzie.
Przebieg lotu.
Sud Aviation SE-210 Caravelle III (nr rej. F-BOHB) odbywał lot z Ajaccio do Nicei. O godzinie 10:31 załoga samolotu zgłosiła pożar na pokładzie. Samolot spadł do morza o godzinie 10:34.
Przyczyny.
Jako oficjalną przyczynę katastrofy uznano pożar samolotu o nieznanym pochodzeniu.
W maju 2011 roku były francuski żołnierz Michel Laty stwierdził w reportażu, przygotowanym przez telewizję TF1, że samolot został omyłkowo trafiony przez rakietę wojskową. Rakieta miała poważnie uszkodzić samolot i wywołać pożar na jego pokładzie, w wyniku czego maszyna runęła do morza. Laty miał sporządzić tajny raport na temat wypadku. W marcu 2012 roku podjęto decyzję o wznowieniu śledztwa w celu ponownego ustalenia przyczyn katastrofy.

</doc>
<doc id="2846702" url="https://pl.wikipedia.org/wiki?curid=2846702" title="Katastrofa lotu Air India 245">
Katastrofa lotu Air India 245

Katastrofa lotu Air India 245 wydarzyła się 3 listopada 1950 roku na francuskiej stronie szczytu Mont Blanc. W katastrofie samolotu Lockheed L-749A Constellation, należącego do linii Air India, zginęło 48 osób (40 pasażerów i 8 członków załogi) – wszyscy na pokładzie.
Samolot odbywał lot na linii Mumbaj – Kair – Genewa – Londyn. Samolot wystartował z Kairu, gdzie odbył swe pierwsze międzylądowanie, w lot do Genewy. Kapitanem samolotu był Alan R. Saint, a drugim pilotem był V. Y. Korgaokar. Podczas podchodzenia do lądowania w Genewie samolot rozbił się o skałę Rochers de la Tournette, znajdującej się na zboczu szczytu Mont Blanc. Katastrofa nastąpiła na wysokości 4677 metrów. Pierwsze ekipy ratownicze dotarły na miejsce tragedii dopiero 5 listopada. Spośród 48 osób, przebywających na pokładzie, nikt nie przeżył katastrofy.
Przyczyny katastrofy oficjalnie nigdy nie zostały ustalone.
Zaledwie szesnaście lat później, w styczniu 1966 roku, na szczycie Mont Blanc, uległ katastrofie Boeing 707-437, również należący do linii Air India. Tragedia wydarzyła się również podczas podchodzenia do lądowania w Genewie. Zginęło wówczas 117 osób.

</doc>
<doc id="2846704" url="https://pl.wikipedia.org/wiki?curid=2846704" title="Katastrofa lotu Pan Am 759">
Katastrofa lotu Pan Am 759

Katastrofa lotu Pan Am 759 – katastrofa lotnicza, która wydarzyła się 9 lipca 1982 roku w Nowym Orleanie w Stanach Zjednoczonych. W wyniku katastrofy samolotu Boeing 727–200 należącego do linii lotniczych Pan Am śmierć poniosły 153 osoby (138 pasażerów oraz 7 członków załogi) – wszyscy na pokładzie oraz 8 osób na ziemi.
Samolot.
Samolot, który uległ katastrofie to Boeing 727–200 (nr rej. N4737). Maszyna została wyprodukowana w 1967 roku. Jej pierwszym właścicielem były linie National Airlines i otrzymała nazwę "37 Susan/Erica". W swój pierwszy rejs maszyna wyruszyła 31 stycznia 1968 roku. W 1980 roku linie National Airlines zostały kupione przez linię Pan Am i zmieniły one nazwę na "Clipper Defiance," jednak numer rejestracyjny pozostał niezmieniony. 
Wypadek.
Feralnego dnia lot nr 759 obsługiwała siedmioosobowa załoga. Kapitanem samolotu był Kenneth McCullers. Maszyna odbywała lot na linii Miami – Nowy Orlean – Las Vegas. Samolot startował z Nowego Orleanu. W trakcie startu nad lotniskiem przechodziła burza i wiał porywisty wiatr. Tuż po starcie samolot wzniósł się na wysokość 46 metrów, po czym zaczął gwałtownie zniżać pułap lotu. 724 metry od końca pasa startowego boeing uderzył w rząd drzew na wysokości 15 metrów. Maszyna przeleciała jeszcze 681 metrów, a następnie spadła na dzielnicę mieszkalną Kenner. Samolot całkowicie zniszczył sześć domów, a kolejne pięć poważnie uszkodził. W katastrofie zginęły wszystkie osoby przebywające na pokładzie oraz 8 osób na ziemi. 
W czasie zdarzenia była to druga, po locie American Airlines 191 z 1979, katastrofa lotnicza w USA pod względem liczby ofiar
Przyczyna.
Przyczyną katastrofy był silny podmuch wiatru, który uderzył w maszynę, w wyniku czego piloci utracili możliwość sterowania boeingiem, który uderzył w drzewa, a następnie się rozbił.

</doc>
<doc id="2846706" url="https://pl.wikipedia.org/wiki?curid=2846706" title="Ante Dražančić">
Ante Dražančić

Ante Dražančić (ur. 29 listopada 1928 w Szybeniku, zm. 1 stycznia 2013) − chorwacki ginekolog i położnik. Długoletni pracownik Katedry Ginekologii i Położnictwa Szpitala Uniwersyteckiego w Zagrzebiu.
W 1953 ukończył szkołę medyczną w Zagrzebiu i został zatrudniony na oddziale chirurgicznym szpitala w Varaždin. W latach 1958-1994 pracownik Departamentu Położnictwa i Ginekologii Szpitala Centrum w Zagrzebiu. W 1961 specjalizował się z zakresu ginekologii i położnictwa, w 1966 obronił doktorat, w 1970 został adiunktem, w 1976 otrzymał tytuł docenta, a od 1980 profesor na Wydziale Medycyny Uniwersytetu w Zagrzebiu. Od 1977 aż do przejścia na emeryturę szef Departamentu Kliniki Medycyny Perinatalnej, a w latach 1991-1994 dyrektor Katedry Ginekologii i Położnictwa. 
W latach 1993-1996 prezes Chorwackiego Stowarzyszenia Medycznego. Twórca i prezes Chorwackiego Stowarzyszenia Medycyny Perinatalnej. Stały członek Chorwackiej Akademii Medycznej. Wydał ponad 450 prac naukowych.

</doc>
<doc id="2846715" url="https://pl.wikipedia.org/wiki?curid=2846715" title="W obronie Telewizji Trwam">
W obronie Telewizji Trwam

W obronie Telewizji Trwam – cykl marszów protestacyjnych przeciwko brakowi pozytywnego dla Telewizji Trwam rozstrzygnięcia KRRiT w konkursie na rozszerzenie koncesji o możliwość nadawania w pierwszym multipleksie Naziemnej Telewizji Cyfrowej.
Telewizja Trwam została zgłoszona przez Fundację Lux Veritatis do ogłoszonego przez Krajową Radę Radiofonii i Telewizji konkursu na rozszerzenie koncesji o możliwość nadawania w pierwszym multipleksie Naziemnej Telewizji Cyfrowej. Do konkursu wpłynęło 17 wniosków, dla których przeznaczone były tylko 4 miejsca. W wyniku rozstrzygnięcia tego konkursu, koncesja dla Telewizji Trwam nie została rozszerzona.
Takie rozstrzygnięcie konkursu wywołało kontrowersje i protesty różnych środowisk, m.in.: Stowarzyszenia Dziennikarzy Polskich, Rady Stałej Konferencji Episkopatu Polski, Katolickiego Stowarzyszenia Dziennikarzy, Stowarzyszenia Solidarni 2010, Klubów Gazety Polskiej, NSZZ „Solidarność”, klubów parlamentarnych Prawa i Sprawiedliwości, Solidarnej Polski, a także: Prawicy Rzeczypospolitej, Unii Polityki Realnej, Stronnictwa „Piast”, Ruchu Patriotycznego, Porozumienia Polskiego, Organizacji Narodu Polskiego – Ligi Polskiej, Kongresu Nowej Prawicy, Konfederacji Polski Niepodległej i Ligi Polskich Rodzin.
Zarząd Główny Stowarzyszenia Dziennikarzy Polskich zaapelował do KRRiT o ponowne rozpatrzenie wniosku, wyrażając przekonanie, iż "eliminowanie Telewizji Trwam z grona nadawców naziemnej telewizji cyfrowej jest zaprzeczeniem fundamentalnych zasad państwa demokratycznego – wolności słowa, pluralizmu poglądów, swobody ich głoszenia i równego dla wszystkich podmiotów dostępu do środków technicznych zapewniających możliwość prezentowania tych poglądów społeczeństwu".
W reakcji na te działania przedstawiciele świata nauki i kultury zaapelowali o powstrzymanie się od działań i wypowiedzi, które mogłyby wywrzeć presję na sąd lub Krajową Radę Radiofonii i Telewizji w sprawie TV Trwam.
Z prośbą o wyjaśnienie sprawy do KRRiT zwrócił się Rzecznik Praw Obywatelskich oraz Helsińska Fundacja Praw Człowieka, zgłaszając "szczególne zastrzeżenia" wobec braku transparentnych kryteriów wyboru nadawców w konkursie. W wyniku zamieszania medialnego wokół sprawy pojawiły się też błędne informacje, m.in. o tym, że w wyniku braku rozszerzenia koncesji Telewizja Trwam przestanie być dostępna w sieciach telewizji kablowych.
Fundacja Lux Veritatis, podobnie jak czterech innych nadawców, złożyła odwołanie od decyzji o nieprzyznaniu koncesji. W styczniu 2012 KRRiT swoją decyzję podtrzymała, argumentując, że kieruje się wyłącznie względami finansowymi, a Fundacja Lux Veritatis zdaniem Krajowej Rady "nie gwarantowała powodzenia finansowego przedsięwzięcia". Przewodniczący KRRiTV Jan Dworak stwierdził, że fundacja nie przedstawiła dokumentów, które świadczyłyby o możliwości sfinansowania nadawania na multipleksie (7 mln zł rocznie przez okres 10 lat oraz koszt udzielenia dziesięcioletniej koncesji – ok. 12 mln zł). Podkreślał, że fundacja odmówiła udzielenia Krajowej Radzie informacji na temat pożyczki udzielonej przez Warszawską Prowincję Redemptorystów. Z kolei przedstawiciele fundacji wykazywali, że pod wieloma względami (wysokość aktywów trwałych, aktywów obrotowych, kapitał własny oraz zysk (strata pokryta datkami) za 2010 rok) znajduje się ona w lepszej kondycji finansowej od części nadawców, którzy koncesje otrzymali. Nie dotyczy to jednak funduszy, jakie fundacja może przeznaczyć na finansowanie nadawania. Fundacja Lux Veritatis, jako jedyny nadawca ze starających się o koncesje na nadawanie w multipleksie cyfrowym, nie zgodziła się na opublikowanie uzasadnienia decyzji KRRiT. W lutym 2012 fundacja Lux Veritatis, podobnie jak Mediasat – nadawca kanału Tele5, zaskarżyły decyzję KRRiT do Wojewódzkiego Sądu Administracyjnego w Warszawie. 25 maja 2012 sąd odrzucił obie skargi. W dniu 24 sierpnia 2012 Fundacja Lux Veritatis złożyła do Naczelnego Sądu Administracyjnego skargę kasacyjną do wyroku Wojewódzkiego Sądu Administracyjnego w Warszawie w sprawie decyzji KRRiT o przydziale koncesji na multipleksie 1.
W całej Polsce i poza jej granicami organizowane były także manifestacje „w obronie Telewizji Trwam i wolności słowa”. Do końca czerwca 2013 odbyło się ich 175, w tym jedna pielgrzymka na Jasną Górę (24.03.2012) oraz dwa ogólnopolskie w Warszawie. Pierwszy ogólnopolski marsz w obronie stacji odbył się w Warszawie 21 kwietnia 2012, który zgromadził według różnych szacunków kilkadziesiąt tysięcy osób, a jak podają organizatorzy nawet 120 tys. osób. Drugi odbył się 29 września 2012 i zgromadził według organizatorów 500 tysięcy osób.
Do końca czerwca 2013 do Krajowej Rady Radiofonii i Telewizji protesty przesłało ponad 2,5 miliona osób. Liczba ta została wyliczona przez wolontariuszy na podstawie kopii przesłanych do Radia Maryja. Przedstawiciele KRRiT poinformowali publicznie, że nie liczyli przesłanych protestów. Protestujący natomiast twierdzili, że Telewizja Trwam była wówczas dyskryminowana przez władze, głównie przez rządzącą koalicję PO-PSL z powodów politycznych w odwecie za krytykowanie większości ich poczynań oraz za propagowanie wartości chrześcijańskich. Manifestujący uznali, że KRRiT nie podała kryteriów przyznawania koncesji i przydzielała je uznaniowo z naruszeniem zasad pluralizmu i demokracji. Protestujący domagali się wolności słowa, w tym przede wszystkim możliwości podawania, jak to określili, prawdy w mediach oraz żądali zaprzestania przez władze publiczne dyskryminacji katolików i mediów katolickich. Zarówno KRRiT, jak i partie rządzące całkowicie odrzuciły te zarzuty jako bezpodstawne. KRRiT zleciła dodatkowo badania, które wykazały, że oglądalność programów Eska TV i Polo TV (które koncesje otrzymały) była wówczas dwa razy wyższa niż oglądalność TV Trwam.
Protestujących poparł publicznie papież Benedykt XVI np. po modlitwie „Anioł Pański” 8 lipca 2012 i wysocy hierarchowie Kościoła Katolickiego. Kilkakrotnie poparcia udzielił także Episkopat Polski np. w komunikacie z 358. zebrania plenarnego 23 czerwca 2012.
Przedstawiciele KRRiTV wyrażali opinię, że proces administracyjny się skończył, Krajowa Rada nie może już zmienić swojej decyzji w sprawie koncesji, a rozstrzygnięcie należy do sądu.
29 września 2012 odbył się marsz Prawa i Sprawiedliwości, NSZZ „Solidarność” oraz Solidarnej Polski pod hasłem „Obudź się Polsko”, który był również kolejnym ogólnopolskim marszem „w obronie wolnych mediów” w tym Radia Maryja i Telewizji Trwam oraz przeciwko polityce rządu Platformy Obywatelskiej. Marsz przeszedł ulicami Warszawy i zgromadził według organizatorów ok. 180 tys. ludzi. Służby porządkowe szacowały liczbę uczestników na około 40–50 tys. ludzi.
Podczas marszu głoszono hasła wzywające do usunięcia rządu PO (deklaracja lidera NSZZ „Solidarność” Piotra Dudy, „"My wam jako związek Solidarność pomożemy, by ta władza jak najszybciej odeszła do historii, a nawet nie do historii"”). Na tej podstawie Lech Wałęsa w swoim wywiadzie sformułował stwierdzenie, że marsz miał antydemokratyczny charakter.
Marsze w obronie Telewizji Trwam były organizowane także w 2013 (m.in. w Poznaniu 18 października 2013 i we Wrocławiu 23 listopada 2013).

</doc>
<doc id="2846716" url="https://pl.wikipedia.org/wiki?curid=2846716" title="Albumina">
Albumina



</doc>
<doc id="2846718" url="https://pl.wikipedia.org/wiki?curid=2846718" title="Wciąż się na coś czeka">
Wciąż się na coś czeka

Wciąż się na coś czeka – dwunasty album studyjny Magdy Umer wydany w 2012 roku. Zawiera stare (na nowo zaaranżowane) i nowe piosenki literackie o miłości, napisane przez Magdę Umer, Magdę Czapińską i Wojciecha Poniedzielskiego. Ponadto znajdują się tu: „Słynny niebieski prochowiec” Leonarda Cohena czy „I ciągle dal” Stachury i Satanowskiego. Jako bonus na płycie przedstawiono zapowiedź kolejnego albumu z duetami czyli dwa dodatkowe utwory - z Wojciechem Mannem oraz z Jackiem Kleyffem i Jerzym Słomińskim.

</doc>
<doc id="2846719" url="https://pl.wikipedia.org/wiki?curid=2846719" title="Wyniesienie Wschodniopacyficzne">
Wyniesienie Wschodniopacyficzne



</doc>
<doc id="2846722" url="https://pl.wikipedia.org/wiki?curid=2846722" title="Dipdap">
Dipdap

Dipdap (2003-2011) – brytyjski serial animowany stworzony przez Steve'a Robertsa. Wyprodukowany przez Ragdoll Productions. W 2011 roku serial otrzymał nagrodę BAFTA w kategorii "Short Form".
Światowa premiera serialu miała miejsce 30 maja 2003 roku na antenie CBeebies. Ostatni odcinek został wyemitowany 22 czerwca 2011 roku. W Polsce premiera serialu odbyła się 1 stycznia 2013 roku na kanale MiniMini+.
Opis fabuły.
Serial opowiada o stworku imieniem Dipdap, który wie, że rysowanie zaczyna się od jednej prostej kreski. Potem ta linia ożywa i może zmienić się we wszystko. Dzieci obserwują i zgadują co powstanie na kartce.

</doc>
<doc id="2846726" url="https://pl.wikipedia.org/wiki?curid=2846726" title="Aleuron">
Aleuron



</doc>
<doc id="2846728" url="https://pl.wikipedia.org/wiki?curid=2846728" title="Thérèse Desqueyroux (film 2012)">
Thérèse Desqueyroux (film 2012)

Thérèse Desqueyroux − francuski film dramatyczny z 2012 roku, w reżyserii i według scenariusza Claude’a Millera. Obraz jest ekranizacją powieści François Mauriaca z 1927.
Światowa premiera filmu nastąpiła 27 maja 2012 roku, podczas zamknięcia 65. Międzynarodowego Festiwalu Filmowego w Cannes, gdzie film był pokazywany poza konkursem.
Fabuła.
Teresa Larroque wychodzi za mąż za Bernarda Desqueyroux, co pozwala połączyć ich odziedziczone majątki ziemskie porośnięte sosnami w departamencie Landy we Francji, jej ambicje sięgają jednak dalej. Początkowo zgadza się odgrywać rolę troskliwej żony, jednak w konfrontacji ze szczerą miłością Anne de la Trave, jej przyjaciółki z dzieciństwa i siostry Bernarda, do Jeana Azevedo, dostrzega swój brak swobody i uczucia do męża. Postanawia zatem się od niego uwolnić.

</doc>
<doc id="2846729" url="https://pl.wikipedia.org/wiki?curid=2846729" title="Warstwa aleuronowa">
Warstwa aleuronowa

Warstwa aleuronowa, komórki aleuronowe – zewnętrzna warstwa komórek bielma w ziarniakach. Komórki warstwy aleuronowej są prostopadłościanami o regularnych kształtach, a w ich cytozolu zawieszone są liczne ziarna aleuronowe i ziarna skrobi. U kukurydzy w komórkach aleuronowych mogą występować znaczne ilości antocyjanów nadających barwę ziarniakom. W fazie imbibicji, pierwszym etapie kiełkowania w warstwie aleuronowej zachodzi synteza α-amylazy. Proces jest indukowany przez gibereliny, które do komórek aleuronowych docierają z zarodka. W zarodku gibereliny powstają w efekcie hydrolizy koniugatów. W warstwie aleuronowej efektem działania giberelin jest aktywacja aparatu biosyntezy białek, pobudzenie transkrypcji genu kodującego α-amylazę oraz uruchomienie mechanizmu umożliwiającego transport przez błonę komórkową wytworzonych białek. Wydzielona α-amylaza katalizuje reakcję hydrolizy skrobi w bielmie.

</doc>
<doc id="2846730" url="https://pl.wikipedia.org/wiki?curid=2846730" title="Copula (łącznik)">
Copula (łącznik)



</doc>
<doc id="2846731" url="https://pl.wikipedia.org/wiki?curid=2846731" title="Kamienica przy pl. Bolesława Chrobrego 34 w Kłodzku">
Kamienica przy pl. Bolesława Chrobrego 34 w Kłodzku

Kamienica przy pl. Bolesława Chrobrego 34 w Kłodzku – zabytkowy dom położony na kłodzkim rynku w jego wschodniej pierzei.
Opis.
Kamienica pochodzi z okresu renesansu. Ma pięć kondygnacji i elewację trójosiową, przerabianą w baroku i klasycyzmie. Około 1910 roku fasada otrzymała wystrój pseudoempirowy w połączeniu ze schyłkową secesją.
Decyzją wojewódzkiego konserwatora zabytków z dnia 30 kwietnia 1984 roku kamienica została wpisana do rejestru zabytków

</doc>
<doc id="2846736" url="https://pl.wikipedia.org/wiki?curid=2846736" title="Helena Bobińska">
Helena Bobińska

Helena Bobińska z Brunów (ur. 9 maja 1887 w Warszawie, zm. 9 czerwca 1968 tamże) – polska i radziecka powieściopisarka, autorka książek dla dzieci i młodzieży oraz tłumaczka.
Życiorys.
W okresie młodości związała się z ruchem socjalistycznym i komunistycznym (nurtu SDKPiL), uczestniczyła w rewolucji 1905 r. Po rewolucyjnym przewrocie bolszewickim w 1917 do 1945 r. pozostała w Związku Radzieckim. W owym okresie współpracowała z polskojęzycznymi radzieckimi pismami literackimi i młodzieżowymi (m.in. „Trybuną”, „Komsomolską Prawdą”, „Kulturą Mas”). Jej debiutem powieściowym był utwór "O szczęśliwym chłopcu" (1918), w którym skontrastowała życie dziecka inteligenta z losem dzieci z klasy proletariackiej. W 1932 sprzeciwiła się reformie pisowni polskiej zaproponowanej m.in. przez Brunona Jasieńskiego. W 1936 objęła stanowisko kierownika literackiego Państwowego Teatru Polskiego w Kijowie. Była członkinią Związku Pisarzy Radzieckich w latach 1934–1938. Podczas II wojny światowej przebywała na terytorium ZSRR. W 1945 r. wróciła do kraju. Kontynuując pisarską działalność w tym samym roku napisała powieściową biografię "Maria Skłodowska-Curie". Wydała wiele powieści, opowiadań i nowel. Część utworów podporządkowana była wymogom realizmowi socjalistycznemu, z wyrazistymi akcentami dydaktyczno-społecznymi (np. "O wakacyjnej zabawie w sprawiedliwą republikę" z 1949 r. czy hagiograficzna powieść o młodości Stalina pt. "Soso. Dziecięce i szkolne lata Stalina" z 1953). Pozostawiła również fragmenty autobiograficzne dotyczące lat 1902–1918 w postaci wspomnień pt. "Pamiętniki tamtych lat, cz. 1" (1963).
Dokonała przekładów z języka rosyjskiego, m.in. dzieł Antoniego Czechowa, Arkadego Gajdara i Maksyma Gorkiego. Utwory Bobińskiej tłumaczone były m.in. na rosyjski, bułgarski, słowacki, czeski, niemiecki, norweski, węgierski, bengali.
Za twórczość dla dzieci i młodzieży otrzymała nagrodę prezesa Rady Ministrów (1951). Odznaczona Orderem Sztandaru Pracy II klasy (1949), Krzyżem Oficerskim Orderu Odrodzenia Polski i sowieckim Orderem Czerwonego Sztandaru Pracy.
Życie prywatne.
Siostra Juliana Bruna, ciotka Celiny Budzyńskiej, żona Stanisława Bobińskiego i matka Celiny Bobińskiej.
Helena Bobińska została pochowana na Cmentarzu Powązkowskim w Warszawie (kw. 6D-4-21).

</doc>
<doc id="2846737" url="https://pl.wikipedia.org/wiki?curid=2846737" title="Fosfeny">
Fosfeny



</doc>
<doc id="2846840" url="https://pl.wikipedia.org/wiki?curid=2846840" title="Luigi Amedeo di Savoia d'Abruzzi">
Luigi Amedeo di Savoia d'Abruzzi



</doc>
<doc id="2847109" url="https://pl.wikipedia.org/wiki?curid=2847109" title="Marty Paich Quartet Featuring Art Pepper">
Marty Paich Quartet Featuring Art Pepper

Marty Paich Quartet Featuring Art Pepper, The – album amerykańskiego pianisty i aranżera jazzowego Marty'ego Paicha. W skład jego kwartetu wszedł wtedy również saksofonista Art Pepper. Nagrań dokonano w sierpniu i wrześniu 1956, w studiu Radio Recorders w Los Angeles i były to jedne z pierwszych nagrań Peppera od 1954, bo przez ostatnie 20 miesięcy odsiadywał wyrok za posiadanie narkotyków (materiał prezentowany na tym albumie został później wydany jako płyta Arta Peppera).
Monofoniczny LP ukazał się w 1956 nakładem wydawnictwa Tampa Records (TP-28). Reedycje, w tym japońska Victor Musical Industries, Tokio Victor VIJ-6380M w 1982, V.S.O.P. Records nr 10CD w 1989.

</doc>
<doc id="2847111" url="https://pl.wikipedia.org/wiki?curid=2847111" title="Bardzice (gromada)">
Bardzice (gromada)

Bardzice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bardzice siedzibą GRN w Bardzicach utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Bardzice, Gębarzew, Chomentów Puszcz, Chomentów Szczygieł i Grabina ze zniesionej gminy Gębarzew w tymże powiecie. Dla gromady ustalono 15 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847112" url="https://pl.wikipedia.org/wiki?curid=2847112" title="Bartodzieje (gromada w powiecie radomskim)">
Bartodzieje (gromada w powiecie radomskim)

Bartodzieje – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bartodzieje siedzibą GRN w Bartodziejach utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Bartodzieje, Lisów i Olszowa ze zniesionej gminy Jedlińsk w tymże powiecie. Dla gromady ustalono 12 członków gromadzkiej rady narodowej.
31 grudnia 1961 do gromady Bartodzieje przyłączono obszar zniesionej gromady Goryńska Wola.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847113" url="https://pl.wikipedia.org/wiki?curid=2847113" title="Cerekiew (gromada w powiecie radomskim)">
Cerekiew (gromada w powiecie radomskim)

Cerekiew – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Cerekiew siedzibą GRN w Cerekwi utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Cerekiew, Kierzków, Zatopolice i Mleczków ze zniesionej gminy Zakrzew w tymże powiecie. Dla gromady ustalono 17 członków gromadzkiej rady narodowej.
31 grudnia 1961 do gromady Cerekiew przyłączono obszar zniesionej gromady Bielicha.
31 grudnia 1964 z gromady Cerekiew wyłączono kolonię Podlesie włączając ją do gromady Zakrzew (podano "Zakrzów").
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847114" url="https://pl.wikipedia.org/wiki?curid=2847114" title="New Live &amp; Rare">
New Live &amp; Rare



</doc>
<doc id="2847115" url="https://pl.wikipedia.org/wiki?curid=2847115" title="Czarna (gromada w powiecie radomskim)">
Czarna (gromada w powiecie radomskim)

Czarna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czarna siedzibą GRN w Czarnej (w obecnym brzmieniu "Czarna Wieś") utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Czarna Wielki Młyn, Czarna Stary Dwór, Helenów, Tadeuszów i Wincentów ze zniesionej gminy Gzowice w tymże powiecie. Dla gromady ustalono 20 członków gromadzkiej rady narodowej.
1 stycznia 1969 do gromady Czarna przyłączono wsie Słupica, Cudnów i Maryno ze zniesionej gromady Słupica.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847116" url="https://pl.wikipedia.org/wiki?curid=2847116" title="Groszowice (gromada w powiecie radomskim)">
Groszowice (gromada w powiecie radomskim)

Groszowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Groszowice siedzibą GRN w Groszowicach utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Groszowice, Antoniówka, Lasowice i Myśliszewice ze zniesionej gminy Gzowice w tymże powiecie. Dla gromady ustalono 14 członków gromadzkiej rady narodowej.
31 grudnia 1961 do gromady Groszowice przyłączono wsie Aleksandrów i Piotrowice, tereny byłego folwarku Gzowie "(Gzowice?)" oraz osadę młyńską Redlica ze zniesionej gromady Gzowice.
1 stycznia 1970 do gromady Groszowice przyłączono z osiedla Jedlnia-Letnisko w tymże powiecie (a) część obszaru miejscowości Siczki o powierzchni 154,99 ha, (b) tereny stanowiące południową część ulicy Słupickiej o powierzchni 100,1722 ha oraz (c) obszar lasów państwowych obejmujący oddziały nr 157–162 o powierzchni 104,86 ha.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847117" url="https://pl.wikipedia.org/wiki?curid=2847117" title="Klwatka (gromada)">
Klwatka (gromada)

Klwatka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Klwatka siedzibą GRN w Klwatce (w obecnym brzmieniu "Klwatka Królewska") utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Klwatka, Kiedrzyn i Małęczyn ze zniesionej gminy Kuczki w tymże powiecie. Dla gromady ustalono 16 członków gromadzkiej rady narodowej.
1 stycznia 1969 do gromady Klwatka przyłączono wsie Gzowice i Gzowice Kolonia ze zniesionej gromady Słupica.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847118" url="https://pl.wikipedia.org/wiki?curid=2847118" title="Kłonów (gromada)">
Kłonów (gromada)

Kłonów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kłonów siedzibą GRN w Kłonowie utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Kłonów, Kłonówek, Tynica i Rawica ze zniesionej gminy Kuczki w tymże powiecie. Dla gromady ustalono 21 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847119" url="https://pl.wikipedia.org/wiki?curid=2847119" title="Lesiów (gromada)">
Lesiów (gromada)

Lesiów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lesiów siedzibą GRN w Lesiowie utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Lesiów, Owadów i Kozłów ze zniesionej gminy Kozłów w tymże powiecie. Dla gromady ustalono 18 członków gromadzkiej rady narodowej.
1 stycznia 1969 do gromady Lesiów przyłączono obszar zniesionej gromady Jastrzębia oraz wieś Nowa Wola Gołębiowska ze zniesionej gromady Wola Gołębiowska.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847120" url="https://pl.wikipedia.org/wiki?curid=2847120" title="Maków (gromada w powiecie radomskim)">
Maków (gromada w powiecie radomskim)

Maków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Maków siedzibą GRN w Makowie utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Maków, Bogusławice, Grzmucin, Kazimierkówna (Kazimierówka) i Makowiec ze zniesionej gminy Skaryszew w tymże powiecie. Dla gromady ustalono 26 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847121" url="https://pl.wikipedia.org/wiki?curid=2847121" title="Odechów (gromada)">
Odechów (gromada)

Odechów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Odechów siedzibą GRN w Odechowie utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Edwardów, Grabina, Kobylany, Kłonowiec-Kurek, Kłonowiec-Koracz, Miasteczko, Odechów, Odechowiec i Wólka Twarogowa ze zniesionej gminy Skaryszew w tymże powiecie. Dla gromady ustalono 27 członków gromadzkiej rady narodowej.
1 stycznia 1969 do gromady Odechów przyłączono obszar zniesionej gromady Niedarczów.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847122" url="https://pl.wikipedia.org/wiki?curid=2847122" title="Parznice (gromada)">
Parznice (gromada)

Parznice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Parznice siedzibą GRN w Parznicach utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Parznice, Romanów i Maliszów ze zniesionej gminy Gębarzew w tymże powiecie. Dla gromady ustalono 11 członków gromadzkiej rady narodowej.
31 grudnia 1959 do gromady Parznice przyłączono obszar zniesionej gromady Mazowszany.
31 grudnia 1961 z gromady Parznice wyłączono wieś Kotarwice włączając ją do gromady Kowala.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847123" url="https://pl.wikipedia.org/wiki?curid=2847123" title="Wrzeszczów (gromada)">
Wrzeszczów (gromada)

Wrzeszczów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wrzeszczów siedzibą GRN we Wrzeszczowie utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Wrzeszczów, Wrzeszczowska Wola, Glinice, Dęba i Wygnanów ze zniesionej gminy Przytyk w tymże powiecie. Dla gromady ustalono 19 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847124" url="https://pl.wikipedia.org/wiki?curid=2847124" title="Wrzos (gromada)">
Wrzos (gromada)

Wrzos – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wrzos siedzibą GRN we Wrzosie utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Wrzos i Podkanna ze zniesionej gminy Przytyk w tymże powiecie. Dla gromady ustalono 9 członków gromadzkiej rady narodowej.
31 grudnia 1959 do gromady Wrzos przyłączono wsie Domaniów, Jagodno, Wólka Domaniowska, Duży Las i Jadwinów oraz kolonie Domaniów, Stary Młyn i Feliksów ze zniesionej gromady Domaniów w powiecie radomskim, a także wsie Goszczewice i Ostrołęka oraz kolonie Ostrołęka, Podkanna-Chronów i Stefanówka ze zniesionej gromady Goszczewice w powiecie przysuskim.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847125" url="https://pl.wikipedia.org/wiki?curid=2847125" title="Janiszpol (gromada)">
Janiszpol (gromada)

Janiszpol – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Janiszpol z siedzibą GRN w Janiszpolu (obecnie w granicach Radomia) utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Janiszpol i Malczów wieś oraz kolonia Nowiny Malczewskie z dotychczasowej gromady Sołtyków ze zniesionej gminy Gębarzew, obszar dotychczasowej gromady Długojów Górny ze zniesionej gminy Radom oraz obszar dotychczasowej gromady Janów ze zniesionej gminy Kuczki w tymże powiecie. Dla gromady ustalono 15 członków gromadzkiej rady narodowej.
1 stycznia 1959 do gromady Janiszpol przyłączono wieś Sołtyków z gromady Mazowszany w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847126" url="https://pl.wikipedia.org/wiki?curid=2847126" title="Mniszek (gromada)">
Mniszek (gromada)

Mniszek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Mniszek siedzibą GRN w Mniszku utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Mniszek, Rogowa, Wawrzyszów i Wawrzyszów kolonia ze zniesionej gminy Wolanów oraz kolonia Podulek, kolonia Łazy-Poręba-Branica i kolonia Podbór z dotychczasowej gromady Zawady ze zniesionej gminy Wieniawa w tymże powiecie. Dla gromady ustalono 16 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847127" url="https://pl.wikipedia.org/wiki?curid=2847127" title="Modrzejowice (gromada)">
Modrzejowice (gromada)

Modrzejowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Modrzejowice siedzibą GRN w Modrzejowicach utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Modrzejowice, Podsuliszka i Wilczna ze zniesionej gminy Zalesice oraz Zalesie ze zniesionej gminy Skaryszew w tymże powiecie. Dla gromady ustalono 11 członków gromadzkiej rady narodowej.
31 grudnia 1961 do gromady Modrzejowice przyłączono wieś Bujak ze znoszonej gromady Alojzów w powiecie iłżeckim w tymże województwie.
1 stycznia 1969 do gromady Modrzejowice przyłączono obszar zniesionej gromady Dzierzkówek.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847128" url="https://pl.wikipedia.org/wiki?curid=2847128" title="Rajec Szlachecki (gromada)">
Rajec Szlachecki (gromada)

Rajec Szlachecki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rajec Szlachecki siedzibą GRN w Rajcu Szlacheckim utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Rajec Szlachecki, Sadków i Natolin ze zniesionej gminy Radom oraz Rajec Poduchowny ze zniesionej gminy Kozłów w tymże powiecie. Dla gromady ustalono 13 członków gromadzkiej rady narodowej.
1 stycznia 1969 do gromady Rajec Szlachecki przyłączono wieś Stara Wola Gołębiowska ze zniesionej gromady Wola Gołębiowska.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847129" url="https://pl.wikipedia.org/wiki?curid=2847129" title="Maria Bogusławska">
Maria Bogusławska

Maria Bogusławska, także: Marya Bogusławska (ur. 6 czerwca 1868 w Warszawie, zm. 8 lutego 1929 w Poznaniu) – polska pisarka, aktorka teatralna, dziennikarka i działaczka oświatowa.
Córka Edwarda Wojciecha Bogusławskiego, powieściopisarza. Siostra Edwarda Romualda Bogusławskiego, historyka, publicysty i krytyka.
Pisała głównie powieści historyczne, książki, opowiadania i sztuki teatralne dla dzieci i młodzieży.
Jako aktorka teatralna występowała m.in. w teatrach Poznania i Płocka (m.in. grała role w sztukach: "Grochowy wieniec" Antoniego Małeckiego i "Państwo Wackowie" - komedii Zygmunta Przybylskiego).

</doc>
<doc id="2847130" url="https://pl.wikipedia.org/wiki?curid=2847130" title="Wólka Klwatecka (gromada)">
Wólka Klwatecka (gromada)

Wólka Klwatecka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wólka Klwatecka siedzibą GRN w Wólce Klwateckiej (obecnie w granicach Radomia) utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Klwaty, Klwatka Szlachecka, Wincentów i Wólka Klwatecka oraz wieś Antoniów z dotychczasowej gromady Wielogóra ze zniesionej gminy Wielogóra a także obszar dotychczasowej gromady Janiszów ze zniesionej gminy Radom w tymże powiecie. Dla gromady ustalono 20 członków gromadzkiej rady narodowej.
31 grudnia 1959 do gromady Wólka Klwatecka przyłączono wsie Dąbrówka Nagórna i Legenzów oraz kolonie Dąbrówka Nagórna A i Dąbrówka Nagórna B ze zniesionej gromady Dąbrówka Nagórna.
31 grudnia 1961 z gromady Wólka Klwatecka wyłączono wieś Legenzów włączając ją do gromady Taczów.
1 stycznia 1969 do gromady Wólka Klwatecka przyłączono wsie Huta Józefowska i Józefów ze zniesionej gromady Wola Gołębiowska.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847131" url="https://pl.wikipedia.org/wiki?curid=2847131" title="Wsola (gromada)">
Wsola (gromada)

Wsola – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wsola siedzibą GRN we Wsoli utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Piastów, Wsola i Wielogóra (bez wsi Antoniów) ze zniesionej gminy Wielogóra oraz wieś Marcelów z dotychczasowej gromady Piaseczno ze zniesionej gminy Jedlińsk w tymże powiecie. Dla gromady ustalono 21 członków gromadzkiej rady narodowej.
31 grudnia 1959 do gromady Wsola przyłączono wsie Dąbrówka Podłężna, Gustawów i Kamińsk oraz kolonie Piaski, Sosnowica i Kamińsk ze zniesionej gromady Dąbrówka Nagórna.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847132" url="https://pl.wikipedia.org/wiki?curid=2847132" title="Bierwce (gromada)">
Bierwce (gromada)

Bierwce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bierwce siedzibą GRN w Bierwcach utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Bierwce, Bierwiecka Wola, Wierzchowiny, Jeziorno i Boża Wola ze zniesionej gminy Jedlińsk w powiecie radomskim oraz obszar dotychczasowej gromady Kruszyny ze zniesionej gminy Bobrowniki w powiecie kozienickim. Dla gromady ustalono 20 członków gromadzkiej rady narodowej.
31 grudnia 1961 do gromady Bierwce przyłączono wieś Zawady Stare oraz kolonie Janki i Moczydło ze zniesionej gromady Zawady.
1 lipca 1967 z gromady Bierwce wyłączono wieś Nowa Wola włączając ją do gromady Jedlińsk (uchwałę opublikowano dopiero 25 kwietnia 1969).
Gromada przetrwała do końca 1972 roku, czyli do kolejnej reformy gminnej.

</doc>
<doc id="2847133" url="https://pl.wikipedia.org/wiki?curid=2847133" title="Klemens Stefan Sielecki">
Klemens Stefan Sielecki

Klemens Stefan Sielecki (ur. 8 grudnia 1903 w Stanisławowie, Austro-Węgry, zm. 14 lipca 1980 w Kamieniu Pomorskim, Polska) – polski inżynier. Dyrektor techniczny pierwszej polskiej Fabryki Lokomotyw Fablok w Chrzanowie w latach powojennych aż do 1964 roku.
Życiorys.
Ojciec Sofroniusz Skrebeciowicz de Sielecki (1862-1908) był urzędnikiem w Cesarsko-Królewskich Kolejach Państwowych, stacjonujący w różnych miejscach w całej Galicji. Jego matka Leontyna z domu Lintner (1877-1913) miała także córkę Czesławę (1907-1993). Oboje rodzeństwo zostało sierotami w dzieciństwie, byli wychowywani przez ciotkę, siostrę matki – Józefinę i jej męża Adolfa Skrzyszewskiego, który był zatrudniony na kolei państwowej. Skrebeciowicz de Sielecki to polska szlachta herbu Sas, pierwotnie z Sielec, region Drohobycki.
Klemens Sielecki chodził do szkoły podstawowej w Czerniowcach i do Cesarsko-Królewskiego Gimnazjum nr V w Krakowie. Maturę zdał w Stanisławowie w 1921 r. 24 listopada 1921 wstąpił na Politechnikę Lwowską, gdzie studiował inżynierię kolejową, którą ukończył z dyplomem magisterskim 14 grudnia 1929. W latach 1925-1926 miał praktyki w warsztatach i biurach kolei państwowej we Lwowie i Stanisławowie, „Fabloku” w Chrzanowie i Fabryki Lokomotyw Parowych w Warszawie („Fabryka Parowozów Warszawa”), gdzie zapoznał się z produkcją i eksploatacją lokomotyw parowych. Po absolutorium w 1927 r. pracował w zajezdni lokomotyw we Lwowie w wydziale pomiarów, a później jako projektant w fabryce mechanicznej „L. Zieleniewski-Fitzner-Gamper SA” we Lwowie. Od 1 października 1928 do 30 kwietnia 1930 pracował jako młody asystent w Katedrze Inżynierii (I Katedra Budowy Maszyn) – u profesora Wilhelma Mozera i równocześnie jako asystent na Wydziale Organizacji i Zarządzania Przemysłu Politechniki Lwowskiej.
1 maja 1930 przeniósł się do Chrzanowa, gdzie rozpoczął pracę w biurze projektowym w Fabloku, koncentrując się na rozwoju nowych typów lokomotyw dla Ministerstwa Komunikacji i Bułgarskich Kolei Państwowych. W latach 1932-1935 pod jego kierownictwem rozwinięto konstrukcję słynnej Luxtorpedy, nowoczesnego pojazdu szynowego z napędem silnika diesla i przekładnią hydrauliczną. Pojazd ten osiągał dla ruchu osobowego szybkość do 115 km/godz, co było w tych czasach sensacją techniczną. W roku 1935 został mianowany zastępcą szefa Wydziału Technicznego, a od marca 1939 szefem tego Wydziału. Wydział ten był związany z konstrukcją, produkcją i odbiorem lokomotyw. Sielecki w szczególności związany był z rozwojem produkcji lokomotyw na eksport między innymi do Bułgarii, Maroka, Litwy i Związku Radzieckiego. Z uwagi na znajomość języków obcych był wielokrotnie wysyłany za granicę w misjach gospodarczych dotyczących aspektów technicznych i współpracy z firmami zagranicznymi.
Podczas okupacji hitlerowskiej Fablok pod nową nazwą „Oberschlesische Lokomotivwerke Krenau” został włączony do firmy „Henschel &amp; Sohn”. Sielecki pracował w tym czasie jako technolog i za zgodą dyrektora generalnego Guido Sancheza de la Cerda był zaangażowany w tajną ochronę żydowskich współpracowników fabryki. Wspólnie z kolegami z biura technicznego ukrywał dokumentację techniczną lokomotyw parowych, spalinowych i elektrycznych. W styczniu 1945 wyniósł tę dokumentację całkowicie z zakładu, wiedząc, że hitlerowcy planowali ją zniszczyć. Po wyzwoleniu Polski i wojennej dewastacji dokumentacja ta okazała się dla Fabloku bezcenna i umożliwiająca kontynuację produkcji lokomotyw parowych i rozpoczęcie produkcji lokomotyw spalinowych i elektrycznych.
W latach powojennych Sielecki był dyrektorem technicznym Fabloku do 1964 roku. Pod jego kierownictwem została rozwinięta produkcja wielu typów lokomotyw, znaczna część produkcji była przeznaczona na eksport do krajów Europy i Azji. Od 1945 do 1961 towarzyszył wiele razy delegacjom Ministerstwa Przemysłu Ciężkiego i Handlu Zagranicznego z wizytami do tych krajów. Od 1965 roku był doradcą technicznym Dyrekcji, przeszedł na emeryturę 31 marca 1971. W latach 60. i 70. był także wykładowcą na Politechnice Krakowskiej i w Szkole Technicznej w Chrzanowie.
Zmarł nagle na zawał serca podczas wakacji z rodziną, pochowany został w grobowcu rodzinnym na Cmentarzu Rakowickim (cmentarzu wojskowym przy ul. Prandoty) w Krakowie.
Publikacje.
Wydał różne eseje na tematy technologiczne, jego pierwszą publikacją była w 1932 roku Fablok na pięćsetną wyprodukowaną lokomotywę, i także sześć folio dla 50. rocznicy Fabloku 1924-1974.
Tłumaczył artykuły i książki z języka niemieckiego na język polski. Był również bardzo aktywny w Federacji Stowarzyszeń Naukowo-Technicznych (NOT). Był współzałożycielem w 1937 roku Stowarzyszenia Inżynierów i Techników Mechaników (SIMP) oddział w Fabloku.
Wspólnie z inżynierem Zdzisławem Władem rozwinął w latach 50. patent na próbny hydrauliczno-elektryczny hamulec testowy dla lokomotyw o dużej mocy.
Odznaczenia.
Po wojnie odmawiał wstąpienia do partii komunistycznej, mimo to za wybitne zasługi został odznaczony przez rząd PRL-u Medalem 10-lecia Polski Ludowej w 1955 oraz Krzyżem Kawalerskim Orderu Odrodzenia Polski w 1967.
Rodzina.
Ożenił się z Wandą Marią z domu Szczerba (ur. 21 listopada 1910 w Brzozowie, zm. 12 czerwca 1998 w Krakowie) w 1935 roku w kościele św Anny w Krakowie. Przeszedł z grekokatolicyzmu na rzymski katolicyzm.
Mieli troje dzieci: Krystynę Elżbietę (ur. 14 października 1936 w Krakowie, zm. 2 marca 2003 tamże), która była doktorem dermatologii, Renatę Beatę (ur. 27 sierpnia 1942 w Krakowie), Leszka Michała (ur. 12 października 1944 w Chrzanowie), który studiował inżynierię na Wydziale Mechanicznym Politechniki w Krakowie i w Uniwersytecie Technicznym w Wiedniu. Po studiach pracował w „Simmering-Graz-Pauker” w Wiedniu i New Delhi, potem w koncernie „MAN Ferrostaal” Essen, kierując biurami w Nowym Delhi, Bangkoku i Kuala Lumpur.
Kuzynem żony, Wandy Sieleckiej, był profesor Jan Sehn, sędzia, członek Głównej Komisji Badania Zbrodni Hitlerowskich, profesor UJ, kierownik Katedry Kryminalistyki, dyrektor Instytutu Ekspertyz Sądowych w Krakowie. Sehn był bliskim przyjacielem rodziny.

</doc>
<doc id="2847134" url="https://pl.wikipedia.org/wiki?curid=2847134" title="Cesarsko-Królewskie Gimnazjum V w Krakowie">
Cesarsko-Królewskie Gimnazjum V w Krakowie



</doc>
<doc id="2847135" url="https://pl.wikipedia.org/wiki?curid=2847135" title="Henschel &amp; Sohn">
Henschel &amp; Sohn



</doc>
<doc id="2847138" url="https://pl.wikipedia.org/wiki?curid=2847138" title="Zaklęta w widmo">
Zaklęta w widmo

Zaklęta w widmo (czes. "Čertova nevěsta") – czeski film fantasy z 2011 roku. Adaptacja baśni Boženy Němcovej.
Opis fabuły.
Pewna królowa czuła się samotna i bardzo pragnęła mieć dziecko. W tej intencji modliła się do świętej Kryspiny. Jednak zniecierpliwiona długim czekaniem zwróciła się o pomoc do diabła, który mieszkał w starym młynie. Wkrótce urodziła się jej córeczka, której dano na imię Štěpánka. Młoda księżniczka dorastała wraz z synem królewskiej pokojówki, małym Štěpánem. Po latach młodzi zakochują się w sobie. Okazuje się jednak, że na mocy zawartego przez królową paktu z diabłem, w dniu osiemnastych urodzin dziewczyna ma być mu oddana. Štěpán postanawia nie dopuścić do tego.

</doc>
<doc id="2847139" url="https://pl.wikipedia.org/wiki?curid=2847139" title="Dewinska reka">
Dewinska reka

Dewinska reka (bułg. "Девинска река") – rzeka w Zachodnich Rodopach, w Bułgarii.
Dewinska reka swój początek bierze od Begliszkiej reki, natomiast uchodzi do Wyczy blisko Dewinu. Rzeka ma 51,4 km długości, średni przypływ 5,274 m³/s i powierzchnię dorzecza o wielkości 427 km². Tworzy przełom w Rodopach. Na rzece zostały zbudowane takie zbiorniki retencyjne, jak Beglika, Golam Beglik i Toszkow czark. W rzece występują pstrągi, brzany, leszcze. Dawniejsza nazwa rzeki do 1942 roku to Damła dere. Dzisiejsza nazwa pochodzi od największej miejscowości, przez którą przepływa – Dewinu.

</doc>
<doc id="2847141" url="https://pl.wikipedia.org/wiki?curid=2847141" title="Gajówka (województwo małopolskie)">
Gajówka (województwo małopolskie)

Gajówka – osada leśna w Polsce położona w województwie małopolskim, w powiecie miechowskim, w gminie Charsznica.
W latach 1975–1998 miejscowość administracyjnie należała do województwa kieleckiego.

</doc>
<doc id="2847148" url="https://pl.wikipedia.org/wiki?curid=2847148" title="Przednie Rzędowe Skały">
Przednie Rzędowe Skały

Przednie Rzędowe Skały (słow. "Predné Radové skaly") – jedna z grani w masywie Osobitej w słowackich Tatrach Zachodnich. Odchodzi od Rzędowego Zwornika (1589 m) w kierunku północno-północno-zachodnim i opada do Doliny Mihulczej tuż po południowo-wschodniej stronie przełęczy Borek. Orograficznie prawe stoki Przednich Rzędowych Skał opadają do Mihulczego Żlebu, lewe do Doliny Zadniej Krzemiennej – zarówno żleb, jak i dolinka są odnogami Doliny Mihulczej.
Stoki opadające do Mihulczego Żlebu są strome i całkowicie zalesione, stoki opadające do Doliny Zadniej Krzemiennej podcięte są w górnej części ściankami tworzącymi długi pas skalny. Zbudowane są z dolomitów i wapieni. Cała grań znajduje się na obszarze ochrony ścisłej Rezervácia Osobitá.

</doc>
<doc id="2847150" url="https://pl.wikipedia.org/wiki?curid=2847150" title="Billy Conn">
Billy Conn

William David „Billy” Conn (ur. 8 października 1917 w Pittsburghu, zm. 29 maja 1993 w Pittsburghu) – amerykański bokser, zawodowy mistrz świata kategorii półciężkiej.
Rozpoczął karierę boksera zawodowego w 1934. W latach 1936-1938 walczył m.in. z takimi pięściarzami, jak: Fritzie Zivic (1 wygrana), Eddie Babe Risko (1 wygrana), Vince Dundee (1 wygrana), Teddy Yarosz (2 wygrane i 1 przegrana), Young Corbett III (1 wygrana i 1 przegrana), Solly Krieger (1 wygrana i 1 przegrana).
W 1939, po wygraniu dwóch walk z Fredem Apostolim i jednej z Sollym Kriegerem Conn dostał szansę walki o tytuł mistrza świata wagi półciężkiej. 13 lipca w Nowym Jorku zmierzył się z mistrzem świata według NYSAC Melio Bettiną z Włoch. Walka ta był uznawana przez organizację NBA za pojedynek o wakujący tytuł mistrza świata (po rezygnacji Johna Henry'ego Lewisa). Conn wygrał jednogłośnie po 15 rundach i został nowym czempionem. Obronił tytuł trzykrotnie wygrywając z Bettiną i dwukrotnie z Gusem Lesnevichem, a następnie w maju 1940 zrezygnował z niego, by walczyć z zawodnikami wagi ciężkiej. Pokonał wysoko notowanych Boba Pastora, Ala McCoya i Lee Savolda w 1940. Został wybrany bokserem roku przez magazyn "The Ring".
18 czerwca 1941 w Nowym Jorku Conn zmierzył się o pas mistrza świata wagi ciężkiej z obrońcą tytułu Joe Louisem. Przez pierwsze 12 rund umiejętnie unikał ciężkich ciosów przeciwnika i punktował Louisa, prowadząc wysoko na punkty. W 13 rundzie ruszył do ataku, starając się znokautować mistrza, jednak otrzymał cios w szczękę, po którym został wyliczony na 2 sekundy przed końcem rundy. W 1942 Conn wygrał z mistrzem świata wagi średniej Tonym Zale, a potem zawiesił karierę do 1946, służąc w armii amerykańskiej podczas II wojny światowej.
19 czerwca 1946 w Nowym Jorku Conn stoczył rewanżową walkę z Louisem. Ponownie został znokautowany, tym razem w 8. rundzie. Później stoczył jeszcze dwie walki w 1948 i zakończył karierę.
Pod koniec życia cierpiał na encefalopatię bokserską.
Został wybrany do Bokserskiej Galerii Sławy magazynu "The Ring" w 1965, a w 1990 do Międzynarodowej Bokserskiej Galerii Sławy.
Linki zewnętrzne.
 

</doc>
<doc id="2847153" url="https://pl.wikipedia.org/wiki?curid=2847153" title="Mihulczy Żleb">
Mihulczy Żleb

Mihulczy Żleb – żleb w masywie Osobitej w słowackich Tatrach Zachodnich. Opada spod Rzędowego Zwornika (1589 m) w północnym kierunku i na wysokości około 850 m uchodzi do Doliny Mihulczej. Jego zbocza tworzą dwie granie odchodzące od Rzędowego Zwornika: orograficznie lewe zbocze tworzą Przednie Rzędowe Skały, prawe północno-wschodnia grań Rzędowego Zwornika i jej północna odnoga.
Mihulczy Żleb jest głęboko wcięty i całkowicie zalesiony, jedynie przy ujściu do Doliny Mihulczej znajduje się duża polana ciągnąca się w górę wzdłuż doliny Mihulczego Potoku. Dnem Mihulczego Żlebu spływa potok będący prawym dopływem Mihulczego Potoku. Cały żleb znajduje się na obszarze TANAP-u, a jego górna część należy do obszaru ochrony ścisłej Rezervácia Osobitá. Przy leśniczówce Mihulcze ("horáreň Mihulčie") od szosy Orawice – Habówka odchodzi zaznaczona na polskiej mapie droga leśna, a wyżej ścieżka, prowadząca w masyw Osobitej. W połowie wysokości Mihulczego Żlebu krzyżuje się ze ścieżką trawersującą północne stoki Osobitej i prowadzącą z Mihulczego Siodła na Przednie Rzędowe Skały. Są to jednak szlaki nieudostępnione dla turystów.

</doc>
<doc id="2847157" url="https://pl.wikipedia.org/wiki?curid=2847157" title="Nawiedzenie Marii z Sankt Katharinental">
Nawiedzenie Marii z Sankt Katharinental

Nawiedzenie Marii z Katharinenthal – gotycka kompozycja rzeźbiarska, składająca się z dwóch pełnoplastycznych wizerunków Marii i świętej Elżbiety. Tematem, tej kompozycji wykonanej około 1310 roku, na terenie Górnej Nadrenii jest wspomniane w Biblii Nawiedzenia. Pierwotnie dzieło znajdowało się w klasztorze dominikanek Sankt Katharinenthal koło Diessenhofen w szwajcarskiej Turgowii. Od schyłku XIX stulecia dzieło znajdowało się w kolekcji Johna Pierpont Morgana, który ofiarował je do nowojorskiego Metropolitan Museum of Art. Obecnie "Nawiedzenie Marii z Sankt Katharinenthal" znajduje się w ekspozycji sztuki średniowiecznej w gmachu głównym.
"Nawiedzenie Marii z Sankt Katharinenthal" obrazuje spotkanie Matki Bożej z jej ciotką, świętą Elżbietą. Obie są brzemienne, oczekują narodzin Jezusa i Jana Chrzciciela, których niewielkie figurki mieściły się niegdyś wewnątrz rzeźb, na wysokości łona. Zachowały się natomiast wykonane z kryształu górskiego pokrywy. Obie postaci są niemalże bliźniaczo podobne, przy czym postać Marii została wyróżniona diademem ozdobionym motywem stylizowanej, pięciopłatkowej róży.
Na wysokości ramion świętej Elżbiety widnieje inskrypcja: VNDE HOC MICHI VI VENIAT MAT(ER) – „A skądże mi to, że Matka mojego Pana przychodzi do mnie?” (Łk 1,43)
"Nawiedzenie Marii z Sankt Katharinenthal" należy do dzieł zarówno o charakterze dewocyjnym jak mistycznym. Jest to autonomiczna, wyłączona z kontekstu kompozycja rzeźbiarska, w której istotą nie jest same odwiedziny Elżbiety przez Marię, lecz ładunek uczuć zawartych w tym dziele. Artysta miał na celu zobrazowanie w sposób jak najbardziej czuły gest pozdrowienia, zobrazować miłość (Minne) do Marii, a także włączyć w ten wątek odbiorcę, w tym przypadku siostry dominikanki. W kontekście mistyki maryjnej celem zakonnic było upodobnienie się do Marii, a scena "Nawiedzenia" miała na celu wczuwania się w osobę czy to Marii czy Elżbiety, co stanowiło ważny element mistycznej kontemplacji zakonnic, sprzyjającej duchowej metamorfozie.
Klasztor Dominikanek Sankt Katharinenthal, był ważnym ośrodkiem kultu o charakterze mistycznym. Na początku XIV stulecia, klasztor ten wraz z należącym do kompleksu kościołem otrzymał bogaty wystrój, w tym cztery ołtarze, z których wiadomo jeden był poświęcony świętemu Janowi Ewangeliście, gdzie najprawdopodobniej usytuowano dewocyjne przedstawienie tegoż świętego spoczywającego na piersi Chrystusa (najprawdopodobniej identyfikowane z dziełem w antwerpskim Museum Mayer van den Bergh), ponadto kilka krucyfiksów, figur Madonn, wizerunek "Marii in puerperio" oraz "Nawiedzenie Marii". Ten wyłączony z przestrzeni liturgicznej duży zespół przedstawień dewocyjnych służył do mistycznej modlitwy i medytacji, niezależnie od liturgicznego harmonogramu.

</doc>
<doc id="2847158" url="https://pl.wikipedia.org/wiki?curid=2847158" title="Mahabaleshwar">
Mahabaleshwar

Mahabaleshwar (dew.: महाबळेश्वर) – miasto położone w dystrykcie Satara w stanie Maharashtra w Indiach. Popularna górska miejscowość wypoczynkowa. Również miejsce przyciągające pielgrzymów ze względu na źródła świętej rzeki Krishny.
Geografia.
Współrzędne geograficzne Mahabaleshwaru to 17° 92' N 73° 67' E. Miasto jest położone na wysokości 1353 m n.p.m. w dolinie otoczonej pięcioma wzgórzami z pasma Ghatów Zachodnich w pobliżu rzeki Kryszny.
Demografia.
Według spisu z 2001, Mahabaleshwar był zamieszkiwany przez 12 736 osób.

</doc>
<doc id="2847159" url="https://pl.wikipedia.org/wiki?curid=2847159" title="Maska przeciwgazowa MP-6">
Maska przeciwgazowa MP-6

Maska przeciwgazowa MP-6 – polska wojskowa maska przeciwgazowa. Następca używanych do tej pory masek MP-5.
Charakterystyka.
Maska MP-6 (kryptonim "Apollo") przeznaczona jest do ochrony układu oddechowego żołnierza przed bojowymi środkami trującymi, pyłem radioaktywnym i aerozolami bakteryjnymi. Ponadto konstrukcja maski umożliwia pobieranie płynu oraz prowadzenie rozmowy podczas jej noszenia.
Filtropochłaniacz w standardzie NATO (gwint 40 mm) mocowany jest do maski z boku (po prawej, lewej stronie lub po obu stronach, zależnie od potrzeby użytkownika). Panoramiczny wizjer z maski MP-5 zastąpiły dwa mniejsze okulary. Dodatkowo okulary maski są zabezpieczone poliwęglanowymi szybkami balistycznymi.
Rurka do pobierania płynów jest standardu NATO, pozwala ona na podpięcie bidonu, manierek lub camelbaka.
Produkcja.
Producentem maski jest przedsiębiorstwo Maskpol, wchodzące w skład Polskiej Grupy Zbrojeniowej. Maskpol wcześniej produkował także maski MP-5.
Maskę zaprezentowano na MSPO 2010, na MSPO 2011 (gdzie nagrodzono ją statuetką DEFENDER) oraz MSPO 2012.
12 października 2012 roku podpisano umowę pomiędzy Inspektoratem Uzbrojenia a Maskpol-em na dostawę w latach 2012–2015 masek przeciwgazowych MP-6 w liczbie 28 400 sztuk. Koszt masek ma wynieść ok. 21,1 mln złotych.

</doc>
<doc id="2847160" url="https://pl.wikipedia.org/wiki?curid=2847160" title="Górówka epifron">
Górówka epifron

Górówka epifron ("Erebia epiphron") – motyl dzienny z rodziny rusałkowatych.
Wygląd.
Rozpiętość skrzydeł od 28 do 32 mm, dymorfizm płciowy niewielki.
Siedlisko.
Łąki alpejskie.
Biologia i rozwój.
Wykształca jedno pokolenie w roku (lipiec-sierpień). Główne rośliny żywicielskie: kostrzewa niska, śmiałek pogięty, śmiałek darniowy, bliźniczka psia trawka. Jaja barwy kremowo-żółtej składane są w pobliżu rośliny żywicielskiej. Larwy wylęgają się po 2-3 tygodniach. Żerują nocą zjadając liście traw od wierzchołka. Zimują w kępach traw. Stadium poczwarki trwa ok. 3-4 tygodnie.
Rozmieszczenie geograficzne.
Gatunek europejski, w Polsce występuje w Tatrach (podgatunek "E. epiphron transsylvanica") oraz w Karkonoszach (podgatunek "E. epiphron silesiana").

</doc>
<doc id="2847161" url="https://pl.wikipedia.org/wiki?curid=2847161" title="Noé Hernández Valentin">
Noé Hernández Valentin



</doc>
<doc id="2847163" url="https://pl.wikipedia.org/wiki?curid=2847163" title="Noé Hernández Valentín">
Noé Hernández Valentín



</doc>
<doc id="2847165" url="https://pl.wikipedia.org/wiki?curid=2847165" title="4Q121">
4Q121

4Q121 (według starego systemu oznaczeń 4Q LXXNum) – rękopis Septuaginty spisany na pergaminie sporządzonym ze skóry zwierzęcej, datowany na I wiek p.n.e. Zwój ten zawiera fragmenty biblijnej Księgi Liczb 3:40-43; 4:5-16. Został znaleziony w Kumran w grocie 4. Fragment ten jest oznaczany również numerem 803 na liście rękopisów Septuaginty według klasyfikacji Alfreda Rahlfsa.
Rękopis został opublikowany i opisany w 1992 roku przez Patricka Skehana w publikacji "Qumran cave 4.4 (Discoveries in the Judaean desert 9)". Stare oznaczenie zwoju wskazuje, że został znaleziony w grocie 4, jest to rękopis LXX czyli Septuaginty, zawiera treści Księgi Liczb.
Rękopis ten jest przechowywany w Muzeum Rockefellera w Jerozolimie (Gr. 265 [4Q121]).

</doc>
<doc id="2847167" url="https://pl.wikipedia.org/wiki?curid=2847167" title="Sobowice">
Sobowice

2 miejscowości w Polsce:

</doc>
<doc id="2847169" url="https://pl.wikipedia.org/wiki?curid=2847169" title="Lista postaci serii Detektyw Conan">
Lista postaci serii Detektyw Conan

Poniżej znajduje się lista postaci z mangi i anime "Detektyw Conan".
Czarna Organizacja.
Głównymi antagonistami serii jest tajemnicza grupa przestępcza o nazwie . Organizacja jest znana z popełniania różnych przestępstw: od szantażu do rozbojów i zabójstw. Członkowie organizacji posługują się kryptonimami opartymi na napojach alkoholowych. Lider Czarnej Organizacji, nazywany przez jej członków , kontaktuje się z nimi tylko poprzez wiadomości tekstowe. Jego numer telefonu wykorzystuje melodię z dziecięcej piosenki ; ten numer to: #969#6261.
Detective Boys.
 to grupa zajmująca się rozwiązywaniem zagadek kryminalnych składająca się z Conana, Ayumi, Mitsuhiko, Genty oraz Ai. Na swoim koncie mają kilka nagród i wyróżnień w tej dziedzinie. Profesor Agasa często opiekuje się dziećmi i pomaga im, kiedy rozwiązują różne sprawy. Jako symbol grupy, każdy członek ma odznakę, którą używa się jak walkie-talkie i tracer.
Policja.
Tokijska Policja Metropolitalna.
 jest organem ścigania działającym na terenie prefektury Tokio. Tokijska Policja Metropolitalna koordynowana jest przez Inspektora Jūzō Megure.
FBI.
Fikcyjne Federalne Biuro Śledcze w serii "Detektyw Conan", składa się z wielu agentów pod dowództwem Jamesa Blacka. FBI bada Czarną Organizację przez co najmniej dwadzieścia lat. Pierwsze zderzenie z Organizacją nastąpiło, gdy Vermouth zabiła ojca Jodie i spaliła jego dom, aby zniszczyć dokumenty, które FBI na nią zgromadziło.

</doc>
<doc id="2847175" url="https://pl.wikipedia.org/wiki?curid=2847175" title="Linia kolejowa Krzelów – Leszno Dworzec Mały">
Linia kolejowa Krzelów – Leszno Dworzec Mały

Linia kolejowa nr 318 – zlikwidowana, nie elektryfikowana, jednotorowa linia kolejowa o długości 59,800 km, łącząca stacje: Leszno Dworzec Mały i Krzelów.
Historia.
11 czerwca 1914 roku z udziałem Królestwa Prus, Prowincji Poznańskiej, powiatów: leszczyńskiego, górowskiego, ścinawskiego oraz miast: Góra, Ścinawa i Chobienia, a także, z należącym do Lenz Co, Kolejowym Towarzystwem Budowlanym, założono Leszczyńsko – Górowsko – Ścinawską Kolej Małą Towarzystwo Akcyjne z siedzibą w Górze. Ze względu na wybuch I wojny światowej, krótko po założeniu kolejki, trasę otwarto dla ruchu towarowego dopiero 15 września 1916 roku, a dla ruchu pasażerskiego 24 maja 1917 roku. Ruch obsługiwała – tak jak na Kolei Legnicko – Rawickiej – firma Lenz &amp; Co.
Po wysadzeniu mostu na Kopanicy w czasie powstania wielkopolskiego, linia stała się nieprzejezdna. Poza tym po odzyskaniu przez Polskę niepodległości w 1918 roku, pomiędzy Laskową a Chróściną (niem. "Kraschen") przebiegać zaczęła granica państwowa pomiędzy Polską a Niemcami. Od 17 stycznia 1920 roku linia na trasie Leszno – Laskowa nie była używana, a w 1922 rozebrana, na co wskazują nigdy nie wznowione kursy do Leszna, nawet podczas niemieckiej
okupacji w czasie II wojny światowej. Dziś spacerując wzdłuż torów linii Poznań – Wrocław widać jeszcze starotorze, ciągnące się do ogródków działkowych za Zaborowem.
Czynna była natomiast pozostała część linii. Nazwę Towarzystwa zmieniono 25 marca 1939 roku na Górowską Kolej Małą Towarzystwo Akcyjne. Trasę Góra – Krzelów – Ścinawa (bo tam dojeżdżała większość pociągów) obsługiwało w latach 20. i 30. XX wieku pięć pociągów dziennie w dni robocze. W czasie II wojny światowej linia obsadzona była już tylko przez 3 – 4 pociągi dziennie.
Po likwidacji linii i dworca budynek został adaptowany do innych celów. W okresie PRL znajdował się tam m.in. zakład fryzjerski oraz gabinet stomatologiczny.
Przebieg.
Linia rozpoczynała się na stacji Leszno Dworzec Mały w Prowincji Poznańskiej i wiodła w kierunku południowym równolegle do torów linii nr 271 Wrocław Główny – Poznań Główny przez nieistniejącą już dziś leszczyńską stację Leszno Zaborowo. Wiodła wzdłuż dzisiejszej drogi wojewódzkiej 323 i pomiędzy Henrykowem Wielkopolskim a Laskową przecinała Kopanicę. Następnie przekraczała granicę prowincji Dolny śląsk i wiodła dalej krzyżując się w Sławęcicach z państwową linią Bojanowo – Odrzycko. Od tego momentu tory biegły równolegle do siebie mając jednocześnie osobne dworce w Sławęcicach i Górze. Kolejny raz przekraczała rzekę pomiędzy Osetnem a Bełczem Wielkim poprzez most na Baryczy. Za Górą linia kierowała się w kierunku Odry i biegła wzdłuż niej, aż do Ścianawy. W Krzelowie osiągała linię kolei legnicko-rawickiej, która prowadziła przez Ścinawę do stacji Legnica Północna.
Linia Leszno Dworzec Mały – Krzelów najbliżej Odry znajdowała się w okolicach Luboszyc i Chobieni. Jednakże w Chobieni dworzec znajdował się po wschodniej stronie rzeki, zaś miasto po zachodniej. Linia na całej długości nie przekraczała Odry, Dopiero za Krzelowem, w Ścinawie przechodziła na zachodni brzeg rzeki poprzez most wybudowany dla Kolei Legnicko-Rawickiej
Charakterystyka techniczna.
Linia nosiła nazwę "małej", bowiem jej parametry odbiegały od ówcześnie przyjętych standardów (promienie łuków, nacisk osiowy, wielkość wzniesień), a nie jak podają niektóre źródła, że była linią wąskotorową. Rozstaw szyn wynosił 1435 mm. Podróż z Leszna do Krzelowa zajmowała według rozkładu z 1917 roku 3 godziny. Średnia prędkość pociągu wynosiła 20 km/h.
Ruch pociągów.
W 1928 roku linia Leszno – Krzelów obsługiwana była przez 4 parowozy serii T3 (polskie oznaczenie TKh1), 1 wagon spalinowy, 5 wagonów osobowych i 2 wagony bagażowe. Stan taboru na roku 1939 wskazuje: 3 lokomotywy, 2 wagony silnikowe, 7 wagonów osobowych, 2 bagażowe. Poza tym, linia obsługiwała pociągi towarowe posiadając 32 wagony towarowe.

</doc>
<doc id="2847178" url="https://pl.wikipedia.org/wiki?curid=2847178" title="Yvon-Joseph Moreau">
Yvon-Joseph Moreau

Yvon-Joseph Moreau OCSO (ur. 29 października 1941 w Saint-Pascal) – kanadyjski duchowny katolicki, biskup Sainte-Anne-de-la-Pocatière w latach 2008-2017.
Życiorys.
Święcenia kapłańskie otrzymał 18 czerwca 1968 i inkardynowany został do diecezji Sainte-Anne-de-la-Pocatière. Po studiach w Ottawie został wykładowcą seminarium w Managui, a następnie przez kilka lat pracował duszpastersko na terenie rodzinnej diecezji. W roku 1990 złożył profesję w zakonie Trapistów i został opatem klasztoru w Trappa d’Oka.
18 października 2008 papież Benedykt XVI mianował go ordynariuszem rodzinnej diecezji Sainte-Anne-de-la-Pocatière w metropolii Quebecu. Sakry w dniu 27 grudnia 2008 udzielił mu abp Luigi Ventura.
8 grudnia 2017 przeszedł na emeryturę, a jego następcą został ogłoszony ks. Pierre Goudreault.

</doc>
<doc id="2847181" url="https://pl.wikipedia.org/wiki?curid=2847181" title="Biskupi Sainte-Anne-de-la-Pocatière">
Biskupi Sainte-Anne-de-la-Pocatière



</doc>
<doc id="2847183" url="https://pl.wikipedia.org/wiki?curid=2847183" title="Australian MultiCam Pattern">
Australian MultiCam Pattern

Australian MultiCam Pattern (AMP) – australijski kamuflaż oparty na MultiCamie, ma on zastąpić starsze wzory DPP (Disruptive Pattern Print) i DPDP (Disruptive Pattern Desert Print) używane do tej pory w australijskich siłach zbrojnych. Zmiany poczynione w stosunku do oryginalnego MultiCamu są bardzo małe.
W roku 2009 rozpoczęto testy mundurów G3 w kamuflażu MultiCam produkowanych przez firmę Crye Precision w australijskiej jednostce specjalnej Special Air Service Regiment. W roku 2010 umundurowanie w tym samym wzorze maskującym i w kroju z poprawkami zaproponowanymi przez SASR trafiło do operujących w Afganistanie komandosów SOTG (Special Operations Task Group), a później także żołnierzy MTF3 (Mentoring Task Force 3).
Użytkownicy mundurów w kamuflażu MultiCam, pozytywnie wypowiadali się o nich. Zwrócono jednak uwagę, że nowy kamuflaż powinien mieć bardziej narodowy charakter, tak aby odróżniać się od Amerykanów.
Wobec tego w roku 2011 australijskie ministerstwo obrony zakupiło od firmy Crye Precision licencję na produkcję własnej odmiany MultiCam, odpowiednio modyfikowanej do australijskich potrzeb. Wcześniej podobnie postąpili Brytyjczycy tworząc kamuflaż MTP. Umundurowanie w nowym kamuflażu szyte jest w Australii.
Umundurowanie w nowym kamuflażu ma w pierwszej kolejności trafić do żołnierzy 1. AFDS, 2. AFDS oraz 7. batalionu Royal Australian Regiment. Żołnierze tych jednostek obecnie pełnią służbę w Afganistanie.

</doc>
<doc id="2847184" url="https://pl.wikipedia.org/wiki?curid=2847184" title="Al-Mansi">
Al-Mansi

Al-Mansi (arab. المنسي; nazywana także Arab Banicha, عرب بنيها) – nieistniejąca już arabska wieś, która była położona w Dystrykcie Hajfy w Mandacie Palestyny. Wieś została wyludniona i zniszczona podczas wojny domowej w Mandacie Palestyny, po ataku sił żydowskiej Hagany w dniu 12 kwietnia 1948 roku.
Położenie.
Al-Mansi leżała na wschodnich zboczach wzgórz Wyżyny Manassesa, powyżej Doliny Jezreel. Wieś była położona na wysokości 125 metrów n.p.m., w odległości 30 kilometrów na południowy wschód od miasta Hajfa. Według danych z 1945 roku do wsi należały ziemie o powierzchni 1227,2 ha. We wsi mieszkało wówczas 1200 osób.
Historia.
Nie jest znana data założenia wioski. W okresie panowania osmańskiego, w 1888 roku we wsi wybudowano szkołę podstawową dla chłopców. W wyniku I wojny światowej, w 1918 roku cała Palestyna przeszła pod panowanie Brytyjczyków, którzy utworzyli Mandat Palestyny. W okresie panowania Brytyjczyków al-Mansi była dużą wsią, której mieszkańcy utrzymywali się z upraw zbóż. Istniał w niej meczet. W latach 20. XX wieku okoliczną ziemię zaczęły wykupywać żydowskie organizacje syjonistyczne. Dzięki temu w 1926 roku powstał sąsiedni kibuc Miszmar ha-Emek. Od samego początku jego istnienia, stosunki z żydowskimi sąsiadami układały się źle. W kolejnych latach doszło do kilku poważnych arabskich napaści na kibuc.
Przyjęta 29 listopada 1947 roku Rezolucja Zgromadzenia Ogólnego ONZ nr 181 zakładała podział Palestyny na dwa państwa: żydowskie i arabskie. Plan podziału przyznawał obszar wioski Al-Mansi państwu żydowskiemu. Żydzi zaakceptowali plan podziału, jednak Arabowie doprowadzili dzień później do wybuchu wojny domowej w Mandacie Palestyny. Od samego początku wojny wieś była wykorzystywana przez arabskie milicje, które sparaliżowały żydowską komunikację w regionie. W dniu 4 kwietnia 1948 roku siły Arabskiej Armii Wyzwoleńczej zaatakowały pobliski kibuc Miszmar ha-Emek, rozpoczynając dziesięciodniową bitwę o Miszmar ha-Emek. Żydzi po odparciu napaści, zdołali przejść do kontrataku i 12 kwietnia zdobyli Al-Mansi. Wysiedlono wówczas wszystkich jej mieszkańców, a następnie 19 kwietnia wyburzono domy.
Miejsce obecnie.
Teren wioski al-Mansi pozostaje opuszczony. W 1951 roku tutejsze pola uprawne przejął nowo utworzony moszaw Midrach Oz. Palestyński historyk Walid Chalidi, tak opisał pozostałości wioski: „"Pośrodku ruin porośniętych pnączami i krzewami cierniowymi pozostaje szkoła i meczet. Na całym obszarze można zobaczyć odsłonięte fundamenty budynków wiejskich otoczonych gruzem kamiennym"”.

</doc>
<doc id="2847185" url="https://pl.wikipedia.org/wiki?curid=2847185" title="Kalcyfikacja">
Kalcyfikacja



</doc>
<doc id="2847189" url="https://pl.wikipedia.org/wiki?curid=2847189" title="John Corriveau">
John Corriveau

John Dennis Corriveau OFMCap. (ur. 27 lipca 1941 w Zurich) – kanadyjski duchowny katolicki, biskup Nelson w latach 2008-2018.
Życiorys.
Święcenia kapłańskie otrzymał 23 października 1965 w zgromadzeniu Braci Mniejszych Kapucynów. Po święceniach pełnił funkcje m.in. wikariusza i proboszcza zakonnych parafii w Toronto, przełożonego środkowokanadyjskiej prowincji zakonu oraz definitora generalnego. W 1994 wybrany generałem kapucynów, urząd pełnił do zakończenia drugiej sześcioletniej kadencji w 2006.
30 listopada 2007 papież Benedykt XVI mianował go ordynariuszem Nelson w metropolii Vancouver. Sakry w dniu 30 stycznia 2008 udzielił mu abp Luigi Ventura.
13 lutego 2018 przeszedł na emeryturę.

</doc>
<doc id="2847190" url="https://pl.wikipedia.org/wiki?curid=2847190" title="Depułtycze">
Depułtycze

Depułtycze – osada leśna w Polsce położona w województwie lubelskim, w powiecie chełmskim, w gminie Chełm.
W latach 1975–1998 miejscowość administracyjnie należała do województwa chełmskiego.

</doc>
<doc id="2847191" url="https://pl.wikipedia.org/wiki?curid=2847191" title="Kira (Palestyna)">
Kira (Palestyna)

Kira (arab. قِيرة) – nieistniejąca już arabska wieś, która była położona w Dystrykcie Hajfy w Mandacie Palestyny. Wieś została wyludniona i zniszczona podczas wojny domowej w Mandacie Palestyny, po ataku sił żydowskiej Hagany w dniu 1 marca 1948 roku.
Położenie.
Kira leżała w północno-wschodnim krańcu wzgórz Wyżyny Manassesa. Wieś była położona na wysokości 200 metrów n.p.m., w odległości 23 kilometrów na południowy wschód od miasta Hajfa. Według danych z 1945 do wsi należały ziemie o powierzchni 1476,6 ha. We wsi mieszkało wówczas 690 osób.
Historia.
Pierwotnie w okolicy tej znajdowało się starożytne miasto Jokne’am. Po raz pierwszy pojawiło się ono w XV wieku p.n.e. na liście 119 miast podbitych przez egipskiego faraona Totmesa III po zwycięskiej dla niego bitwie pod Megiddo. Później Jokne’am jest wymieniane w Biblii jako miasto podbite przez Żydów prawdopodobnie w drugiej połowie XIII wieku p.n.e.. Następnie było to miasto lewickie położone na ziemiach żydowskiego pokolenia Zabulona. W okresie panowania rzymskiego miasto było nazywane "Cimona". Gdy w 637 roku Palestyna przeszła pod panowanie arabskie istniała tutaj już tylko niewielka wieś Kira. W okresie panowania krzyżowców była nazywana "Kain Mons". Wynikało to z legendy, według której w miejscu tym Kain zamordował Abla. W okresie panowania Brytyjczyków Kira była średniej wielkości wsią, której mieszkańcy utrzymywali się z upraw zbóż. W latach 30. XX wieku okoliczną ziemię zaczęły wykupywać żydowskie organizacje syjonistyczne. Dzięki temu w 1935 roku powstała sąsiednia moszawa Jokne’am. Od samego początku jej istnienia, stosunki z żydowskimi sąsiadami układały się źle. W kolejnych latach doszło do kilku poważnych arabskich napaści na moszawę.
Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu żydowskiemu. Podczas wojny domowej w Mandacie Palestyny, w dniu 1 marca 1948 roku siły Hagany zajęły wieś Kira i wysiedliły jej mieszkańców. Następnie wyburzono jej domy.
Miejsce obecnie.
Teren wioski Kira pozostaje opuszczony, jednak jej pola zajęło utworzone w 1950 roku miasto Jokne’am oraz położona bardziej na północy moszawa Jokne’am. Palestyński historyk Walid Chalidi, tak opisał pozostałości wioski: „"Wśród krzewów i drzew sosnowych posadzonych na terenie wsi, widać gruz domów wiejskich. Teren wokół został przekształcony w izraelski park"”.

</doc>
<doc id="2847192" url="https://pl.wikipedia.org/wiki?curid=2847192" title="Janów (osada leśna w powiecie chełmskim)">
Janów (osada leśna w powiecie chełmskim)

Janów – była osada leśna w Polsce, położona w województwie lubelskim, w powiecie chełmskim, w gminie Chełm. 
W latach 1975–1998 osada administracyjnie osada do województwa chełmskiego.

</doc>
<doc id="2847193" url="https://pl.wikipedia.org/wiki?curid=2847193" title="Maciej Gąsienica Giewont">
Maciej Gąsienica Giewont

Maciej Gąsienica Giewont (ur. 1974 w Zakopanem) – polski rzeźbiarz, tokarz.
Z wykształcenia stolarz, uczęszczał do Państwowego Liceum Sztuk Plastycznych w Zakopanem.
Toczeniem zajmuje się od połowy lat 90. W swoich pracach wykorzystuje naturalne walory drewna, które często postrzegane są jako wady: wszelkiego rodzaju ubytki, pęknięcia, sęki oraz oryginalny układ słojów i przebarwień. Prace Maćka Gąsienicy Giewonta znajdują się w posiadaniu prywatnych osób w Polsce, Francji, Niemczech, Wielkiej Brytanii, Włoszech i USA.
Wystawy grupowe.
2018
"Is Coral a Colour?," Design Blok, Praga
, Czechy, 
"Is Coral a Colour?," Budapest Design Week, Budapeszt
, Węgry
"Tekstura," Centrum Koneser, Warszawa, Polska
"Niedoskonałość rzeczy," Gdynia Design Days
, Polska
2017
"Polish Design in the Middle of", Kowno
, Litwa
2015:
"From Sources to Inspiration: Ethnic Motifs in Polish Design." NAMOC, Beijing, China
"Forest and Meadow", Wrocław, Polska
"Polish Design, In the Middle of", Concordia Design, Poznań, Polska
2014
"Forest and Meadow", Dania, Kopenhaga
"Forest and Meadow", Sztokholm, Szwecja
"Las i Łąka", Poznań, Poland
"Materia Prima", Kłajpeda - Wilno - Kowno, Litwa
"Polish Design, In the Middle of", Dutch Design Week, Eindhoven, Holandia
2013
"Materia Prima," Munkeruphus, Dronningmolle, Dania
Forest and Meadow, Design Trade, Kopenhaga, Dania
"The Tree", Lengyel Intézet, Budapeszt, Węgry
"Drzewo," Lodz Design Festival, Łódź, Polska
2012
"Design Embassies", Design Museum, Holon, Izrael
"Tradycja z pasją", Zamek Cieszyn, Cieszyn, Polska
"Reinterpretacje", Biała Podlaska, Polska
"Projekt Drzewo," Miejska Galeria Sztuki, Zakopane, Polska
"Unpolished - Young Design From Poland," Seul, Korea Południowa
2010
"Materie Prima," Galeria BWA, Bielsko-Biała
2006
Fraktal Gallery, Bielsko-Biała

</doc>
<doc id="2847194" url="https://pl.wikipedia.org/wiki?curid=2847194" title="Sajczyce (gajówka)">
Sajczyce (gajówka)

Sajczyce – osada leśna w Polsce, położona w województwie lubelskim, w powiecie chełmskim, w gminie Chełm. 
W latach 1975–1998 miejscowość administracyjnie należała do województwa chełmskiego.

</doc>
<doc id="2847195" url="https://pl.wikipedia.org/wiki?curid=2847195" title="Sajczyce (leśniczówka)">
Sajczyce (leśniczówka)

Sajczyce – była osada leśna w Polsce, położona w województwie lubelskim, w powiecie chełmskim, w gminie Chełm. 
W latach 1975–1998 osada administracyjnie należała do województwa chełmskiego.
Osadę leśną zniesiono w 2019 r.

</doc>
<doc id="2847198" url="https://pl.wikipedia.org/wiki?curid=2847198" title="Stańków (osada leśna)">
Stańków (osada leśna)

Stańków – była osada leśna w Polsce, położona w województwie lubelskim, w powiecie chełmskim, w gminie Chełm. 
W latach 1975–1998 miejscowość administracyjnie należała do województwa chełmskiego.

</doc>
<doc id="2847199" url="https://pl.wikipedia.org/wiki?curid=2847199" title="Parafia Najświętszego Serca Pana Jezusa w Piecach">
Parafia Najświętszego Serca Pana Jezusa w Piecach

Parafia Najświętszego Serca Pana Jezusa w Piecach – rzymskokatolicka parafia w Piecach. Należy do dekanatu zblewskiego diecezji pelplińskiej.
Parafia została erygowana aktem biskupa chełmińskiego z dnia 16 grudnia 1922 r.
Do parafii należą miejscowości: Iwiczno, Łążek, Młyńsk, Frank, Dąbrowa, Czechowo, Biedaczek, Kamienna Karczma, Trzechowo.
Historia parafii.
Budowę kościoła z inicjatywy ks. dr Konstantyna Kreffta, proboszcza parafii zblewskiej, rozpoczęto wmurowaniem kamienia węgielnego w dniu 16 lipca 1911 r., na wzgórzu zwanym Czubnicą. Projektantem neobarokowego kościoła był architekt Franz Kunst, który również pełnił nadzór nad jego budową.
Kościół jest wybudowany z ciosanego kamienia, cegły i piaskowca. Do kościoła przybudowana jest wieża o wysokości 28 m, z dachem hełmiastym, krytym blachą. Obok wieży wybudowana została plebania, która poprzez zakrystię ma połączenie z kościołem.
Poświęcenia kościoła dokonał w dniu 3 sierpnia 1913 roku ks. radca Mateusz Splonskowski z Byszewa. Również w roku 1913 założony został przy kościele cmentarz parafialny.
Konsekracji kościoła w dniu 15 lipca 1928 r. dokonał ks. biskup Stanisław Wojciech Okoniewski, natomiast ołtarz główny został konsekrowany dopiero w sierpniu 1932 r.
W kościele znajdują się dwie kaplice; Matki Boskiej Bolesnej i Matki Boskiej Częstochowskiej.
Działania wojenne pod koniec wojny nie ominęły także kościoła. Jego wieża stanowiła bowiem dobry punkt obserwacyjny dla Niemców broniących tego terenu, wobec czego wojska sowieckie ostrzałem artyleryjskim uszkodziły znaczną część wieży i dachu kościoła. Zniszczeniu uległo również wnętrze świątyni oraz ołtarz główny. Przy odbudowie kościoła i wieży zmodyfikowano kształt hełmu wieńczącego wieżę.
Lata powojenne.
Pierwszym powojennym administratorem kościoła został ks. Maksymilian Machajewski, który przystąpił do odbudowy kościoła. Pracami budowlanymi kierował Florian Cywiński z Kalisk.
Na wieży zostały zamontowane dwa dzwony: "Najświętszego Serca Pana Jezusa" oraz "Serce Maryi". W 1961 roku zostały przebudowane przez Józefa Molina z Odrów organy Walckera, zbudowane w 1914 r. Ołtarz główny pochodzący z 1913 r. jest zbudowany z piaskowca i drewna, natomiast ołtarz znajdujący się w przedniej części prezbiterium, przy którym odprawiane są obecnie msze św., został wykonany w 2004 r. z marmuru indyjskiego. Droga krzyżowa pochodzi z 1916 r. a odnowiona i oprawiona w ramy została w 1946 r.
Stojąca w kościele drewniana chrzcielnica została wykonana w 1913 r.
W kwietniu 1979 r. od parafii w Piecach odłączony został kościół w Hucie Kalnej, stając się samodzielną parafią św. Józefa.
Przy parafii działa dziecięcy i młodzieżowy zespół "Cor Jesu", założony w 1999 r., uświetniający swymi występami wszystkie większe uroczystości i wydarzenia w parafii.

</doc>
<doc id="2847200" url="https://pl.wikipedia.org/wiki?curid=2847200" title="Ulbricht">
Ulbricht



</doc>
<doc id="2847201" url="https://pl.wikipedia.org/wiki?curid=2847201" title="Simona Caparrini">
Simona Caparrini

Simona Caparrini (ur. Florenja) - włoska aktorka filmowa i telewizyjna, występowała w roli ciotka Giovanna w filmie "Zakochani w Rzymie" (2012).

</doc>
<doc id="2847204" url="https://pl.wikipedia.org/wiki?curid=2847204" title="4Q112">
4Q112

4Q112 (według starego systemu oznaczeń "4QDana") – rękopis biblijnej Księgi Daniela spisany na pergaminie w formie zwoju, datowany na około 50 rok p.n.e. Rękopis ten zawiera fragmenty tekstu Daniela 1:16–2:33; 4:29,30; 5:5–7; 7:25–8:5; 10:16–20; 11:13–16. Został znaleziony w Kumran w grocie 4.
Rękopis 4Q112 potwierdza zmianę języka księgi Daniela z aramejskiego na hebrajski. Pomiędzy ostatnim wersetem w języku aramejskim (7:28), a kolejnym wersetem w języku hebrajskim (8:1) widoczny jest odstęp w postaci jednej pustej linijki.
Rękopis został opublikowany i opisany w 1987 roku przez Eugene Ulricha w publikacji "Daniel Manuscripts from Qumran. Part 1: A Preliminary Edition of 4QDana", str. 17-37. Rękopis 4Q112 jest przechowywany w Muzeum Rockefellera w Jerozolimie (4Q112).

</doc>
<doc id="2847205" url="https://pl.wikipedia.org/wiki?curid=2847205" title="Godło Księstwa Oświęcimskiego">
Godło Księstwa Oświęcimskiego



</doc>
<doc id="2847209" url="https://pl.wikipedia.org/wiki?curid=2847209" title="Sobowice (województwo lubelskie)">
Sobowice (województwo lubelskie)

Sobowice – kolonia w Polsce położona w województwie lubelskim, w powiecie chełmskim, w gminie Chełm. 
W latach 1975–1998 miejscowość administracyjnie należała do województwa chełmskiego.

</doc>
<doc id="2847210" url="https://pl.wikipedia.org/wiki?curid=2847210" title="Nowy Aton (monastyr)">
Nowy Aton (monastyr)

Nowy Aton (ros. Новый Афон, Новоафонский монастырь - dosł. Nowy Athos, Monaster Nowoatoski), monaster św. Szymona Kananejczyka – prawosławny klasztor w Nowym Atonie w Abchazji, wzniesiony w II poł. XIX w., w formalnej jurysdykcji Gruzińskiego Kościoła Prawosławnego, "de facto" zarządzany przez niekanoniczny Abchaski Kościół Prawosławny. 
Historia.
Monaster został założony w 1875 przez mnichów z klasztorów Athosu. Byli to rosyjscy zakonnicy z klasztoru św. Pantelejmona, skonfliktowani z mnichami greckimi. Uzyskawszy zgodę władz rosyjskich na osiedlenie się w Abchazji, wybrali jako siedzibę monasteru miejsce przy wczesnochrześcijańskiej świątyni św. Szymona Apostoła (VI-VIII w.). W 1876 poświęcona została pierwsza cerkiew klasztorna pod wezwaniem Opieki Matki Bożej. Mnisi w szczególności prowadzili misję wśród Abchazów, wobec faktu, że większość służących w Abchazji kapłanów prawosławnych pochodziła z Gruzji wschodniej lub z Imeretii i nie znała języka abchaskiego. Rok później, w czasie wojny rosyjsko-tureckiej, po wylądowaniu w Abchazji wojsk tureckich monaster został przez nie całkowicie zniszczony. Przewidując atak turecki na Kaukazie, władze rosyjskie już wcześniej ewakuowały większość mnichów do monasteru Gelati.
Po zakończeniu działań wojennych mnisi przystąpili do odbudowy klasztoru. Zgodę na jego funkcjonowanie wydał car Aleksander II w 1879, zgadzając się równocześnie na dalsze prowadzenie przez mnichów szeroko zakrojonej działalności gospodarczej i misyjnej. Regulamin wewnętrzny klasztoru był identyczny, jak na Athosie, nazwa wspólnoty wprost odwoływała się do miejsca, z którego przybyli mnisi. Wybory przełożonych monastyru Nowy Aton miały odbywać się w macierzystym klasztorze św. Pantelejmona. Przewidziano także, że gdyby wszyscy rosyjscy mnisi musieli opuścić klasztory Athosu, zostaną przyjęci właśnie w Nowym Atonie. W 1886 syn i następca Aleksandra II, Aleksander III, osobiście odwiedził monaster, zaś jego brat Michał, namiestnik Kaukazu, otoczył wspólnotę osobistą opieką. W latach 90. XIX wieku Nowy Aton był najważniejszym prawosławnym ośrodkiem religijnym na kaukaskim wybrzeżu Morza Czarnego. 28 września 1900 miało miejsce uroczyste poświęcenie głównej świątyni klasztoru - soboru św. Pantelejmona, w którym uczestniczyło aż 300 tys. wiernych. Mnisi nie skupiali się wyłącznie na sferze religijnej, ale także zajęli się gospodarką okolicznych terenów. Wytyczyli trakt do leżącej na zachód od monasteru twierdzy Anakopia, wybudowali niewielką lokalną kolejkę do przewozu drewna z gór do monasteru, a towary które przypływały statkami, transportowano na górę kolejką liniową. Prąd dostarczała uruchomiona na rzece Psyrccha jedna z pierwszych w Imperium Rosyjskim elektrowni wodnych. Mnisi z monasteru zajmowali się na szeroką skalę sadownictwem, przyczyniając się do jego rozwoju w Abchazji. W okolicach monasteru powstały pola uprawne, pastwiska, sady i ogrody, winnice i szklarnie, pasieki i stawy rybne oraz różne fabryczki i manufaktury (młyn, tartak, cegielnia, piekarnia, winiarnia, olejarnia i liczne warsztaty rzemieślnicze). W 1915 w klasztorze przebywało 750 zakonników.
W 1924 monaster został zlikwidowany jako "centrum propagandy kontrrewolucyjnej". Większość cerkwi klasztornych została zniszczona, ziemie monasterskie przekazano w kolejnych latach sowchozowi. Niektórzy mnisi do 1930 żyli wspólnie nad rzeką Pschu. W wymienionym roku członkowie wspólnoty zostali aresztowani i przewiezieni do Suchumi i do Noworosyjska. Grupa ok. 150 zakonników została następnie stracona bez sądu. Następnie w monasterze urządzone zostało sanatorium, w głównym soborze początkowo znajdował się klub, następnie zaś ekspozycja muzealna.
Na początku lat 90. XX wieku metropolita suchumsko-abchaski Dawid bez powodzenia ubiegał się o reaktywację monasteru i uczynienie z niego rezydencji prawosławnych biskupów suchumskich. W okresie tym rozpoczęto jedynie odprawianie nabożeństw pod budynkami soboru św. Pantelejmona i cerkwi św. Szymona. W czasie wojny w Abchazji w latach 1992-1993 w monasterze działał szpital polowy, a zabudowania klasztorne ponownie zostały uszkodzone. W 1993 ihumen Piotr (Pigol) za zgodą władz "de facto" autonomicznej Abchazji doprowadził do reaktywacji monasteru. Ihumen działał w porozumieniu z klasztorem św. Pantelejmona na Athosie, nie kontaktując się z Gruzińskim Kościołem Prawosławnym, którego jurysdykcja obejmuje Abchazję. Protesty Cerkwi Gruzińskiej doprowadziły do odwołania ihumena z Nowego Atonu, przez co doszło do rozproszenia się zgromadzonej przez niego wspólnoty. W monasterze zamieszkali wówczas mnisi narodowości abchaskiej, zaś nowym przełożonym wspólnoty został hieromnich Andrzej (Ampar). Ponownie organizacja klasztoru odbywała się bez zgody patriarchy Gruzji.
22 maja 2011 mnisi monasteru ogłosili powstanie autonomicznej metropolii abchaskiej, nawiązującej do tradycji Katolikosatu Abchazji, kanonicznego lokalnego Kościoła prawosławnego wcielonego w XVII w. do Patriarchatu Gruzińskiego.
Architektura.
Całość zabudowań monasterskich tworzy zamknięty prostokąt. Na wewnętrznym dziedzińcu znajduje się główna świątynia klasztorna autorstwa Mikołaja Nikołowa - sobór św. Pantelejmona, wzniesiony w latach 1898-1900 w stylu neobizantyjskim. Długość budynku soboru wynosi 53,3 metra, szerokość - 33,7 m, zaś wysokość - 40 metrów. Freski we wnętrzu świątyni wykonywali malarze z Paliechu oraz moskiewscy malarze pod kierunkiem N. Mołowa i A. Sieriebriakowa. Postać Marii Magdaleny namalował Michaił Niestierow. Freski na Nowym Atonie były jednym z ostatnich zespołów malarstwa sakralnego w przedrewolucyjnej Rosji; równocześnie wchodzące w ich skład wyobrażenia niejednokrotnie odbiegają od kanonów ikonopisania, co jest szczególnie dostrzegalne w postaci Marii Magdaleny i w scenie Sądu Ostatecznego.
Obok soboru św. Pantelejmona znajduje się 50-metrowa dzwonnica.

</doc>
<doc id="2847212" url="https://pl.wikipedia.org/wiki?curid=2847212" title="Wólka Czułczycka (osada leśna)">
Wólka Czułczycka (osada leśna)

Wólka Czułczycka – zniesiona nazwa osady leśnej w Polsce położona w województwie lubelskim, w powiecie chełmskim, w gminie Chełm. 
W latach 1975–1998 miejscowość administracyjnie należała do województwa chełmskiego.

</doc>
<doc id="2847214" url="https://pl.wikipedia.org/wiki?curid=2847214" title="Zarzecze (osada leśna w powiecie chełmskim)">
Zarzecze (osada leśna w powiecie chełmskim)

Zarzecze – była osada leśna w Polsce, położona w województwie lubelskim, w powiecie chełmskim, w gminie Chełm. 
W latach 1975–1998 osada administracyjnie należała do województwa chełmskiego.
Zlikwidowana z dniem 01.01.2019.

</doc>
<doc id="2847217" url="https://pl.wikipedia.org/wiki?curid=2847217" title="4Q114">
4Q114

4Q114 (według starego systemu oznaczeń "4QDanc") – rękopis biblijnej Księgi Daniela spisany na pergaminie w formie zwoju, datowany na koniec II wieku p.n.e. Rękopis ten zawiera fragmenty tekstu Daniela 10:5–9, 11–16, 21; 11:1–2, 13–17, 25–29. Został znaleziony w Kumran w grocie 4.
Rękopis 4Q114 jest najstarszym znanym manuskryptem zawierającym Księgę Daniela.
Rękopis został opublikowany i opisany w 1987 roku przez Eugene Ulricha w publikacji "'Daniel Manuscripts from Qumran. Part 2: Preliminary Edition of 4QDanb and 4QDanc", str. 3-26. Rękopis 4Q114 jest przechowywany w Muzeum Rockefellera w Jerozolimie (4Q114).

</doc>
<doc id="2847218" url="https://pl.wikipedia.org/wiki?curid=2847218" title="Podróż ze zwierzętami domowymi">
Podróż ze zwierzętami domowymi

Podróż ze zwierzętami domowymi (ros. "Путешествие с домашними животными") - rosyjski film obyczajowy z 2007 roku, w reżyserii Wiery Storożewej.
Opis fabuły.
Natalia w wieku 16 lat opuściła dom dziecka i wyszła za mąż za gburowatego, znacznie starszego od niej mężczyznę, mieszkającego przy małej stacji kolejowej. Po 19 latach małżeństwa Natalia zostaje wdową. W drodze do miasta, gdzie wiezie zwłoki męża poznaje kierowcę Siergieja. Związek z Siergiejem trwa krótko, a Natalia postanawia poznać życie, którego wcześniej nie miała okazji doświadczyć. W jej codziennym życiu towarzyszą jej koza i pies, a tę codzienność przerywają postoje pociągu na małej stacji. Pewnego dnia Natalia wyrusza łodzią, wraz ze zwierzętami do domu dziecka, który kiedyś opuściła. Wraca stamtąd z małym chłopcem-sierotą, który zgodził się zamieszkać razem z nią.
Nagrody i wyróżnienia.
W 2007 film został uhonorowany Nagrodą Św. Jerzego na Międzynarodowym Festiwalu Filmowym w Moskwie.

</doc>
<doc id="2847220" url="https://pl.wikipedia.org/wiki?curid=2847220" title="Jean Paul Getty">
Jean Paul Getty

Jean Paul Getty (ur. 15 grudnia 1892 w Minneapolis, zm. 6 czerwca 1976 w Londynie) – amerykański przedsiębiorca, założyciel Getty Oil Company. W chwili śmierci jego majątek był oceniany na 2 mld USD. Kolekcjoner. W 1954 roku powołał do życia fundusz powierniczy, który prowadzi J. Paul Getty Museum w Los Angeles.
Życiorys.
Urodził się w rodzinie milionera i potentata naftowego George’a Getty’ego. Absolwent Uniwersytetu Południowej Kalifornii i Uniwersytetu Kalifornijskiego w Berkeley. Pracował w firmie ojca, zajmując się wydobywaniem ropy w Oklahomie. W latach wielkiego kryzysu kupował przedsiębiorstwa, tworząc koncern Getty Oil. Po II wojnie światowej zainwestował w pola naftowe na granicy Kuwejtu i Arabii Saudyjskiej, co przyniosło mu miliardową fortunę. W sumie kontrolował około 200 przedsiębiorstw. W latach 50. przeniósł się do Wielkiej Brytanii, gdzie zmarł w 1976 roku.
W 1954 roku otworzył galerię sztuki przylegającą do jego domu w Pacific Palisades w Los Angeles. W 1974 roku wybudował obok niej Getty Villa stanowiącą część J. Paul Getty Museum. W 1997 roku otwarto drugą część muzeum, znaną jako Getty Center.
Pięciokrotnie żonaty, miał pięciu synów. Autor dziewięciu książek.

</doc>
<doc id="2847225" url="https://pl.wikipedia.org/wiki?curid=2847225" title="Katedra w Nikorcmindzie">
Katedra w Nikorcmindzie

Katedra w Nikorcmindzie – prawosławna cerkiew katedralna w Nikorcmindzie.
Świątynia została wzniesiona ok. 1014, za panowania króla Gruzji Bagrata III. Swoją formą architektoniczną wyróżnia się zdecydowanie na tle gruzińskiej architektury sakralnej swojej epoki, jedyną świątynią o zbliżonych cechach jest katedra w Kumurdo. Jest to budowla w formie rotundy z promieniście rozmieszczonymi sześcioma ramionami, z których pięć wykończonych jest absydami. Całość wieńczy kopuła wsparta na sześciu podporach. Od strony zachodniej i południowo-zachodniej cerkiew posiada narteksy. Wewnętrznie świątynia jest jednoprzestrzenna; wrażenia tego nie pomniejszają cztery niewielkie pomieszczenia po bokach pomieszczenia ołtarzowego i w zachodnim ramieniu.
Na elewacjach budynku, w bębnie oraz w obydwu narteksach przetrwały fragmenty pierwotnych dekoracyjnych płaskorzeźb, w tym scena Wniebowstąpienia na fasadzie południowej oraz postacie świętych w otoczeniu fantastycznych zwierząt.
Uległa zniszczeniu podczas trzęsienia ziemi w 1991 roku i została odrestaurowana. 
W 2007 roku katedra została wpisana na gruzińską listę informacyjną UNESCO – listę obiektów, które Gruzja zamierza rozpatrzyć do zgłoszenia do wpisu na listę światowego dziedzictwa UNESCO. 

</doc>
<doc id="2847232" url="https://pl.wikipedia.org/wiki?curid=2847232" title="Lee Carroll">
Lee Carroll

Lee Carroll to amerykański czaneler, mówca oraz autor książek. Carrol jest autorem dwunastu książek – przekazów od istoty, którą nazywa „Kryon”, i współautorem trzech książek, które określa nazwą Dzieci Indygo, nową generacją dzieci, które jego zdaniem reprezentują ewolucję ludzkiej świadomości.
Lee Carroll odwiedził Polskę po raz pierwszy we wrześniu 2012 roku. Seminarium, które poprowadził wraz z Robertem Coxonem i Mariną Mecheva, odbyło się w Krakowie 15 i 16 września 2012 roku. Jak do tej pory na język polski została przetłumaczona jedna książka "Podróż do domu".
Lee Carroll pojawił się w 2008 roku w filmie dokumentalnym "Tuning In" wraz z innymi czanelerami, m.in. Darrylem Anka.

</doc>
<doc id="2847237" url="https://pl.wikipedia.org/wiki?curid=2847237" title="Wasilij Gowiadkin">
Wasilij Gowiadkin

Wasilij Michajłowicz Gowiadkin, (ur. w miejscowości Taskaicha, zm. 28 lipca 1959) – generał major wojsk łączności Armii Czerwonej oddelegowany do okresowej służby w lWP.
Życiorys.
1910-1915 był gońcem sklepowym, potem został wcielony do rosyjskiej armii. Po rewolucji październikowej wstąpił do SDPRR(b) i Czerwonej Gwardii, w której był zastępcą dowódcy drużyny bojowej w Banku Państwowym w Piotrogrodzie. Od czerwca 1918 w zapasowym batalionie elektrotechnicznym Armii Czerwonej, po kursie został w grudniu 1918 dowódcą kompanii saratowskiego pułku strzeleckiego. Walczył z "białymi" i "zielonymi" na Uralu, a od czerwca 1919 uczył się w Szkole Radiotechnicznej, w której po ukończeniu był instruktorem i komisarzem. Zastępca dowódcy 7 Dywizjonu Radiowego. 1923-1925 studiował w Akademii Elektrotechnicznej Armii Czerwonej, a 1925-1930 w Akademii Wojskowo-Technicznej, po czym został starszym inżynierem Dowództwa Wojsk Łączności Armii Czerwonej. W latach 1932-1937 wykładowca, kierownik laboratorium i szef katedry elektrotechniki w Akademii Radiotechnicznej. Później został zastępcą szefa Wojsk Łączności Armii Czerwonej. Od listopada 1938 do czerwca 1942 komendant Akademii Elektrotechnicznej, od 4 czerwca 1940 w stopniu generała majora wojsk łączności. W latach 1941-1942 uczestnik obrony Leningradu, od czerwca 1942 komendant Szkoły Radiospecjalistów dla Wojsk Pancernych w Instytucie Naukowo-Badawczym.
Od czerwca 1950 Główny Inżynier i zastępca szefa Projektotechnicznego Zarządu Wojsk Łączności. 1 czerwca 1951 skierowany do WP, został zastępcą komendanta Wojskowej Akademii Technicznej ds. naukowych i wyszkolenia (do 24 listopada 1954). W 1954 powrócił do ZSRR.

</doc>
<doc id="2847239" url="https://pl.wikipedia.org/wiki?curid=2847239" title="Akcja Zachód">
Akcja Zachód



</doc>
<doc id="2847241" url="https://pl.wikipedia.org/wiki?curid=2847241" title="Akcja &quot;Zachód&quot;">
Akcja &quot;Zachód&quot;



</doc>
<doc id="2847243" url="https://pl.wikipedia.org/wiki?curid=2847243" title="Akcja Wisła">
Akcja Wisła



</doc>
<doc id="2847245" url="https://pl.wikipedia.org/wiki?curid=2847245" title="Akcja &quot;Wisła&quot;">
Akcja &quot;Wisła&quot;



</doc>
<doc id="2847248" url="https://pl.wikipedia.org/wiki?curid=2847248" title="Marion Chesney">
Marion Chesney

Marion Chesney (Marion McChesney, ur. 10 czerwca 1936 w Glasgow, zm. 30/31 grudnia 2019 w Gloucester) – brytyjska pisarka, autorka licznych romansów wydanych pod własnym nazwiskiem. Pod pseudonimem M. C. Beaton, wydawała powieści kryminalne i powieści sensacyjne, głównie serie "Agatha Raisin" i "Hamish Macbeth". Tworzyła również pod pseudonimami Sarah Chester, Helen Crampton, Ann Fairfax, Marion Gibbons, Jennie Tremaine i Charlotte Ward. Cykl powieści z Agathą Raisin został wydany po polsku nakładem wydawnictwa Edipresse.
Życiorys.
Marion Chesney urodziła się 10 czerwca 1936 w Glasgow w Szkocji, pracowała w księgarni w Glasgow oraz jako krytyk teatralny, reporter gazety i redaktor. Wyszła za mąż za korespondenta Express Middle East Harry'ego Scotta Gibbonsa w 1969 roku; mieli syna, Karola. Para przeniosła się do Cotswolds, gdy ich syn miał iść na uniwersytet, zakładając, że pójdzie do Oksfordu, choć w rzeczywistości tego nie zrobił.
Chesney mieszkał również w USA. W późniejszym życiu dzieliła swój czas między domek w Cotswolds (No.6 Northwick Terrace, Blockley, Moreton w Marsh, Gloucestershire) i Paryż. Zmarła w szpitalu w Gloucester w Anglii 30/31 grudnia 2019 roku, w wieku 83 lat.

</doc>
<doc id="2847249" url="https://pl.wikipedia.org/wiki?curid=2847249" title="Staroje Ajmanowo">
Staroje Ajmanowo

Staroje Ajmanowo (ros. "Старое Айманово"; tat. "Иске Айман") – wieś (ros. село, trb. sieło) w Republice Tatarstanu, założona w XVII wieku. Pierwsza wzmianka o wsi pochodzi z 1682 roku. Od 1920 roku wieś stała się częścią Republiki Tatarstanu.
Ludności w 2010 roku to 334 osób.
Kod pocztowy: 423739.
Znani ludzie.
W Starym Ajmanowie urodził profesor Gabdułchaj Achatow – rosyjski językoznawca, turkolog.

</doc>
<doc id="2847252" url="https://pl.wikipedia.org/wiki?curid=2847252" title="Wspólnota administracyjna Pretzschendorf">
Wspólnota administracyjna Pretzschendorf



</doc>
<doc id="2847256" url="https://pl.wikipedia.org/wiki?curid=2847256" title="Leon Bianchi">
Leon Bianchi

Leon Bianchi (ur. 21 maja 1896 w Krakowie, zm. 6 października 1944 w Dössel, obecnie dzielnica Warburga) – podpułkownik dyplomowany saperów Wojska Polskiego, działacz niepodległościowy, kawaler Orderu Virtuti Militari.
Życiorys.
Ukończył 7 klas szkoły realnej w Tarnowie, gdzie zdał egzamin dojrzałości. W sierpniu 1914 wstąpił do Legionów Polskich, w których ukończył szkołę podoficerską, a następnie brał udział w walkach frontowych. 5 lipca 1916 roku został ranny w bitwie pod Kostiuchnówką i przebywał w szpitalu. Po rozwiązaniu Legionów został wcielony do cesarskiej i królewskiej armii.
1 listopada 1918 wstąpił do Wojska Polskiego. Początkowo służył jako oficer kompanii technicznej w 5 pułku piechoty Legionów w Tarnowie, a następnie był adiutantem batalionu w tym samym pułku. W 1919 walczył w obronie Lwowa. Pod koniec 1919 został przeniesiony do Dowództwa Okręgu Generalnego „Warszawa” w Warszawie na stanowisko referenta do spraw technicznych, gdzie pełnił służbę do października 1921. Następnie był zastępcą dowódcy batalionu zapasowego 5 pp Leg. Od grudnia 1922 był dowódcą kompanii saperów w 28 batalionie Straży Granicznej w Nowogródku. W latach 1923–1924 przebywał w rezerwie z przydziałem do 45 pułku piechoty Strzelców Kresowych w Równem. W 1924 został przeniesiony do korpusu oficerów rezerwowych inżynierii i saperów, i przydzielony do 7 pułku saperów wielkopolskich w Poznaniu. W kwietniu 1925, po ukończeniu IV Kursu Doskonalącego Oficerów Saperów w Oficerskiej Szkole Inżynierii w Warszawie został przeniesiony do 5 pułku saperów w Krakowie. Z dniem 1 lutego 1926 został przemianowany na oficera zawodowego w korpusie oficerów inżynierii i saperów. Od 1925 roku pełnił służbę w 5 psap. w Krakowie na stanowisku dowódcy batalionu saperów i adiutanta pułku, a od 26 kwietnia 1928 roku kwatermistrza pułku. 27 kwietnia 1929 został wyznaczony na stanowisko II oficera sztabu 4 Brygady Saperów w Krakowie. 31 marca 1930 został przeniesiony do Szefostwa Saperów MSWojsk. w Warszawie na stanowisko kierownika Referatu Ogólnego. 5 stycznia 1931 został powołany do Wyższej Szkoły Wojennej w Warszawie na dwuletni Kurs 1930–1932. Z dniem 1 października 1932, po ukończeniu kursu i otrzymaniu dyplomu naukowego oficera dyplomowanego został przeniesiony do Szkoły Podchorążych Inżynierii na stanowisko dowódcy batalionu szkolnego. W 1934 został przeniesiony do dowództwa 30 Poleskiej Dywizji Piechoty w Kobryniu na stanowisko szefa sztabu. Od listopada 1936 do 8 lipca 1938 dowodził batalionem mostowym w Kazuniu i częściowo w Twierdzy Modlin. Następnie został przeniesiony do rezerwy personalnej oficerów przy Inspektorze Saperów i przydzielony do składu osobowego inspektora armii „na odcinku Poznań”, gen. dyw. Tadeusza Kutrzeby na stanowisko oficera saperów.
W kampanii wrześniowej 1939 był dowódcą saperów Armii „Poznań”. Walczył w bitwie nad Bzurą. Dostał się do niewoli niemieckiej. Przebywał w oflagach VII A Murnau, VI B Dössel (nr jeniecki 4901/IV A). Zmarł 6 października 1944 w wyniku ran odniesionych podczas bombardowania oflagu VI B Dössel. Został pochowany na cmentarzu obozowym (płyta D42).

</doc>
<doc id="2847257" url="https://pl.wikipedia.org/wiki?curid=2847257" title="Primo Carnera">
Primo Carnera

Primo Carnera (ur. 6 października 1906 w Sequals, zm. 29 czerwca 1967 w Sequals) – włoski bokser, zawodowy mistrz świata kategorii ciężkiej, później wrestler.
Kariera pięściarska Carnery była pełna kontrowersji. Posiadał bardzo dobre warunki fizyczne (197 cm wzrostu i 125 kg wagi). Według doniesień prasowych nie dysponował jednak mocnym ciosem ani dobrą techniką bokserską. Niektórzy komentatorzy uważają, że walki Carnery były ustawiane przez gangsterów, którzy nim kierowali.
Carnera pierwszą walkę zawodową stoczył w 1928. Pierwszym znanym bokserem, z którym się zmierzył, był Young Stribling. Walka 18 listopada 1929 w Londynie zakończyła się dyskwalifikacją Striblinga za zbyt niski cios. W rewanżu 7 grudnia tego roku w Paryżu zdyskwalifikowany został Carnera za cios po gongu kończącym 7. rundę.
Od 1930 walczył w Stanach Zjednoczonych, gdzie wygrał pierwszych 17 walk przez nokaut. Następnie pokonał przez dyskwalifikację George'a Godfreya, a także Hiszpana Paulino Uzcuduna. W tym roku przegrał tylko 1 walkę na 26.
W 1931, po serii 6 zwycięstw przez nokaut, doznał porażki 12 października w Nowym Jorku z czołowym bokserem wagi ciężkiej Jackiem Sharkeyem. W 1931 i 1932 dwukrotnie pokonał Kinga Levinsky'ego. 10 lutego 1933 w Nowym Jorku Carnera znokautował w 13. rundzie Erniego Schaafa, który zmarł wskutek obrażeń mózgu 4 dni później. Prawdopodobną przyczyną zgonu były jednak uszkodzenia, których Schaaf doznał kilka miesięcy wcześniej w walce z Maxem Baerem, pogłębione przez ciosy Carnery.
29 czerwca 1933 w Nowym Jorku Carnera ponownie zmierzył się z Jackiem Sharkeyem, który w międzyczasie został zawodowym mistrzem świata wagi ciężkiej. Sharkey prowadził na punkty, ale został znokautowany w 6. rundzie tracąc tytuł mistrza świata. Podnoszono zarzuty, że walka była ustawiona, lecz Sharkey odpierał je aż do śmierci.
W obronie tytułu Carnera pokonał Paulino Uzcuduna 22 października 1933 w Rzymie i byłego mistrza świata wagi półciężkiej Tommy'ego Loughrana 1 marca 1934 w Miami. W trzeciej obronie tytułu 16 czerwca 1934 w Nowym Jorku przegrał przez techniczny nokaut w 11. rundzie z Maxem Baerem. Po wygraniu czterech kolejnych walk Carnera zmierzył się 26 czerwca 1935 z niepokonanym dotąd Joe Louisem, który go pokonał przez techniczny nokaut w 6. rundzie. Później Carnera walczył z mniej znanymi przeciwnikami do 1937. W czasie II wojny światowej przebywał we Włoszech. W 1945 wznowił karierę, ale po wygraniu dwóch walk przegrał kolejne trzy z Luigim Musiną i ostatecznie zakończył karierę bokserską.
Zaczął natomiast występować z powodzeniem jako zawodowy wrestler, walcząc w organizacji National Wrestling Alliance Dwukrotnie zdobywał tam mistrzostwo świata w wersji tag team (z Bobo Brazilem i Sandorem Szabo).
Od lat 30. występował w filmach, głównie w rolach drugoplanowych.
Zmarł w swej rodzinnej miejscowości Sequals z powodu komplikacji wywołanych cukrzycą i marskością wątroby.

</doc>
<doc id="2847259" url="https://pl.wikipedia.org/wiki?curid=2847259" title="J. Paul Getty">
J. Paul Getty



</doc>
<doc id="2847260" url="https://pl.wikipedia.org/wiki?curid=2847260" title="Polska Izba Handlu">
Polska Izba Handlu

Polska Izba Handlu (PIH) – izba gospodarcza działająca na podstawie ustawy z dnia 30 maja 1989 r. o izbach gospodarczych (Dz. U. Nr 35, poz.195), zrzeszająca i reprezentująca podmioty handlu detalicznego, hurtowego oraz dystrybucji sektora handlu w Polsce.
Polska Izba Handlu istnieje od 1997 roku jako jednostka samorządu gospodarczego. Zrzesza ponad 30 000 podmiotów handlowych, od pojedynczych sklepów po ogólnopolskie sieci franczyzowe i dystrybucyjne, głównie w branży FMCG. Prezesem Zarządu Izby od 2009 roku jest Waldemar Nowakowski. Reprezentuje różnorodne formaty handlu oparte na kulturze i tradycji polskiego kupiectwa, a więc sektor polskiego „handlu nowoczesnego z tradycjami”. Członkami Wspierającymi Izby są również podmioty z grona producentów oraz otoczenia biznesowego branży. Tym samym Polska Izba Handlu jest obecnie najszerszą reprezentacją sektora handlu i dystrybucji w Polsce.
Polska Izba Handlu jest członkiem Krajowej Izby Gospodarczej, gdzie współtworzy min. Komitet Handlu, opiniotwórcze ciało eksperckie złożone z przedstawicieli producentów, handlu i instytucji naukowych w Polsce.

</doc>
<doc id="2847262" url="https://pl.wikipedia.org/wiki?curid=2847262" title="Absolute First Album">
Absolute First Album

Absolute First Album – debiutancki album studyjny południowokoreańskiej grupy T-ara, wydany cyfrowo 27 listopada 2009 roku, a na płycie 4 grudnia 2009.
Breaking Heart.
Album został wydany ponownie 23 lutego 2010 roku pod tytułem "Breaking Heart". Zawierał dodatkowo dwa nowe utwory i DVD.

</doc>
<doc id="2847267" url="https://pl.wikipedia.org/wiki?curid=2847267" title="Alan Dean Foster">
Alan Dean Foster

Alan Dean Foster (ur. 18 listopada 1946 w Nowym Jorku) – amerykański pisarz fantasy i science fiction.
Autor wielu opowiadań i książek w światach Gwiezdnych wojen (m.in. współtworzył ) i Star Trek; autor wersji książkowych licznych filmów np. Obcy – ósmy pasażer Nostromo i Transformers.

</doc>
<doc id="2847268" url="https://pl.wikipedia.org/wiki?curid=2847268" title="Platinum Triangle">
Platinum Triangle

Platinum Triangle (pol. "Platynowy Trójkąt") – nieoficjalna nazwa trzech, uważanych za najdroższe, sąsiadujących ze sobą obszarów na obszarze metropolitalnym Los Angeles. Platinum Triangle znajduje się w Westside i w jego skład zalicza się dwie dzielnice Los Angeles Bel Air i Holmby Hills oraz miasto Beverly Hills. Posiadłości na tym obszarze są jednymi z najdroższych w całych Stanach Zjednoczonych.
Dystrykt o takiej samej nazwie znajduje się także w mieście Anaheim znajdującym się w sąsiadującym z Los Angeles Hrabstwie Orange.

</doc>
<doc id="2847271" url="https://pl.wikipedia.org/wiki?curid=2847271" title="Boguszowa">
Boguszowa

Boguszowa – wieś w Polsce położona w województwie małopolskim, w powiecie nowosądeckim, w gminie Chełmiec.
Wieś duchowna, własność opactwa norbertanów w Nowym Sączu położona była w drugiej połowie XVI wieku w powiecie sądeckim województwa krakowskiego. W latach 1975–1998 miejscowość administracyjnie należała do województwa nowosądeckiego.

</doc>
<doc id="2847274" url="https://pl.wikipedia.org/wiki?curid=2847274" title="Poziomkówka indyjska">
Poziomkówka indyjska

Poziomkówka indyjska ("Potentilla indica" ) – gatunek rośliny wieloletniej należący do rodziny różowatych. Współcześnie włączany do rodzaju pięciornik "Potentilla", ale w polskiej literaturze botanicznej zwykle zgodnie z tradycyjną klasyfikacją opisywany jako przedstawiciel rodzaju poziomkówka "Duchesnea". Rodzime obszary jego występowania to południowa i wschodnia Azja. Introdukowany i zdziczały w Europie, Afryce i Ameryce Północnej. W Polsce gatunek uprawiany oraz dziczejący i w niektórych miejscach zadomowiony (kenofit). 
Systematyka.
Gatunek tradycyjnie wyodrębniany jest zwykle w ramach rodzaju poziomkówka ("Duchesnea") jako "Duchesnea indica" . Rodzaj opisany został przez Jamesa E. Smitha w 1811 i został szeroko zaakceptowany. W niektórych ujęciach sugerowano przynależność tych roślin do rodzaju poziomka "Fragaria", w innych na zagnieżdżenie w obrębie rodzaju pięciornik "Potentilla", ale na ogół traktowany był i wciąż bywa jako odrębny. 
Wnioski z badań nad relacjami filogenetycznymi wskazują jednak jednoznacznie na zagnieżdżenie tego rodzaju w obrębie rodzaju pięciornik "Potentilla", i to w obrębie grupy obejmującej gatunek typowy tego rodzaju ("Potentilla reptans"). W aktualizowanych bazach taksonomicznych gatunek ten także jest włączany do tego rodzaju, np. w POWO.
Zastosowanie.
Gatunek uprawiany jest jako roślina ozdobna. Ze względu na intensywne rozrastanie się za pomocą rozłogów wykorzystywana jako roślina okrywowa, poza tym na obrzeżach rabat i w pojemnikach. Poza zwartą okrywą liści roślina ozdobna jest z powodu kwiatów pojawiających się od wiosny do początków lata, a pod koniec lata z powodu jaskrawo czerwonych owoców pozornych. Są one suche i niesmaczne.

</doc>
<doc id="2847275" url="https://pl.wikipedia.org/wiki?curid=2847275" title="Karel Čáslavský">
Karel Čáslavský

Karel Čáslavský (ur. 28 stycznia 1937 w Lipnice nad Sázavou, zm. 2 stycznia 2013 w Pradze) − czeski historyk i archiwista filmowy, publicysta, reżyser. Pracownik Filmoteki Narodowej specjalizujący się w filmach wyprodukowanych do 1945.
Po studiach w Centralnej Szkole Filmowej w Čimelicach od 1956 pracował w studiu filmowym Barrandov w biurze asystenta produkcji, a potem jako asystent reżysera. Pracownik Telewizji Czechosłowackiej, a od 1993 Telewizji Czeskiej.

</doc>
<doc id="2847279" url="https://pl.wikipedia.org/wiki?curid=2847279" title="Meton">
Meton



</doc>
<doc id="2847288" url="https://pl.wikipedia.org/wiki?curid=2847288" title="Rok słoneczny">
Rok słoneczny



</doc>
<doc id="2847289" url="https://pl.wikipedia.org/wiki?curid=2847289" title="Korczula">
Korczula



</doc>
<doc id="2847292" url="https://pl.wikipedia.org/wiki?curid=2847292" title="Miesiąc księżycowy">
Miesiąc księżycowy



</doc>
<doc id="2847294" url="https://pl.wikipedia.org/wiki?curid=2847294" title="BBVA Compass Stadium">
BBVA Compass Stadium

PNC Energy Stadium – wielofunkcyjny stadion znajdujący się w Houston w Stanach Zjednoczonych, służący przede wszystkim do rozgrywania spotkań piłki nożnej, zarówno na poziomie krajowym, jak i międzynarodowym, a także innych imprez masowych – w tym koncertów i meczów rugby union, lacrosse i futbolu amerykańskiego. Kosztujący 95 milionów dolarów obiekt został oddany do użytku w maju 2012 roku po piętnastu miesiącach prac budowlanych. Położony jest w samym centrum Houston, w jego sąsiedztwie znajdują się dwa inne sportowe obiekty – baseballowy Minute Maid Park oraz Toyota Center, w którym odbywają się mecze koszykówki i hokeja na lodzie. Głównym najemcą stadionu jest występująca w Major League Soccer drużyna piłki nożnej Houston Dynamo, swoje domowe spotkania w NCAA Division I rozgrywa na nim także uniwersytecki zespół futbolu amerykańskiego Texas Southern Tigers. Stadion gości również zawody międzynarodowe w piłce nożnej i rugby union, nie tylko z udziałem zespołów reprezentujących USA, a w 2013 roku był areną USA Women’s Sevens, żeńskiego turnieju rugby 7 wchodzącego w skład IRB Women’s Sevens World Series.
Informacje ogólne.
Historia.
W związku z przeniesieniem przez właścicieli zespołu San Jose Earthquakes do Houston w grudniu 2005 roku rozpoczęły się poszukiwania lokalizacji do budowy stadionu przystosowanego dla potrzeb drużyny przemianowanej na Houston Dynamo. Do jego ukończenia zespół rozgrywał spotkania w Major League Soccer na wielofunkcyjnym Robertson Stadium należącym do University of Houston.
Obiekt miał powstać w samym centrum Houston, w pobliżu Toyota Center i Minute Maid Park, choć rozważane były także inne lokalizacje.
Pierwsze plany zakładały oddanie stadionu do użytku w 2011 roku – półtoraroczne rozmowy zakończyły się w 2009 roku zakupem przez miasto terenu pod przyszłą budowę, zaawansowane były również rozmowy z kredytującymi budowę bankami oraz z Texas Southern University w sprawie rozgrywania na stadionie meczów uniwersyteckiej drużyny futbolu amerykańskiego, a do rozpoczęcia pierwszych prac potrzebna wówczas była jeszcze zgoda miejscowych władz. 7 kwietnia 2010 roku miasto, a tydzień później hrabstwo pozytywnie zagłosowało nad wnioskiem nad budową stadionu ustalając jednocześnie jego współfinansowanie. Na początku grudnia 2010 roku klub wynegocjował z "Harris County-Houston Sports Authority" warunki trzydziestoletniego wynajmu, natomiast projekt "Tax Increment Revenue Zone" został uchwalony przez radę miasta 2 lutego 2011 roku, likwidując tym samym ostatnią przeszkodę blokującą rozpoczęcie budowy.
Wykonawcy.
Właściciele klubu wynajęli ICON Venue Group jako zarządzającego projektem w ich imieniu. Zadaniem tej firmy było przygotowanie studium wykonalności projektu w ramach założonych środków, a następnie znalezienie projektanta i głównego wykonawcy obiektu oraz kontakty z instytucjami publicznymi.
Projekt architektoniczny przygotowała firma Populous, która w swoim dorobku ma również między innymi First National Bank Stadium, Stadion Olimpijski w Londynie, Stadion Wembley, czy znajdujące się w Houston Minute Maid Park, Toyota Center i Reliant Stadium.
Głównym wykonawcą została Manhattan Construction Company, która wcześniej zbudowała między innymi Reliant Stadium, Cowboys Stadium i Rangers Ballpark in Arlington. Ponad połowę wartości kontraktu przekazała ona podwykonawcom.
Finansowanie.
Władze miasta i hrabstwa w postaci wkładu infrastrukturalnego wyłożyły po 10 milionów dolarów, Houston dodatkowo wykupiło grunt pod budowę za kwotę 15 milionów dolarów, pozostałe 60 milionów USD pochodziło od właścicieli klubu.
Prawa do nazwy stadionu wykupił BBVA Compass, amerykańska filia hiszpańskiego Banco Bilbao Vizcaya Argentaria – podpisana w grudniu 2011 roku dziesięcioletnia umowa opiewała na 20 milionów USD.
Dodatkowo stadion przynosi przychody ze zlokalizowanych na nim sklepów, punktów usługowych i cateringu.
Budowa.
Prezentacja projektu stadionu nastąpiła 3 lutego 2011 roku, natomiast symboliczna pierwsza łopata została wbita dwa dni później. Po oczyszczeniu placu budowy i wylaniu fundamentów pierwszy z pięciu dźwigów pojawił się na nim pod koniec lipca. Stalowa konstrukcja zaczęła powstawać w sierpniu, trybuny na początku września, a szkielet podtrzymujący aluminiową konstrukcję zewnętrzną pod koniec tego miesiąca. Prace posuwały się zgodnie z wyznaczonym harmonogramem – betonową widownię ukończono pod koniec października, uroczystość zawieszenia wiechy nastąpiła 14 listopada, na początku grudnia rozpoczął się montaż ażurowej konstrukcji zewnętrznej, zaś układanie darni odbyło się w lutym 2012 roku. Główne prace wykończeniowe oraz kilkudniowa operacja zawieszenia nazwy stadionu zakończyły się w kwietniu.
Otwarcie.
Pod koniec listopada 2011 roku ogłoszono, że inauguracja stadionu nastąpi 12 maja 2012 roku. Oficjalne otwarcie obiektu nastąpiło zaś 2 maja 2012 roku w obecności władz klubu i uniwersytetu, a także oficjeli, w tym burmistrz Annise Parker i teksańskich kongresmenów.
Obiekt.
Obiekt położony w samym centrum Houston znajduje się na działce o powierzchni dwunastu akrów, sam stadion zaś, do którego prowadzą cztery ogólnodostępne wejścia, ma powierzchnię ponad 31,5 tysiąca metrów kwadratowych, a w najwyższym punkcie 21 metrów. Do jego budowy zużyto 13000 m³ betonu i 2200 ton stali. Stadion z zewnątrz na stalowej kratownicy pokrywa ażurowa aluminiowa konstrukcja o powierzchni ponad 8700 m², która pozwala na ochładzanie jego wnętrza.
Wokół stadionu pomiędzy pierwszym a drugim poziomem owalnej widowni mieszczącej 22 000 osób przebiega dziewięciometrowy chodnik pozwalający na łatwy dostęp do wszystkich sektorów. Nowoczesny system nagłośnienia wspomagany jest przez zakrywający około 75% widowni dach nad obiema dłuższymi trybunami. W południowej części widowni znajduje się scena o wymiarach 60 na 80 stóp, na której podczas imprez sportowych znajdują się przenośne trybuny.
Trzydzieści trzy klimatyzowane loże z ekskluzywnym wyposażeniem i cateringiem znajdują się na poziomie dziewiątego rzędu widowni. Goście mogą skorzystać z wydzielonych wejść, miejsc parkingowych, sanitariatów oraz z zamontowanych na zewnątrz loży foteli. Trzy czternastoosobowe sale z widokiem na boisko mogą być połączone w jedną dużą na pięćdziesiąt osób, zaś jeszcze większe grupy mogą wynająć mieszczące ponad sto osób dwa tarasy. W obiekcie jest "West Club" z salą bankietową i tarasem, a obok niego znajdują się wydzielone miejsca dla członków "President's Club".
Spośród pięciu szatni jedna jest zarezerwowana dla zawodników Dynama. Dla potrzeb transmisji przygotowano trzy stanowiska radiowe i cztery telewizyjne, zaś dziennikarze prasowi mają do dyspozycji pięćdziesiąt miejsc. Infrastrukturę dopełnia ekran LED o wielkości 25 na 40 stóp, ponad sto stoisk z żywnością i pamiątkami oraz toalety w ilości przekraczającej obowiązujące normy.
Wymiary samego boiska to 70 na 115 jardów (64 na 105 metrów), mieszczące się w wymogach stawianych przez Major League Soccer. Na murawę użyto odpornej bezpyłkowej odmiany trawy bermudzkiej używanej między innymi na polach golfowych.
Wokół stadionu znajduje się 1800 miejsc parkingowych, dodatkowy parking jest natomiast wynajmowany od zarządzających Minute Maid Park z brakiem dostępu do niego, gdy w tym samym czasie mecz rozgrywa zespół Houston Astros. W pobliżu znajdują się również przystanki METRORail.
Stadion zyskał sobie przydomek "Piekarnik" ("Oven").
W grudniu 2012 roku obiekt otrzymał certyfikat LEED.
Wykorzystanie.
Prócz podstawowego wykorzystania stadionu do rozgrywania meczów piłki nożnej i futbolu amerykańskiego, mogą na nim odbywać się inne zawody sportowe, koncerty, a także gale bokserskie, organizowane przez związanego z klubem Oscara de la Hoyę. Właściciele obiektu planowali również organizowanie zawodów sportowych szkół średnich. Kilkukrotnie po meczach Dynamo organizowano pokazowe spotkania futbolu gaelickiego.
Piłka nożna.
Po sześciu latach korzystania z Robertson Stadium na stadionie swoje domowe mecze w Major League Soccer i Lidze Mistrzów CONCACAF rozgrywa zespół Houston Dynamo, który na jego otwarcie 12 maja 2012 roku pokonał D.C. United. Dwa dni wcześniej zaś odbyło się zamknięte dla szerokiej publiczności spotkanie juniorów Dynama z reprezentacją USA U-17. Właściciele Dynamo stworzyli także żeński zespół Houston Dash, który w grudniu 2013 roku otrzymał licencję podczas pierwszego rozszerzenia National Women’s Soccer League, a drużyna zadebiutowała na tym obiekcie 12 kwietnia 2014 roku w pierwszej kolejce sezonu 2014.
Na stadionie odbywają się również spotkania reprezentacyjne – w pierwszym międzynarodowym pojedynku 23 maja 2012 roku "All Whites" zremisowali z Salwadorem, w ciągu roku zadebiutowały na nim również reprezentacje USA – żeńska 12 grudnia 2012 roku pokonała Chinki 4-0, natomiast mężczyźni 29 stycznia 2013 roku bezbramkowo zremisowali z Kanadyjczykami. Prócz spotkań towarzyskich i w ramach eliminacji do MŚ 2014 gościł także mecze męskiego Copa Centroamericana 2014, Złotego Pucharu CONCACAF w 2013 i 2015, a w lutym 2016 żeński turniej eliminacyjny strefy CONCACAF do Letnich Igrzysk Olimpijskich 2016.
Futbol amerykański.
Stadion jest macierzystym obiektem drużyny Texas Southern Tigers reprezentującej Texas Southern University w Southwestern Athletic Conference NCAA Division I. Zespół ten zainaugurował występy na nim 15 września 2012 roku, lecz pierwszy mecz futbolu amerykańskiego, z udziałem drużyn szkół średnich, stadion gościł pod koniec sierpnia tego roku.
Z uwagi na budowę Houston Football Stadium reprezentujący University of Houston w American Athletic Conference NCAA zespół Houston Cougars w sezonie 2013 roku rozważał rozegranie jednego ze spotkań na BBVA Compass Stadium. Decyzję podjęto w czerwcu i 12 października Cougars zadebiutowali na stadionie wygraną nad Memphis Tigers. Ostatecznie po zmianie terminarza Cougars wystąpili na nim po raz drugi ulegając 23 listopada Cincinnati Bearcats.
Rugby union.
Pierwszym niepiłkarskim międzynarodowym wydarzeniem na stadionie było zakończone porażką spotkanie reprezentacji USA z Włochami 23 czerwca 2012 roku. Wcześniej mecze kadry w Houston odbywały się na Robertson Stadium. Na początku czerwca 2013 roku przed ponaddwudziestotysięczną widownią Amerykanie nieznacznie ulegli Irlandczykom, zaś rok później podejmowali Szkotów. Na początku lutego 2016 roku w pierwszym meczu pod wodzą Johna Mitchella reprezentanci USA zremisowali z Argentyńczykami w ramach Americas Rugby Championship 2016.
W październiku 2012 roku Międzynarodowa Rada Rugby wraz z USA Rugby ogłosiły, że obiekt do 2015 roku będzie areną USA Women’s Sevens wchodzącego w skład IRB Women’s Sevens World Series, z inauguracyjną edycją w lutym 2013 roku. Rok później turniej ten został jednak rozegrany w Atlancie.

</doc>
<doc id="2847296" url="https://pl.wikipedia.org/wiki?curid=2847296" title="Tadeusz Bisztyga">
Tadeusz Bisztyga

Tadeusz Bisztyga (ur. 15 listopada 1893 w Krakowie, zm. 29 stycznia 1958 w Edynburgu) – podpułkownik saperów Wojska Polskiego.
Życiorys.
W 1910 ukończył ośmioklasowe III Gimnazjum w Krakowie i złożył maturę. Studiował w Akademii Handlowej w Krakowie przez rok. W latach 1911–1912 ochotniczo szkolił się w jednorocznej pionierskiej szkole oficerskiej w Klosterneuburg pod Wiedniem. Jako podchorąży odbywał staż w 3 pułku strzelców tyrolskich w Roweretto. W latach 1914–1918 przebywał na froncie w składzie 10 batalionu pionierów na stanowiskach: dowódcy plutonu i kierownika prac fortyfikacyjnych. W lutym 1915 roku dostał się do niewoli rosyjskiej, z której po krótkim pobycie uciekł i wrócił w szeregi armii austriackiej. Pod koniec wojny został przeniesiony na front włoski, gdzie dostał się do niewoli, w której przebywał do stycznia 1919 roku. Następnie włączył się do organizowanego we Włoszech Wojska Polskiego, gdzie był komendantem obozu oficerskiego w Casagiove, dowódcą batalionu piechoty w St. Maria i dowódcą kompanii w batalionie inżynieryjnym (u kpt. Lukasa) w La Mandria di Chivasso. Potem przedostał się do armii gen. Hallera we Francji, z którą przybył do Polski jako dowódca kompanii inżynieryjnej.
Po powrocie do kraju, na stanowisku dowódcy plutonu i kompanii w 12 batalionie saperów, uczestniczył w wojnie polsko-ukraińskiej, a w 1920 roku w składzie 20 batalionu saperów i potem 3 batalionu saperów zapasowych – jako kierownik wyszkolenia technicznego – w wojnie polsko-bolszewickiej. W bitwie stoczonej 15 czerwca 1920 roku odrzucił swymi saperami bolszewików za Zbrucz, tam został ranny.
Po wojnie, będąc oficerem, ukończył studia prawnicze i pozostał w służbie czynnej. Był dowódcą 28 batalionu saperów w 1 pułku saperów 1922 roku. W okresie od 15 stycznia do 17 października 1923 kierował Kursem Doszkolenia Oficerów Saperów, na którym przeszkolił 72 saperów. Od 1923 do 1925 dowodził XXVIII batalionem saperów w 1 pułku saperów Legionów w Modlinie. W połowie roku 1925 został przeniesiony do 4 pułku saperów na dowódcę 7 batalionu saperów. 31 grudnia 1925 roku został przeniesiony do 5 pułku saperów w Krakowie na stanowisko dowódcy VI batalionu saperów. W lutym 1926 roku został przesunięty na stanowisko dowódcy XXI batalionu saperów, a w październiku tego roku na stanowisko zastępcy dowódcy pułku. W kwietniu 1929 został przeniesiony z 5 psap. do kadry oficerów saperów z równoczesnym przeniesieniem służbowym do Szefostwa Inżynierii Okręgu Korpusu Nr IV w Łodzi na stanowisko szefa. W marcu 1931 roku został przeniesiony z Szefostwa Inżynierii OK IV do 2 batalionu saperów w Puławach na stanowisko zastępcy dowódcy batalionu. W czerwcu 1933 roku został przeniesiony do 4 batalionu saperów w Przemyślu na stanowisko zastępcy dowódcy batalionu. W październiku 1935 roku został dowódcą 4 batalionu saperów. W 1938 roku sformował i kierował szkoleniem zmotoryzowanego batalionu saperów, który w sierpniu 1939 roku został przydzielony do 10 Brygady Kawalerii. Następnie do września 1939 roku dowodził 4 pułkiem saperów.
W czasie kampanii wrześniowej kierował mobilizacją szeregu jednostek saperskich, w tym: 2, 22, 24 i 46 bsap oraz Ośrodka Zapasowego Saperów Nr 4. Po zakończeniu kampanii wrześniowej przedostał się do Francji, gdzie był dowódcą saperów 4 Dywizji Piechoty. Po klęsce Francji przetransportowany został do Anglii i tam wyznaczony na dowódcę saperów I Korpusu Polskiego, a następnie na szefa wydziału inżynieryjnego w Sztabie Naczelnego Wodza. Z tego stanowiska, na własną prośbę, został skierowany na dowódcę saperów 1 Brygady Pancernej. Po wojnie osiedlił się w Anglii.

</doc>
<doc id="2847297" url="https://pl.wikipedia.org/wiki?curid=2847297" title="Demetriusz Chomatian">
Demetriusz Chomatian

Demetriusz Chomatian lub Chomatianos (gr. Δημήτριος Χωματηνός/Χωματιανός, ur. w 2 poł XII w., zm. 1235) – arcybiskup Ochrydy, bizantyński teolog.
Życie.
Demetriusz Chomatian urodził się w drugiej połowie XII wieku. Odbył studia prawnicze w Konstantynopolu, prawdopodobnie u Teodora Balsamona. Około 1200 roku został archiwariuszem w Ochrydzie. W 1217 roku został wyświęcony na arcybiskupa Ochrydy. Niezadowolony z przyznania autokefalii Kościołowi serbskiemu w 1219 roku i wyjęcia go spod jurysdykcji biskupa Ochrydy przez patriarchę Nicei dał się nakłonić władcy Epiru Teodorowi Angelosowi Dukasowi Komnenowi i w 1225 koronował go na cesarza, czym wywołał protesty patriarchy Nicei Germana II.
Pisma.
Chomatian pozostawił po sobie 152 traktaty w formie listów, wśród nich opracowany w języku greckim słowiański żywot Klemensa z Ochrydy, spisany przez jego uczniów; list do arcybiskupa Serbii Sawy, w którym protestował przeciw wyniesieniu go na stolicę patriarszą i wykazywał nieważność jego święceń; list do patriarchy Germana II, w którym broni koronacji Teodora Angelosa.
Chomatian opowiadał się za ważnością konsekracji chleba przaśnego w Kościele Zachodnim i zalecał swoim biskupom w Kościele Zachodnim, by adorowali Najświętszy Sakrament i udzielali komunii. Uważał, że dzieci zmarłe przed chrztem nie osiągają szczęśliwości wiecznej ani nie ponoszą kary. Twierdził również, że związek małżeński może być rozwiązany nie tylko z powodu cudzołóstwa ale i z innych przyczyn. Pisma Demetriusza pozwalają też poznać wewnętrzne stosunki Epiru i jego kontakty z Cesarstwem Nicejskim i państwami słowiańskimi.

</doc>
<doc id="2847298" url="https://pl.wikipedia.org/wiki?curid=2847298" title="Ángelo Henríquez">
Ángelo Henríquez

Ángelo José Henríquez Iturra (ur. 13 kwietnia 1994 w Santiago) – chilijski piłkarz występujący na pozycji napastnika w Miedzi Legnica oraz w reprezentacji Chile, złoty medalista Copa América.
Kariera klubowa.
Wychowanek Club Universidad de Chile. W 2012 roku wywalczył z tym zespołem mistrzostwo Chile. Wkrótce po tym podpisał umowę z Manchester United. Nie rozegrał jednak w barwach tego klubu żadnego oficjalnego spotkania, będąc wypożyczanym do Wigan Athletic, Realu Saragossa i Dinama Zagrzeb. W lipcu 2015 roku został graczem Dinama na zasadzie transferu definitywnego.
Kariera reprezentacyjna.
14 listopada 2012 zadebiutował w reprezentacji Chile w towarzyskim meczu z Serbią w St. Gallen (1:3), w którym zdobył gola. W 2015 roku wywalczył z drużyną narodową Copa América. Na turnieju tym zanotował dwa występy, w tym w spotkaniu finałowym z Argentyną.

</doc>
<doc id="2847299" url="https://pl.wikipedia.org/wiki?curid=2847299" title="Marek Szlezer">
Marek Szlezer

Marek Szlezer (ur. 1981 w Krakowie) – polski pianista i pedagog.
Życiorys.
Syn Mieczysława Szlezera i Danuty Mroczek-Szlezer. Rozpoczął naukę muzyczną w wieku pięciu lat. Absolwent Akademii Muzycznej w Krakowie w klasie fortepianu prof. Ewy Bukojemskiej (2004, dyplom z odznaczeniem). W latach 1994–2000 pobierał naukę w École Normale de Musique de Paris „A.Cortot” we Francji w klasie fortepianu prof. zakończoną otrzymaniem „Diplome Superieure de Concertiste”. Uczęszczał do klasy interpretacji dzieł kameralnych Krzysztofa Pendereckiego, przygotowując utwory pod kierunkiem kompozytora w krakowskiej uczelni. W latach 2004–2005 odbył studia podyplomowe w w Brukseli u , uzyskując tytuł Master after Master.
18 marca 2015 roku uzyskał habilitację na podstawie pracy pt. "Aforyzmy na fortepian op.3, I Sonata fortepianowa op.5, II Sonata fortepianowa op. 7, III Sonata fortepianowa op. 13, Quasi una fantasia, op. 104" na Akademii Muzycznej w Krakowie, gdzie prowadzi własną klasę fortepianu. W 2022 otrzymał tytuł profesora. Od 2022 pełni funkcję kierownika Katedry Fortepianu.
W wieku lat 12 otrzymał grand prix na IV Międzynarodowym Konkursie Pianistycznym w Rzymie. Jest laureatem wielu znaczących konkursów krajowych i międzynarodowych. Był wielokrotnie nagradzany za swoje wykonania utworów Fryderyka Chopina (m.in. miał zaszczyt grać recital na oryginalnym fortepianie kompozytora). Koncentruje się na twórczości fortepianowej kompozytorów polskich. Dzięki jego inicjatywie doszło m.in. do wydania i prawykonania "Koncertu fortepianowego" na lewą rękę Aleksandra Tansmana oraz dzieł Jadwigi Sarneckiej. Jest autorem opracowań jej utworów fortepianowych dla Polskiego Wydawnictwa Muzycznego. Jest także autorem innych opracowań dzieł fortepianowych kompozytorów polskich opublikowanych przez Polskie Wydawnictwo Muzyczne i wydawnictwo Eufonium oraz publikacji książkowych i artykułów o muzyce polskiej.
Wydał wiele płyt kompaktowych, m.in. dla firm Dux, EMI, Amadeus i Moderato Classics z muzyką solową i kameralną zbierając przychylne recenzje w prestiżowych magazynach i czasopismach (m.in. „Gramophone”, „Kulturspiegel”, „”, „Pizzicato”, „Fanfare” czy „American Record’s Guide”).
Od 2001 roku wspólnie z wiolonczelistą Janem Kalinowskim występuje w zespole Cracow Duo.
Jest członkiem Akademii Fonograficznej oraz Towarzystwa im. Ferenca Liszta.

</doc>
<doc id="2847300" url="https://pl.wikipedia.org/wiki?curid=2847300" title="Players Tour Championship 2012/2013">
Players Tour Championship 2012/2013

Players Tour Championship 2012/2013 – trzecia edycja cyklu, obejmująca 13 rankingowych turniejów, rozgrywanych od 18 czerwca 2012 roku do 17 marca 2013 roku. Turnieje rozgrywane są w Anglii, w Europie, a od tego sezonu także i w Azji.
Turnieje serii Players Tour Championship są otwarte dla wszystkich zawodników, zarówno profesjonalistów, jak i amatorów. Wszystkie imprezy cyklu rozgrywane są systemem pucharowym, a mecze grane są do 4 wygranych partii.
W tym sezonie uległy zmianie nazwy niektórych turniejów tego cyklu: turnieje rozgrywane na Wyspach Brytyjskich pozostały pod nazwą "Players Tour Championship", turnieje rozegrane na terenie Europy kontynentalnej mają nazwę "European Tour", a rozgrywane na terenie Azji nazywane są "Asian Players Tour Championship".
W turnieju finałowym, który rozegrany zostanie w dniach 14 – 17 marca 2013 roku, przewidziano miejsce dla 32 zawodników: 25 zawodników najwyżej notowanych w rankingu turniejów rozegranych w Europie i na Wyspach Brytyjskich, a którzy wzięli udział w przynajmniej pięciu z dziesięciu rozegranych turniejów (2 na terenie Wysp Brytyjskich i 3 na terenie kontynentalnej Europy), 3 zawodników – zwycięzców trzech turniejów cyklu, które rozegrano na terenie Azji (cykl APTC), oraz 4 najwyżej notowanych w rankingu turniejów rozegranych w Azji.
Ranking.
"Ranking zostanie uzupełniony po rozegraniu ostatniego z serii turniejów."
Finał.
Turniej finałowy tegorocznej edycji cyklu turniejów Players Tour Championship 2012/2013 rozegrany zostanie w dniach 12–17 marca 2013. Weźmie w nim udział: 25 zawodników najwyżej notowanych w rankingu turniejów rozegranych w Europie i na Wyspach Brytyjskich, a którzy wzięli udział w przynajmniej pięciu z dziesięciu rozegranych turniejów (2 na terenie Wysp Brytyjskich i 3 na terenie kontynentalnej Europy), 3 zawodników – zwycięzców trzech turniejów cyklu, które rozegrano na terenie Azji (cykl APTC), oraz 4 najwyżej notowanych w rankingu turniejów rozegranych w Azji.

</doc>
<doc id="2847301" url="https://pl.wikipedia.org/wiki?curid=2847301" title="Mike McLeod">
Mike McLeod

Michael James "Mike" McLeod (ur. 25 stycznia 1952 w Dilston) – brytyjski lekkoatleta specjalizujący się w biegach długodystansowych, trzykrotny uczestnik letnich igrzysk olimpijskich (Moskwa 1980, Los Angeles 1984, Seul 1988), srebrny medalista olimpijski z Los Angeles w biegu na 10 000 metrów. Sukcesy odnosił w biegach przełajowych.

</doc>
<doc id="2847303" url="https://pl.wikipedia.org/wiki?curid=2847303" title="Klingenberg (Saksonia)">
Klingenberg (Saksonia)

Klingenberg – miejscowość i gmina w Niemczech, w kraju związkowym Saksonia, w powiecie Sächsische Schweiz-Osterzgebirge, siedziba wspólnoty administracyjnej Klingenberg. Gmina powstała 31 grudnia 2012 z połączenia dwóch gmin: Pretzschendorf oraz Höckendorf, które stały się jej dzielnicami.

</doc>
<doc id="2847304" url="https://pl.wikipedia.org/wiki?curid=2847304" title="Dziady żywieckie">
Dziady żywieckie



</doc>
<doc id="2847305" url="https://pl.wikipedia.org/wiki?curid=2847305" title="Len Valjas">
Len Valjas



</doc>
<doc id="2847308" url="https://pl.wikipedia.org/wiki?curid=2847308" title="Shanghai Masters 2012">
Shanghai Masters 2012

Shanghai Masters 2012 – trzeci duży turniej rankingowy sezonu snookerowego 2012/2013. Rozegrany został w Szanghaju w Chinach w dniach 17–23 września 2012 roku.
Obrońcą tytułu był Mark Selby, który już w pierwszej rundzie turnieju przegrał z Jamiem Cope’em 1-5.
Zwycięzcą turnieju został Szkot John Higgins, który w finale pokonał Anglika Judda Trumpa 10-9. Dla Szkota był to 25 triumf w turnieju rankingowym w karierze.
Nagrody.
Pieniężne.
Zwycięzca: £ 75 000
II miejsce: £ 30 000
Półfinalista: £ 18 000
Ćwierćfinalista: £ 10 000
Ostatnia 16: £ 7500
Ostatnia 32: £ 6000
Ostatnia 48: £ 2300
Ostatnia 64: £ 1500
Najwyższy break (kwalifikacje): £ 200
Najwyższy break (turniej): £ 2000
Break maksymalny (turniej): £ 10 000
Pula nagród: £ 410 000
Punkty do rankingu.
Zwycięzca: 7000
II miejsce: 5600
Półfinalista: 4480
Ćwierćfinalista: 3500
Ostatnia 16: 2660
Ostatnia 32: 1960 (980)*
Ostatnia 48: 1610 (805)*
Ostatnia 64: 1260 (630)*
Ostatnia 80: 910 (455)*
Ostatnia 96: 560 (280)*
Runda dzikich kart.
Mecze zawodników z dziką kartą odbyły się w Szanghaju w dniach 17.-18 września 2012 roku.
Kwalifikacje.
Mecze kwalifikacyjne do fazy głównej turnieju odbyły się w dniach 24–27 lipca 2012 roku w World Snooker Academy, Sheffield w Anglii. Wyłoniły one 16 zawodników, którzy zostali rozstawieni do turnieju zasadniczego.

</doc>
<doc id="2847310" url="https://pl.wikipedia.org/wiki?curid=2847310" title="Joline Hostman">
Joline Hostman



</doc>
<doc id="2847311" url="https://pl.wikipedia.org/wiki?curid=2847311" title="Siobhan O'Connor">
Siobhan O'Connor



</doc>
<doc id="2847313" url="https://pl.wikipedia.org/wiki?curid=2847313" title="Daria Diejewa">
Daria Diejewa



</doc>
<doc id="2847314" url="https://pl.wikipedia.org/wiki?curid=2847314" title="Daria Deyeva">
Daria Deyeva



</doc>
<doc id="2847315" url="https://pl.wikipedia.org/wiki?curid=2847315" title="Darya Deyeva">
Darya Deyeva



</doc>
<doc id="2847316" url="https://pl.wikipedia.org/wiki?curid=2847316" title="Daria Deeva">
Daria Deeva



</doc>
<doc id="2847318" url="https://pl.wikipedia.org/wiki?curid=2847318" title="Darya Deeva">
Darya Deeva



</doc>
<doc id="2847320" url="https://pl.wikipedia.org/wiki?curid=2847320" title="Petra Chocova">
Petra Chocova



</doc>
<doc id="2847321" url="https://pl.wikipedia.org/wiki?curid=2847321" title="Tomohiro Nagatsuka">
Tomohiro Nagatsuka

 – japoński kolarz torowy, srebrny medalista olimpijski.
Kariera.
Największy sukces w karierze Tomohiro Nagatsuka osiągnął w 2004 roku, kiedy wspólnie z Toshiakim Fushimi i Masakim Inoue zdobył srebrny medal w sprincie drużynowym podczas igrzysk olimpijskich w Atenach. W zawodach tych Japończyków wyprzedzili jedynie Niemcy w składzie: Jens Fiedler, Stefan Nimke i René Wolff. Był to jedyny medal wywalczony przez Nagatsukę na międzynarodowej imprezie tej rangi. Japończyk startował także na igrzyskach olimpijskich w Sydney w 2000 roku, gdzie wraz z kolegami był piąty, oraz na igrzyskach w Pekinie, gdzie Japończycy zajęli w tej samej konkurencji szóstą pozycję. Tomohiro Nagatsuka nigdy nie zdobył medalu na torowych mistrzostwach świata.

</doc>
<doc id="2847322" url="https://pl.wikipedia.org/wiki?curid=2847322" title="Yuliya Yefimova">
Yuliya Yefimova



</doc>
<doc id="2847323" url="https://pl.wikipedia.org/wiki?curid=2847323" title="École des technologies numériques appliquées">
École des technologies numériques appliquées

École des technologies numériques appliquées (ETNA) – francuska prywatna uczelnia w Ivry-sur-Seine, specjalizująca się w telekomunikacji i informatyce. Nauczanie w szkole obejmuje m.in. elektronikę, przetwarzanie sygnałów, inżynierię informatyczną, techniki sieciowe oraz ekonomię.
ETNA została założona w 2004 roku.

</doc>
<doc id="2847325" url="https://pl.wikipedia.org/wiki?curid=2847325" title="International Championship 2012">
International Championship 2012

International Championship 2012 − czwarty duży turniej rankingowy sezonu snookerowego 2012/2013. Rozegrany został w Chengdu w Chinach w dniach 28 października-4 listopada 2012 roku.
Turniej ten był piątym turniejem w historii organizowanym na terenie Chińskiej Republiki Ludowej.
W finale turnieju Anglik Judd Trump pokonał Australijczyka Neila Robertsona 10–8, zdobywając tym samym swój trzeci tytuł rankingowy w zawodowej karierze.
Nagrody.
Nagrody finansowe za zajęcie danego miejsca w turnieju:
Runda dzikich kart.
Mecze rundy dzikich kart rozegrane zostały w dniach 28 i 29 października 2012.
Kwalifikacje.
Mecze kwalifikacyjne rozegrane zostały w dniach 19-22 sierpnia 2012 w World Snooker Academy w Sheffield (Anglia).

</doc>
<doc id="2847326" url="https://pl.wikipedia.org/wiki?curid=2847326" title="Anastasia Chaun">
Anastasia Chaun



</doc>
<doc id="2847327" url="https://pl.wikipedia.org/wiki?curid=2847327" title="Shitsurakuen">
Shitsurakuen

 – manga z gatunku shōnen, napisana i zilustrowana przez Tōru Naomura. Opowiada historię Sory Himoto, studentki z wymiany, cechującej się rozwiniętym poczuciem sprawiedliwości i pragnącej zostać rycerzem. Przybywszy do Akademii Utopia, poznaje zasady gry toczącej się w wirtualnej rzeczywistości – Exaclan – rozgrywanej przez mężczyzn, gdzie dziewczyny wykorzystywane są jako oręż w walkach, traktowane przez swych właścicieli jak przedmioty. Widząc jedną z dręczonych dziewczyn wkracza do akcji, bezwiednie stając się pierwszym żeńskim uczestnikiem rozgrywek. Poza Japonią manga wydana została we Francji przez wydawnictwo Ki-oon.
Exaclan.
 to wirtualna gra, w której chłopcy walczą ze sobą za pomocą broni, dostarczanych przez studentki. Aby dobyć oręża, chłopiec zakłada specjalną rękawicę i wyciąga broń z klatki piersiowej dziewczyny. Gra toczy się między dwoma graczami i trwa dopóty, dopóki któryś chłopak lub dziewczyna nie utracą przytomności, lub dopóki ktoś nie uzna się za pokonanego. Mimo że gra toczy się w wirtualnej rzeczywistości – bez krwi i ran – gracze i bronie wciąż odczuwają ból. Zwycięzca przejmuje oręż pokonanego.
Gra jest urządzona w ten sposób, że dziewczyna dostarczająca broń może być dręczona tylko przez swego właściciela. Jeśli ktoś inny podniesie rękę na cudzą broń, system gry automatycznie wyśle karne ostrzeżenia. Przez pierwsze piętnaście minut bóle głowy nawiedzają agresora, broń oraz jej właściciela. Etap drugi, trwający kolejne piętnaście minut, charakteryzuje się jeszcze silniejszym bólem. Ostatecznie, po 30 minutach – jeśli agresor nie zaprzestanie ataku lub właściciel nie przybędzie na ratunek swojej własności lub jej nie uwolni – aktywuje się "ostateczna kara", niszcząca przyszłe życie całej trójki.
Aby wygrać grę, jedna osoba musi zgromadzić sześć "Gwiazd". "Gwiazdami" są bronie, które – podczas używania – wyświetlają zbugowany symbol, zawierający gwiazdkę i kilka linijek kodu Java. Sora ma 5 "Gwiazd", El włada ostatnią. Więcej szczegółów odnośnie do Exaclan zostaje ujawnionych w rozdziale 19.

</doc>
<doc id="2847328" url="https://pl.wikipedia.org/wiki?curid=2847328" title="Toshiaki Fushimi">
Toshiaki Fushimi

 – japoński kolarz torowy, srebrny medalista olimpijski.
Kariera.
Największy sukces w karierze Toshiaki Fushimi osiągnął w 2004 roku, kiedy wspólnie z Tomohiro Nagatsuką i Masakim Inoue zdobył srebrny medal w sprincie drużynowym podczas igrzysk olimpijskich w Atenach. W zawodach tych Japończyków wyprzedzili jedynie Niemcy w składzie: Jens Fiedler, Stefan Nimke i René Wolff. Był to jedyny medal wywalczony przez Fushimiego na międzynarodowej imprezie tej rangi. Na tych samych igrzyskach brał udział w keirinie, ale odpadł we wczesnej fazie rywalizacji. Japończyk startował także na igrzyskach olimpijskich w Pekinie w 2008 roku, gdzie w keirinie zajął 21. pozycję. Toshiaki Fushimi nigdy nie zdobył medalu na torowych mistrzostwach świata.

</doc>
<doc id="2847335" url="https://pl.wikipedia.org/wiki?curid=2847335" title="Masaki Inoue">
Masaki Inoue

 – japoński kolarz torowy, srebrny medalista olimpijski.
Kariera.
Największy sukces w karierze Masaki Inoue osiągnął w 2004 roku, kiedy wspólnie z Tomohiro Nagatsuką i Toshiakim Fushimi zdobył srebrny medal w sprincie drużynowym podczas igrzysk olimpijskich w Atenach. W zawodach tych Japończyków wyprzedzili jedynie Niemcy w składzie: Jens Fiedler, Stefan Nimke i René Wolff. Był to jedyny medal wywalczony przez Inoue na międzynarodowej imprezie tej rangi oraz jego jedyny start olimpijski. W tym samym roku wystartował na kolarskich mistrzostwach Azji w Yotsukaichishi, gdzie zwyciężył w wyścigu na 1 km. Toshiaki Fushimi nigdy nie zdobył medalu na torowych mistrzostwach świata.

</doc>
<doc id="2847337" url="https://pl.wikipedia.org/wiki?curid=2847337" title="Pływanie na Letnich Igrzyskach Olimpijskich 2012 – 200 m stylem klasycznym kobiet">
Pływanie na Letnich Igrzyskach Olimpijskich 2012 – 200 m stylem klasycznym kobiet

Wyścig na 200 m stylem klasycznym kobiet był jedną z konkurencji pływackich rozgrywanych podczas XXX Igrzysk Olimpijskich w Londynie.
Wyznaczone przez FINA minima kwalifikacyjne wynosiły 2:26.89 (minimum A) oraz 2:32.03 (minimum B).
Obrończynią tytułu z Pekinu była Rebecca Soni.
Rywalizacja rozpoczęła się 1 sierpnia o 10:43 czasu londyńskiego, półfinały rozegrane zostały tego samego dnia o 20:29. Finał konkurencji odbył się dzień później o 19:40.
Tytuł mistrzyni olimpijskiej obroniła Amerykanka Rebecca Soni, ustanawiając rekord świata.
Statystyka.
Rekordy.
Tabela przedstawia rekordy olimpijski, świata oraz poszczególnych kontynentów w tej konkurencji.

</doc>
<doc id="2847349" url="https://pl.wikipedia.org/wiki?curid=2847349" title="Colinas">
Colinas



</doc>
<doc id="2847352" url="https://pl.wikipedia.org/wiki?curid=2847352" title="Committee of Sponsoring Organizations of the Treadway Commission">
Committee of Sponsoring Organizations of the Treadway Commission

Committee of Sponsoring Organizations of the Treadway Commission (COSO) to dobrowolna organizacja sektora prywatnego, z siedzibą w Stanach Zjednoczonych, której głównym celem jest zapewnianie przywództwa myśli do kierownictwa wykonawczego i podmiotów zarządzających na kluczowych aspektach organizacyjnych zarządzania, etyki biznesu, kontroli wewnętrznej, zarządzania ryzykiem w przedsiębiorstwie, oszustwa, i sprawozdawczości finansowej. COSO ustanowiła wspólny wewnętrzny model kontroli na podstawie którego firmy i organizacje mogą ocenić ich systemy kontroli. COSO jest wspierana przez pięć organizacji, w tym Institute of Management Accountants (IMA), American Accounting Association (AAA), American Institute of Certified Public Accountants (AICPA), Instytut Audytorów Wewnętrznych (IIA) oraz Financial Executives International (FEI).
Misja i wizja.
Misja.
Misją COSO jest zapewnienie wizjonerstwa poprzez rozwój kompleksowych ram i wytycznych dotyczących zarządzania ryzykiem przedsiębiorstwa, kontroli wewnętrznej i przeciwdziałania oszustwom, mające na celu poprawę funkcjonowania organizacji i zarządzania oraz zmniejszenia zakresu nadużyć finansowych w organizacjach.
Wizja.
Wizja COSO to bycie uznanym za lidera na rynku globalnym w rozwoju doradztwa w zakresie ryzyka i kontroli, które umożliwiają dobrą organizację zarządzania i zmniejszenie nadużyć finansowych.
Historia.
COSO została utworzona w 1985 do sponsorowania Krajowej Komisji Oszustwa Sprawozdawczości Finansowej ("National Commission on Fraudulent Financial Reporting") jako niezależna inicjatywa sektora prywatnego do analizy przyczynowych czynników, które mogą prowadzić do nadużyć w sprawozdawczości finansowej. Również polepszyła znacząco opracowywanie zaleceń dla spółek publicznych i ich niezależnych audytorów, dla SEC i innych organów regulacyjnych oraz dla instytucji edukacyjnych.
Krajowa Komisja była sponsorowana wspólnie przez pięć głównych związków zawodowych z siedzibą w Stanach Zjednoczonych: Accounting Association (AAA), American Institute of Certified Public Accountants (AICPA), Financial Executives International (FEI), Instytut Audytorów Wewnętrznych (IIA) i National Association of Accountants (obecnie Institute of Management Accountants (IMA)). Niezależnie od każdej z organizacji sponsorujących, Komisja składała się z przedstawicieli przemysłu, rachunkowości publicznej, firm inwestycyjnych oraz New York Stock Exchange.
Pierwszym przewodniczącym Komisji Krajowej był James C. Treadway Jr, wiceprezes i radca prawny, Paine Webber Incorporated i były komisarz amerykańskiej Securities and Exchange Commission. Stąd popularna nazwa „Komisja Treadway”. Obecnie przewodniczącym COSO jest David Landsittel.
Celem COSO jest zapewnienie przywództwa z trzech powiązanych ze sobą tematów: zarządzanie ryzykiem w przedsiębiorstwie (ERM), kontrola wewnętrzna i odstraszanie oszustwa.
W 2004 roku COSO wydało Enterprise Risk Management – Integrated Framework.
W zakresie kontroli wewnętrznej, w 1992 COSO opublikowało "Kontrola wewnętrzna – zintegrowana struktura ramowa”. Framework" Następnie, w 1996 wydało „Kwestia kontroli wewnętrznej w wykorzystaniu instrumentów pochodnych”. W 2006 COSO opublikowano „Kontrola wewnętrzna nad sprawozdawczością finansową – wytyczne dla mniejszych spółek publicznych”, a następnie „Wytyczne w sprawie monitorowania systemów kontroli wewnętrznej”, opublikowane w 2009 roku. Pod koniec 2010, COSO ogłosiła uaktualnienie projektu z 1992 roku „Kontrola wewnętrzna – zintegrowana struktura ramowa”.
Wreszcie w dziedzinie przeciwdziałania nadużyciom, COSO opublikowała dwa badania. Pierwsze badanie wydane zostało w 1999 roku, zatytułowane „Fraudulent Financial Reporting: 1987-1997 – An Analysis of U.S. Public Companies”. W 2010 roku zostało wydane badanie „Fraudulent Financial Reporting: 1998-2007 – An Analysis of U.S. Public Companies” które jest kontynuacją poprzedniego.
Według badań przeprowadzonych przez magazyn CFO w 2006 roku, 82% respondentów stwierdziło, że stosują ramy COSO dla kontroli wewnętrznej. Inne ramy używane przez respondentów to COBIT, AS2 (Auditing Standard Nr 2, PCAOB) i SAS 55/78 (AICPA).
Kontrola Wewnętrzna: Internal Control – Integrated Framework.
Główne koncepcje ram COSO.
Ramy COSO obejmują kilka kluczowych pojęć:
Definicja kontroli wewnętrznej i celów ramowych.
Ramy COSO definiują kontrolę wewnętrzną jako proces; dokonywany przez jednostki zarządu, zarząd i innych ludzi; mający na celu „racjonalne zapewnienie” dotyczące realizacji celów w następujących kategoriach:
Pięć elementów ramowych.
Ramy kontroli wewnętrznej COSO składają się z pięciu powiązanych ze sobą składników pochodzących ze sposobu zarządzania prowadzeniem firmy. Według COSO, elementy te zapewniają skuteczne ramy dla opisu i analizy systemu kontroli wewnętrznej, które są wdrażane w organizacji, zgodnie z wymogami przepisów finansowych (patrz Securities Exchange Act of 1934). Tymi pięcioma elementami są następujące:
Środowisko kontroli: Środowisko kontroli nadaje ton organizacji, wpływając na świadomość kontroli jej ludzi. Jest to podstawą dla wszystkich innych elementów kontroli wewnętrznej, zapewniając dyscypliny i struktury. Czynniki środowiska kontroli obejmują uczciwość, wartości etyczne, styl kierownictwa operacyjnego, delegację systemów władzy, jak również procesy zarządzania i rozwoju ludzi w organizacji.
Oceny ryzyka: Każdy podmiot napotyka szereg zagrożeń ze źródeł zewnętrznych i wewnętrznych, które muszą zostać ocenione. Warunkiem koniecznym do oceny ryzyka jest ustalenie celów, a tym samym oceną ryzyka jest identyfikacja i analiza odpowiedniego ryzyka dla osiągnięcia celów. Ocena ryzyka jest warunkiem dla ustalenia, w jaki sposób powinno się zarządzać ryzykiem.
Kontrola działania: działaniami kontrolnymi są zasady i procedury, które pomagają zapewnić wykonywalność dyrektyw zarządzania. Pomagają one zapewnić, że podjęte są niezbędne działania w celu przekazania zagrożeń, które mogą utrudnić osiągnięcie celów jednostki. Działania kontrolne występują w całej organizacji, na wszystkich szczeblach i we wszystkich funkcjach. Obejmują one szereg działań, tak różnorodnych jak zgody, zezwolenia, weryfikacje, uzgodnienia, przeglądy działalności operacyjnej, bezpieczeństwa aktywów i podziały obowiązków.
Informacja i komunikacja: systemy informacyjne odgrywają kluczową rolę w systemach kontroli wewnętrznej, jako że one tworzą raporty, które zawierają informacje operacyjne, finansowe oraz te dotyczące zgodności, które pozwalają prowadzić i kontrolować działalność. W szerszym znaczeniu, skuteczna komunikacja musi zapewnić przepływ informacji z, do i poprzez organizację. Na przykład sformalizowane procedury istnieją dla ludzi do zgłoszenia podejrzenia oszustwa. Skuteczna komunikacja powinna być również zapewniona z podmiotami zewnętrznymi, np. klientami, dostawcami, regulatorami i udziałowcami o podobnych stanowiskach politycznych.
Monitoring: Systemy kontroli wewnętrznej powinny być monitorowane, to proces, który ocenia jakość wydajności systemu w czasie. Cel ten realizowany jest poprzez bieżące działania monitorujące lub oddzielne ocenianie. Wady kontroli wewnętrznej wykrywane przez te działania monitorujące powinny być zgłoszone i działania korygujące powinny być podjęte w celu zapewnienia ciągłej poprawy systemu.
Ograniczenia.
Wewnętrzna kontrola obejmuje działania człowieka, który wprowadza możliwość wystąpienia błędów w przetwarzaniu lub osądzaniu. Kontrola wewnętrzna może być przesłonięta przez zmowy wśród pracowników (patrz rozdział obowiązków) lub przymusu ze strony najwyższego kierownictwa.
CFO Magazyn poinformował, że firmy walczą o zastosowanie kompleksowego modelu dostarczonego przez COSO. „Jednym z największych problemów jest ograniczenie audytów wewnętrznych do jednego z trzech głównych celów. W modelu COSO, cele te są stosowane w pięciu głównych komponentach (monitoring, informacja i komunikacja, działania kontrolne, ocena ryzyka i środowisko kontroli). Z taką liczbą możliwych matryc, nie dziwi fakt, że liczba kontroli może wymknąć się spod kontroli”. CFO Magazyn kontynuował, wskazując, że wiele organizacji tworzy własne matryce ryzyka i kontroli, przyjmując model COSO i zmieniając go skupiając się na części, która odnosi się bezpośrednio do sekcji 404 Ustawy Sarbanes-Oxley.
Zarządzanie ryzykiem korporacyjnym – zintegrowana struktura.
W 2001 roku COSO zainicjował projekt i zaangażował PricewaterhouseCoopers, dla rozwoju ram, które byłyby łatwe do wykorzystania przez zarządy do oceny i poprawy zarządzania ryzykiem w ich organizacji. Głośne skandale biznesowe i porażki (np. Enron, Tyco International, Adelphia, Peregrine Systems i WorldCom) wezwały do ściślejszego zwiększenia ładu korporacyjnego i zarządzania ryzykiem. W rezultacie została uchwalona ustawa Sarbanes-Oxley. Ta ustawa rozszerza dawny wymóg wobec spółek publicznych do utrzymywania systemów kontroli wewnętrznej, wymagając zarząd do poświadczenia, i niezależnego audytora w celu potwierdzenia efektywności tych systemów. „Kontrola wewnętrzna – zintegrowana struktura ramowa” nadal służy jako szeroko akceptowany standard spełniający te wymogi sprawozdawczości. Jednakże w 2004 roku COSO opublikowało „Enterprise Risk Management – Integrated Framework”. COSO wierzy, że ta rama rozszerza kontrolę wewnętrzną, zapewniając bardziej wytrzymałe i krzepkie spojrzenie na szeroki temat zarządzania ryzykiem w przedsiębiorstwie.
Cztery kategorie celów biznesowych.
Te ramy zarządzania ryzykiem w przedsiębiorstwach są nadal nastawione na osiąganie celów jednostki, jednakże teraz obejmują cztery kategorie:
Osiem elementów ramowych.
Do ośmiu elementów zarządzania ryzykiem w przedsiębiorstwie zalicza się poprzednie pięć komponentów ram kontroli wewnętrznej, natomiast uzupełniają te zasady dodatkowe trzy komponenty, aby sprostać rosnącemu zapotrzebowaniu w zakresie zarządzania ryzykiem:
Cel ustawienia: Cele muszą istnieć przed tym jak zarząd ustala potencjalne wydarzenia mające wpływ na ich osiągnięcia. Zarządzanie ryzykiem przedsiębiorstwa zapewnia, że zarząd ustala proces do określania celów i że wybrane cele wspierają i dostosowują się do jednostki misji i są zgodne z jego apetytem na ryzyko.
Identyfikacja zdarzeń: wewnętrzne i zewnętrzne zdarzenia wpływające na osiągnięcia danego podmiotu muszą zostać określone z rozróżnieniem zagrożeń i szans. Szanse są kierowane z powrotem do strategii zarządu lub obiektywnego ustalania procesów.
Reakcja na ryzyko: Zarząd wybiera odpowiedzi na ryzyko – unikanie, akceptacja, ograniczenia lub podział ryzyka – opracowanie zestawu działań w celu zrównoważenia ryzyka.
COSO wierzy, że „Zarządzanie ryzykiem korporacyjnym – zintegrowana struktura ramowa”, zapewnia jasno określone wzajemne powiązania między komponentami i celami zarządzania ryzykiem w organizacji, które wypełnią potrzebę zapoznania się z nowym prawem, przepisami i standardami ofert, oraz oczekuje, że ta struktura stanie się powszechnie akceptowana przez firmy, inne organizacje i zainteresowane strony.
Ograniczenia.
COSO przyznaje w swoim raporcie, że, podczas gdy zarządzanie ryzykiem przedsiębiorstwa zapewnia istotne korzyści, istnieją też ograniczenia. Zarządzanie ryzykiem w przedsiębiorstwie zależy od osądu i dlatego jest podatne na podejmowanie decyzji. Proste ludzkie błędy lub pomyłki mogą prowadzić do niewłaściwych reakcji na ryzyko. Ponadto kontrole mogą być obchodzone w zmowie dwóch lub więcej osób, a kierownictwo ma możliwości pominięcia decyzji zarządzającego ryzykiem przedsiębiorstwa. Ograniczenia te sprzeciwiają się radzie i zarządowi z powodu posiadania absolutnej pewności co do osiągnięcia celów jednostki.
Chociaż COSO twierdzi, że ich rozszerzony model zapewnia więcej aspektów z zarządzania ryzykiem, przedsiębiorstwa nie są zmuszone do przyjęcia nowego modelu, jeśli już korzystają one z Internal Control – Integrated Framework.
Wytyczne COSO o monitorowaniu systemów kontroli wewnętrznej.
Organizacja COSO zauważyła, że wiele organizacji nie w pełni rozumie znaczenia elementu monitoringu w modelu COSO oraz roli, jaką odgrywa usprawnienie procesu oceny. W styczniu 2009 COSO opublikowała „Wytyczne w sprawie monitorowania systemów kontroli wewnętrznej.” w celu wyjaśnienia jej komponentów.
Z biegiem czasu skuteczny monitoring może prowadzić do organizowanej efektywności oraz obniżenia kosztów związanych z publicznym zgłoszeniem się do kontroli wewnętrznej, ponieważ problemy są identyfikowane i kierowane w sposób proaktywny, bardziej niż reaktywny.
Wytyczne COSO w monitoringu opierają się na dwóch podstawowych zasadach założonych w 2006 (COSO’s 2006 Guidance):
Prowadzenie monitoringu sugeruje ponadto, że zasady te są najlepiej osiągane poprzez monitoring, który jest oparty na trzech elementach:
Rola audytu wewnętrznego.
Audytorzy wewnętrzni odgrywają ważną rolę w ocenie skuteczności systemów kontroli. Jako niezależny organ kierowania raportów do ścisłego kierownictwa, audyt wewnętrzny jest w stanie ocenić systemy kontroli wewnętrznej realizowane przez organizację, przyczyniając się do trwającej skuteczności. Audyt wewnętrzny często odgrywa istotną rolę monitorowania. W celu zachowania niezależności osądu, audyt wewnętrzny nie powinien podejmować żadnej bezpośredniej odpowiedzialności w zakresie projektowania, tworzenia, lub utrzymania kontroli, która jest przygotowana do oceny. Może jedynie doradzać jakie potencjalne usprawnienia mogą zostać wprowadzone.
Rola audytu zewnętrznego.
W ramach sekcji 404 Ustawy Sarbanes-Oxley, zarządcy i audytorzy zewnętrzni są zobowiązani do zdawania raportów z adekwatności kontroli wewnętrznej ze sprawozdawczości finansowej spółki. Audyt Standard Nr 5, opublikowany przez Public Company Accounting Oversight Board, wymaga od audytorów, aby korzystali z tych samych odpowiednich, uznanych ram kontroli do prezentowania audytu wewnętrznego ze sprawozdawczości finansowej, jako że zarząd wykorzystuje to przy corocznej ocenie skuteczności kontroli wewnętrznej ze sprawozdawczości finansowej spółki”.
Aktualizacja w 2012 r..
Struktura kontroli wewnętrznej jest w procesie aktualizowania w 2012 roku. Pięć części ramowych pozostaje, ale 17 zasad z oryginalnej struktury będzie teraz wyraźnie zmienione wśród tych pięciu elementów. Zmiany obejmują kontrolę wewnętrzną technologii, takich jak e-mail i internet, które nie były w powszechnym użyciu, gdy oryginalny przypis został wydany w 1992 roku.

</doc>
<doc id="2847354" url="https://pl.wikipedia.org/wiki?curid=2847354" title="2006 w Wojsku Polskim">
2006 w Wojsku Polskim

Kalendarium Wojska Polskiego 2006 - wydarzenia w Wojsku Polskim w 2006 roku.
Potencjał Sił Zbrojnych RP na 31.12.2006 wynosił:
Styczeń.
1 stycznia
2 stycznia
2–3 stycznia
3 stycznia
4 stycznia
5 stycznia
10 stycznia
12 stycznia
16 stycznia
24 stycznia
25 stycznia
26 stycznia
27 stycznia
31 stycznia
Luty.
3–17 lutego
4 lutego
5–10 lutego
6 lutego
7–8 lutego
8 lutego
14 lutego
16 lutego
21 lutego
23 lutego
27 lutego
27 lutego–3 marca
28 lutego
Marzec.
1 marca
3 marca
8 marca
9 marca
20–24 marca
23 marca
27 marca–6 kwietnia
29 marca
31 marca
Kwiecień.
3 kwietnia
5 kwietnia
6 kwietnia
7 kwietnia
10 kwietnia
10 kwietnia
12 kwietnia
13 kwietnia
19 kwietnia
24-28 kwietnia
25-27 kwietnia
26 kwietnia
27 kwietnia
Maj.
3 maja
4–8 maja
5 maja
8 maja
8-24 maja
8–30 maja
12 maja
12–25 maja
17–19 maja
20 maja
24 maja
25–28 maja
29 maja–1 czerwca
29 maja
30 maja
30 maja–1 czerwca
31 maja
31 maja–5 czerwca
Czerwiec.
1 czerwca
5 czerwca
7 czerwca
7–8 czerwca
9 czerwca
10–11 czerwca
12 czerwca
13 czerwca
14 czerwca
16 czerwca
23 czerwca
28 czerwca
30 czerwca
Lipiec.
5 lipca
6 lipca
8 lipca
12 lipca
16 lipca
16–21 lipca
18 lipca
20 lipca
21 lipca
26 lipca
27 lipca
28 lipca
Sierpień.
1 sierpnia
15 sierpnia
31 sierpnia
31 sierpnia
Wrzesień.
1 września
7 września
10 września
15 września
21 września
25 września
30 września
Październik.
3 października
5 października
6 października
11 października
12 października
16 października
18 października
20 października
Listopad.
6 listopada
8 listopada
9 listopada
10 listopada
11 listopada
15 listopada
16 listopada
Grudzień.
1 grudnia
15 grudnia
20 grudnia
28 grudnia

</doc>
<doc id="2847358" url="https://pl.wikipedia.org/wiki?curid=2847358" title="Wiesław Lang">
Wiesław Lang

Andrzej Wiesław Lang (ur. 18 czerwca 1928 we Lwowie, zm. 31 grudnia 2012 w Toruniu) – polski prawnik, profesor nauk prawnych, specjalista w zakresie filozofii i teorii prawa.
Życiorys.
W 1951 ukończył studia na Wydziale Prawa Uniwersytetu Jagiellońskiego. Tam też, w 1958 roku obronił doktorat. Tematem rozprawy było "Obowiązywanie prawa", a promotorem Kazimierz Opałek. W 1965 uzyskał habilitację na podstawie rozprawy "Struktura kontroli prawnej organów państwowych Polskiej Rzeczypospolitej Ludowej". 
W 1965 związał się z Toruniem, gdzie w latach 1965–1998 kierował Katedrą Teorii Państwa i Prawa na Wydziale Prawa i Administracji Uniwersytetu Mikołaja Kopernika. W latach 1987–1991 był dyrektorem Instytutu Nauk Prawno-Ustrojowych, a od 1966 do 1969 pełnił funkcje prodziekana Wydziału Prawa i Administracji UMK. Tytuł profesora nadzwyczajnego uzyskał w 1975 roku, od 1987 – profesor zwyczajny. Od 1998 był na emeryturze. 
Członek Komitetu Nauk Prawnych Polskiej Akademii Nauk, Centralnej Komisji ds. Tytułu Naukowego i Stopni Naukowych. W latach 1974–1978 zasiadał w Komisji Legislacyjnej przy Prezesie Rady Ministrów. 
W 2005 za wybitne osiągnięcia w działalności społecznej odznaczony Krzyżem Kawalerskim Orderu Odrodzenia Polski. Był odznaczony także Medalem Komisji Edukacji Narodowej oraz medalem „Za zasługi położone dla rozwoju Uczelni”. 
Został pochowany na Centralnym Cmentarzu Komunalnym w Toruniu.

</doc>
<doc id="2847359" url="https://pl.wikipedia.org/wiki?curid=2847359" title="Saptapadi">
Saptapadi

Saptapadi (z sanskrytu: सप्तपदी, język malajalam: സപ്തപദി, język bengalski: সপ্তপদী, język kannada:ಸಪ್ತಪದಿ, język telugu: సప్తపది, oznacza siedem kroków) to najważniejszy obrządek podczas hinduskich zaślubin. Samo słowo oznacza "siedem kroków", bo po zawiązaniu na szyi panny młodej mangalsutry para dokonuje siedmiu kroków wokół świętego ognia. Tym samym małżeństwo staje się faktem.

</doc>
<doc id="2847360" url="https://pl.wikipedia.org/wiki?curid=2847360" title="Alpercatas">
Alpercatas

Alpercatas (port. "Rio Alpercatas") – rzeka w północno-wschodniej Brazylii, w stanie Maranhão. Źródła rzeki znajdują się w południowej części stanu, w górach Serra das Alpercatas. W przeważającej części rzeka płynie w kierunku północno-wschodnim, aż do ujścia do rzeki Itapecuru, znajdującego się około 7 km na zachód od miasta Colinas.

</doc>
<doc id="2847361" url="https://pl.wikipedia.org/wiki?curid=2847361" title="Heather Brooke">
Heather Brooke

Heather Brooke (ur. 1970) – amerykańska dziennikarka.
Wczesne życie.
Urodziła się w Pensylwanii, w Stanach Zjednoczonych. Jako nastolatka przeniosła się do Anglii, ale wróciła do Stanów Zjednoczonych, gdy miała 15 lat. Uczęszczała do University of Washington, gdzie ukończyła studia w 1992 roku z podwójnym stopniem w dziennikarstwie i nauki politycznej.
Kariera.
Była redaktorką gazety "Spartanburg Herald-Journal", gdzie donosiła o przypadkach morderstw ujawnionych w Karolinie Południowej. W gazecie opisała ponad 300 morderstw. Potem zrobiła przerwę w dziennikarstwie. Kiedy jej matka zginęła w wypadku samochodowym w 1996 roku, a jej ojciec przeniósł się z powrotem do Anglii, Heather Brooke również się tam przeprowadziła. Wraz z uchwaleniem ustawy o swobodzie informacji w 2000 roku rozpoczęła pracę nad książką którą wydała pt. "Twoje prawo wiedzieć", książka została ponownie wydana w październiku 2004 roku. W 2009 roku doprowadziła do ujawnienia skandalu związanego z nagminnym nadużywaniem przez brytyjskich posłów prawa do refundacji z kasy państwowej. Z powodu skandalu Michael Martin podał się do dymisji.

</doc>
<doc id="2847362" url="https://pl.wikipedia.org/wiki?curid=2847362" title="Szpiedzy w Warszawie">
Szpiedzy w Warszawie

Szpiedzy w Warszawie (ang. "The Spies of Warsaw", 2012–2013) – czteroodcinkowy polsko-brytyjski miniserial dramat wojenny z elementami akcji i przygody produkcji BBC Films i Telewizji Polskiej, powstały w oparciu o powieść Alana Fursta o tym samym tytule. Zdjęcia do serialu powstały w Warszawie i w Krakowie.
Światowa premiera serialu odbyła się 9 stycznia 2013 roku na brytyjskim kanale BBC Four. Premiera serialu w Polsce miała miejsce 11 stycznia 2013 roku na antenie TVP1. W Polsce emitowana jest wersja czteroodcinkowa, w przeciwieństwie do Wielkiej Brytanii i Stanów Zjednoczonych, gdzie "Szpiedzy w Warszawie" wyemitowani zostali jako dwa półtoragodzinne odcinki.
Opis fabuły.
Akcja serialu rozgrywa się w Warszawie w roku 1937. Pułkownik Jean-François Mercier (David Tennant) zostaje attaché wojskowym w ambasadzie francuskiej w Warszawie. Ma zbierać tam informacje o planach III Rzeszy. Bohater zostaje wciągnięty w świat podstępów, szarad i intryg. Wkrótce pułkownik poznaje prawniczkę polskiego pochodzenia Annę Skarbek (Janet Montgomery), która związana jest z Rosjaninem podającym się za dziennikarza.
Obsada.
i inni.
Wersja polska.
Wersja polska: na zlecenie Telewizji Polskiej – Master Film
Reżyseria: Elżbieta Jeżewska 
Tłumaczenie i dialogi: Witold Surowiak 
Nagrania i montaż dialogów: Jacek Osławski 
Organizacja nagrań: Romuald Cieślak 
Zgranie wersji polskiej: soundmaking.pl – Sebastian Witkowski, Mateusz Adamczyk
Występują:
i inni

</doc>
<doc id="2847363" url="https://pl.wikipedia.org/wiki?curid=2847363" title="2009 w Wojsku Polskim">
2009 w Wojsku Polskim

Kalendarium Wojska Polskiego 2009 – strona przedstawia wydarzenia w Wojsku Polskim w roku 2009.
Potencjał Sił Zbrojnych RP wynosił:
Styczeń.
1 stycznia
14 stycznia
16 stycznia
19 stycznia
27–29 stycznia
28 stycznia
Luty.
2–4 lutego
3 lutego
3–4 lutego
4 lutego
5–6 lutego
9–13 lutego
10–11 lutego
11 lutego
16–20 lutego
20–25 lutego
24 lutego
27 lutego
29 lutego
Marzec.
2 marca
2–13 marca
24 marca
26 marca
27 marca
31 marca
Kwiecień.
17 kwietnia
20 kwietnia
20–24 kwietnia
22 kwietnia
23 kwietnia
24 kwietnia
Maj.
2 maja
3 maja
30 maja
Czerwiec.
1 czerwca
8–18 czerwca
15 czerwca
18 czerwca
Lipiec.
1 lipca
10 lipca
21 lipca
Sierpień.
15 sierpnia
Wrzesień.
1 września
2 września
4 września
7–13 września
10–27 września
14–22 września
14–25 września
30 września
Październik.
22 października
27–29 października
28 października
Listopad.
11 listopada
13–20 listopada
18–20 listopada
Grudzień.
1 grudnia
28 grudnia

</doc>
<doc id="2847364" url="https://pl.wikipedia.org/wiki?curid=2847364" title="Brytyjskie Stowarzyszenie Astronomiczne">
Brytyjskie Stowarzyszenie Astronomiczne

Brytyjskie Stowarzyszenie Astronomiczne (ang. " British Astronomical Association " BAA) – brytyjskie stowarzyszenie amatorskich astronomów, z siedzibą w Burlington House, na Piccadilly w Londynie.
Obecnie prezydentem jest Bill Leatherbarrow. 
Stowarzyszenie prowadzi badania w 15 odrębnych, tematycznych sekcjach: 
Brytyjskie Stowarzyszenie Astronomiczne nadaje takie medale i odznaczenia jak:

</doc>
<doc id="2847367" url="https://pl.wikipedia.org/wiki?curid=2847367" title="2010 w Wojsku Polskim">
2010 w Wojsku Polskim

Kalendarium Wojska Polskiego 2010 - wydarzenia w Wojsku Polskim w 2010 roku.
Potencjał Sił Zbrojnych RP na 31.12.2010 wynosił:
Styczeń.
19 stycznia
Luty.
2 lutego
3 lutego
12 lutego
Marzec.
12 marca
16 marca
17 marca
Kwiecień.
10 kwietnia
18 kwietnia
26 kwietnia
Maj.
7 maja
12 maja
20 maja
27 maja
27–28 maja
Czerwiec.
30 czerwca
Lipiec.
1 lipca
Sierpień.
15 sierpnia
Wrzesień.
28–6 października
Październik.
5 października
18 października
Listopad.
10 listopada
Grudzień.
31 grudnia

</doc>
<doc id="2847368" url="https://pl.wikipedia.org/wiki?curid=2847368" title="British Astronomical Association">
British Astronomical Association



</doc>
<doc id="2847369" url="https://pl.wikipedia.org/wiki?curid=2847369" title="Telewizja IP">
Telewizja IP



</doc>
<doc id="2847371" url="https://pl.wikipedia.org/wiki?curid=2847371" title="COSO">
COSO



</doc>
<doc id="2847373" url="https://pl.wikipedia.org/wiki?curid=2847373" title="Parafia św. Katarzyny w Golubiu-Dobrzyniu">
Parafia św. Katarzyny w Golubiu-Dobrzyniu



</doc>
<doc id="2847383" url="https://pl.wikipedia.org/wiki?curid=2847383" title="Muzea w Pekinie">
Muzea w Pekinie

W Pekinie funkcjonują następujące muzea:

</doc>
<doc id="2847390" url="https://pl.wikipedia.org/wiki?curid=2847390" title="Patrick Moore (piłkarz)">
Patrick Moore (piłkarz)



</doc>
<doc id="2847393" url="https://pl.wikipedia.org/wiki?curid=2847393" title="Starowice (Konradów)">
Starowice (Konradów)

Starowice – część wsi Konradów w Polsce, położona w województwie opolskim, w powiecie nyskim, w gminie Głuchołazy.
W latach 1975–1998 Starowice administracyjnie należały do ówczesnego województwa opolskiego.
Zabytki.
Do rejestru zabytków Narodowego Instytutu Dziedzictwa wpisany jest:

</doc>
<doc id="2847395" url="https://pl.wikipedia.org/wiki?curid=2847395" title="Ranjit Singh">
Ranjit Singh

Ranjit Singh (1780-1839) – twórca państwa Sikhów obejmującego Pendżab i sąsiednie obszary. Zjednoczył misle sikhijskie, tworząc jeden organizm polityczny i przyjmując tytuł maharadży. Przeprowadził reformę prawa, popierał rozwój ekonomiczny i kulturalny. W 1809 roku traktat zawarty z Anglikami pozwolił mu na uzyskanie faktycznej niezależności. Przyjmował do swojego wojska oficerów europejskich.

</doc>
<doc id="2847397" url="https://pl.wikipedia.org/wiki?curid=2847397" title="Rambo Amadeus">
Rambo Amadeus

Rambo Amadeus, właśc. Antonije Pušić (cyr. serb. Рамбо Амадеус; ur. 14 czerwca 1963 w Kotorze) – czarnogórski piosenkarz, kompozytor i autor tekstów, który sam nazywa się „muzykiem, poetą i manipulatorem mediów”, reprezentant Czarnogóry podczas 57. Konkursu Piosenki Eurowizji w 2012 roku.
Jego pseudonim artystyczny pochodzi z syntezy nazwisk Johna Rambo i Wolfganga Amadeusa Mozarta. Znany jest także jako „uroczy król wesołego popu”, a jego styl i muzyka porównywane są z twórczością Franka Zappy czy Captaina Beefhearta.
Dzieciństwo i edukacja.
Antonije Pušić urodził się w czarnogórskim mieście Kotor (w ówczesnej Jugosławii). Ukończył studia turystyczne na Uniwersytecie Belgradzkim na Wydziale Matematyczno-Przyrodniczym. Rozpoczął naukę w szkole muzycznej w klasie fortepianu, jednak zrezygnował z niej po sześciu latach edukacji.
Początki kariery.
Jako nastolatek rozpoczął treningi żeglarstwa. W latach 1972–1984 reprezentował Jugosławię w międzynarodowych regatach, zdobywając wówczas kilkukrotnie tytuł Mistrza Czarnogóry, ośmiokrotnie – Mistrza Południowego Adriatyku oraz krajowego i międzynarodowego Pucharu Đerdap w 1980 roku. Podczas pierwszego roku nauki w gimnazjum zaczął komponować i śpiewać autorskie utwory. Dołączył wówczas do składu lokalnych zespołów w Hercegu Novim i Titogradzie (dzisiejszej Podgoricy). Jednym z jego pierwszych koncertów było granie na mandolinie w orkiestrze uprzyjemniającej czas gościom w hotelu Plaza w Hercegu Novim. W 1985 roku przeprowadził się do Belgradu, gdzie studiował i grał w amatorskich zespołach muzycznych.
Kariera muzyczna.
1988–89: "O tugo jesenja" i "Hoćemo gusle".
W 1988 roku wydał swój debiutancki album – "O tugo jesenja". Jego brzmienia opisywane były jako pozorna mieszanka folklorystycznego śpiewania z humorystycznymi tekstami i klasycznym dźwiękiem gitarowego gryfu. Przedstawiał się wówczas jako Nagib Fazlić Nagon, dzięki którego pomocy finansowej był w stanie wydać płytę. Swój styl muzyczny nazwał „turbo folkiem”. Dzięki producentowi, Sašy Habićoviego, Amadues miał możliwość podpisania kontraktu z telewizyjną wytwórnią PGP RTB.
Rok później ukazała się druga płyta wokalisty pt. "Hoćemo gusle", na której znalazły się utwory jawnie powiązane z tematyką polityczną. Tytuł albumu wyśmiewa sytuację w Czarnogórze, która ostatecznie wyrosła na antybiurokratycznej rewolucji i doprowadziła Milo Đukanovića, Momira Bulatovicia i Svetozara Marovicia do władzy. Okładka albumu zawiera teksty piosenek, które nie zostały faktycznie nagrane na płycie. Amadeus wyjaśnił, że „zostały usunięte w ostatniej chwili, ponieważ nie było na nie miejsca”. Obiecał wówczas, że zostaną zamieszczone na jego kolejnej płycie.
1991-98: "M-91".
Trzeci studyjny album Amadeusa zatytułowany "M-91" miał swoją premierę pod koniec 1991 roku, w momencie apogeum konfliktu w byłej Jugosławii. Z tego powodu podtytułem płyty był napis "Psychological Propaganda Set", a większość utworów była mieszanką ciężkiego tekstu o militarystycznym klimacie. Album utwierdził obecność Rambo na muzycznej scenie, a ze względu na szczery i zabawny charakter, zaczął być często zapraszany do różnych telewizyjnych i radiowych programów w całym kraju. Starając się opanować całą sytuację, wyruszył w trasę, podczas której został jednym z pierwszych wykonawców z byłej Jugosławii, który zaczął koncertować w Macedonii i Słowenii kilka lat po tym, jak podpisały one deklarację o niepodległości. W latach 90. koncertował również w Bośni i Hercegowinie. Gdy powrócił do kraju, ponownie zaczął łamać bariery inter-etniczne: 10 grudnia 1998 roku, wraz z Margitą Stefanović, zagrał w lokalnym kinie w Puli. Była to pierwsza powojenna okazja dla chorwackich fanów, by uczestniczyć w koncercie serbsko-czarnogórskich artystów.
2000–08: "Don’t Happy, Be Worry", "Oprem dobro" i "Hipishizik Metafizik".
W 2000 roku Amadeus pracował nad materiałem na płytę pt. "Don’t Happy, Be Worry"/"Čobane vrati se". Album zawierał utwory „Eg rodde meg ut på seiegrunnen” i „Laganese”, w których gościnnie zaśpiewał norweski dziennikarz Åsne Seierstad. Materiał wyprodukował Iztok Turk. W 2004 roku Rambo wydał swój trzeci album koncertowy – "Bolje jedno vruće pivo nego četri ladna", który poprzedzał studyjną wersję płyty – "Oprem dobro" z połowy 2005 roku. W tym samym roku nawiązał współpracę z etniczno-jazzowym zespołem Kal, dla którego napisał utwór „Dikh tu kava” oraz wydał płytę "Hipishizik Metafizik" pod szyldem wytwórni PGP RTS.
2011–12: "Rambo Amadeus &amp; Mutant Dance Sextet u Domu Sindikata" i Konkurs Piosenki Eurowizji.
W 2011 roku wydał swój czwarty album koncertowy "Rambo Amadeus &amp; Mutant Dance Sextet u Domu Sindikata". W grudniu tego samego roku został wybrany wewnętrznie przez czarnogórskiego nadawcę publicznego na reprezentanta Czarnogóry podczas 57. Konkursu Piosenki Eurowizji organizowanego w Baku w 2012 roku. Jego propozycją został utwór „Euro neuro”, którym otworzył pierwszy półfinał widowiska. Zajął w nim ostatecznie piętnaste miejsce, przez co nie zakwalifikował się do finału.

</doc>
<doc id="2847400" url="https://pl.wikipedia.org/wiki?curid=2847400" title="Potenji">
Potenji

Potenji (także Potengi, port. "Rio Potenji") – rzeka w północno-wschodniej Brazylii, w stanie Rio Grande do Norte. Źródła rzeki znajdują się w środkowej części stanu. Na całej swej długości rzeka płynie w kierunku wschodnim, aż do ujścia do Oceanu Atlantyckiego, nad którym wzniesione zostało miasto Natal.
Pierwsi koloniści portugalscy nazwali rzekę Rio Grande („wielka rzeka”), od której to nazwy pochodzi nazwa stanu Rio Grande do Norte.

</doc>
<doc id="2847402" url="https://pl.wikipedia.org/wiki?curid=2847402" title="Nizam">
Nizam

Nizam – w dawnych Indiach tytuł władców niektórych państw muzułmańskich, zwłaszcza Hajdarabadu i Ahmadnagaru. W węższym sensie odnosi się do władców Hajdarabadu z dynastii założonej na początku XVIII w. przez Asafa Dżaha.

</doc>
<doc id="2847403" url="https://pl.wikipedia.org/wiki?curid=2847403" title="Potengi">
Potengi



</doc>
<doc id="2847404" url="https://pl.wikipedia.org/wiki?curid=2847404" title="Suhrob Xo'jayev">
Suhrob Xo'jayev



</doc>
<doc id="2847408" url="https://pl.wikipedia.org/wiki?curid=2847408" title="Kullimaa (Türi)">
Kullimaa (Türi)

Kullimaa – wieś w Estonii, prowincji Järva, w gminie Türi.

</doc>
<doc id="2847410" url="https://pl.wikipedia.org/wiki?curid=2847410" title="Dolores (Gwatemala)">
Dolores (Gwatemala)

Dolores – miasto w północnej części Gwatemali w departamencie Petén, leżące w odległości około 80 km na południowy wschód od stolicy departamentu i 30 km od granicy państwowej z Belize, nad rzeką Río Mopan. Jest siedzibą władz gminy o tej samej nazwie, która w 2012 roku liczyła 49 825 mieszkańców. Gmina jak na warunki Gwatemali jest bardzo duża, a jej powierzchnia obejmuje 3050 km².

</doc>
<doc id="2847411" url="https://pl.wikipedia.org/wiki?curid=2847411" title="Monety kolekcjonerskie III RP w 1995">
Monety kolekcjonerskie III RP w 1995

W 1995, pierwszym roku po denominacji, Narodowy Bank Polski wyemitował 12 monet kolekcjonerskich: 11 srebrnych oraz jedną złotą. Projekt awersu, który jest identyczny dla wszystkich srebrnych monet z tego roku zaprojektowała Ewa Tyc-Karpińska.

</doc>
<doc id="2847412" url="https://pl.wikipedia.org/wiki?curid=2847412" title="Polski mundur pustynny">
Polski mundur pustynny

Polski mundur pustynny – rodzaj munduru polowego przeznaczonego na tereny pustynne używany przez Wojsko Polskie podczas niektórych zagranicznych operacji wojskowych. Wykonany z tkaniny w kamuflażu pustynnym (pot. "Pantera pustynna").
Historia.
Mundur pustynny pojawił się w Siłach Zbrojnych RP na początku XXI wieku. Potrzeba posiadania munduru dostosowanego do warunków panujących na terenach pustynnych pojawiła się w chwili pojawienia się możliwości zaangażowania polskich sił w wojnę na takich terenach. Mundury pustynne noszone były i są przede wszystkim przez żołnierzy PKW Irak, PKW Czad i PKW Afganistan.
Mundur wz. 124/MON.
Pierwszy wzór munduru pustynnego został oznaczony jako wz. 124/MON.
Komplet składał się z bluzy oraz spodni. Wykonany był z pojedynczej tkaniny cienkiej bawełnianej (początkowo w zwykłym splocie, potem w splocie rip-stop) z nadrukiem maskującym "pantera pustynna". Krój munduru nawiązuje do standardowych mundurów polowych w kamuflażu "pantera".
Bluza posiada siedem kieszeni: cztery umieszczono z przodu (dwie wyżej na klatce piersiowej, dwie niżej) oraz trzy na rękawach (dwie na lewym i jedna na prawym). Ponadto bluza starego typu posiadała z tyłu wszyty ściągacz, natomiast nowy typ już go nie ma.
Spodnie posiadały więcej różnic w stosunku do standardowego polskiego munduru polowego. Spodnie starego typu posiadają siedem kieszeni: dwie wpuszczane w biodrach, dwie naszyte na nogawkach z przodu, dwie z tyłu oraz kieszeń na nóż. Nogawki w przeciwieństwie do standardowego munduru nie zwężają się ku dołowi i są luźniejsze. Każdą nogawkę zakończono zszyciem w tunel, w którym umieszczono tasiemkę służącą do ściskania nogawki na bucie. Rozporek spodni zapinany jest na guziki, ponadto spodnie posiadają dopinane szelki. Spodnie nowego typu to klasyczne bojowki z dwiema kieszeniami cargo po jednej na nogawce.
Oznaczeniem wz. 124/MON oznaczano, także mundury o takim samym kroju lecz wykonane z tkaniny w standardowym kamuflażu "pantera".
Mundur wz. 124P/MON.
W październiku 2003 roku w Cytadeli Warszawskiej zaprezentowano zmodyfikowany mundur pustynny przygotowany dla II zmiany PKW Irak. Nowe mundury pustynne wprowadzono w grudniu 2003 roku decyzją MON nr 371/MON.
W nowym mundurze wprowadzono wiele zmian. Nowe mundury wykonane są z tkaniny US-21 (skład: 83% bawełna, 17% poliester) w splocie rip-stop z nadrukowanym wzorem "pantery pustynnej", nadrukowany kamuflaż jest ciemniejszy od wersji wcześniejszej. Usunięto kontrafałdy z kieszeni oraz zmieniono sposób ich zapinania. Dotychczasowe guziki zastąpiono rzepami.
W bluzie usunięto ściągacz, co pozwoliło ją nosić bez pasa. Ponadto nad prawą górną kieszenią bluzy umieszczono rzep do przypięcia oznaki identyfikacyjnej z nazwiskiem. Podobny rzep umieszczono na kieszeni lewego rękawa – ten przeznaczony jest na oznakę rozpoznawczą. Zrezygnowano także z małej kieszeni na lewym przedramieniu. Dodano natomiast dwie płaskie kieszenie wewnętrzne zapinane na zamki błyskawiczne i dwie małe, wewnętrzne zapinane na rzepy (jedna na opatrunek osobisty, druga na telefon komórkowy).
W spodniach zmieniono diametralnie układ kieszeni. Zamiast pięciu kieszeni naszytych na nogawkach pojawiły się dwie – jednakże naszyte po bokach ud, jak np. w mundurach BDU. U dołu nogawek pojawiły się za to taśmy z gumy mające utrzymać nogawkę. Taśmy można w każdej chwili odpiąć – mocowane są na guziki.
Opracowano, także podobny wariant munduru w kamuflażu "pantera" (oznaczony jako 124Z/MON).
Mundur pustynny 123UT/MON.
W roku 2012 wprowadzono nowe umundurowanie polowe wz. 2010, mające zastąpić dotychczasowe wz. 93. Opracowano, także nowy wariant munduru pustynnego oznaczony jako wz. 123UT/MON.
Bluza zapinana jest z przodu jednorzędowo na pięć średnich guzików typu mocowanych na taśmie, zapięciem krytym. Kołnierz został wykonany w formie stójki, zapinany z przodu na odcinki taśm samosczepnych. Tył jest trzyczęściowy z mieszkami wykonanymi w szwie łączącym boczki tyłu z tyłem. Wewnątrz mieszków jest wszyta siatka syntetyczna zwiększająca przepływ powietrza. Rękawy są dwuczęściowe i zostały wszyte do pogłębionej pachy. W rękawie tylnym pod pachą wszyty jest klin z siatki syntetycznej zwiększający przepływ powietrza. Dół rękawa jest prosty, w dole rękawa doszyty jest mankiet-patka służącą do regulacji obwodu dołu rękawa, zapinana taśmą samosczepną. Dół bluzy jest wydłużony w tyle od szwów bocznych i wykończony od wewnątrz odszyciem. Bluza wyposażona została w 6 kieszeni.
Spodnie zostały wykonano jako długie, lekko zwężane od linii kolan do dołu. Na przodach nogawek założone zostały fałdki skierowane ku przodowi. Rozporek zaś, jest zapinanymi na trzy guziki odzieżowe. Góra spodni na odcinku paska zapinana jest na jeden średni guzik mocowany na taśmie i dziurkę odzieżową. Poniżej linii kolan z tyłu spodni wykonano system regulacji obwodu nogawek, umożliwiający lepsze pozycjonowanie ochraniaczy kolan – tzw. „trymery”. Na imitacji paska rozmieszczone zostało siedem podtrzymywaczy paska, z tyłu naszyto ściągacze regulacji obwodu pasa wykonane z taśmy, zapinane na klamry tworzywowe. Dół nogawek wykończony został mankietem-patką służącą do regulacji obwodu dołu nogawki, zapinaną taśmą samosczepną. Wzmocnienia wykonano w tylnej części nogawek na odcinku szwu środkowego tyłu i przodu, wzmocnienia wykonano z tkaniny zasadniczej naszytej od strony zewnętrznej na tyle i wewnętrznej na przodzie. Spodnie wyposażono w jedenaście kieszeni.

</doc>
<doc id="2847416" url="https://pl.wikipedia.org/wiki?curid=2847416" title="Hajdarabad (księstwo)">
Hajdarabad (księstwo)

Hajdarabad – muzułmańskie księstwo istniejące w południowośrodkowych Indiach w latach 1724-1948, ze stolicą w mieście Hajdarabad. Władcy tego organizmu państwowego nosili tytuł nizama.
Państwo to przestało istnieć w 1948 roku w rezultacie operacji militarnej nowo powstałego państwa indyjskiego. W roku 1956 jednostkę administracyjną Hajdarabad podzielono według kryteriów językowych (obecnie stany Maharasztra, Karnataka i Andhra Pradesh).

</doc>
<doc id="2847417" url="https://pl.wikipedia.org/wiki?curid=2847417" title="Carlos Santana (baseballista)">
Carlos Santana (baseballista)

Carlos Santana (ur. 8 kwietnia 1986) – dominikański baseballista występujący na pozycji łapacza i pierwszobazowego w Kansas City Royals.
Przebieg kariery.
W sierpniu 2004 podpisał kontrakt jako wolny agent z Los Angeles Dodgers, jednak występował jedynie w klubach farmerskich tego zespołu, między innymi w Vero Beach Dodgers i Inland Empire 66ers, reprezentujące poziom Class A Advanced. W lipcu 2008 w ramach wymiany zawodników przeszedł do Cleveland Indians.
W Major League Baseball zadebiutował 11 czerwca 2010 w meczu przeciwko Washington Nationals, rozgrywanego w ramach interleague play. 29 kwietnia 2011 w spotkaniu z Detroit Tigers zdobył zwycięskiego, pierwszego w karierze grand slama.
W kwietniu 2012 podpisał nowy, pięcioletni kontrakt wart 21 milionów dolarów. W marcu 2013 wraz z reprezentacją Dominikany zdobył złoty medal na turnieju World Baseball Classic. W grudniu 2017 podpisał trzyletni kontrakt z Philadelphia Phillies.
W grudniu 2018 powrócił do Cleveland Indians. W sezonie 2019 po raz pierwszy w swojej karierze wystąpił w Meczu Gwiazd i otrzymał nagrodę Silver Slugger Award. W grudniu 2020 został zawodnikiem Kansas City Royals.

</doc>
<doc id="2847419" url="https://pl.wikipedia.org/wiki?curid=2847419" title="Emporis Skyscraper Award">
Emporis Skyscraper Award

Emporis Skyscraper Award – najbardziej prestiżowa nagroda architektoniczna przyznawana dla trzech najbardziej unikatowych, funkcjonalnych oraz estetycznych wieżowców w danym roku kalendarzowym. Wyróżnia tylko budynki mające powyżej 100 m wysokości. Nominacje oraz zwycięzcę od 2000 do 2021 r. nadawało biuro Emporis. 

</doc>
<doc id="2847421" url="https://pl.wikipedia.org/wiki?curid=2847421" title="Kościół Narodzenia Najświętszej Maryi Panny w Grzymiszewie">
Kościół Narodzenia Najświętszej Maryi Panny w Grzymiszewie

Kościół Narodzenia Najświętszej Maryi Panny w Grzymiszewie - rzymskokatolicki kościół parafialny we wsi Grzymiszew, w gminie Tuliszków, w powiecie tureckim, w województwie wielkopolskim. Mieści się przy Placu Wolności. Należy do dekanatu tuliszkowskiego.
Historia i wyposażenie.
Świątynia została zbudowana w 1949 roku i konsekrowana w tymże roku. Poprzedni kościół drewniany wybudowany w 1785 roku, został rozebrany przez Niemców w 1943. Obecna budowla jest bezstylowa, murowana, pokryta blachą aluminiową, wymalowana w 1999 roku. Kościół ma dwa ołtarze. W głównym jest umieszczony obraz Matki Bożej z Dzieciątkiem, wykonany w stylu barokowym, w sukience ze srebra z połowy XVII stulecia. Obraz Św. Rodziny, Chrystusa Bolesnego i św. Walentego został namalowany w stylu barokowym. Obraz św. Rozalii pochodzi z początku XIX stulecia. Dwa krucyfiksy pochodzą z epoki baroku. Świątynia posiada również monstrancję wieżyczkową z cechą złotniczą Torunia i z cechą imienną Jana Christiana Bröllmana.

</doc>
<doc id="2847422" url="https://pl.wikipedia.org/wiki?curid=2847422" title="Dołki (województwo kujawsko-pomorskie)">
Dołki (województwo kujawsko-pomorskie)

Dołki – wieś w Polsce położona w województwie kujawsko-pomorskim, w powiecie chełmińskim, w gminie Chełmno.
W latach 1975–1998 miejscowość należała administracyjnie do województwa toruńskiego.
Zabytki.
Według rejestru zabytków NID na listę zabytków wpisany jest cmentarz ewangelicki z ok. 1900, nr rej.: 533 z 1.06.1987.

</doc>
<doc id="2847423" url="https://pl.wikipedia.org/wiki?curid=2847423" title="La Libertad (Petén)">
La Libertad (Petén)

La Libertad – miasto w północnej części Gwatemali w departamencie Petén, leżące w odległości 32 km na południowy zachód od stolicy departamentu i około 70 km od granicy państwowej z Meksykiem, niedaleko źródeł rzeki Usumacinta. Jest siedzibą władz gminy o tej samej nazwie, która w 2012 roku była najliczebniejszą w departamencie i liczyła 118 187 mieszkańców. Gmina jak na warunki Gwatemali jest olbrzymia (2 miejsce w kraju), a jej powierzchnia obejmuje 5272 km².

</doc>
<doc id="2847428" url="https://pl.wikipedia.org/wiki?curid=2847428" title="Ezra Miller">
Ezra Miller

Ezra Matthew Miller (ur. 30 września 1992 w Wyckoff) – amerykański aktor filmowy i telewizyjny.
Życiorys.
Wczesne lata.
Urodził się w Wyckoff w New Jersey w rodzinie żydowskiej, jako dziecko tancerki Marty (z domu Koch) i Roberta S. Millera, publicysty wytwórni Walt Disney Company. Wychowywał się w Hoboken z dwiema siostrami: Caitlin i Saiyą.
Już jako dziecko zdobył wykształcenie muzyczne i śpiewał w Metropolitan Opera. W wieku sześciu lat wystąpił w operze Philipa Glassa pt. "Biały kruk" ("White Raven"). Uczęszczał do Rockland Country Day School, a następnie uczył się w The Hudson School, skąd jako szesnastolatek został wydalony.
Kariera.
Jego kariera filmowa rozpoczęła się w 2008 wraz z pojawieniem się filmu "Afterschool". Następnie Miller pojawił się w "City Island" (2009).
Za rolę tytułową w filmie "Musimy porozmawiać o Kevinie" został nominowany do nagrody BIFA za najlepszą rolę drugoplanową. Wcielił się w postać Patricka w adaptacji filmowej powieści "Charlie". W 2016 zagrał jedną z głównych ról w filmie "Fantastyczne zwierzęta i jak je znaleźć".
Oprócz aktorstwa zajmuje się również muzyką. Jest perkusistą i wokalistą nowojorskiego zespołu o nazwie Sons of An Illustrious Father.

</doc>
<doc id="2847430" url="https://pl.wikipedia.org/wiki?curid=2847430" title="Kolenki">
Kolenki

Kolenki – wieś w Polsce położona w województwie kujawsko-pomorskim, w powiecie chełmińskim, w gminie Chełmno.
W latach 1975–1998 miejscowość należała administracyjnie do województwa toruńskiego.

</doc>
<doc id="2847433" url="https://pl.wikipedia.org/wiki?curid=2847433" title="Panieński Ostrów">
Panieński Ostrów

Panieński Ostrów – dawna osada leśna w Polsce położona w województwie kujawsko-pomorskim, w powiecie chełmińskim, w gminie Chełmno.
W latach 1975–1998 miejscowość należała administracyjnie do województwa toruńskiego.
Nazwę zniesiono z 2023 r.

</doc>
<doc id="2847436" url="https://pl.wikipedia.org/wiki?curid=2847436" title="Uść">
Uść

Uść – wieś w Polsce położona w województwie kujawsko-pomorskim, w powiecie chełmińskim, w gminie Chełmno.
W latach 1975–1998 miejscowość należała administracyjnie do województwa toruńskiego.
Historia.
Uść - nazywany w roku 1222 Vniche, w roku 1251 Ust, Usc, zaś w roku 1452 Hutascz vulgo Uscin. odległy o 2 km na południowy zachód od Chełmna .
Kalendarium wydarzeń historycznych.
W wieku XVI Uść stanowi własność szlachecką, administracyjnie w powiecie chełmskim, parafii Chełmno .

</doc>
<doc id="2847440" url="https://pl.wikipedia.org/wiki?curid=2847440" title="Corona 96">
Corona 96

Corona 96 – amerykański satelita rozpoznawczy do wykonywania zdjęć powierzchni Ziemi. Dwudziesty pierwszy statek serii KeyHole-4A tajnego programu CORONA. Obie kamery pracowały satysfakcjonująco. Z powodu oscylacji położenia statku druga kapsuła (1020-2) wróciła na Ziemię już drugiego dnia misji.

</doc>
<doc id="2847441" url="https://pl.wikipedia.org/wiki?curid=2847441" title="Antoni Pecha">
Antoni Pecha

Antoni Pecha (ur. 12 września 1897 w Andrychowie, zm. 5 lutego 1969 w Krakowie) – podpułkownik saperów Wojska Polskiego.
Życiorys.
Urodził się 12 września 1897 roku w Andrychowie. Ukończył 7 klas szkoły realnej w Żywcu, gdzie w 1914 roku zdał maturę. Studiował w Wyższej Szkole Technicznej w Wiedniu i Szkołę Politechniczną we Lwowie do 1916 roku. W 1917 roku ukończył Oficerską Szkołę Pionierów w Klosterneuburgu. Na stopień chorążego został mianowany ze starszeństwem z 1 października 1917 roku w korpusie oficerów rezerwy piechoty. Jego oddziałem macierzystym był batalion saperów nr 1. Dowodził plutonem na froncie rumuńskim, a następnie włoskim i francuskim.
W grudniu 1918 roku został przyjęty do Wojska Polskiego, w którym zajmował kolejno stanowiska: adiutanta Batalionu Strzelców Żywieckich (1919), dowódcy plutonu i kompanii saperów w 6 batalionie saperów w walkach z bolszewikami (1920–1921), dowódcy kompanii w 5 pułku saperów w Krakowie (do 1925 roku), referenta w Szefostwie Saperów i Inżynierów Dowództwa Okręgu Korpusu Nr V w Krakowie (1926–1927), dowódcy kompanii w 5 pułku saperów (1928–1930). W grudniu 1929 roku został wyznaczony na stanowisko dowódcy kompanii szkolnej w 4 batalionie saperów w Przemyślu. W październiku 1931 roku został przeniesiony do Szkoły Podchorążych Piechoty w Ostrowi Mazowieckiej-Komorowie na stanowisko wykładowcy. W latach 1935–1936 był słuchaczem w Wyższej Szkole Wojennej. W 1937 został kwatermistrzem w 5 batalionie saperów, a następnie do 1939 roku – I zastępca dowódcy 5 batalionu saperów w Krakowie. W sierpniu 1939 objął dowództwo baonu saperów typ I nr 65. Na czele tego oddziału walczył w kampanii wrześniowej.
W 1945 roku został przyjęty do ludowego Wojska Polskiego i rozpoczął służbę w Departamencie Inżynierii i Saperów. W latach 1946–1951 pracował w Wydziale Inżynieryjno-Saperskim Dowództwa Okręgu Wojskowego Nr V w Krakowie. Brał udział w organizacji rozminowania południowo-wschodniej Polski. W 1950 roku przełożeni wystawili mu złą opinię służbową. W wyniku takiej opinii w 1952 roku został zwolniony z wojska.

</doc>
<doc id="2847445" url="https://pl.wikipedia.org/wiki?curid=2847445" title="Michael Musyoki">
Michael Musyoki

Michael Musyoki (ur. 28 maja 1956) – kenijski lekkoatleta specjalizujący się w biegach długodystansowych, uczestnik letnich igrzysk olimpijskich w Los Angeles (1984), brązowy medalista olimpijski w biegu na 10 000 metrów. 

</doc>
<doc id="2847448" url="https://pl.wikipedia.org/wiki?curid=2847448" title="Kosmos 68">
Kosmos 68

Kosmos 68 – radziecki satelita rozpoznawczy; statek serii Zenit-2 programu Zenit, którego konstrukcję oparto o załogowe kapsuły Wostok.

</doc>
<doc id="2847449" url="https://pl.wikipedia.org/wiki?curid=2847449" title="Piknik (film 1967)">
Piknik (film 1967)

Piknik (ang. "Clambake") – amerykański film z 1967 roku w reżyserii Arthura H. Nadela z udziałem Elvisa Presleya w roli głównej.

</doc>
<doc id="2847451" url="https://pl.wikipedia.org/wiki?curid=2847451" title="Feliks Szewczyk">
Feliks Szewczyk

Feliks Szewczyk (ur. 1863, zm. 1932) – polski malarz.
Mało znany twórca licznych obrazów przedstawiających konie i tematykę ułańską. Od 1888 wystawiał swoje prace w Galerii Zachęty, były wśród nich m.in. "„Jazda kawalerska”" i "„Przed karczmą”". W późniejszym czasie ilustrował napisany przez Franciszka Jasieńczyka "„Rapsod rycerski”". Ilustrował książki dla dzieci i młodzieży. Poza końmi malował również kwiaty i martwe natury, jego twórczość cechowała łagodna kolorystyka i dość swobodnie traktowane techniki malarskie.

</doc>
<doc id="2847452" url="https://pl.wikipedia.org/wiki?curid=2847452" title="Haseri Asli">
Haseri Asli

Haseri Asli (ur. 9 marca 1974) – brunejski lekkoatleta, sprinter, olimpijczyk.
W roku 2000 reprezentował swój kraj na igrzyskach w Sydney. Startował w biegu na 100 metrów mężczyzn - odpadł w pierwszej rundzie eliminacji z czasem 11,11.

</doc>
<doc id="2847459" url="https://pl.wikipedia.org/wiki?curid=2847459" title="Gaizka Toquero Pinedo">
Gaizka Toquero Pinedo



</doc>
<doc id="2847462" url="https://pl.wikipedia.org/wiki?curid=2847462" title="Pjasyczewo">
Pjasyczewo

Pjasyczewo (bułg. "Пясъчево") – wieś w południowej Bułgarii, w obwodzie Chaskowo, w gminie Simeonowgrad.

</doc>
<doc id="2847468" url="https://pl.wikipedia.org/wiki?curid=2847468" title="Charles Spedding">
Charles Spedding

Charles "Charlie" Spedding (ur. 19 maja 1952 w Bishop Auckland) – brytyjski lekkoatleta specjalizujący się w biegach długodystansowych, przede wszystkim w maratonie, dwukrotny uczestnik letnich igrzysk olimpijskich (Los Angeles 1984, Seul 1988), brązowy medalista olimpijski z Los Angeles w biegu maratońskim.

</doc>
<doc id="2847470" url="https://pl.wikipedia.org/wiki?curid=2847470" title="Pola Lednickie">
Pola Lednickie

Pola Lednickie – część wsi Imiołki w Polsce, położona w województwie wielkopolskim, w powiecie gnieźnieńskim, w gminie Kiszkowo.
Na terenie Pól Lednickich na brzegu jeziora Lednica od 1997 roku odbywają się coroczne modlitewne spotkania młodzieży – Lednica 2000. Prowadzi tędy także szlak pątniczy Droga św. Jakuba. W Lednicy jest pochowany Jan Góra.
Znajduje się tu m.in. Brama Ryba, zwana Bramą Trzeciego Tysiąclecia, oraz Dom Jana Pawła II.
Pola Lednickie jako osobna część wsi Imiołki, posiadająca własną nazwę, została wydzielona 1 stycznia 2013 roku.

</doc>
<doc id="2847471" url="https://pl.wikipedia.org/wiki?curid=2847471" title="Transtage 5">
Transtage 5

Transtage 5 – amerykański człon rakietowy Transtage, obciążony ołowiem, który 18 czerwca 1965 roku w ramach testów osłony aerodynamicznej rakiet Titan został umieszczony na orbicie okołoziemskiej.

</doc>
<doc id="2847475" url="https://pl.wikipedia.org/wiki?curid=2847475" title="Mordaciidae">
Mordaciidae



</doc>
<doc id="2847480" url="https://pl.wikipedia.org/wiki?curid=2847480" title="Drjanowo (obwód Chaskowo)">
Drjanowo (obwód Chaskowo)

Drjanowo (bułg. "Дряново") – wieś w południowej Bułgarii, w obwodzie Chaskowo, w gminie Simeonowgrad. Nazwa wsi nie zmieniła się mimo panowania dawniej na tych terenach imperium osmańskiego.

</doc>
<doc id="2847483" url="https://pl.wikipedia.org/wiki?curid=2847483" title="Trawa kuśa">
Trawa kuśa



</doc>
<doc id="2847485" url="https://pl.wikipedia.org/wiki?curid=2847485" title="USA Women’s Sevens 2013">
USA Women’s Sevens 2013

USA Women’s Sevens 2013 – pierwsza edycja wchodzącego w skład IRB Women’s Sevens World Series turnieju USA Women’s Sevens przeznaczonego dla żeńskich reprezentacji narodowych w rugby 7. Odbyła się w dniach 1–2 lutego 2013 roku na BBVA Compass Stadium w Houston będąc drugim turniejem sezonu 2012/2013.
Informacje ogólne.
Rozegrane na BBVA Compass Stadium zawody były drugim turniejem inauguracyjnego sezonu IRB Women’s Sevens World Series. Wzięło w nich udział dwanaście reprezentacji – sześciu stałych uczestników cyklu oraz sześć zespołów, które zostały zaproszone na podstawie osiągniętych wyników w regionalnych turniejach.
Podział na grupy oraz rozkład gier zostały opublikowane przez IRB w połowie stycznia 2013 roku, natomiast składy drużyn na dzień przed rozpoczęciem zawodów. Drużyny rywalizowały w pierwszym dniu systemem kołowym podzielone na trzy czterozespołowe grupy, po czym w drugim dniu osiem najlepszych awansowało do ćwierćfinałów, a pozostałe cztery zmierzyły się w walce o "Bowl".
Pierwszy dzień z kompletem zwycięstw zakończyły Anglia i Australia, niepokonane były także USA i Kanada. W turnieju zwyciężyła Anglia, a reprezentująca ten kraj Heather Fisher została wybrana najlepszą zawodniczką turnieju. Najwięcej przyłożeń (9) i punktów (45) zdobyła zaś Rosjanka Baizat Khamidova.

</doc>
<doc id="2847487" url="https://pl.wikipedia.org/wiki?curid=2847487" title="Sarah Tondé">
Sarah Tondé

Sarah Tondé (ur. 30 października 1983) – lekkoatletka z Burkina Faso, sprinterka, olimpijka.
W roku 2000 reprezentowała swój kraj na igrzyskach w Sydney. Startowała w biegu na 100 metrów kobiet - odpadła w eliminacjach z czasem 12.56 s.

</doc>
<doc id="2847489" url="https://pl.wikipedia.org/wiki?curid=2847489" title="China Women’s Sevens 2013">
China Women’s Sevens 2013

China Women’s Sevens 2013 – pierwsza edycja wchodzącego w skład IRB Women’s Sevens World Series turnieju China Women’s Sevens przeznaczonego dla żeńskich reprezentacji narodowych w rugby 7. Odbyła się w dniach 30–31 marca 2013 roku na Guangzhou University Town Stadium w Kantonie będąc trzecim turniejem sezonu 2012/2013.
Informacje ogólne.
Rozegrane na Guangzhou University Town Stadium zawody były trzecim turniejem inauguracyjnego sezonu IRB Women’s Sevens World Series. Wzięło w nich udział dwanaście reprezentacji – sześciu stałych uczestników cyklu oraz sześć zespołów, które zostały zaproszone na podstawie osiągniętych wyników w regionalnych turniejach.
Podział na grupy oraz rozkład gier zostały opublikowane przez IRB na początku marca 2013 roku, natomiast składy drużyn na dzień przed rozpoczęciem zawodów. Drużyny rywalizowały w pierwszym dniu systemem kołowym podzielone na trzy czterozespołowe grupy, po czym w drugim dniu osiem najlepszych awansowało do ćwierćfinałów, a pozostałe cztery zmierzyły się w walce o "Bowl".
Zawody były transmitowane w Internecie.
Faworytki turnieju w komplecie awansowały do ćwierćfinałów, a najlepsza w całych zawodach okazała się, po raz drugi w tym sezonie, Nowa Zelandia. Najwięcej punktów (51) zdobyła Kanadyjka Mandy Marchak, w klasyfikacji przyłożeń (7) zwyciężając "ex aequo" z Angielką Kat Merchant i Nowozelandką Portią Woodman.

</doc>
<doc id="2847495" url="https://pl.wikipedia.org/wiki?curid=2847495" title="Kiełbasinek">
Kiełbasinek

Kiełbasinek – wieś w Polsce położona w województwie kujawsko-pomorskim, w powiecie toruńskim, w gminie Chełmża.
W latach 1975–1998 miejscowość administracyjnie należała do województwa toruńskiego.

</doc>
<doc id="2847496" url="https://pl.wikipedia.org/wiki?curid=2847496" title="München Barons">
München Barons

München Barons – niemiecki klub hokeja na lodzie z siedzibą w Monachium działający w latach 1999–2002.
Historia.
Klub został założony w 1999 i 21 czerwca tego roku klub został przyjęty do DEL. W pierwszym sezonie zdobył Mistrzostwo Niemiec, w drugim wicemistrzostwo, a w trzecim była najlepsza po sezonie zasadniczym i dotarła do półfinału ulegając Kölner Haie. W związków z trudnościami finansowymi po sezonie 2001/2002 drużyna została wycofana z DEL. Następcą klubu został zespół Hamburg Freezers.
Zawodnicy.
Najskuteczniejszym graczem drużyny był Kanadyjczyk Simon Wheeldon. W klubie występował także Derek King.

</doc>
<doc id="2847503" url="https://pl.wikipedia.org/wiki?curid=2847503" title="Amsterdam Women’s Sevens 2013">
Amsterdam Women’s Sevens 2013

Amsterdam Women’s Sevens 2013 – pierwsza edycja wchodzącego w skład IRB Women’s Sevens World Series turnieju Amsterdam Women’s Sevens przeznaczonego dla żeńskich reprezentacji narodowych w rugby 7. Odbyła się w dniach 17–18 maja 2013 roku na Nationaal Rugby Centrum w Amsterdamie będąc czwartym, ostatnim turniejem sezonu 2012/2013.
Informacje ogólne.
Rozegrane na Nationaal Rugby Centrum zawody były ostatnim z czterech turniejów inauguracyjnego sezonu IRB Women’s Sevens World Series. Wzięło w nich udział dwanaście reprezentacji – sześciu stałych uczestników cyklu oraz sześć zespołów, które zostały zaproszone na podstawie osiągniętych wyników w regionalnych turniejach.
Podział na grupy oraz rozkład gier zostały opublikowane przez IRB w połowie kwietnia 2013 roku, natomiast składy drużyn na dzień przed rozpoczęciem zawodów. Charakterystyki zespołów. Drużyny rywalizowały w pierwszym dniu systemem kołowym podzielone na trzy czterozespołowe grupy, po czym w drugim dniu osiem najlepszych awansowało do ćwierćfinałów, a pozostałe cztery zmierzyły się w walce o "Bowl".
Zawody były transmitowane w Internecie.
Pierwszy dzień z kompletem zwycięstw zakończyły USA, Nowa Zelandia i Anglia. W turnieju triumfowały Nowozelandki, które tym samym zwyciężyły również w całym cyklu. Najwięcej przyłożeń (7) i punktów (35) zdobyła Rosjanka Baizat Khamidova.

</doc>
<doc id="2847507" url="https://pl.wikipedia.org/wiki?curid=2847507" title="Związek, nie związek">
Związek, nie związek

Związek, nie związek (ang. "On-again, off-again relationship") – osobista więź dwojga osób chcących utrzymywać osobiste relacje lub formalne stosunki, utrudniona przez ciągłe konflikty jakie między nimi wybuchają. Polega ona na ciągłym zrywaniu ze sobą i powracaniu do siebie, by spróbować po raz kolejny odbudować związek. Motyw ten jest bardzo często stosowany w długodystansowych serialach, powyżej jednej serii. Dosłowne przetłumaczenie angielskiego pojęcia, "On-again, off-again relationship", brzmiało by "związek który raz jest, a raz go nie ma".
Pionierem w takim postrzeganiu związków był serial „Remington Steele” i rozwój relacji między głównymi bohaterami, Laurą Holt (Stephanie Zimbalist) a Remingtonem Steele (Pierce Brosnan).
Często powstają odcinki tematyczne, najczęściej walentynek, dotyczące związków w produkcjach telewizyjnych. 
Anglosaskie stacje telewizyjne często tworzą rankingi najlepszych par telewizji.
Powody.
Przyczyny tego typu relacji mogą być złożone. Dzielą się one na wewnętrzne problemy w związku i zewnętrzne, na które często nie mamy wpływu.

</doc>
<doc id="2847508" url="https://pl.wikipedia.org/wiki?curid=2847508" title="Puchar Świata juniorów w saneczkarstwie 2010/2011">
Puchar Świata juniorów w saneczkarstwie 2010/2011

18. sezon Pucharu Świata juniorów w saneczkarstwie 2010/2011 rozpoczął się 13 grudnia 2010 roku w łotewskiej Siguldzie. Ostatnie zawody z tego cyklu odbyły się 29 stycznia 2011 roku na torze w Igls, w Austrii.

</doc>
<doc id="2847509" url="https://pl.wikipedia.org/wiki?curid=2847509" title="Związek, niezwiązek">
Związek, niezwiązek



</doc>
<doc id="2847512" url="https://pl.wikipedia.org/wiki?curid=2847512" title="Cmentarz wojenny żołnierzy rosyjskich z I wojny światowej w Ełku">
Cmentarz wojenny żołnierzy rosyjskich z I wojny światowej w Ełku

Cmentarz wojenny żołnierzy rosyjskich z I wojny światowej w Ełku – wojskowy cmentarz żołnierzy rosyjskich poległych w czasie I wojny światowej w Ełku. Obiekt figuruje w Rejestrze Zabytków – nr rej.: 972 z 5 października 1993.
Cmentarz jest zlokalizowany przy ul. 11 Listopada. Całkowita powierzchnia wynosi 120 m.kw. założony w 1915 roku. Cmentarz usytuowany na skarpie ma kształt prostokąta, z krzyżem prawosławnym pośrodku. Na cmentarzu znajduje się jedna zbiorowa mogiła, okrawężnikowana kamieniami. Pogrzebano w tym miejscu od 82 bądź 88 niezidentyfikowanych żołnierzy armii rosyjskiej z I wojny światowej.
W październiku 2006 roku cmentarz przeszedł gruntową modernizację. Przy której wymieniono ogrodzenie, postawiono nowy drewniany krzyż na betonowym cokole, poprawiono schody wejściowe wraz z kamiennym obramowaniem mogił i posadzono nowe ozdobne krzewy.
14 stycznia 2011 roku doszło do profanacji miejsca spoczynku żołnierzy. Młody mężczyzna próbował siekierą wyciąć drewniany krzyż.

</doc>
<doc id="2847513" url="https://pl.wikipedia.org/wiki?curid=2847513" title="Wiercipięta">
Wiercipięta

Wiercipięta (ang. "Leave It to Beaver") – amerykański film familijny z 1997 roku w reżyserii Andy'ego Cadiffa. Wyprodukowany przez Universal Pictures.
Opis fabuły.
Ojciec obiecuje kupić 8-letniemu Theodore'owi wymarzony rower pod warunkiem, że zacznie on grać w futbol. Chłopiec okazuje się jednak kiepskim zawodnikiem. Potajemnie rezygnuje z treningów.

</doc>
<doc id="2847518" url="https://pl.wikipedia.org/wiki?curid=2847518" title="2007 w Wojsku Polskim">
2007 w Wojsku Polskim

Kalendarium Wojska Polskiego 2007 – wydarzenia w Wojsku Polskim w roku 2007.
Potencjał Sił Zbrojnych RP na 31.12.2007 wynosił:
Styczeń.
1 stycznia
3 stycznia
5 stycznia
6 stycznia
10 stycznia
31 stycznia
Luty.
1 lutego
2 lutego
5 lutego
6 lutego
7 lutego
9 lutego
12 lutego
13 lutego
17 lutego
Marzec.
1 marca
8 marca 
13 marca
16 marca
22 marca
27 marca
Kwiecień.
4 kwietnia
6 kwietnia
13 kwietnia
16 kwietnia
17 kwietnia
18 kwietnia
19 kwietnia
21 kwietnia
23–27 kwietnia
27 kwietnia
Maj.
3 maja
8 maja
10 maja
11 maja
14–24 maja
25 maja
Czerwiec.
11 czerwca
12 czerwca
17 czerwca
20 czerwca
22–28 czerwca
28 czerwca
29 czerwca
Lipiec.
2 lipca
4 lipca
5 lipca
7 lipca
11 lipca
14 lipca
17 lipca
19 lipca
25 lipca
26 lipca
27 lipca
Sierpień.
2 sierpnia
6 sierpnia
7 sierpnia
8 sierpnia
11 sierpnia
14 sierpnia
15 sierpnia
16 sierpnia
17 sierpnia
19 sierpnia
31 sierpnia
Wrzesień.
1 września
6 września
7 września
18–28 września
21 września
Październik.
14 października
Listopad.
14 listopada
15 listopada
16 listopada
19 listopada
26 listopada
29 listopada
Grudzień.
3 grudnia 
6–14 grudnia
12 grudnia 
13 grudnia 
14 grudnia
18 grudnia
27 grudnia 
31 grudnia

</doc>
<doc id="2847519" url="https://pl.wikipedia.org/wiki?curid=2847519" title="Charles Houchin">
Charles Houchin

Charles "Charlie" Gipson Houchin (ur. 3 listopada 1987 w Lake Forest) - amerykański pływak, specjalizujący się głównie w stylu dowolnym.
Mistrz olimpijski z Londynu (2012) w sztafecie 4 x 200 m stylem dowolnym. Wicemistrz świata na krótkim basenie z Dubaju (2010) w tej samej sztafecie. Dwukrotny mistrz igrzysk panamerykańskich z Guadalajary (2011).

</doc>
<doc id="2847521" url="https://pl.wikipedia.org/wiki?curid=2847521" title="Charlie Houchin">
Charlie Houchin



</doc>
<doc id="2847524" url="https://pl.wikipedia.org/wiki?curid=2847524" title="Kościół Narodzenia Najświętszej Maryi Panny w Kamionnie">
Kościół Narodzenia Najświętszej Maryi Panny w Kamionnie

Kościół Narodzenia Najświętszej Maryi Panny w Kamionnie – rzymskokatolicki kościół parafialny we wsi Kamionna, w gminie Międzychód, w powiecie międzychodzkim, w województwie wielkopolskim. Mieści się na skraju doliny Kamionki, przy ulicy Kościelnej. Parafia należy do dekanatu międzychodzkiego.
Architektura i wyposażenie.
Kościół został wybudowany w 1499 roku w stylu późnogotyckim. Świątynię ufundował Mikołaj Kamieński z zakonu cystersów w Bledzewie. Ceglany (układ polski) kościół został wzniesiony na planie prostokąta, który obejmuje jedyną nawę, Do nawy przylegają kruchty i niska wieża-dzwonnica. Szczególnie wyróżnia się bogato ornamentowany cegłą, gotycki szczyt od wschodniej strony. Wieżę z XVI-wiecznym dzwonem wieńczy jedyny w Wielkopolsce ceglany hełm gotycki. 
Wnętrze kryje sklepienie gwiaździste wsparte na służkach. Zachowało się liczne wyposażenie z XVIII wieku, w tym rokokowa ambona, antepedium z kurdybanu, obrazy, a także starsze, późnogotyckie stalle z pocz. XVI wieku. Ołtarz główny reprezentuje styl barokowy, a jego centralnym elementem jest obraz Madonny z XVII wieku Ludowa rzeźba Chrystusa Frasobliwego w kruchcie pochodzi z XVI wieku.
Kościół był remontowany w XVII wieku przez Prusińskich herbu Nałęcz i w 1934 roku.

</doc>
<doc id="2847526" url="https://pl.wikipedia.org/wiki?curid=2847526" title="Carlos Felipe Morales">
Carlos Felipe Morales

Carlos Felipe Morales Languasco (ur. 23 sierpnia 1868, zm. 1 marca 1914) był w młodości księdzem katolickim, później urzędnikiem i w końcu generałem w armii Dominikany. W 1903 dokonał zamachu wojskowego, przejmując urząd prezydenta w dniu 24 listopada 1903. Cieszył się poparciem Stanów Zjednoczonych, co jednak nie uchroniło go przed utratą urzędu w dniu 29 grudnia 1905. Wówczas to Morales udał się na emigrację. Zmarł w Paryżu.

</doc>
<doc id="2847527" url="https://pl.wikipedia.org/wiki?curid=2847527" title="HMS E2">
HMS E2

HMS E2 – brytyjski okręt podwodny typu E. Zbudowany w latach 1911–1912 w HM Dockyard Chatham, w Chatham. Okręt został wodowany 23 listopada 1912 roku i rozpoczął służbę w Royal Navy 30 czerwca 1913 roku. 
W 1914 roku E2 stacjonował w Harwich przydzielony do Ósmej Flotylli Okrętów Podwodnych ("8th Submarine Flotilla") pod dowództwem Lt. Cdr. Davida de B. Stocksa. 
W 1915 roku brał udział został przydzielony do "Dardanelles Flotilla" i brał udział w walkach w Cieśninie Dardanelskiej oraz Morzu Marmara pod dowództwem Lt. Cdr. E. de B. Stocksa. Z jego pokładu wysyłani byli także na ląd żołnierze w celach dywersyjnych. 8 września porucznik H.V. Lyon popłynął w kierunku mostu kolejowego w pobliżu Küçükçekmece z zadaniem jego zniszczenia. Most został rzeczywiście zniszczony, ale porucznik Lyon nie powrócił z akcji. Był ostatnim brytyjskim okrętem podwodnym wycofanym z Morza Marmara 2 stycznia 1916 roku.
Okręt został sprzedany 7 marca 1921 roku na Malcie.

</doc>
<doc id="2847529" url="https://pl.wikipedia.org/wiki?curid=2847529" title="Herb Gąsawy">
Herb Gąsawy



</doc>
<doc id="2847533" url="https://pl.wikipedia.org/wiki?curid=2847533" title="Bijapur">
Bijapur



</doc>
<doc id="2847534" url="https://pl.wikipedia.org/wiki?curid=2847534" title="Franz Tamayo">
Franz Tamayo

Franz Tamayo Solares (ur. 28 lutego 1878, zm. 29 lipca 1956) - boliwijski polityk, intelektualista, pisarz, poeta i publicysta, ideolog indianizmu i krytyk wpływów hiszpańskich w kulturze boliwijskiej. W 1931 został ministrem spraw zagranicznych a w 1934, startując z listy Partii Liberalnej, zwyciężył w wyborach prezydenckich, nie objął jednak prezydentury na skutek ówczesnego przewrotu wojskowego.

</doc>
<doc id="2847537" url="https://pl.wikipedia.org/wiki?curid=2847537" title="Aleksander Semkowicz (senator)">
Aleksander Semkowicz (senator)

Aleksander Semkowicz (ur. 17 czerwca 1885 w Tłustem, zm. 8 lipca 1954 w Warszawie) – polski bibliograf i introligator, miłośnik literatury Adama Mickiewicza, senator w II Rzeczypospolitej. Inicjator powołania Muzeum Literatury im. Adama Mickiewicza w Warszawie i w latach 1950-1954 jego pierwszy dyrektor.
Życiorys.
Był synem Antoniego i Ludmiły z domu Faranowskiej. Jego stryjem był Aleksander Semkowicz, a bratem stryjecznym Władysław Semkowicz. Osierocony w wieku sześciu lat, wychowywał się w sierocińcu we Lwowie. W tym mieście uczył się w szkołach. Po ukończeniu 3 klasy gimnazjum uczył się zawodu introligatora, a dzięki stypendium C. K. Wydziału Krajowego wyjechał na praktykę zawodową do Niemiec i przez 6 lat uczył się w zawodu, przebywając w Świebodzinie, Kilonii i Lipsku. W 1909 ukończył studia w Królewskiej Akademii Graficznej w Lipsku. Po powrocie w rodzinne strony założył największą wtedy na ziemiach polskich introligatornię Zakładu Narodowego im. Ossolińskich we Lwowie i pozostawał jej kierownikiem technicznym do 1917.
Od listopada 1918 do października 1919 służył w szeregach Wojska Polskiego, m.in. biorąc udział w wojnie polsko-ukraińskiej, a potem był kierownikiem archiwum map.
oddz. kartograficznego we Lwowie i Przemyślu. Po zwolnieniu z armii założył w 1920 we Lwowie własną firmę introligatorską we Lwowie. Z biegiem lat zaczął specjalizować się w konserwacji starodruków i gromadzić pamiątki związane z Adamem Mickiewiczem. W 1930 przeprowadził się z rodziną do nowo wybudowanego własnego domu nazwanego "Domem pod Książką". W 1931 został wybrany na starszego Cechu Introligatorów we Lwowie. W 1936 założył Związek Polskich Rzemieślników Chrześcijan województwa lwowskiego. W 1938 mianowany radcą Lwowskiej Izby Rzemieślniczej
By bibliofilem, należał do Rady bibliofilskiej w Warszawie. Publikował w tej dziedzinie, m.in. pracę pt. "O wydaniach Mickiewicza w ciągu stulecia" (1926), za co Polska Akademia Umiejętności mianowała go współpracownikiem Komisji Historii Literatury Polskiej. 
Był członkiem OZN. Po założeniu tegoż powołany do Tymczasowego Prezydium Okręgu Lwowskiego, potem został członkiem Rady Okręgowej OZN, członkiem Okręgowego Biura Studiów i przewodniczącym komisji rzemieślniczej. W Sekretariacie Porozumiewawczym POS prowadził sekcję gospodarczą miejską i został członkiem Komitetu Wykonawczego. W 1938 został wybrany senatorem V kadencji (1938–1939) z województwa lwowskiego, pracował w komisjach: gospodarczej, skarbowej i społecznej.
Po wybuchu II wojny światowej i włączeniu Lwowa do ZSRR utracił swój zakład, którego wyposażenie wywieziono w głąb ZSRS. W związku z utratą pracy zatrudnił się jako konserwator zabytkowych książek w Ossolineum. Podczas okupacji niemieckiej rodzina została eksmitowana, a Semkowicz utrzymywał ją z handlu kartoflami. W 1944 został zesłany do Donbasu, skąd wrócił pieszo po 9 miesiącach i osiadł w 1946 w Krakowie.
Po przeprowadzce do Krakowa Semkowicz kontynuował pracę starodrukami Mickiewicza. Wkrótce potem powierzono mu organizację w Warszawie wystawy z okazji 150-lecia urodzin Mickiewicza. W związku z nowym zadaniem przeprowadził się wraz z żoną do Warszawy. Był inicjatorem powołania Muzeum Literatury im. Adama Mickiewicza w Warszawie i od 1950 jego pierwszym dyrektorem.
24 września 1912 ożenił się z Heleną Heinke. Miał z nią czworo dzieci: Władysława, Jana, Stanisławę i (zmarłą w dzieciństwie) Helenę. Zmarł 8 lipca 1954 w Warszawie. Został pochowany na cmentarzu Powązkowskim w Warszawie (kwatera 133-6-22).
Wdowa skatalogowała i przekazała na rzecz muzeum pozostały po nim prywatny księgozbiór związany z Mickiewiczem.

</doc>
<doc id="2847538" url="https://pl.wikipedia.org/wiki?curid=2847538" title="José Joaquín Trejos Fernández">
José Joaquín Trejos Fernández

José Joaquín Antonio Trejos Fernández (ur. 18 kwietnia 1916, zm. 10 lutego 2010) – kostarykański polityk i ekonomista, absolwent i profesor uniwersytetu w San Jose (stolicy), dyrektor Centralnego Banku Kostaryki, a w końcu – od 8 maja 1966 do 8 maja 1970 – prezydent swojego kraju z ramienia Partii Zjednoczenia Narodowego (PUN).
Dążył do zniwelowania postępujących wydatków publicznych. Wprowadził pięcioprocentowy podatek od sprzedaży i założył Banco Popular.

</doc>
<doc id="2847539" url="https://pl.wikipedia.org/wiki?curid=2847539" title="Continental Cup of Curling 2013">
Continental Cup of Curling 2013

Turniej Contninental Cup of Curling 2013 odbył się między 10 a 13 stycznia 2013 w Penticton, Kolumbia Brytyjska, w South Okanagan Events Centre. 
W tej edycji zawodów zmieniono zasady punktacji. Do zdobycia było ich 60, za wygraną w meczach skins drużyna dostaje 5 punktów, zwycięstwo w pozostałych spotkaniach daje 1 punkt, remis zaś 0,5 pkt. Ponadto zmniejszono liczbę meczów skins z ośmiu do sześciu, curlerzy rozgrywają natomiast 18 meczów kobiety/mężczyźni zamiast 12.
Zwycięska drużyna zainkasowała 52 000 dolarów kanadyjskich, przegranym przysługuje połowa tej puli. Dodatkowo 13 000 dolarów dostanie lepszy zespół w rywalizacji skins.
Wynikiem 37 punktów zwyciężyła drużyna Ameryki Północnej.
10 stycznia.
Kobiety.
10 stycznia 2013; 8:30
Pary mieszane.
10 stycznia 2013; 13:00
Mężczyźni.
10 stycznia 2013; 18:30
11 stycznia.
Kobiety.
11 stycznia 2013; 8:30
Singles.
11 stycznia 2013; 13:00
Mężczyźni.
11 stycznia 2013; 18:30
12 stycznia.
Pary mieszane.
12 stycznia 2013; 9:00
Kobiety.
12 stycznia 2013; 13:30
Mężczyźni.
12 stycznia 2013; 18:30
13 stycznia.
Skins.
13 stycznia 2012; 13:00Mężczyźni
Miksty
Kobiety
Skins.
13 stycznia 2012; 17:00Kobiety
Miksty
Mężczyźni

</doc>
<doc id="2847540" url="https://pl.wikipedia.org/wiki?curid=2847540" title="Osiedle Pasterówka">
Osiedle Pasterówka

Osiedle Pasterówka – osada w Polsce położona w województwie opolskim, w powiecie nyskim, w gminie Głuchołazy. Przepływa przez nią rzeka Prudnik. Położona jest w Przedgórzu Głuchołasko-Prudnickim.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="2847541" url="https://pl.wikipedia.org/wiki?curid=2847541" title="Bidźapur">
Bidźapur

Bidźapur, Bidżapur (ang. "Bijapur") – dawny sułtanat w południowych Indiach, ze stolicą w mieście Bidźapur. Jeden z tzw. sułtanatów dekańskich powstałych na przełomie XV i XVI wieku po rozpadzie większego państwa Bahmanidów. Rządzone było przez sułtanów z dynastii Adil Szahów od roku 1489 do zdobycia go w 1686 przez władcę Wielkich Mogołów – Aurangzeba.
Przez niemal cały okres istnienia sułtanatu toczył on nieustanne wojny o hegemonię nad Dekanem zarówno z sąsiednimi państwami muzułmańskimi (Ahmadnagarem, Berarem, Bidarem i Golkondą), jak i położonym na południu hinduskim Imperium Widźajanagaru. Gdy w XVI wieku Widźajanagar osiągnął szczyt potęgi i narzucił Bidźapurowi swe zwierzchnictwo sułtanaty zawarły koalicję i w 1565 rozgromiły siły hinduskiego królestwa w wielkiej bitwie pod Talikotą i złupiły potężną stolicę imperium. Od tej pory Widźajanagar przestał zagrażać Bidźapurowi, a bogate łupy zdobyte w hinduskim królestwie pozwoliły uświetnić bidźapurską stolicę. Następne kilkadziesiąt lat to okres największego rozkwitu sułtanatu. Jednak politycznie położenie państwa wiele się nie zmieniło. Zwycięska koalicja szybko się rozpadła i rywalizujące ze sobą państwa muzułmańskie nadal toczyły zaciekłe wojny. Ich kresu nie położyło nawet nowe zagrożenie, jakie pojawiło się z północy, gdy Dekan postanowili podbić Mogołowie. W II połowie XVII wieku dodatkowo ziemie Bidźapuru zaczęły najeżdżać armie nowo powstałego państwa Marathów. Sułtanaty nie zdołały przezwyciężyć animozji i nie zjednoczyły się przeciw silniejszemu wrogowi. Bidźapur nawet wysłał Mogołom posiłki podczas ich podboju sąsiedniego Ahmadnagaru. Niedługo później sam padł ofiarą agresji mogolskiej – Aurangzeb zdobył stolicę kładąc kres państwu w 1686 roku.

</doc>
<doc id="2847542" url="https://pl.wikipedia.org/wiki?curid=2847542" title="Adama N’Jie">
Adama N’Jie

Adama N’Jie (ur. 7 lutego 1978) – gambijska lekkoatletka uprawiająca biegi średniodystansowe, trzykrotna olimpijka.
W 1996 zdobyła brązowy medal na Mistrzostwach Afryki w lekkoatletyce.
Zawodniczka trzykrotnie reprezentowała swój kraj na igrzyskach olimpijskich: w 1996 na igrzyskach w Atlancie startowała w biegu na 800 metrów, w 2000 na igrzyskach w Sydney startowała w biegu na 800 metrów i w 2004 na igrzyskach w Atenach również startowała w biegu na 800 metrów – we wszystkich występach odpadła w eliminacjach.
Rekordzistka kraju.

</doc>
<doc id="2847544" url="https://pl.wikipedia.org/wiki?curid=2847544" title="Adama Njie">
Adama Njie



</doc>
<doc id="2847550" url="https://pl.wikipedia.org/wiki?curid=2847550" title="Gęstwina">
Gęstwina

Gęstwina () – część wsi Podlesie w Polsce, położona w województwie opolskim, w powiecie nyskim, w gminie Głuchołazy.
W latach 1975–1998 Gęstwina należała administracyjnie do województwa opolskiego.

</doc>
<doc id="2847552" url="https://pl.wikipedia.org/wiki?curid=2847552" title="Giełda w Gdańsku">
Giełda w Gdańsku

Giełda w Gdańsku, Giełda Gdańska ("Börse Danzig") – instytucja giełdowa działająca w Gdańsku od 1742, w Wolnym Mieście Gdańsku od 1921.
Historia.
Giełda towarowa.
Za jedną ze średniowiecznych form przedgiełdowych uznaje się tradycję organizowania Jarmarku Dominikańskiego w Gdańsku (1262). Około 1379 odnotowano fakt zaistnienia tamże giełdy wekslowej. 
Kupcy gdańscy od XVI wieku prowadzili handel, głównie drewnem (giełda drzewna) i zbożem, na Długim Targu przed gdańskim Dworem Artusa. Dwukrotnie planowano budowę zadaszonej giełdy w 1596 i 1676, co nie zostało zrealizowane. 31 października 1742 Rada Miejska zatwierdziła wniosek 88 firm o utworzenie giełdy w Dworze Artusa. Aż do pierwszej wojny światowej (do 1914) i kilka lat po niej (1919-1920), była to giełda towarowa. Handlowano głównie zbożem, paszą dla zwierząt, roślinami strączkowymi, drewnem i cukrem. Poszczególne źródła mówią też o transakcjach wekslowych i walutowych.
W 1822 królewskim patentem założona została korporacja kupiecka ("Korporation der Kaufmannschaft"), późniejsza Izba Handlowa w Gdańsku ("Handelskammer Danzig"). Jej zadaniem było między innymi wydawanie regulacji giełdowych oraz sprawowanie nadzoru giełdowego.
Giełda kapitałowa.
Wraz z utworzeniem przez zwycięskie mocarstwa I wojny światowej Wolnego Miasta Gdańska nastąpiły ograniczenia w przepływie kapitału z Gdańskiem. W rezultacie zarówno potrzeba obrotu walutami, w tym guldenami gdańskimi ("Danzig Gulden"), oraz papierami wartościowymi, m.in. akcjami Danziger Privat-Actien-Bank, były powodem powołania w 1921 nowej bardziej wyspecjalizowanej instytucji giełdowej - Gdańskiej Giełdy Papierów Wartościowych i Dewiz ("Danziger Effekten- und Devisenbörse"). Funkcjonowała w strukturze Izby Handlowej w Gdańsku ("Handelskammer zu Danzig"). Dominowały na niej banki niemieckie i gdańskie. Było też obecnych 7 banków polskich (wraz z Polską Kasą Rządową). Giełdę zamknięto w 1935 w wyniku wprowadzenia przez Senat WMG restrykcyjnej polityki dewizowej. Jej ograniczone funkcje jak np. ustanawianie kursów walut, przejął Bank Gdański ("Bank von Danzig").
Funkcjonowały też dwie giełdy towarowe - jedna prowadzona przez Związek Gdańskich Hurtowni Zbożowych i Towarowych zw.zarejestr. ("Verein Danziger Getreide - und Warengrosshändler E. V.") (1921), oraz Giełda Włókiennicza (po 1921).
Siedziba.
O ile Giełda w Gdańsku prowadziła swoją działalność w Dworze Artusa (1742-1914 oraz 1919-1920), to Gdańska Giełda Papierów Wartościowych i Dewiz mieściła się przy "Hundegasse" 10 (ob. ul. Ogarna) (-1935).

</doc>
<doc id="2847554" url="https://pl.wikipedia.org/wiki?curid=2847554" title="British Comedy Awards 2003">
British Comedy Awards 2003

British Comedy Awards 2003 – czternasta edycja nagród British Comedy Awards (BCA), zorganizowana w grudniu 2003 roku. Ceremonię rozdania prowadził tradycyjnie Jonathan Ross. Swoją trzecią w karierze nagrodę BCA otrzymał Steve Coogan, który został uznany za najlepszego telewizyjnego aktora komediowego. Główną kobiecą nagrodę aktorską otrzymała Ronni Ancona i był to pierwszy w historii BCA przypadek, kiedy nagroda w tej kategorii powędrowała do artystki znanej głównie jako parodystka. 

</doc>
<doc id="2847557" url="https://pl.wikipedia.org/wiki?curid=2847557" title="Trivago">
Trivago

Trivago – niemiecka międzynarodowa firma technologiczna specjalizująca się w usługach i produktach związanych z Internetem w dziedzinie hotelarstwa i zakwaterowania. Strona porównuje ceny ponad 700 tys. hoteli na ponad 175 stronach rezerwacyjnych, takich jak Booking.com czy Hotele.pl. Siedziba firmy mieści się w Düsseldorfie. a samą stronę dostępną na 45 międzynarodowych platformach odwiedza ponad 80 milionów użytkowników miesięcznie. Firma turystyczna Expedia Group ze Stanów Zjednoczonych jest właścicielem większości akcji spółki. Firma jest zarejestrowana w Holandii.
Historia.
Trivago GmbH zostało powołane do życia w 2004 roku w Düsseldorfie i zaczęło działać w 2005; założyli je: Peter Vinnemeier, Malte Siewert i Rolf Schrömgens.
W 2007 r. strona uruchomiła platformy w Hiszpanii, Francji i Wielkiej Brytanii. Rok później powstała strona polska oraz szwedzka, a firma otrzymała 1,14 miliona dolarów z funduszu Serii B brytyjskiej firmy Howzat media LLP. W 2009 r. zaczęła pierwszą pozaeuropejską działalność poprzez udostępnienie platform w USA, Chinach, Japonii, Brazylii i Meksyku.
Produkt.
Porównywanie cen hoteli.
Trivago porównuje ceny hoteli, jak również różne aspekty związane z pobytem w hotelu. Użytkownik rozpoczyna wyszukiwanie poprzez wprowadzenie nazwy miasta, regionu, kraju, czy atrakcji turystycznej oraz dat pobytu i rodzaju pokoju. Wyszukanie może zostać sprecyzowane poprzez parametry wyszukiwania, takie jak dostępne w obiekcie udogodnienia, wyposażenie sportowe, czy oferty dla klientów biznesowych. Użytkownik może również wybrać takie opcje jak Wi-Fi, SPA, plaża, czy basen, jeżeli są one dostępne w obiektach na liście rezultatów. Dodatkowe filtry obejmują odległość od wyznaczonego punktu, np. centrum miasta, atrakcji, czy adresu. W przypadkach gdzie małe miasto lub miejscowość posiada tylko kilka hoteli, bądź gdy system nie jest w stanie zidentyfikować położenia geograficznego, oferowane są opcje alternatywne. Strona ukazuje wtedy użytkownikowi wszystkie dostępne oferty, na które można dokonać rezerwacji na podlinkowanych zewnętrznych stronach rezerwacyjnych, gdzie użytkownicy mogą zobaczyć więcej szczegółowych informacji oraz sfinalizować transakcję rezerwacyjną hotelu.
Porównywanie cen hoteli oferuje informacje z różnych źródeł, w tym partnerów, użytkowników oraz hotelarzy. Informacja jest skondensowana w taki sposób, aby użytkownik mógł widzieć dostępne strony rezerwacyjne, ceny, opinie, kierunki, zdjęcia obiektów i opisy hoteli. Oceny hoteli na Trivago są wsparte zewnętrznymi źródłami oraz opiniami gości. Wszystko to, aby uzyskać jak najbardziej obiektywną opinię.
Trivago Hotel Manager.
To darmowa platforma dla hotelarzy ułatwiająca zarządzanie wizerunkiem hotelu na Trivago. Trivago Hotel Manager to narzędzie, które pozwala na poprawienie widoczności hotelu w serwisie. Ponadto właściciel bądź manager hotelu może śledzić ilość rezerwacji, a nawet ustawić swój własny system rezerwacji.
Społeczność Trivago.
Trivago przy tworzeniu opisów i dodawaniu zdjęć polega na międzynarodowej społeczności podróżników i pisarzy, którzy współtworzą serwis.
Trivago Hotel Price Index (tHPI).
Trivago Hotel Price Index (tHPI) jest autorskim zestawieniem cen hoteli publikowanym przez firmę każdego miesiąca. Średnie ceny (dla pokoju dwuosobowego typu standard) przedstawiane są dla głównych ośrodków miejskich w Europie, Ameryce Północnej i Południowej oraz Azji i Pacyfiku.

</doc>
<doc id="2847558" url="https://pl.wikipedia.org/wiki?curid=2847558" title="Reprezentacja Grecji w skokach narciarskich">
Reprezentacja Grecji w skokach narciarskich



</doc>
<doc id="2847560" url="https://pl.wikipedia.org/wiki?curid=2847560" title="Kfar Tabor">
Kfar Tabor



</doc>
<doc id="2847563" url="https://pl.wikipedia.org/wiki?curid=2847563" title="Rynias Kieżmarski">
Rynias Kieżmarski



</doc>
<doc id="2847564" url="https://pl.wikipedia.org/wiki?curid=2847564" title="Kościół Najświętszego Serca Jezusowego w Radomiu">
Kościół Najświętszego Serca Jezusowego w Radomiu

Kościół Najświętszego Serca Jezusowego w Radomiu – rzymskokatolicki kościół parafialny w Radomiu w dzielnicy Glinice, należący do Parafii Najświętszego Serca Jezusowego. Mieści się przy ulicy Juliusza Słowackiego. Należy do dekanatu Radom-Wschód. Obiekt jest częścią szlaku turystycznego "Zabytki Radomia". W 2012 roku proboszcz ks. Roman Adamczyk podjął się rozpoczęcia remontu kościoła. Wyremontowano wieżę główną, wieże boczne, front oraz plac przed kościołem do początku arkad. W 2017 remont został zakończony.
Historia.
Świątynię zaprojektował architekt Stefan Szyller z Warszawy. Budowę rozpoczęto w 1931 rok przez księży: ks. Jana Węglickiego i ks. Stanisława Głąbińskiego. Do 1939 roku budowla nie została ukończona. W czasie II wojny światowej, w wyniku ostrzału sowieckiego od strony Skaryszewa, budowana świątynia została częściowo uszkodzona. Po wojnie budowę kościoła prowadzili: ks. Jan Wiącek (do 1949 roku), ks. Adam Łukasiewicz (1949–1953, ks. Stanisław Flont (1953–1954). Ostatecznie budowa została zakończona i zostało skompletowane wyposażenie świątyni w czasie urzędowania księdza Stefana Popisa (1954–1966). Budowla została poświęcona w dniu 10 grudnia 1950 roku przez biskupa Jana Kantego Lorka. W dniu 25 listopada 1966 roku biskup Piotr Gołębiowski konsekrował budowlę.
Architektura.
Jest to świątynia murowana, wzniesiona z kamienia i cegły, reprezentuje styl neorenesansowy, posiada trzy nawy z transeptem. Nawy boczne są niższe, wyodrębnione przez potężne kolumny i filary. Fasada główna jest rozbudowana architektonicznie: posiada kolumny, portale, arkady na flankach z wieżyczkami. Wieża, posiadająca trzy kondygnacje, jest usytuowana centralnie, w przyziemiu mieści się kruchta, nad którą znajduje się chór muzyczny. Część środkowa chóru wchodzi półkoliście w nawę.

</doc>
<doc id="2847565" url="https://pl.wikipedia.org/wiki?curid=2847565" title="Marty Paich Trio">
Marty Paich Trio

Marty Paich Trio – album amerykańskiego pianisty i aranżera Marty'ego Paicha. Nagrania tria zrealizowano w studiu Radio Recorders w Hollywood w czerwcu 1957. Monofoniczny LP wydany został przez wytwórnię Mode Records 105 w grudniu 1957. Jego reedycja na CD wydana przez V.S.O.P. Records nr 64 ukazała się w czerwcu 1998.

</doc>
<doc id="2847579" url="https://pl.wikipedia.org/wiki?curid=2847579" title="Duchesnea indica">
Duchesnea indica



</doc>
<doc id="2847581" url="https://pl.wikipedia.org/wiki?curid=2847581" title="Podzamcze Chęcińskie">
Podzamcze Chęcińskie



</doc>
<doc id="2847582" url="https://pl.wikipedia.org/wiki?curid=2847582" title="HMS E3">
HMS E3

HMS E3 – brytyjski okręt podwodny typu "E". Zbudowany w latach 1911–1912 w Vickers w Barrow-in-Furness. Okręt został wodowany 29 października 1912 roku i rozpoczął służbę w Royal Navy 29 maja 1914 roku. Pierwszy w historii okręt podwodny zatopiony przez inną jednostkę tej klasy.
W 1914 roku E3 stacjonował w Harwich przydzielony do Ósmej Flotylli Okrętów Podwodnych ("8th Submarine Flotilla") pod dowództwem Lt. Cdr. George'a F. Cholmleya. 
16 października 1914 roku E3 wyszedł z portu w Harwich na patrol w okolice wyspy Borkum na Morzu Północnym. 18 października kapitan Cholmley zauważył niemieckie okręty, ale nie był w stanie przyjąć dogodnej pozycji do ataku. Załoga E3 przeoczyła operujący w tym samym rejonie niemiecki okręt podwodny U-27, dowodzony przez kapitana Bernda Wegenera. Przez około dwie godziny niemiecki okręt przygotowywał się do ataku. Zbliżył się do E3 na dystans około 600 m i zaatakował go dwiema torpedami. Wszyscy członkowie załogi E3 zginęli.
Wrak okrętu został odkryty 14 października 1994 roku.

</doc>
<doc id="2847583" url="https://pl.wikipedia.org/wiki?curid=2847583" title="Grand Prix Polski na Żużlu 2008">
Grand Prix Polski na Żużlu 2008

Grand Prix Polski 2008, było dziewiątą eliminacją mistrzostw świata Grand Prix w sezonie 2008.
Zawody po raz dziesiąty zorganizowano w Bydgoszczy na stadionie Polonii. Turniej o Wielką Nagrodę Polski wygrał Amerykanin Greg Hancock. Było to jego drugie zwycięstwo w tej imprezie oraz pierwsze w sezonie. Podium uzupełnili, podobnie jak to miało miejsce w czasie GP Łotwy, Nicki Pedersen oraz Tomasz Gollob
Lista startowa.
Komisja Speedway Grand Prix nominowała Wiesława Jagusia jako zawodnika z dziką kartą. Zawodnikami rezerwowymi byli wychowanek miejscowej Polonii Krzysztof Buczkowski i Adrian Gomólski. Adrian Gomólski ze względu na odniesioną kontuzję w meczu ligowym został zastąpiony przez Macieja Janowskiego

</doc>
<doc id="2847587" url="https://pl.wikipedia.org/wiki?curid=2847587" title="Presław Borisow">
Presław Borisow

Presław Płamenow Borisow, bułg. Преслав Пламенов Борисов (ur. 7 marca 1977 w Sofii) – bułgarski przedsiębiorca i polityk, poseł do Parlamentu Europejskiego VII kadencji.
Życiorys.
W 2000 ukończył studia agronomiczne na Uniwersytecie Leśnictwa w Sofii. Odbywał studia podyplomowe na uczelniach zagranicznych. Pracował w przedsiębiorstwach handlowych w kraju i w Wielkiej Brytanii. Zaangażował się w działalność partii politycznej GERB. W 2007 i w 2009 bez powodzenia kandydował do Parlamentu Europejskiego. W 2013 objął mandat w Europarlamencie, gdy zrezygnowała z niego Iliana Iwanowa. Przystąpił do grupy Europejskiej Partii Ludowej.

</doc>
<doc id="2847590" url="https://pl.wikipedia.org/wiki?curid=2847590" title="Asdrúbal Cabrera">
Asdrúbal Cabrera

Asdrúbal José Cabrera (ur. 13 listopada 1985) – wenezuelski baseballista występujący na pozycji drugobazowego i łącznika.
Przebieg kariery.
W sierpniu 2002 podpisał kontrakt jako wolny agent z Seattle Mariners, jednak występował jedynie w klubach farmerskich tego zespołu, między innymi w Tacoma Rainiers, reprezentującym poziom Triple-A. W czerwcu 2006 w ramach wymiany zawodników przeszedł do Cleveland Indians. W Major League Baseball zadebiutował 8 sierpnia 2007 w meczu przeciwko Chicago White Sox.
12 maja 2008 roku w spotkaniu przeciwko Toronto Blue Jays wyautował trzech zawodników w jednej akcji (tzw. unassisted triple play) i stał się czternastym zawodnikiem w historii MLB, który dokonał tego osiągnięcia. W sezonie 2011 po raz pierwszy w karierze wystąpił w Meczu Gwiazd. W lutym 2013 został powołany do 28-osobowego składu reprezentacji Wenezueli na turniej World Baseball Classic.
31 lipca 2014 przeszedł do Washington Nationals za zapolowego Zacha Waltersa. W styczniu 2015 podpisał roczny kontrakt jako wolny agent z Tampa Bay Rays, zaś w grudniu 2015 dwuletnią umowę z New York Mets. W lipcu 2018 w ramach wymiany zawodników przeszedł do Philadelphia Phillies.

</doc>
<doc id="2847592" url="https://pl.wikipedia.org/wiki?curid=2847592" title="Backslash">
Backslash



</doc>
<doc id="2847595" url="https://pl.wikipedia.org/wiki?curid=2847595" title="Keo">
Keo

Keo – wieś w Estonii, prowincji Rapla, w gminie Raikküla.

</doc>
<doc id="2847597" url="https://pl.wikipedia.org/wiki?curid=2847597" title="I Liceum Ogólnokształcące im. Adama Mickiewicza w Miastku">
I Liceum Ogólnokształcące im. Adama Mickiewicza w Miastku

I Liceum Ogólnokształcące im. Adama Mickiewicza w Miastku – najstarsza miastecka szkoła średnia, liceum ogólnokształcące w Miastku istniejące w latach 1948–2014.
Historia szkoły.
XIX wiek.
W roku 1873 w budynku obecnego liceum zlikwidowano istniejącą od 1814 roku Szkołę Mistrzów Tkackich. W pozostałym po niej budynku otwarto w 1876 roku Królewski Zakład Przygotowujący do Stanu Nauczycielskiego. Istniał on do 1920 roku.
XX wiek.
Po zakończeniu II wojny światowej, we wrześniu 1945 roku na terenie powiatu miasteckiego utworzono 10 szkół podstawowych, w tym jedną w Miastku, w budynku dawnej niemieckiej szkoły zawodowej przy ulicy Adama Mickiewicza 2. Budynek ten zastano zdewastowany. Po częściowym oszkleniu niektórych klas, przystąpiono z dniem 10 września 1945 roku do uruchomienia szkoły. Placówka liczyła 55 uczniów. Zajęcia były prowadzone w czterech salach szkolnych. Wszystkie pomieszczenia zaśmiecone były słomą i papierami. W jednej sali szkolnej we frontowej ścianie znajdował się wyłom powstały w czasie działań wojennych przez wybuch granatu. Kierownikiem szkoły mianowany został Władysław Glapa.
Szkoła powszechna opuściła budynek z końcem czerwca 1946 roku i przeniosła się do opuszczonego przez żołnierzy sowieckich budynku przy ulicy Bolesława Chrobrego w Miastku, który objęła w posiadanie 10 czerwca 1946 roku. 1 września 1948 roku z polecenia Szczecińskiego Kuratorium Szkolnego nastąpiła reorganizacja dotychczasowej szkoły podstawowej. Powołano 11-letnią szkołę ogólnokształcącą stopnia podstawowego i licealnego. Funkcję dyrektora objął Jan Kałuski. Pierwsza klasa licealna liczyła 38 uczniów z roczników od 1931 do 1935, urodzonych od Wilna, Łucka, Wołkowyska, po Warszawę, Toruń i Chojnice.
Przez cały okres roku szkolnego 1948/1949 wszystkie uroczystości z życia kulturalnego Miastka oraz święta narodowe były organizowane przez zespoły młodzieżowe szkoły ogólnokształcącej oraz chór szkolny. W tym też roku szkolnym za pomocą Koła Rodzicielskiego zradiofonizowano szkołę instalując radio i 14 głośników. Oprócz standardowych przedmiotów, w szkole ogólnokształcącej nauczano także języka francuskiego, języka łacińskiego, fizyki i kosmografii, zagadnień współczesno-wychowawczych, a także podstaw ewolucjonizmu.
W styczniu 1951 roku powstał Internat Szkoły 11-letniej utworzony z dotychczasowej bursy międzyszkolnej. Kierownikiem internatu od 1952 roku został Władysław Glapa. Placówkę zlikwidowano w 1993 roku.
Pierwsze egzaminy maturalne odbywały się w szkole mieszczącej się przy ulicy Chrobrego w dniach 22–27 maja 1952 roku. Maturę uzyskało 16 abiturientów.
W 1957 roku przewieziono księgozbiór ze szkoły przy ul. Chrobrego do szkoły przy ul. Mickiewicza. Do 1956 roku zgromadzono w nim 3 tysiące tomów książek. Obecnie biblioteka szkolna liczy około 13 tysięcy woluminów.
W roku szkolnym 1957/1958 nastąpiła reorganizacja szkoły 11-letniej i odłączenie liceum. 14 października 1966 roku szkoła otrzymała Odznakę Tysiąclecia Państwa Polskiego, a 24 czerwca 1966 roku srebrny krzyż PCK.
W roku szkolnym 1968/1969 oddano do użytku nową salę gimnastyczną oraz świetlicę z zapleczem gospodarczym. W szkole została także utworzona czytelnia.
29 listopada 1969 roku odbyło się nadanie szkole imienia Adama Mickiewicza oraz wręczenie sztandaru. Nad szkołą objął patronat Uniwersytet im. Adama Mickiewicza w Poznaniu.
We wrześniu 1976 roku nastąpiło połączenie szkół: dziennej i wieczorowej oraz nadanie im wspólnej nazwy: Zespół Szkół Ogólnokształcących.
W 1994 roku utworzono po raz pierwszy klasę o rozszerzonym programie języka niemieckiego, a w 1995 roku klasę o profilu ekologicznym. W 1995 roku w szkole powołano do istnienia wolontariat szkolny.
W roku szkolnym 1997/1998 przy współpracy ze Szkołą Muzyczną w Miastku skomponowano hejnał szkolny. W marcu 1998 młodzież szkolna brała udział w manifestacji na rzecz utworzenia powiatu miasteckiego w związku z reformą administracyjną w 1999 roku.
5-6 czerwca 1998 obchodzono 50-lecie Liceum Ogólnokształcącego w Miastku.
22 grudnia 1999 z inicjatywy polonisty Jerzego Urbana oraz dyrektora MGOK w Miastku, Janusza Gawrońskiego odbyła się w Miastku uroczystość rekordu w zbiorowej recytacji „Pana Tadeusza”.
20 stycznia 2000 roku nawiązano współpracę ze szkołą Haupt und Realschule w Bad Fallingbostel w Niemczech
XXI wiek.
W roku szkolnym 2001/2002 Rada Powiatu Bytowskiego szukając oszczędności zredukowała etaty administracji i obsługi szkoły. Proponowano także likwidację bądź łączenie szkół.
29 kwietnia 2004 roku decyzją Rady Powiatu przekształcono liceum ze szkoły ponadpodstawowej w ponadgimnazjalną.
1 września 2004 roku Decyzją Zarządu Powiatu Bytowskiego w Zespole Szkół Ogólnokształcących wyodrębnione zostaje I Liceum Ogólnokształcące.
W październiku 2004 roku przy szkole rozpoczęło działalność Miasteckie Stowarzyszenie Oświatowe, którego prezesem do chwili obecnej jest założyciel, dyrektor Bogusław Szkwarek.
25-30 listopada 2006 rozpoczęła się współpraca ze Szkołą Średnią nr 38. we Lwowie.
W marcu 2007 roku reaktywowano chór szkolny.
W czerwcu 2009 roku rozpoczęto współpracę za Tytuvenai Gymnazium w Cytowianach na Litwie.
1 września 2010 roku zaczęto realizować wraz z Zespołem Szkół Ogólnokształcących w Bytowie projekt edukacyjny „Licea równych szans”.
16 marca 2011 roku Liceum Ogólnokształcące im. Adama Mickiewicza w Miastku podpisało porozumienie w sprawie objęcia szkoły patronatem Akademii Pomorskiej w Słupsku. Umowę podpisali: dr hab. prof. nadzw. Roman Drozd – Rektor Akademii Pomorskiej w Słupsku, Bogusław Szkwarek – Dyrektor Zespołu Szkół Ogólnokształcących w Miastku oraz Jacek Żmuda-Trzebiatowski -Starosta Powiatu Bytowskiego.
W 2011 roku Starosta Powiatu Bytowskiego ogłosił potrzebę reorganizacji miasteckiej oświaty wskazując na likwidację Liceum Ogólnokształcącego im. Adama Mickiewicza w Miastku.
12 grudnia 2011 ulicami Miastka przeszedł marsz protestacyjny uczniów, nauczycieli oraz rodziców przeciw likwidacji szkoły.
W 2012 roku Liceum Ogólnokształcące im. Adama Mickiewicza w Miastku wraz z Zespołem Szkół Rolnicze Centrum Kształcenia Ustawicznego w Łodzierzy włączono w skład Zespołu Szkół Ponadgimnazjalnych w Łodzierzy.
25 kwietnia 2014 roku wraz z zakończeniem roku szkolnego i pożegnaniem ostatniego rocznika absolwentów zamknięto I Liceum Ogólnokształcące im. Adama Mickiewicza w Miastku.
Profile klas.
Na przestrzeni lat w Liceum Ogólnokształcącym im. Adama Mickiewicza w Miastku istniały klasy o profilach:
Współpraca zagraniczna.
Wymiany uczniowskie

</doc>
<doc id="2847599" url="https://pl.wikipedia.org/wiki?curid=2847599" title="D. Vicente">
D. Vicente

D. Vicente – portugalski rugbysta, jednokrotny reprezentant Portugalii w rugby union mężczyzn. Jego jedynym meczem w reprezentacji było spotkanie z Hiszpanią, które zostało rozegrane 1 maja 1965 w Lizbonie.

</doc>
<doc id="2847603" url="https://pl.wikipedia.org/wiki?curid=2847603" title="Ludność Grodziska Wielkopolskiego">
Ludność Grodziska Wielkopolskiego

Ludność Grodziska Wielkopolskiego

</doc>
<doc id="2847606" url="https://pl.wikipedia.org/wiki?curid=2847606" title="Luis Matos Chaves">
Luis Matos Chaves

Luis Matos Chaves - portugalski rugbysta, ośmiokrotny reprezentant Portugalii w rugby union mężczyzn. Jego pierwszym meczem w reprezentacji było spotkanie z Hiszpanią, które zostało rozegrane 1 maja 1965 w Lizbonie. Ostatnim raz w reprezentacji zagrał 20 grudnia 1970 z Hiszpanią w Madrycie.

</doc>
<doc id="2847610" url="https://pl.wikipedia.org/wiki?curid=2847610" title="Podlipce (rejon złoczowski)">
Podlipce (rejon złoczowski)

Podlipce (ukr. Підлипці) – wieś w obwodzie lwowskim, w rejonie złoczowskim na Ukrainie. W II Rzeczypospolitej miejscowość była siedzibą gminy wiejskiej Podlipce w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich" Podlipce to "wieś w powiecie złoczowskim, położona 13 km na południowy-wschód od sądu powiatowego i urzędu tel. w Złoczowie".
Wieś prawa wołoskiego, położona była na początku XVI wieku w ziemi lwowskiej województwa ruskiego.

</doc>
<doc id="2847612" url="https://pl.wikipedia.org/wiki?curid=2847612" title="Tomas Mayer">
Tomas Mayer

Tomas Mayer – portugalski rugbysta, ośmiokrotny reprezentant Portugalii w rugby union mężczyzn. Jego pierwszym meczem w reprezentacji było spotkanie z Hiszpanią, które zostało rozegrane 1 maja 1965 w Lizbonie. Ostatnim raz w reprezentacji zagrał 20 stycznia 1972 z Włochami

</doc>
<doc id="2847614" url="https://pl.wikipedia.org/wiki?curid=2847614" title="Lucien Lévy-Dhurmer">
Lucien Lévy-Dhurmer

Lucien Lévy-Dhurmer (właściwie Lucien Lévy) (ur. 30 września 1865 w Algierze, zm. 24 września 1953 w Le Vésinet) – francuski malarz okresu symbolizmu i secesji, zajmował się również ceramiką i dekoracją wnętrz.
Był synem Salomona Lévy i Pauline-Amélie Goldhurmer. W 1879 rozpoczął studia z zakresu rysunku i rzeźby w Paryżu. Od 1887 przebywał na południu Francji gdzie zajmował się głównie ceramiką. W 1895 wrócił do Paryża i poświęcił się malarstwu. Od 1896 zaczął sygnować swoje prace "Lucien Lévy-Dhurmer".
W 1914 poślubił Emmy Fournier, redaktorkę gazety "La Fronde".

</doc>
<doc id="2847615" url="https://pl.wikipedia.org/wiki?curid=2847615" title="Jorge Miranda">
Jorge Miranda

Jorge Miranda – portugalski rugbysta, ośmiokrotny reprezentant Portugalii w rugby union mężczyzn. Jego pierwszym meczem w reprezentacji było spotkanie z Hiszpanią, które zostało rozegrane 1 maja 1965 w Lizbonie. Ostatnim raz w reprezentacji zagrał 31 marca 1968 z Hiszpanią.

</doc>
<doc id="2847616" url="https://pl.wikipedia.org/wiki?curid=2847616" title="Hearst Tower">
Hearst Tower

Hearst Tower – wieżowiec w Nowym Jorku, o wysokości 182 m. Jest siedzibą Hearst Corporation. 
Pierwszy, sześciokondygnacyjny człon budynku został zbudowany w 1928 r. jako siedziba korporacji Williama Randolpha Hearsta, według projektu Josepha Urbana. Wzniesienie budynku w stylu Art déco o powierzchni 3700 m² kosztowało 2 mln dolarów, a dalsza budowa została wstrzymana wskutek wielkiego kryzysu. 
W 2003 r. rozpoczęto przebudowę i podwyższenie budynku. Architektem projektu został Brytyjczyk Norman Foster, a budową zajęło się Turner construction. W wyniku przebudowy powstał 46-piętrowy wieżowiec o wysokości 182 m i 80 000 m2 powierzchni biurowej. Podczas przebudowy użyto 10 480 ton stali, z której 90% pochodziło z surowców wtórnych. 
Hearst Tower to pierwszy komercyjny budynek w Nowym Jorku, który uzyskał Złotą ocenę LEED (Lider Projektowania Efektywnego Energetycznie i Środowiskowo), a w 2012 r. otrzymało platynową ocenę, stając się pierwszym budynkiem posiadającym zarówno Złoty, jak i Platynowy certyfikat. 
Został uznany za najlepszy wieżowiec wzniesiony w 2006 r. w konkursie Emporis Skyscraper Award, wygrywając z The Wave (Gold Coast) i Eureka Tower z Melbourne oraz został uhonorowany nagrodą w międzynarodowym konkursie International Highrise Award. 10 października 2007 r. został uhonorowany Nagrodą Brytyjskiego Przemysłu Budowlanego.

</doc>
<doc id="2847621" url="https://pl.wikipedia.org/wiki?curid=2847621" title="Kościół Świętej Rodziny w Radomiu">
Kościół Świętej Rodziny w Radomiu

Kościół Świętej Rodziny w Radomiu – rzymskokatolicki kościół parafialny w Radomiu, w dzielnicy Śródmieście. Mieści się przy ulicy Kelles-Krauza. Należy do dekanatu Radom-Centrum.
Historia.
Kościół powstał jako kaplica przy Domie Pracy należącym do Radomskiego Towarzystwa Dobroczynności. Kaplica została zaprojektowana w stylu neogotyckim przez znanego architekta Stefana Lamparskiego – inżyniera cywilnego i budowniczego miejskiego. Fundamenty kaplicy, zostały wzniesione na wiosnę 1904 roku, a 10 sierpnia Głównym fundatorem był ks. prałat Wawrzyniec Szubartowicz, który poświęcił kamień węgielny. Współfundatorką kaplicy była s. Maria Jadwiga Kruzer. Roboty murarskie były prowadzone przez Juljana Gawłowskiego i Karola Goździkowskiego, a ciesielskie przez Jana Neumana. Budowla została poświęcona w dniu 26 września 1905 roku. podczas Mszy Świętej sprawowanej przez księdza Szubartowicza. Świątynia jest stosunkowo okazała, a jednocześnie harmonijnie wpisana w ciąg budynku Domu Pracy, usytuowana równolegle do ulicy Świeżej. W 1936 roku kaplica została odnowiona, którą ozdobiła polichromia wykonana przez nieznanego artystę malarza z Warszawy. W latach 1966–1970 kaplica została rozbudowana poprzez dołączenie sal katechetycznych, pełniących obecnie funkcję kaplic (Jana Pawła II, Ojca Pio, Miłosierdzia Bożego). Po 1974 zmieniono wystrój wnętrza kaplicy. W 1985 kaplica została odrestaurowana.

</doc>
<doc id="2847622" url="https://pl.wikipedia.org/wiki?curid=2847622" title="Zarwanica (obwód lwowski)">
Zarwanica (obwód lwowski)

Zarwanica (ukr. Зарваниця, "Zarwanycia") – wieś na Ukrainie, w obwodzie lwowskim, w rejonie złoczowskim. W 2001 roku liczyła 265 mieszkańców.
Znajduje się tu przystanek kolejowy Zarwanica, położony na linii Tarnopol – Lwów.
Położenie.
Wieś położona 7 km na południowy-wschód od Złoczowa.
Historia.
W II Rzeczypospolitej miejscowość stanowiła początkowo samodzielną gminę jednostkową. 1 sierpnia 1934 roku w ramach reformy na podstawie ustawy scaleniowej została włączona do zbiorowej gminy wiejskiej Płuhów w powiecie złoczowskim, w województwie tarnopolskim.

</doc>
<doc id="2847625" url="https://pl.wikipedia.org/wiki?curid=2847625" title="Transit O-4">
Transit O-4

Transit O-4 – amerykański wojskowy satelita nawigacyjny; czwarty statek Transit serii operacyjnej.
Stanowił część systemu nawigacji dla okrętów podwodnych US Navy przenoszących pociski balistyczne typu UGM-27 Polaris. Zbudowany przez Naval Avionics Facility.
Satelita pozostaje na orbicie okołoziemskiej, której trwałość szacuje się na 1000 lat.

</doc>
<doc id="2847626" url="https://pl.wikipedia.org/wiki?curid=2847626" title="Parafia św. Jadwigi w Nieszawie">
Parafia św. Jadwigi w Nieszawie



</doc>
<doc id="2847627" url="https://pl.wikipedia.org/wiki?curid=2847627" title="Obniżenie Jeleniej Góry">
Obniżenie Jeleniej Góry

Obniżenie Jeleniej Góry (332.361) – obniżenie śródgórskie w południowo-zachodniej Polsce, w Sudetach Zachodnich, stanowiące mikroregion Kotliny Jeleniogórskiej.
Pod względem administracyjnym Obniżenie Jeleniej Góry położone jest w województwie dolnośląskim, powiat karkonoski.
Położenie.
Obniżenie Jeleniej Góry położone jest u północnego podnóża Karkonoszy w północnej części Kotliny Jeleniogórskiej, w dorzeczu rzeki Bóbr i jego prawych dopływów, obejmuje dolinę Bobru wraz z ujściową częścią doliny Kamiennej. Położone jest między górami Karkonoszami na południu, Izerskimi na zachodzie, Kaczawskimi na północy i Rudawami Janowickimi na wschodzie. Obniżenie rozciąga się na kierunku WNW-ESE od miejscowości Pilchowice na północnym zachodzie, do wschodnich granic Jeleniej Góry na południowym wschodzie ku wschodowi przechodzi we Wzgórza Dziwiszowskie. Po stronie południowo-zachodniej Obniżenie graniczy z Obniżeniem Mysłakowic, Obniżeniem Sobieszowa i Wysoczyzną Rybnicy, od zachodu z Obniżeniem Starej Kamienicy, od północnego wschodu z Górami Kaczawskimi i Wzgórzami Dziwiszowskimi, a od wschodu z Wzgórzami Łomnickimi. Prawie cała powierzchnia Obniżenia zajęta jest przez zabudowę miejską Jeleniej Góry.
Charakterystyka.
Obniżenie Jeleniej Góry jest podjednostką Kotliny Jeleniogórskiej, stanowi region wyraźnie wyodrębniony w krajobrazie Kotliny. Jest to niewielkie obniżenie śródgórskie położone na wysokości powyżej 280 m n.p.m., która będąc podjednostką Kotliny Jeleniogórskiej, stanowi teren o podobnym charakterze. Jest to obszar wyżynny, pogórza niskiego w kształcie zbliżonym do prostokąta z szeroką doliną Bobru o kierunku południowo-wschodnim, od której odbiega kilka ramion dolin rzek dopływających. Wschodnia część obszaru Obniżenia jest podmokła, część zachodnia z przełomem Bobru w malowniczym Borowym Jarze jest sucha. Obszar Obniżenia stanowi kompleks terenów otwartych o znacznych walorach przyrodniczo-krajobrazowych położonych w bezpośrednim sąsiedztwie z górami. Obszar Obniżenia stracił całkowicie swój pierwotny charakter w związku z przekształceniami antropogenicznymi, w dużej części obejmuje teren silnie zurbanizowany. Zachodnią część Obniżenia zajmuje „Park Krajobrazowy Doliny Bobru”.
Budowa geologiczna.
Obniżenie położone jest w obrębie jednostki geologicznej blok karkonosko-izerski, zostało wypreparowana w granitach intruzji karkonoskiej, tworzących izolowane garby i skałki. Podłoże geologiczne obniżenia stanowią skały karkonosko-izerskiego masywu granitowego, głównie granity karkonoskie reprezentowane w większości przez grubo- i średnioziarniste odmiany porfirowate. Obniżenie odznacza się znacznym bogactwem form morfologicznych. Niewielki wpływ na rzeźbę terenu miały zlodowacenia plejstoceńskie. Dno obniżenia zalegają osady plejstoceńskie, spod których gdzieniegdzie wystają granitowe pagóry, często zwieńczone skałkami. Wzgórza pokryte są cienką warstwą osadów plejstoceńskich w postaci glin zwałowych, piasków i żwirów. Znaczną część powierzchni zajmują osady rzeczne (aluwia) w dolinach rzecznych oraz osady wodno-lodowcowe pochodzenia erozyjnego deponowane u podnóży stoków (deluwia). Skład granulometryczny gleb również jest zróżnicowany, jednak zdecydowanie przeważają gliny lekkie i średnie.
Rzeźba.
Obniżenie Jeleniej Góry pocięte jest ciekami wodnymi, które dzielą je na kilka części, silnie kontrastujące krajobrazowo z pobliskimi wzgórzami i górami. Najwyższe wzniesienia występujące na Obniżeniu, nie przekraczają 470 m n.p.m. Najwyższym wzniesieniem Obniżenia jest wzniesienie Góra Gapy 465 m n.p.m.
Krajobraz.
Krajobraz jest bardzo urozmaicony cały obszar jest pagórkowaty, poprzecinany na kilka segmentów dolinami rzek i potoków. Pasmo przedstawia krajobraz pogórza niskiego z wyraźnie zaznaczonymi wzniesieniami. Wzniesienia są kopulaste, częściowo zalesione, z wyraźnym podkreśleniem zboczy. Obszar gęsto zaludniony i słabo zalesiony, poza wzniesieniami. Większość obszaru zajmuje aglomeracja miejska tylko w niewielkim stopniu łąki i użytki rolne. Krajobraz w większości przeobrażony znacznie przekształcony przez człowieka. Pierwotny podgórski charakter krajobrazu zachowany został w najmniej zaludnionej części.
Wody.
Obniżenie Jeleniej Góry położone jest w dorzeczu rzeki Odry, w obrębie zlewni rzeki Bóbr, który jest największą i najdłuższą rzeką w tym rejonie do którego uchodzą lewostronne dopływy: Kamienna płynąca z Karkonoszy odwadniająca z dopływami północno-środkową część zboczy Karkonoszy i zachodnie zbocza Wzgórz Łomnickich oraz Kamienica płynąca z Gór Izerskich odwadniająca północno-wschodnie zbocza Gór Izerskich. Wysoki poziom opadów sprawia, że średnie zasoby wody cieków powierzchniowych są wysokie i stwarzają zagrożenie powodziowe.
Klimat.
Klimat typowy dla obszarów podgórskich, jak w całej południowo-zachodniej Polsce kształtowany jest przez masy powietrza napływające znad Oceanu Atlantyckiego, Skandynawii i północno-wschodniej Europy, rzadziej znad Azorów, i południa Europy. Obszar Obniżenia należy do najniższe pietra klimatycznego regionu jeleniogórskiego ze średnią temperaturą roku 7–8 °C. Okres wegetacyjny trwa około 225 dni, temperatura okresu wegetacyjnego wynosi około 12–13 °C. Roczny opad waha się od 750 do 780 mm z czego na okres wegetacyjny przypada 65%, maksimum opadowe występuje w lipcu, minimum w lutym lub marcu. W lipcu lub w sierpniu często padają ulewne deszcze, powodując czasami groźne wylewy rzek i powodzie. Obszar naturalnie odizolowany od łagodzących mas powietrza napływających z północy i zachodu podatny jest na występowanie niskich temperatur minimalnych w zastoiskach chłodnego powietrza powodujących powstawanie inwersji termicznych. Miąższość warstwy inwersyjnej waha się od 50 do 80 m ponad dno dolin, łączny czas trwania zjawisk wynosi około 165 dni w roku. Częstym zjawiskiem są płytkie inwersje dobowe obejmujące mgły i zamglenia dna dolin rzecznych. Podczas inwersji ciężkie i zimne masy powietrza pozostające w bezruchu sprzyjają koncentracji zanieczyszczeń atmosfery i stwarzają niekorzystne warunki bioklimatyczne. Średnia Lato termiczne zaczyna się około połowy czerwca i średnio trwa od 66 do 68 dni. Dominują wiatry zachodnie i południowo-zachodnie. Wiosna początkowo jest chłodna, w kwietniu i maju zaznacza się szybki wzrost temperatur dobowych, lato jest umiarkowanie ciepłe, wrzesień bywa pogodny i jest cieplejszy od czerwca, jesień jest długa i ciepła, znacznie cieplejsza niż wiosna, we wrześniu i październiku występuje najniższe zachmurzenie i jest mniej opadów niż w sierpniu, zima jest łagodna, w styczniu, lutym i marcu średnia dobowa temperatura nie spada poniżej –3 °C.
Roślinność.
Pierwotna szata roślinna uległa częściowemu przekształceniu wskutek działalności człowieka, zadrzewione tereny zachowały się na nielicznych wzgórzach oraz w dolinach rzek i potoków. Obecny charakter roślinności jest efektem przekształceń dokonanych przez człowieka. W obrębie terenów rolniczych występują zadrzewienia i zakrzaczenia śródpolne i cieków wodnych oraz układy zieleni przydrożnej. Pełnią one funkcje ekologiczne, krajobrazowe i ochronne. W zadrzewieniu duże znaczenie ma zieleń towarzysząca zabudowie oraz zieleń przydrożna i ogrodowa. Krajobraz Obniżenia urozmaicają ekosystemy łąkowe, które z ekosystemami leśnymi tworzą zespół zieleni o dużym znaczeniu biocenotyczno-środowiskowym. Większość zbiorowisk leśnych zalicza się do borów mieszanych. Gatunkami budującymi zbiorowiska leśne są głównie świerk pospolity i sosna zwyczajna. Często w różnych proporcjach udział ma także, brzoza, olsza, lipa drobnolistna i inne gatunki. Niewielkie powierzchnie zajmują zbiorowiska roślinności wodnej i szuwarowej. Wilgotne dna dolinek potoków i fragmenty aluwiów nad ciekami zajmują wilgotne niewielkie grądy i łęgi. Obszar Obniżenia jest kompleksem terenów otwartych o znacznych walorach przyrodniczo-krajobrazowych stanowi bardzo atrakcyjny obszar wypoczynkowo-spacerowy. Lasy w części zachodniej posiadają charakter lasów ochronnych, stanowią otulinę „Parku Krajobrazowego Doliny Bobru”.

</doc>
<doc id="2847629" url="https://pl.wikipedia.org/wiki?curid=2847629" title="América Rio de Janeiro">
América Rio de Janeiro



</doc>
<doc id="2847631" url="https://pl.wikipedia.org/wiki?curid=2847631" title="Grzegorz Wierzchołowski">
Grzegorz Wierzchołowski

Grzegorz Wierzchołowski (ur. 9 stycznia 1983 w Olsztynie) – polski dziennikarz, od 2009 r. redaktor naczelny portalu Niezalezna.pl.
Życiorys.
Ukończył filmoznawstwo na Uniwersytecie Jagiellońskim. Publikuje w „Gazecie Polskiej”, „Gazecie Polskiej Codziennie” i miesięczniku „Nowe Państwo”. Współautor książkowego wydania specjalnego „Nowego Państwa” pt. „Smoleńsk: Kulisy katastrofy” o katastrofie smoleńskiej. Wcześniej pisał m.in. w tygodniku „Najwyższy Czas!”.
W 2012 r. laureat Nagrody Watergate Stowarzyszenia Dziennikarzy Polskich (wspólnie z Leszkiem Misiakiem) przyznawanej za dziennikarstwo śledcze. Współautor książki „Musieli zginąć” poświęconej katastrofie smoleńskiej. Autor książki "Jak wygrać wybory samorządowe" (2014).
W 2004 r. zdobywca wyróżnienia w „Konkursie dla Młodych Dziennikarzy”, organizowanym w 2004 r. przez tygodnik „Wprost” oraz ambasadę USA w Polsce.
Współautor zamieszczonego w „Gazecie Polskiej” cyklu tekstów śledczych , po których minister kultury Bogdan Zdrojewski odwołał z funkcji dyrektora Łazienek Królewskich Jacka Czeczota-Gawraka. Po tej decyzji Janusz Palikot, opisany w artykule jako znajomy Czeczota-Gawraka, groził „Gazecie Polskiej” pozwem, domagając się 1,5 mln zł.

</doc>
<doc id="2847635" url="https://pl.wikipedia.org/wiki?curid=2847635" title="Tadeusz Koczwara">
Tadeusz Koczwara

Tadeusz Koczwara (ur. 6 listopada 1918 w Kuczkowie koło Pleszewa, zm. 19 grudnia 1998 w Warszawie) – polski jezuita, doktor filozofii, w latach 1973–1979 prowincjał Prowincji Wielkopolsko-Mazowieckiej Towarzystwa Jezusowego.
Życiorys.
Urodził się w Kuczkowie koło Pleszewa. Po maturze rozpoczął studia w zakresie prawa i ekonomii na Uniwersytecie Adama Mickiewicza w Poznaniu. Po wybuchu wojny podjął służbę w Wojsku Polskim na Zachodzie. W 1940 walczył o Narwik. Po wojnie studia ekonomiczne ukończył w Grenoble we Francji, a prawnicze w Oksfordzie. 
Do Towarzystwa Jezusowego wstąpił w październiku 1950. Odbył nowicjat w Kaliszu. W 1957 w Warszawie otrzymał święcenia kapłańskie. Ukończył studia filozoficzno-teologiczne, po czym podjął pracę duszpasterza akademickiego w Lublinie, a później w Łodzi. Od 1960 przez cztery lata pełnił urząd ekonoma prowincji. W 1968 został przełożonym domu przy ul. Świętojańskiej w Warszawie. Równolegle ukończył Prymasowskie Studium Życia Wewnętrznego. W 1973 mianowany prowincjałem Prowincji Wielkopolsko-Mazowieckiej, pełnił ten urząd przez sześć lat. Na przełomie 1974 i 1975 uczestniczył z urzędu w XXXII Kongregacji Generalnej Jezuitów w Rzymie. W 1977 na Wydziale Filozofii Chrześcijańskiej KUL obronił doktorat z filozofii.
W latach 1979–1982 pracował w Londynie jako przełożony placówki przy Walm Lane. Po powrocie do Polski był ponownie przełożonym Warszawskiego domu przy Świętojańskiej, a od 1986 przez rok kapelanem szpitala w Gdańsku. Później pracował w Lublinie jako rekolekcjonista oraz wykładowca w Prymasowskim Instytucie Życia Wewnętrznego. Zmarł w 1998 w Warszawie. 
Został pochowany w grobowcu Zgromadzenia Jezuitów na cmentarzu Powązkowskim w Warszawie (kwatera 215-5/6-1/2)

</doc>
<doc id="2847636" url="https://pl.wikipedia.org/wiki?curid=2847636" title="Trościaniec Mały">
Trościaniec Mały

Trościaniec Mały (ukr. Тростянець) – wieś w obwodzie lwowskim, w rejonie złoczowskim na Ukrainie. Do 1934 w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich" Trościaniec Mały to: "wieś w powiecie złoczowskim, położona 12 km na wschód od sądu powiatowego, stacji kolejowej i urzędu poczty i telegrafu w Złoczowie".

</doc>
<doc id="2847637" url="https://pl.wikipedia.org/wiki?curid=2847637" title="Mistrzostwa Polski w Łyżwiarstwie Figurowym 2013">
Mistrzostwa Polski w Łyżwiarstwie Figurowym 2013

Mistrzostwa Polski w łyżwiarstwie figurowym 2012 odbyły się w dniach od 13 – 15 grudnia 2012 w Cieszynie, w kategoriach Seniorów i Juniorów. Rywalizowano w następujących konkurencjach seniorskich: solistki, soliści, pary sportowe, pary taneczne, natomiast juniorzy wystąpili w konkurencji par tanecznych. Równocześnie z mistrzostwami Polski rozgrywane były mistrzostwa Czech i Słowacji, w związku z czym oficjalna nazwa turnieju tu Mistrzostwa Trzech Narodów w łyżwiarstwie figurowym.

</doc>
<doc id="2847638" url="https://pl.wikipedia.org/wiki?curid=2847638" title="Stanisław Szwarc">
Stanisław Szwarc

Stanisław Szwarc (ur. 30 kwietnia 1880, zm. 27 października 1953 w Krakowie) – polski malarz, litograf.
Studiował na krakowskiej Akademii Sztuk Pięknych, którą ukończył w 1909. Należał do krakowskiego Stowarzyszenia Wit Stwosz, do którego należała pracownia sztuki i przemysłu artystycznego, od 1921 był członkiem zarządu. Gdy w 1930 powstało w Krakowie Towarzystwo Artystów Grafików został członkiem zarządu tej organizacji. Mimo że stale wstawiał w Towarzystwie Przyjaciół Sztuk Pięknych to w 1927 wziął udział w bojkocie i uczestniczył w Wystawie Niezależnych, która odbyła się w lokalu Józefa Sperlinga przy ulicy Sławkowskiej w Krakowie. Pierwszą wystawę indywidualną miał w 1931 w warszawskim Salonie Czesława Garlińskiego, a następnie w Towarzystwie Przyjaciół Sztuk Pięknych w Krakowie. Zajmował się malarstwem, litografią i artystycznymi technikami metalowymi. Po 1945 był profesorem na krakowskiej Akademii Sztuk Pięknych. Został pochowany na Cmentarzu Rakowickim w Krakowie (pas 13).

</doc>
<doc id="2847640" url="https://pl.wikipedia.org/wiki?curid=2847640" title="Frits Kuipers">
Frits Kuipers

Frederik „Frits” Carel Kuipers (ur. 11 lipca 1899 w Elst, zm. 10 października 1943 w Heemstede) – piłkarz holenderski grający na pozycji pomocnika. W swojej karierze rozegrał 5 meczów w reprezentacji Holandii.
Kariera klubowa.
W swojej piłkarskiej karierze Kuipers grał w klubie HFC Haarlem.
Kariera reprezentacyjna.
W reprezentacji Holandii Kuiper zadebiutował 28 sierpnia 1920 w wygranym 3:0 Igrzysk Olimpijskich w Antwerpii z Luksemburgiem. Na tych igrzyskach zdobył brązowy medal. Od 1920 do 1923 roku rozegrał w kadrze narodowej 5 meczów.

</doc>
<doc id="2847642" url="https://pl.wikipedia.org/wiki?curid=2847642" title="Gabdułchaj Achatow">
Gabdułchaj Achatow

Gabdułchaj Churamowicz Achatow, ros. Габдулхай Хурамович Ахатов; tat. Габделхәй Хурам улы Əхәтов (ur. 8 września 1927 w Starym Ajmanowie w Tatarstanie w Rosji, zm. 25 listopada 1986 w Nabierieżnych Czełnach) – rosyjski językoznawca, turkolog. 
Życiorys.
W 1954 roku ukończył Kazański Uniwersytet Państwowy i w tym samym roku otrzymał stopień naukowy kandydata nauk. Stopień naukowy doktora nauk otrzymał w 1965 roku, a profesora w 1970. Zakres zainteresowań badawczych Achatowa obejmował: dialektologię, frazeologię, filozofię języka, etnografię oraz języki tureckie. Był poliglotą.
Achatow jako pierwszy językoznawca rozpoczął badania natury podwójnego przeczenia w językach tureckich. Jest autorem ponad 200 książek i artykułów.

</doc>
<doc id="2847643" url="https://pl.wikipedia.org/wiki?curid=2847643" title="Helmuth Freiherr von Maltzahn">
Helmuth Freiherr von Maltzahn



</doc>
<doc id="2847644" url="https://pl.wikipedia.org/wiki?curid=2847644" title="Zespół dworski w Więckowicach">
Zespół dworski w Więckowicach

Zespół dworski w Więckowicach – znajdujący się we wsi Więckowice, w powiecie krakowskim, pochodzi z połowy XIX wieku. Obiekt został wpisany do rejestru zabytków nieruchomych województwa małopolskiego.
Historia.
W skład zespołu wybudowanego przez Juliusza Ozdoba Florkiewicza wchodzi: neogotycki dwór z roku 1846, przebudowany pod koniec XIX wieku z inicjatywy Marii z Zamoyskich Potockiej przez Władysława Zychiewicza w stylu eklektycznym, dozorcówka z bramą, wozownia, spichlerz z 1849 roku, 6 budynków gospodarczych oraz park założony przed 1848 rokiem. W 1953 roku obiekt przejął w użytkowanie Państwowy Dom Pomocy Społecznej dla Dorosłych. Część gospodarczych budynków została przebudowana na potrzeby mieszkalne, kaplice i pralnię.
W parku rośnie kilka starych drzew (dąb, klon, lipa) uznanych za pomniki przyrody. W 1871 roku Florkiewicz przyozdobił park figurą św. Floriana autorstwa Franciszka Wyspiańskiego.

</doc>
<doc id="2847645" url="https://pl.wikipedia.org/wiki?curid=2847645" title="Łuka (rejon złoczowski)">
Łuka (rejon złoczowski)

Łuka (ukr. Лука) – wieś w obwodzie lwowskim, w rejonie złoczowskim na Ukrainie. Do 1934 w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich" Łuka to: "wieś w powiecie złoczowskim, położona 8 km na południowy-wschód od sądu powiatowego, stacji kolejowej i urzędu poczty i telegrafu w Złoczowie".
Pod koniec XIX w. grupa domów we wsi nosiła nazwę Zazule.

</doc>
<doc id="2847646" url="https://pl.wikipedia.org/wiki?curid=2847646" title="Bruno Monteiro">
Bruno Monteiro

Bruno Monteiro – portugalski rugbysta, ośmiokrotny reprezentant Portugalii w rugby union mężczyzn. Jego pierwszym meczem w reprezentacji było spotkanie z Hiszpanią, które zostało rozegrane 1 maja 1965 w Lizbonie. Ostatnim raz w reprezentacji zagrał 31 marca 1968 z Hiszpanią.

</doc>
<doc id="2847647" url="https://pl.wikipedia.org/wiki?curid=2847647" title="Święci i błogosławieni rodziny karmelitańskiej">
Święci i błogosławieni rodziny karmelitańskiej

Święci i błogosławieni rodziny karmelitańskiej − ogłoszeni przez papieży świętymi i błogosławionymi członkowie zakonów należących do Rodziny Karmelitańskiej tzn. Karmelitów i karmelitanek, zgromadzeń powstałych później w oparciu o duchowość karmelitańską oraz tercjarzy karmelitańskich.

</doc>
<doc id="2847648" url="https://pl.wikipedia.org/wiki?curid=2847648" title="Mode Gakuen Cocoon Tower">
Mode Gakuen Cocoon Tower

 - siedemnasty najwyższy wieżowiec w Tokio o wysokości 204 m. Znajduje się w dzielnicy Shinjuku.
Budynek jest siedzibą trzech placówek oświatowych: Tokyo Mode Gakuen (szkoła zawodowa mody), HAL Tokyo (uczelnia projektowania i specjalnych technologii) i Shuto Ikō (szkoła medyczna). Jest drugim co do wysokości budynkiem edukacyjnym na świecie, ustępując jedynie głównemu budynkowi Uniwersytetu Moskiewskiego (240 m). 
Wieżowiec stanął na miejscu wyburzonego Asahi Seimei Headquarters Building. 
Został uznany za najlepszy wieżowiec wzniesiony w 2008 r. w konkursie Emporis Skyscraper Award, wygrywając z Boutique Monaco (Seul) i Shanghai World Financial Center z Szanghaju.

</doc>
<doc id="2847649" url="https://pl.wikipedia.org/wiki?curid=2847649" title="Herman Legger">
Herman Legger

Hermanus „Herman” Jozephus Legger (ur. 7 lipca 1895 w Veendam, zm. 7 września 1978) – piłkarz holenderski grający na pozycji pomocnika. W swojej karierze rozegrał 2 mecze w reprezentacji Holandii.
Kariera klubowa.
Całą swoją karierę piłkarską Legger spędził w klubie Be Quick 1887. Zadebiutował w nim w 1918 roku i grał w nim do 1931 roku. W sezonie 1919/1920 wywalczył z nim tytuł mistrza Holandii.
Kariera reprezentacyjna.
W reprezentacji Holandii Legger zadebiutował 13 listopada 1921 w wygranym 5:0 towarzyskim meczu z Francją, rozegranym w Paryżu. Wcześniej, w 1920 roku, zdobył brązowy medal na Igrzyskach Olimpijskich w Antwerpii. Od 1921 do 1922 roku rozegrał w kadrze narodowej 2 mecze.

</doc>
<doc id="2847650" url="https://pl.wikipedia.org/wiki?curid=2847650" title="Kamienica przy pl. Bolesława Chrobrego 32 w Kłodzku">
Kamienica przy pl. Bolesława Chrobrego 32 w Kłodzku

Kamienica przy pl. Bolesława Chrobrego 32 w Kłodzku - zabytkowy dom położony na kłodzkim rynku w jego wschodniej pierzei.
Opis.
Dom pochodzi z drugiej połowy XVIII wieku. Posiada trzy kondygnacje. W sieni, podcieniach, przyziemiu i trzech pokojach parteru zachowały się oryginalne sklepienia. Budynek został całkowicie przerobiony około 1900 roku, wtedy między innymi poprzez przebudowę parteru utworzono charakterystyczne podcienia.
Decyzją wojewódzkiego konserwatora zabytków z dnia 30 kwietnia 1984 roku kamienica została wpisana do rejestru zabytków

</doc>
<doc id="2847651" url="https://pl.wikipedia.org/wiki?curid=2847651" title="Bojanowo Poznańskie">
Bojanowo Poznańskie



</doc>
<doc id="2847652" url="https://pl.wikipedia.org/wiki?curid=2847652" title="Tore Aleksandersen">
Tore Aleksandersen

Tore Aleksandersen (ur. 27 lutego 1968 w Molde) – norweski trener siatkarski. 
Sukcesy trenerskie.
Mistrzostwa uniwersyteckie NCAA:
Puchar Niemiec:
Liga niemiecka:
Mistrzostwo Norwegii:
Liga polska:
Puchar CEV:

</doc>
<doc id="2847653" url="https://pl.wikipedia.org/wiki?curid=2847653" title="Muzeum Farmacji im. Antoniny Leśniewskiej w Warszawie">
Muzeum Farmacji im. Antoniny Leśniewskiej w Warszawie



</doc>
<doc id="2847654" url="https://pl.wikipedia.org/wiki?curid=2847654" title="Krasnosielce">
Krasnosielce

Krasnosielce (ukr. Красносільці) – wieś w obwodzie lwowskim, w rejonie złoczowskim na Ukrainie. Do 1934 w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich" Krasnosielce to:"wieś w powiecie złoczowskim, położona 12 km na południowy-wschód od sądu powiatowego, stacji kolejowej i urzędu poczty i telegrafu w Złoczowie".

</doc>
<doc id="2847656" url="https://pl.wikipedia.org/wiki?curid=2847656" title="Dick MacNeill">
Dick MacNeill

Richard „Dick” MacNeill (ur. 7 stycznia 1898 w Pasuruanie, zm. 3 czerwca 1963 w Heemstede) – piłkarz holenderski grający na pozycji bramkarza. W swojej karierze rozegrał 7 meczów w reprezentacji Holandii.
Kariera klubowa.
W swojej karierze piłkarskiej McNeill grał w klubie HVV Den Haag.
Kariera reprezentacyjna.
W reprezentacji Holandii MacNeill zadebiutował 5 kwietnia 1920 roku w wygranym 2:0 towarzyskim meczu z Danią, rozegranym w Amsterdamie. W tym samym roku zdobył brązowy medal na Igrzyskach Olimpijskich w Antwerpii. W kadrze narodowej rozegrał 7 meczów, wszystkie w 1920 roku.

</doc>
<doc id="2847658" url="https://pl.wikipedia.org/wiki?curid=2847658" title="Ben Verweij">
Ben Verweij

Bernard Willem Jan „Ben” Verweij (ur. 31 sierpnia 1895 w Medanie, zm. 14 lipca 1951 w Amsterdamie) – piłkarz holenderski grający na pozycji pomocnika. W swojej karierze rozegrał 11 meczów w reprezentacji Holandii.
Kariera klubowa.
W swojej karierze piłkarskiej Verweij grał w klubie HFC Haarlem.
Kariera reprezentacyjna.
W reprezentacji Holandii Verweij zadebiutował 9 czerwca 1919 roku w wygranym 3:1 towarzyskim meczu ze Szwecją, rozegranym w Amsterdamie. W 1920 roku zdobył brązowy medal na Igrzyskach Olimpijskich w Antwerpii. Zagrał także na Igrzyskach Olimpijskich w Paryżu w 1924 roku. W kadrze narodowej od 1919 do 1924 rozegrał 11 meczów.

</doc>
<doc id="2847660" url="https://pl.wikipedia.org/wiki?curid=2847660" title="Poljany">
Poljany

Poljany (ukr. Поля́ни, do 1946 Ryków) – wieś w obwodzie lwowskim, w rejonie złoczowskim na Ukrainie. Do 1934 w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich" Ryków to: "wieś w powiecie złoczowskim, położona 13 km na południowy-wschód od sądu powiatowego, stacji kolejowej i urzędu poczty i telegrafu w Złoczowie".

</doc>
<doc id="2847661" url="https://pl.wikipedia.org/wiki?curid=2847661" title="Suwak anatolijski">
Suwak anatolijski

Suwak anatolijski ("Meriones tristrami") – gatunek gryzonia z podrodziny myszoskoczków w rodzinie myszowatych, występujący w zachodniej części Azji: w Izraelu, Libanie, zachodniej Jordanii, Turcji, Syrii, północnym Iraku, północno-zachodnim Iranie i na Zakaukaziu. 
Systematyka.
Gatunek po raz pierwszy zgodnie z zasadami nazewnictwa binominalnego opisał w 1892 roku brytyjski zoolog Oldfield Thomas nadając mu nazwę "Meriones Tristrami". Holotyp pochodził z regionu Morza Martwego, w Izraelu. 
Podział systematyczny nie jest ostatecznie zbadany. W 2008 roku naukowcy przedstawili wyniki badań genetycznych trzech populacji w Turcji i wykazali, że ze względu na zróżnicowanie należy rozróżnić trzy podgatunki:
Wspomniane badania nie obejmowały jednak innych populacji gatunku.
Morfologia.
Futro na części grzbietowej ma zróżnicowane ubarwienie: od czerwono-brązowego, przez szarawo-żółty do czerwono-brązowego. Część brzuszna ma kolor brudnobiały z lekkim odcieniem żółtym. 
Cykl życia.
Samica może rodzić przez cały rok. Ciąża trwa około 25–29 dni, a zwykle rodzi się 1–6 młodych. Oseski nie mają futer, a ich skóra jest różowa. Rodzice wspólnie troszczą się o potomstwo – samiec może opiekować się młodymi w gnieździe w ciągu dnia, podczas gdy samica żeruje. Malce stały pokarm zaczynają przyjmować około 22 dnia życia.
Rozmieszczenie geograficzne.
Suwak anatolijski występuje powszechnie w zachodniej części Azji: w Izraelu, Libanie, zachodniej Jordanii, Turcji, Syrii, północnym Iraku, północno-zachodnim Iranie i na Zakaukaziu. 
Ekologia.
Suwak anatolijski żeruje na powierzchni. Żywi się częściami zielonymi roślin i nasionami (pszenica, jęczmień, koniczyna, winorośl), ale w treści żołądka badanych osobników z populacji tureckiej, naukowcy odnaleźli resztki mrówek z rodzaju "Formica". Na "M. tristrami" pasożytują kleszcz pospolity i "Nosopshyllus durii".
Siedlisko.
Suwak anatolijski zamieszkuje stepy i półpustynie, w obszarach o opadach większych niż 100 mm rocznie. Wyjątkiem są tereny w północno-wschodniej Syrii i Jordanii, gdzie zasiedla tereny pustynne. Zarówno typy gleb siedlisk, jak i ukształtowanie nory jest zróżnicowane. Nora badana przez tureckich zoologów została odnaleziona na terenie płaskim, lekko opadającym. Miała od 3 do 5 wejść o średnicy 7 cm, a tunele opadały pod kątem 30°–45° na głębokość około 30 cm. Komora gniazdowa ma około 8 cm szerokości, a spiżarnia do składowania żywności około 10 cm. Komora gniazdowa wysłana była wysuszonymi częściami roślin, rozdrobnionymi resztkami papieru i śmieciami.

</doc>
<doc id="2847664" url="https://pl.wikipedia.org/wiki?curid=2847664" title="Hermann von Soden">
Hermann von Soden

Hans Karl Hermann von Soden (ur. 16 sierpnia 1852 w Cincinnati, zm. 15 stycznia 1914 w Berlinie) – niemiecki protestancki duchowny, biblista, krytyk tekstu Nowego Testamentu. Dokonał nowej klasyfikacji rękopisów Nowego Testamentu, usiłował odtworzyć oryginalny tekst Nowego Testamentu, lecz jego dzieło zostało określone mianem wielkiej porażki. Dokonał odkrycia kilku rodzin tekstualnych.
Życiorys.
Urodził się w Cincinnati (Ohio) 16 sierpnia 1852 roku. Studiował na Uniwersytecie w Tybindze. W 1881 został duchownym i służył w kościele w Dreźnie. W 1887 roku został pastorem w "Jerusalemkirche" w Berlinie. Walczył o demokratyzację i zaprowadzenie prezbiteriańskiego ustroju w Ewangelickim Kościele Unii Staropruskiej. Od 1889 wykładał na Uniwersytecie w Berlinie. Był jednym z autorów "Encyclopaedia Biblica".
Dzięki finansowemu wsparciu ze strony swej przyjaciółki Elise Koenigs mógł wysyłać swoich studentów do bibliotek Europy oraz Bliskiego Wschodu dla kolacjonowania przechowywanych tam rękopisów.
Zginął w katastrofie kolejowej w Berlinie 15 stycznia 1914 roku.
Jego potomek, Wolfram von Soden, był asyriologiem.
Krytyk tekstu NT.
Najważniejszym dziełem jego życia jest "Die Schriften des neuen Testaments, in ihrer ältesten erreichbaren Textgestalt", wydane w latach 1902–1913. W trzech pierwszych tomach – 2203 stron drobnego druku – tego dzieła omawia rękopisy Nowego Testamentu. W czwartym tomie zamieścił tekst greckiego Nowego Testamentu w jego własnej rekonstrukcji. Dzieło to uchodzi za najważniejszą publikację w dziedzinie krytyki tekstu Nowego Testamentu od czasów wydania przez Westcotta i Horta "The New Testament in the Original Greek" w 1881 roku. Soden wprowadził własny, skomplikowany system oznaczania rękopisów, co utrudnia korzystanie z jego dzieła.
Klasyfikację rękopisów oparł na formie tekstu Pericope adulterae, systemie podziału na rozdziały (jak np. liczba Sekcji Ammoniusza w Ewangelii Marka), itp. W oparciu o te kryteria rękopisy podzielił na trzy główne grupy i był przekonany, że powstały one w IV wieku w wyniku recenzji: syryjska (K), hezychiańska (H) i jerozolimska (I). Po rekonstrukcji każdej z tych recenzji, Soden przystąpił do odtworzenia hipotetycznego "I-H-K" tekstu, który jego zdaniem poprzedzał owe recenzje. Następnie usiłował wykazać, że wszyscy autorzy wieków II–III korzystali z tego tekstu. Tekstem "I-H-K" miał posługiwać się Orygenes, jakkolwiek używany przezeń tekst był już skażony. Dzieła korupcji Listów Pawła miał dokonać Marcjon, podczas gdy Tacjan Syryjczyk zniekształcił tekst czterech Ewangelii oraz Dziejów Apostolskich.
Dzieło Sodena bazowało na błędnych założeniach; tekst I, powiązany przezeń z Jerozolimą, przez innych krytyków tekstu został powiązany z Cezareą. Powstały w wyniku jego rekonstrukcji tekst jest bliższy dla Textus receptus, niż jakiegokolwiek innego krytyka tekstu naszych czasów. Z jego tekstu korzystał Merk w 1933 i inni katoliccy krytycy tekstu. Pomimo iż metoda Sodena bazowała na błędnych założeniach, doprowadziła do odkrycia podgrup tekstu bizantyńskiego: Kx, Kr, K1 i Ki. Rodziny tekstualne Π, "f"13 oraz "f"1 były już znane wcześniej.
Von Soden wprowadził też nowe oznakowanie dla rękopisów, do sigli symbolizujących dany rękopis wprowadził nawet jego datę, rolę tę pełnił trzeci liczebnik od końca. δ150 oznaczał rękopis z X wieku, δ150 – rękopis z XI wieku, δ250 – rękopis z XII wieku, a δ350 – rękopis z XIII wieku. Rękopisy, które powstały przed X wiekiem nie były tak dokładnie oznakowane, von Soden przewidział dla niech symbole od δ1 do δ49 (symbol δ oznacza rękopis zawierający cały Nowy Testament). Istnieje jednak wielka liczba ε-rękopisów (tj. zawierających tekst czterech Ewangelii), zbyt wielka by ją zawrzeć numerami 1-99 i dlatego po zlistowaniu dziesięciowiecznych rękopisów od ε1 do ε99, Soden zastosował siglum ε1000 (i następne), po czym jedenastowieczne rękopisy zaczął od siglum ε100. Dodatkową słabością tego systemu był fakt, iż wiele rękopisów nie posiadało pewnych dat. Nie wiadomo co zrobić w sytuacji, gdy dany rękopis zostanie przypisany do innego wieku. System von Sodena nie przewiduje takich sytuacji.
Hermann von Soden dokonał analizy tekstu około 1200 rękopisów.
Oceny.
Celem Sodena było zastąpienie "Editio Octava Critica Maior" Tischendorfa, ale celu tego nie zrealizował. Kirsopp Lake jeszcze w 1904 określił jego dzieło jako „chwalebną porażkę”. Hans Lietzmann w 1907 zarzucił, że każdy, kto chce skorzystać z jego dzieła najpierw musi opanować aparat wariantów Sodena. Lietzmann zakwestionował istnienie tekstu I. Lake zakwestionował grupę tekstualną Iα, do której Soden wliczał Kodeks Bezy.
Kurt Aland ocenił, że pomimo porażki dzieło Sodena wciąż pozostaje niezbędnym narzędziem dla każdego krytyka tekstu, ponieważ zawiera szereg informacji i analiz nigdzie indziej nie dostępnych. Frederik Wisse ocenił, że, pomimo iż klasyfikacja Sodena nie zawsze jest prawidłowa, to zazwyczaj jest pomocna.

</doc>
<doc id="2847666" url="https://pl.wikipedia.org/wiki?curid=2847666" title="Bronisławówka">
Bronisławówka

Bronisławówka – obecnie nie istniejąca część wsi Płuhów (ukr. "Плугів") w obwodzie lwowskim, w rejonie złoczowskim na Ukrainie. Do 1934 r. w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich" Bronisławówka to: "wieś w powiecie złoczowskim, położona 11 km na południowy-wschód od sądu powiatowego w Złoczowie".

</doc>
<doc id="2847670" url="https://pl.wikipedia.org/wiki?curid=2847670" title="Antônio Celso Medeiros Leopolski">
Antônio Celso Medeiros Leopolski

Antônio Celso Medeiros Leopolski (ur. 1959 w Foz do Iguaçu, zm. 28 listopada 2010 w Joinville) – brazylijski aktor, poeta i performer.
Wychował się w Pernambuco, studiował w Colégio Estadual Wilson Joffre w Cascavel, gdzie przewodniczył wielu organizacjom studenckim. Były to organizacje artystyczne i ruchy polityczne m.in. Centro Estudantil Castro Alves (Ceca), które w czasach dyktatury znajdowały się pod obserwacją władz. Spiskowano przeciwko generałowi Ernesto Geiselowi licząc, że po obaleniu dyktatury zostanie przywrócony ustrój demokratyczny. Antonio Celso Medeiros Leopolski był synem urzędnika wojskowego, dlatego był znacznie mniej inwigilowany i mógł bezkarnie rozpowszechniać materiały antyrządowe. Po ukończeniu studiów zaangażował się w tworzenie profesjonalnego teatru lalkowego, sam tworzył kukiełki, których używał do realizacji przedstawień skierowanych zarówno do dzieci jak i dla dorosłych. Stworzył „LAM-Teatre”, gdzie wystawiano sztuki których był reżyserem. Ponadto był autorem tekstów piosenek śpiewanych m.in. Parany do muzyki Flavio Fanucchiego.

</doc>
<doc id="2847681" url="https://pl.wikipedia.org/wiki?curid=2847681" title="Pisarzówka (Ukraina)">
Pisarzówka (Ukraina)

Pisarzówka (ukr. Писарівка, "Pysariwka") – wieś na Ukrainy, w obwodzie chmielnickim, w rejonie wołoczyskim.
Od grudnia 2006 roku w Pisarzówce działa Dom Obrony Życia prowadzony przez Siostry Kanoniczki Ducha Świętego (CSS).
We wsi znajduje się rzymskokatolicka Parafia Niepokalanego Poczęcia Najświętszej Maryi Panny (dekanat Chmielnik).

</doc>
<doc id="2847687" url="https://pl.wikipedia.org/wiki?curid=2847687" title="Rząd Leo von Caprivi">
Rząd Leo von Caprivi



</doc>
<doc id="2847688" url="https://pl.wikipedia.org/wiki?curid=2847688" title="Czwarty rząd Otto von Bismarcka">
Czwarty rząd Otto von Bismarcka



</doc>
<doc id="2847689" url="https://pl.wikipedia.org/wiki?curid=2847689" title="Drugi rząd Chlodwiga zu Hohenlohe-Schillingsfürst">
Drugi rząd Chlodwiga zu Hohenlohe-Schillingsfürst



</doc>
<doc id="2847691" url="https://pl.wikipedia.org/wiki?curid=2847691" title="Drugi rząd Theobalda von Bethmanna-Hollweg">
Drugi rząd Theobalda von Bethmanna-Hollweg



</doc>
<doc id="2847692" url="https://pl.wikipedia.org/wiki?curid=2847692" title="Pierwszy rząd Chlodwiga zu Hohenlohe-Schillingsfürst">
Pierwszy rząd Chlodwiga zu Hohenlohe-Schillingsfürst



</doc>
<doc id="2847693" url="https://pl.wikipedia.org/wiki?curid=2847693" title="Pierwszy rząd Theobalda von Bethmanna-Hollweg">
Pierwszy rząd Theobalda von Bethmanna-Hollweg



</doc>
<doc id="2847694" url="https://pl.wikipedia.org/wiki?curid=2847694" title="Trzeci rząd Otto von Bismarcka">
Trzeci rząd Otto von Bismarcka



</doc>
<doc id="2847696" url="https://pl.wikipedia.org/wiki?curid=2847696" title="Pysariwka">
Pysariwka

Pysariwka (ukr. Писарівка) – nazwa dwudziestu miejscowości na Ukrainie:

</doc>
<doc id="2847697" url="https://pl.wikipedia.org/wiki?curid=2847697" title="Muzeum dzieciństwa">
Muzeum dzieciństwa

Muzeum dzieciństwa – szósty tom wierszy w dorobku Leszka Engelkinga, wydany w 2011 przez Wojewódzką Bibliotekę Publiczną i Centrum Animacji Kultury w Poznaniu w serii „Biblioteka Poezji Współczesnej”, .
Charakterystyka tomu.
Książka liczy 88 stron. Składa się na nią 77 wierszy, co nie jest przypadkiem, gdyż liczba 7 to liczba magiczna, a motyw symboliki liczb przewija się przez cały tom. Kompozycja książki opiera się na lejtmotywach, z których wymienić można m.in. motyw tytułowego muzeum, śmierci, cmentarza, umarłych, zniszczenia, aniołów, pamięci, wody, kopalni, filmu, zoo, cyrku, zabaw dziecięcych, futbolu, budzącego się erotyzmu, pociągów, tramwajów, detektywa i śledztwa.
Tytuł jest wieloznaczny. Odwołuje się do realnie istniejącego w Edynburgu (pierwszy utwór tomu opatrzony jest mottem z autentycznego przewodnika po Szkocji), zarazem jednak tytułowym muzeum jest pamięć, przeszłość, a także miasto dzieciństwa. Nazwa miasta w całym tomie ani razu nie pada (choć w jednym z wierszy jest zaszyfrowana), ale rozmaite realia (aktualne i historyczne nazwy ulic i placów, lokali gastronomicznych, przezwiska postaci, fakty historyczne) jednoznacznie wskazują na górnośląski Bytom, gdzie urodził się i wychował autor książki, w której odnaleźć można elementy autobiografii. Warto też zauważyć, że pojawiają się w tomie odwołania do bytomskiego Muzeum Górnośląskiego. Ponadto okładka (projekt Piotra Zdanowicza) wykorzystuje fotografie wykonane właśnie w Bytomiu.
W utworach tomu pojawia się wiele wtrętów obcojęzycznych, wszystkie wiersze, oprócz pierwszego i ostatniego, kończą się – co stanowi zasadę kompozycyjną - słowami lub frazami w językach innych niż polski, przy czym mamy tu nie tylko angielski, niemiecki, francuski, hiszpański czy rosyjski, ale również na przykład czeski, portugalski, słowacki, szwedzki i ukraiński oraz starożytną grekę, łacinę i biblijny hebrajski, pojawia się też śląski. Wiele ze wtrętów obcojęzycznych to cytaty ze dzieł literatury światowej, na przykład z Homera, Dantego, Szekspira, Goethego, Tiutczewa, Nietzschego, Rilkego czy André Bretona. Sporo jest też w tomie aluzji literackich, mitologicznych, muzycznych, filmowych i plastycznych, na przykład do malarstwa Fragonarda i Paula Delvaux, co czyni go – kolejne znacznie tytułu – swoistym muzeum światowej kultury.
Wielojęzyczność wierszy podkreśla historyczną wielojęzyczność miejsca, o którym książka traktuje, ale także, jak zauważa w swej recenzji Krystyna Rodowska wprowadza wymiar sakralny, wymiar obrzędu, mszy odprawianej w nie zawsze zrozumiałym języku. „Engelking - pisze - odprawił swoistą mszę za duszę miasta-świata, miasta-siebie. Liturgia »innych języków« wzięła pod ochronę jego tajemnicę”. Z kolei Leszek Szaruga uważa, iż owa wielojęzyczność „sytuuje bohatera tych utworów poza doraźnym tu i teraz, czyni zeń obcego”, a zarazem „odsyła do jakiegoś »języka języków« czy też – jeszcze inaczej – do języka prywatnego, na skroś własnego, często kreowanego w dziecięcych zabawach”. Małgorzata Pieczara zaś zwraca uwagę na pokrewieństwo końcówek wierszy w językach obcych z wielojęzyczny mi napisami pod eksponatami w muzeach. Wreszcie Piotr W. Lorkowski widzi w nich przede wszystkim element gry z czytelnikiem, któremu tekst utworu zadaje zagadki.
Kompozycję tomu nazwać można również kolistą, gdyż pierwszy i ostatni wiersz mają ten sam tytuł (identyczny z tytułem tomu) i jako jedyne podają datę i miejsce (szkocki zamek Hawthornden) powstania. Utwory pisane są na ogół wierszem wolnym, niektóre jednak zmierzają do regularności lub też są w całości rytmicznie regularne, co niekiedy maskowane jest niezgodnym z metryką rozbiciem na wersy; napięcie między brakiem regularnego rytmu i jego obecnością jest znaczące dla wymowy książki. Inne jej ważne opozycje to życie – śmierć, teraźniejszość – przeszłość, rzeczywistość empiryczna – wyobrażenia, fantazje, sny.
Tom nominowany był w 2012 do Warszawskiej Nagrody Literackiej w dziedzinie poezji oraz do Orfeusza - Nagrody Poetyckiej im. K.I. Gałczyńskiego.
Jeszcze przed opublikowaniem książki w Saragossie w wydawnictwie entretrés ukazał się dwujęzyczny, hiszpańsko-polski tomik zawierający osiem wierszy, które później do niej weszły: "Museo de la infancia" (tłum. Gerardo Beltrán, Xavier Farré i Abel Murcia). Również zanim ukazała się polska książka, spory blok wierszy, które się w niej znalazły, ogłosiło w czeskim przekładzie Václava Buriana pismo „Listy” (2009, vol. XXXIX, nr 1). Publikacji tej towarzyszył tekst Engelkinga pt. "Mé bytomské básně" (Moje bytomskie wiersze). Kilka z utworów tomu opublikowano również w tłumaczeniu na język litewski (przeł. Rimantas Kmita).
Do "Muzeum dzieciństwa" nawiązuje tom "Suplement" (Dom Literatury w Łodzi, Łódź 2016, ). Książka ta zawiera poemat "Kwarantanna" oraz czterdzieści jeden wierszy (czterdziestka to tradycyjna liczba dni kwarantanny, czterdziesty pierwszy wiersz sugeruje, że kwarantanna nie zakończyła się w przewidywanym czasie, trwa nadal i zapewne trwać będzie). Oba tomy tworzą poetycką dylogię, poświęconą miastu dzieciństwa, pamięci i przemijaniu.

</doc>
<doc id="2847699" url="https://pl.wikipedia.org/wiki?curid=2847699" title="Adam Szydłowski">
Adam Szydłowski



</doc>
<doc id="2847700" url="https://pl.wikipedia.org/wiki?curid=2847700" title="Bob Florence">
Bob Florence

Robert C. "Bob" Florence (ur. 20 maja 1932 w Los Angeles, zm. 15 maja 2008 w Los Angeles) – amerykański pianista, aranżer, lider zespołów jazzowych.
Rodzicami Boba byli Chester i Estelle Florence. W latach 20. XX w. Estelle grała na pianinie w kinach podczas niemych seansów filmowych. U Boba już w dzieciństwie stwierdzono słuch absolutny. Nie miał jeszcze 4. lat, gdy brał już pierwsze lekcje gry na fortepianie. Koncert, który dał mając lat 7 miał być początkiem kariery pianisty, jednak już podczas nauki w Los Angeles City College Florence został członkiem zespołu jazzowego.
Na początku swej kariery pracował jako pianista i aranżer dla Alvino Reya, Lesa Browne'a
i Dave'a Pella. Własny zespół założył pod koniec lat 50. XX w. grając w nim m.in. z Herbem Gellerem, Budem Shankiem, Frankiem Cappem i Bobem Enevoldsenem. Później działał dla wielu big-bandów występujących w okolicach Los Angeles, których liderami byli m.in. Harry James, Louie Bellson czy Sy Zentner. Dużo jednak nagrywał z muzykami sesyjnymi, komponował własne utwory i pisał nowe aranżacje.
Pod koniec lat 60. XX w. Florence występował w telewizji podczas różnych programów rozrywkowych prowadzonych przez np. Reda Skeltona, Andy'ego Williamsa czy Deana Martina. Akompaniował też podczas tournée takim wokalistom jak Julie Andrews, Jack Jones czy Vikki Carr.
W drugiej połowie lat 70. mniej już podróżował, występując z towarzyszeniem dużych zespołów, w tym pracując i nagrywając z Bob Florence Limited Edition, gdzie zebrał wielu świetnych instrumentalistów, dla których występy w jego zespole były rodzajem nobilitacji. Phil Norman powiedział: "There isn't a musician in town who wasn't delighted to get the chance to play one of Bob's charts,"
O skali jego umiejętności jako aranżera najlepiej świadczy fakt, iż przez lata swej muzycznej działalności Florence pracował dla tak różnych i znanych muzyków jak Harry James, Louie Bellson, Stan Kenton, Buddy Rich, Count Basie, Sérgio Mendes czy też zespołu muzycznego "Tonight Show" Doca Severinsena.
W 2000 Bob Florence otrzymał Nagrodę Grammy w kategorii Best Large Jazz Ensemble Performance. Dwukrotnie był też laureatem Nagrody Emmy. Już po śmierci, w 2010 przyznano mu kolejną Grammy za album "Legendary" w kategorii Best Large Jazz Ensemble Album.
W ostatnim okresie swego życia z powodu choroby nie mógł już pracować ze swym zespołem (ostatni występ Bob Florence Limited Edition odbył się w październiku 2007), ale do końca współpracował z Amerykańskim Stowarzyszeniem Kompozytorów, Autorów i Wydawców, International Association for Jazz Education oraz z Los Angeles Jazz Institute.
Jego żona miała na imię Evie, mieli troje dzieci i ośmioro wnuków.
Bob Florence zmarł w wieku 75 lat w wyniku ciężkiego zapalenia płuc.

</doc>
<doc id="2847701" url="https://pl.wikipedia.org/wiki?curid=2847701" title="Bitwa pod Kobryniem (ujednoznacznienie)">
Bitwa pod Kobryniem (ujednoznacznienie)



</doc>
<doc id="2847702" url="https://pl.wikipedia.org/wiki?curid=2847702" title="Currumbin Ecovillage">
Currumbin Ecovillage

Currumbin Ecovillage – innowacyjna wspólnota mieszkaniowa będąca przykładem ekologicznie zrównoważonego rozwoju, założona w 1995. Ekowioska powstała na zdegradowanej ziemi rolnej na dawnych terenach miejskich na skraju regionu Gold Coast City, dużej miejscowości wypoczynkowej na wybrzeżu Oceanu Spokojnego w stanie Queensland w Australii, 7 km od plaż i założeń miejskich. 
Opis projektu.
Developer, firma Landmatters Currumbin Valley Property Ltd., dokonała rewitalizacji terenu i chroni jego integralność środowiskową i bioróżnorodność poprzez pozostawienie 50% terenu jako rezerwat środowiskowy. 300-akrowy (1,2 km2) teren składa się w 80% z otwartej przestrzeni, a pozostała część to 144 domostwa.
Wszystkie domy w ekowiosce połączone są w sieć autonomicznej gospodarki wodnej i energetycznej. Woda odprowadzana jest do własnej oczyszczalni ścieków, po czym w systemie zamkniętym jest ponownie używana w wiosce. Odpowiednie wzornictwo zapewnia dobry współczynnik energii przy niskim wpływie na środowisko, zachowując wygodę domostw. Założenie wyposażone jest w zasilanie solarne, tereny naturalnej produkcji żywności, systemy permakultury; stosuje recykling i stara się minimalizować ilość odpadów.
Ekowioska służy jako teren pokazowy gospodarki wodnej i energetycznej "Queensland Government EnergyWise and WaterWise Demonstration Project" i współpracuje ze społecznością uniwersytecką, przemysłowcami i rządem.
Nagrody.
Ekowioska otrzymała ponad 30 nagród, m.in. 
W 2010 ekowioska została wyróżniona przez radę miejską Gold Coast City jako "Innovation Estate" (Innowacyjna Nieruchomość), jako założenie prezentujące pożądany przez miasto kierunek rozwoju.
We wnioskach z badań jakości życia "Towards Quality of Life" przeprowadzonych przez Uniwersytet w Sydney, University of Queensland i CSIRO, w dokumencie pt. "Decentralised Development: The Ecovillage at Currumbin" znalazła się opinia: „Uważamy, że z niewielkimi zmianami, Ekowioska [Currumbin] może być pierwszą wspólnotą w Australii neutralną, jeśli chodzi o pobór wody i energii” ("“With some minor optimisation, we believe the Ecovillage could be the first mainstream energy and water neutral community in Australia.”").

</doc>
<doc id="2847704" url="https://pl.wikipedia.org/wiki?curid=2847704" title="Działko Ho-301">
Działko Ho-301

Działko Ho-301 – japońskie działko lotnicze kalibru 40 mm z okresu II wojny światowej. Broń używana była w niektórych wersjach samolotów Nakajima Ki-44. Działko Ho-301 jest jak do tej pory jedynym użytym bojowo działkiem na amunicję bezłuskową.
Nazwa.
Broń automatyczna powyżej kalibru 11 mm używana w samolotach Cesarskiej Armii Japońskiej określana była mianem "kikan hou" (działko automatyczne). Do 1940 dalsze oznaczenie, np. „Typ 89” oznaczało według kalendarza japońskiego rok wprowadzenia do służby 2598 (1938 według kalendarza gregoriańskiego). Po 1940 wprowadzono nowy system oznaczeń, w którym broń automatyczna powyżej kalibru 11 mm otrzymywała oznaczenie "ho" będące skrótem od kana "hou" oraz "shikki" – numer kolejny, typ.
Historia.
Działko zostało opracowane w zakładach Chuuou Kougyou i w późniejszym czasie było produkowane w zakładach zbrojeniowych Armii w Nagoyi. Użycie amunicji bezłuskowej pozwoliło na znaczne uproszczenie konstrukcji działka i co się z tym wiąże także jego masy. Negatywną cechą działa były jego pociski, które miały bardzo niską prędkość wylotową (230 - 245 - 246 m/s), przez co ich trajektoria lotu była bardzo zakrzywiona i miały one bardzo krótki zasięg.
Użycie bojowe.
W działka tego typu uzbrojone były samoloty Nakajima Ki-44-IIc w specjalnej wersji znanej jako "tokubeti sobi". Niewielki zasięg pocisków wynoszący około 150 metrów wymuszał bardzo bliskie, określane jako „niemalże samoboójcze” podejście myśliwca do atakowanego bombowca. Broń nie sprawdziła się w praktyce i uważana jest za nieudaną. Było to jedyne automatyczne działko bezłuskowe użyte bojowo.
Opis konstrukcji.
Broń mierzyła 1390 – 1480 mm długości, z czego długość lufy wynosiła 780 mm i ważyła około 40 kg. Zasilana była dziesięcio-nabojowym magazynkiem z bezłuskowymi pociskami kalibru 40 mm o długości całkowitej 129 – 135mm, z czego ostatnie 30 mm zawierało materiał pędny.
Działko działało na zasadzie krótkiego odrzutu lufy z zamkiem swobodnym. Szybkostrzelność teoretyczna wynosiła 450 – 475strzałów na minutę.
Pociski działka przypominały niewielkie pociski rakietowe bez zewnętrznych stateczników, ale od rakiet różniły się tym, że cały materiał pędny pocisku spalał się wewnątrz lufy działka zapewniając odrzut potrzebny do samoczynnego przeładowania się broni. Spalane gazy wyrzucane były poza nabój przez dwanaście dziur o średnicy 3,8 mm umieszczonych w bazie pocisku.

</doc>
<doc id="2847709" url="https://pl.wikipedia.org/wiki?curid=2847709" title="Herb gminy Pałecznica">
Herb gminy Pałecznica

Herb gminy Pałecznica stanowi w polu niebieskim en face postać świętego Jakuba Starszego stojącego w obuwiu na ziemi, ubranego w długą szatę do stóp, z muszlą w prawej i laską w lewej ręce oraz w kapeluszu na głowie i ze złotym nimbem. Aureola, płaszcz, laska, ziemia w kolorze złotym, kapelusz, twarz, muszla, suknia, obuwie w kolorze białym.
Herb nawiązuje do patrona miejscowego kościoła pw. św. Jakuba Apostoła.

</doc>
<doc id="2847710" url="https://pl.wikipedia.org/wiki?curid=2847710" title="Posey Green Lester">
Posey Green Lester

Posey Green Lester (ur. 12 marca 1850 koło Floyd, Wirginia, zm. 9 lutego 1929 w Roanoke, Wirginia) – amerykański polityk, członek Izby Reprezentantów z ramienia demokratów, pastor baptystystyczny.
Pracował jako nauczyciel w rodzinnym okręgu Floyd, a w 1876 został ordynowany na pastora pierwotnego kościoła baptystycznego. Przez wiele lat był wydawcą i redaktorem pisma "Zion's Landmark", wydawanego w Wilson (Karolina Północna). Jako kandydat Partii Demokratycznej ze stanu Wirginia zasiadał przez dwie kadencje w Izbie Reprezentantów (1889–1893); w 1892 nie ubiegał się o ponowny wybór. Od 1921 był pastorem w Roanoke, gdzie zmarł.

</doc>
<doc id="2847713" url="https://pl.wikipedia.org/wiki?curid=2847713" title="Gzowice (gromada)">
Gzowice (gromada)

Gzowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gzowice siedzibą GRN w Gzowicach utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Gzowice wieś, Gzowice kolonia, Aleksandrów i Piotrowice ze zniesionej gminy Gzowice w tymże powiecie. Dla gromady ustalono 13 członków gromadzkiej rady narodowej.
31 grudnia 1961 gromadę zniesiono, a jej obszar włączono do gromad Słupica (wieś i kolonię Gzowice) i Groszowice (wsie Aleksandrów i Piotrowice, tereny byłego folwarku Gzowie "(Gzowice?)" oraz osadę młyńską Redlica) w tymże powiecie.

</doc>
<doc id="2847714" url="https://pl.wikipedia.org/wiki?curid=2847714" title="Kuczki (gromada)">
Kuczki (gromada)

Kuczki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kuczki siedzibą GRN w Kuczkach (w obecnym brzmieniu "Kuczki-Wieś") utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Kuczki wieś, Kuczki kolonia i Wojsławice ze zniesionej gminy Kuczki w tymże powiecie. Dla gromady ustalono 11 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Gózd.

</doc>
<doc id="2847716" url="https://pl.wikipedia.org/wiki?curid=2847716" title="Dąbrówka Nagórna (gromada)">
Dąbrówka Nagórna (gromada)

Dąbrówka Nagórna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dąbrówka Nagórna siedzibą GRN w Dąbrówce Nagórnej utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Dąbrówka Nagórna wieś, Dąbrówka Nagórna kolonia, Dąbrówka Podłężna i Kamińsk ze zniesionej gminy Wielogóra w tymże powiecie. Dla gromady ustalono 14 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromad Wólka Klwatecka (wsie Dąbrówka Nagórna i Legenzów oraz kolonie Dąbrówka Nagórna A i Dąbrówka Nagórna B) i Wsola (wsie Dąbrówka Podłężna, Gustawów i Kamińsk oraz kolonie Piaski, Sosnowica i Kamińsk).

</doc>
<doc id="2847717" url="https://pl.wikipedia.org/wiki?curid=2847717" title="2013 w muzyce">
2013 w muzyce



</doc>
<doc id="2847718" url="https://pl.wikipedia.org/wiki?curid=2847718" title="Domaniów (gromada w powiecie radomskim)">
Domaniów (gromada w powiecie radomskim)

Domaniów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Domaniów siedzibą GRN w Domaniowie utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Domaniów, Młudnice i Wólka Domaniowska ze zniesionej gminy Przytyk w tymże powiecie. Dla gromady ustalono 10 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromad Jarosławice (wieś Młudnice oraz kolonie Młudnice i Adamówka Młudnicka) i Wrzos (wsie Domaniów, Jagodno, Wólka Domaniowska, Duży Las i Jadwinów oraz kolonie Domaniów, Stary Młyn i Feliksów).

</doc>
<doc id="2847719" url="https://pl.wikipedia.org/wiki?curid=2847719" title="Jaszowice (gromada)">
Jaszowice (gromada)

Jaszowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jaszowice siedzibą GRN w Jaszowicach utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Jaszowice, Golendzin i Chruślice ze zniesionej gminy Zakrzew w tymże powiecie. Dla gromady ustalono 10 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Zakrzew.

</doc>
<doc id="2847722" url="https://pl.wikipedia.org/wiki?curid=2847722" title="Ludwików (gromada)">
Ludwików (gromada)

Ludwików – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ludwików siedzibą GRN w Ludwikowie utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Ludwików, Żabia Wola, Gutów, Jankowice i Mokrosęk ze zniesionej gminy Błotnica w tymże powiecie. Dla gromady ustalono 17 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Jedlińsk.

</doc>
<doc id="2847723" url="https://pl.wikipedia.org/wiki?curid=2847723" title="Mazowszany (gromada)">
Mazowszany (gromada)

Mazowszany – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Mazowszany siedzibą GRN w Mazowszanach utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Sołtyków (bez kolonii Nowiny Malczewskie), Huta Mazowszańska i Trablice ze zniesionej gminy Gębarzew oraz Kotarwice ze zniesionej gminy Kowala w tymże powiecie. Dla gromady ustalono 16 członków gromadzkiej rady narodowej.
1 stycznia 1959 z gromady Mazowszany wyłączono wieś Sołtyków włączając ją do gromady Janiszpol w tymże powiecie.
Gromadę zniesiono 31 grudnia 1959, a jej obszar włączono do gromady Parznice.

</doc>
<doc id="2847724" url="https://pl.wikipedia.org/wiki?curid=2847724" title="Orlin Peralta">
Orlin Peralta

Orlin Orlando Peralta Gonzáles (ur. 12 lutego 1990 w Guanaji) – honduraski piłkarz grający na pozycji lewego obrońcy w klubie Vida. Reprezentant Hondurasu, w 2007 roku grał na Mistrzostwach Świata U-17, natomiast w 2012 roku reprezentował Honduras podczas Letnich Igrzysk Olimpijskich.

</doc>
<doc id="2847726" url="https://pl.wikipedia.org/wiki?curid=2847726" title="Jastrzębia (gromada w powiecie radomskim, 1954–1959)">
Jastrzębia (gromada w powiecie radomskim, 1954–1959)

Jastrzębia (od 31 XII 1961 "Wojciechów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jastrzębia siedzibą GRN w Jastrzębi utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Jastrzębia, Wólka Lesiowska i Wojciechów ze zniesionej gminy Kozłów w tymże powiecie. Dla gromady ustalono 15 członków gromadzkiej rady narodowej.
Gromadę zniesiono 31 grudnia 1959 w związku z przeniesieniem siedziby GRN z Jastrzębi do Wojciechowa i zmianą nazwy jednostki na "gromada Wojciechów".

</doc>
<doc id="2847728" url="https://pl.wikipedia.org/wiki?curid=2847728" title="Goryńska Wola (gromada)">
Goryńska Wola (gromada)

Goryńska Wola – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Goryńska Wola siedzibą GRN w Goryńskiej Woli (w obecnym brzmieniu "Wola Goryńska") utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Goryńska Wola, Brody i Goryń ze zniesionej gminy Jedlińsk w tymże powiecie. Dla gromady ustalono 12 członków gromadzkiej rady narodowej.
31 grudnia 1961 gromadę zniesiono, a jej obszar włączono do gromady Bartodzieje w tymże powiecie.

</doc>
<doc id="2847729" url="https://pl.wikipedia.org/wiki?curid=2847729" title="Kaszów (gromada)">
Kaszów (gromada)

Kaszów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kaszów siedzibą GRN w Goryńskiej Woli utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Kaszów, Kaszewska Wola, Sukowska Wola i Tursk ze zniesionej gminy Przytyk w tymże powiecie. Dla gromady ustalono 15 członków gromadzkiej rady narodowej.
31 grudnia 1961 gromadę zniesiono, a jej obszar włączono do gromady Przytyk w tymże powiecie.

</doc>
<doc id="2847730" url="https://pl.wikipedia.org/wiki?curid=2847730" title="Polany (gromada w powiecie radomskim)">
Polany (gromada w powiecie radomskim)

Polany – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Polany siedzibą GRN w Polanach utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Polany wieś, Polany kolonia i Pomorzany ze zniesionej gminy Zalesice w tymże powiecie. Dla gromady ustalono 14 członków gromadzkiej rady narodowej.
29 lutego 1956 z gromady Polany wyłączono oddziały Nr. Nr. 191–204 nadleśnictwa Marcule włączając je do gromady Pakosław w powiecie iłżeckim w tymże województwie.
31 grudnia 1961 gromadę zniesiono, a jej obszar włączono do gromady Łączany w tymże powiecie.

</doc>
<doc id="2847732" url="https://pl.wikipedia.org/wiki?curid=2847732" title="Sławno (gromada w powiecie radomskim)">
Sławno (gromada w powiecie radomskim)

Sławno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sławno siedzibą GRN w Sławnie utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Ślepowron, Sławno i Wacławów oraz kolonia Sławno B z dotychczasowej gromady Franciszków ze zniesionej gminy Wolanów w tymże powiecie. Dla gromady ustalono 16 członków gromadzkiej rady narodowej.
31 grudnia 1961 gromadę zniesiono, a jej obszar włączono do gromady Wolanów w tymże powiecie.

</doc>
<doc id="2847733" url="https://pl.wikipedia.org/wiki?curid=2847733" title="Bielicha (gromada)">
Bielicha (gromada)

Bielicha – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bielicha siedzibą GRN w Bielisze utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Bielicha i Milejowice ze zniesionej gminy Zakrzew oraz Wacyn wieś ze zniesionej gminy Radom w tymże powiecie. Dla gromady ustalono 10 członków gromadzkiej rady narodowej.
31 grudnia 1961 gromadę zniesiono, a jej obszar włączono do gromady Cerekiew w tymże powiecie.

</doc>
<doc id="2847736" url="https://pl.wikipedia.org/wiki?curid=2847736" title="Zawady (gromada w powiecie radomskim)">
Zawady (gromada w powiecie radomskim)

Zawady (alt. "Zawady Nowe")– dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zawady siedzibą GRN w Zawadach (Nowych) utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Zawady Nowe, Zawady Stare, Romanów i Urbanów ze zniesionej gminy Jedlińsk oraz wieś Nowa Wola z dotychczasowej gromady Grodzisko ze zniesionej gminy Błotnica w tymże powiecie. Dla gromady ustalono 11 członków gromadzkiej rady narodowej.
31 grudnia 1961 gromadę zniesiono, a jej obszar włączono do gromad Jedlińsk (wieś Zawady Stare oraz kolonie Janki i Moczydło) i Bierwce (wsie Nowa Wola, Romanów i Urbanów oraz kolonie Zawady Nowe, Jedlińsk B. i Franciszków) w tymże powiecie.

</doc>
<doc id="2847737" url="https://pl.wikipedia.org/wiki?curid=2847737" title="Zawady Nowe (gromada)">
Zawady Nowe (gromada)



</doc>
<doc id="2847739" url="https://pl.wikipedia.org/wiki?curid=2847739" title="Konstantinowo (obwód Chaskowo)">
Konstantinowo (obwód Chaskowo)

Konstantinowo (bułg. "Константиново") – wieś w południowej Bułgarii, w obwodzie Chaskowo, w gminie Simeonowgrad.

</doc>
<doc id="2847741" url="https://pl.wikipedia.org/wiki?curid=2847741" title="Crystal Waters (ekowioska)">
Crystal Waters (ekowioska)

Crystal Waters (znana też jako Crystal Waters Permaculture Village i Crystal Waters Ecovillage) – założona w 1989 ekowioska na Sunshine Coast w głębi stanu Queensland w Australii. Wioska liczy ok. 200 mieszkańców i 83 1-akrowe działki.
Historia.
Projekt został sfinansowany całkowicie ze środków własnych. Teren został nabyty w drodze umowy z właścicielem, że w zamian za przekazanie terenu otrzyma kilka domostw, kiedy te będą całkowicie zbudowane. Projektanci terenu także zostali opłaceni poprzez przekazanie im działek. Zainteresowani nabywcy domostw w ekowiosce zapłacili za nie z góry, w ten sposób opłacając koszty materiałów, narzędzi i robocizny. Głównym projektantem ekowioski był Max Lindegger.
Wioska została starannie zaprojektowana zgodnie z zasadami permakultury. Wioska znajduje się na terenie dawnych pastwisk z lat 60., kiedy to ziemia została wyjałowiona przez wypas koni i krów i podlegała erozji. Większość projektowania odbywała się w terenie, biorąc pod uwagę nierówności terenu, orientację względem stron świata, rodzaje gleby, mikroklimaty w poszczególnych miejscach, itd. Dzięki działaniu zgodnie z naturą domy zostały usytuowane tak, aby uzyskać jak największe dawki promieniowania słonecznego w zimie i chłodu w lecie (pasywne ogrzewanie). Oczka wodne pomagają w dystrybucji wody i chronią glebę przed erozją. Tereny zdegradowane zostały zalesione i obsadzone roślinami endemicznymi. Statut wioski zaleca mieszkańcom odpowiedzialność ekologiczną w zakresie zaspokajania swoich potrzeb i utylizacji odpadów.
Na rok 1996, w wiosce znajdowały się 83 działki będące własnością prywatną, po ok. pół hektara każda, zajmujące ok. 14% terenu. Dalsze 6% z 259 ha (640 akrów) znajdowało się w posiadaniu wiejskiej spółdzielni: był tam m.in. teren handlowy, placówka edukacyjna, agencja turystyczna, piekarnia, oddział straży pożarnej i centrum informacyjne, a także pole kempingowe dla odwiedzających. Pozostałe 80% stanowiło własność wspólną, z terenami upraw, lasami i drogami wodnymi.
W roku 2000 wybudowano centrum szkoleniowe EcoCenter, stosując technikę ubijanej ziemi ("rammed earth"). Na dachu werandy znajdują się 24 panele solarne, zaś całkowita powierzchnia dachu to ok. 320m2 zdolnych odebrać ok. 430 000 litrów deszczówki rocznie.
Nagrody.
W 1996 wioska Crystal Waters otrzymała nagrodę "World Habitat Award" od ONZ za „pionierską pracę nad pokazaniem nowych dróg zrównoważonego życia o niskim wpływie na środowisko, poprzez założenie pierwszej na świecie intencjonalnej wioski permakulturowej” ("pioneering work in demonstrating new ways of low impact, sustainable living through the establishment of the world's first intentional permaculture village"). W 1998 wioska Crystal Waters znalazła się na liście Najlepszych Praktyk ("Best Practices") Programu Narodów Zjednoczonych ds. Osiedli Ludzkich.

</doc>
<doc id="2847746" url="https://pl.wikipedia.org/wiki?curid=2847746" title="Pociecha (Antoniów)">
Pociecha (Antoniów)

Pociecha – część wsi Antoniów w Polsce, położona w województwie mazowieckim, w powiecie szydłowieckim, w gminie Chlewiska. Do 31 grudnia 2016 samodzielna wieś.
W latach 1975–1998 Pociecha położona była w województwie radomskim.
Wierni Kościoła rzymskokatolickiego należą do parafii Matki Bożej Nieustającej Pomocy w Hucie.

</doc>
<doc id="2847753" url="https://pl.wikipedia.org/wiki?curid=2847753" title="Dolina Zadnia Krzemienna">
Dolina Zadnia Krzemienna

Dolina Zadnia Krzemienna (słow. "Zadná Kremenná dolina") – dolinka w masywie Osobitej w słowackich Tatrach Zachodnich. Opada spod Rzędowego Zwornika (1589 m) w północnym kierunku i tuż po południowo-wschodniej stronie przełęczy Borek, na wysokości około 980 m uchodzi do Doliny Mihulczej. Jej zbocza tworzą dwie granie odchodzące od Rzędowego Zwornika: orograficznie prawe zbocze tworzą Przednie Rzędowe Skały, lewe jego grań północno-wschodnia i jej północna odnoga odgałęziająca się powyżej przełęczy nad Krzemienną. Ujście doliny jest bardzo wąskie i ciasne, cała dolina jest wąska i długa, górą nieco rozszerza się.
Dolina Zadnia Krzemienna jest jedną z trzech położonych obok siebie Dolin Krzemiennych. Pozostałe to Dolina Pośrednia Krzemienna i Dolina Przednia Krzemienna. Jest w większości zalesiona, ale w jej dolnej części znajdują się dwie polany. Dnem doliny prowadzi droga leśna. U podnóża Przednich Rzędowych Skał znajduje się Jaskinia Janosiowa.

</doc>
<doc id="2847755" url="https://pl.wikipedia.org/wiki?curid=2847755" title="Kuchary (Piskornia)">
Kuchary (Piskornia)

Kuchary – nieoficjalna część wsi Piskornia, w Polsce położona w województwie mazowieckim, w powiecie pułtuskim, w gminie Pokrzywnica.
Kuchary znajdują się na wschodnim skraju Piskorni granicząc bezpośrednio z miejscowością Budy Obrębskie. Centrum Kuchar stanowi skrzyżowanie dróg kierujących kolejno na północ do Pokrzywnicy, na wschód do Obręba, na południe do Trzepowa.

</doc>
<doc id="2847756" url="https://pl.wikipedia.org/wiki?curid=2847756" title="Piskornia Mała">
Piskornia Mała

Piskornia Mała – nieoficjalna część wsi Piskornia, w Polsce położona w województwie mazowieckim, w powiecie pułtuskim, w gminie Pokrzywnica.
Piskornia Mała znajduje się w południowej części Piskorni granicząc z miejscowością Ciepielin.

</doc>
<doc id="2847757" url="https://pl.wikipedia.org/wiki?curid=2847757" title="Dolina Pośrednia Krzemienna">
Dolina Pośrednia Krzemienna

Dolina Pośrednia Krzemienna (słow. "Prostredná Kremenná dolina") – dolinka w masywie Osobitej w słowackich Tatrach Zachodnich. Opada spod przełęczy nad Krzemienną w północno-zachodnim kierunku i po zachodniej stronie przełęczy Borek, na wysokości około 920 m uchodzi do Doliny Błotnej. W miejscu ujścia doliny znajduje się polana. Orograficznie lewe zbocze Doliny Pośredniej Krzemiennej tworzy grzbiet Krzemiennej opadający w północno-zachodnim, niżej zakręcający w północnym kierunku, zbocza prawe północny grzbiet odgałęziający się od grani Rzędowy Zwornik – Krzemienna, powyżej przełęczy nad Krzemienną.
Dolina Pośrednia Krzemienna jest środkową z trzech Dolin Krzemiennych. Po jej zachodniej stronie znajduje się Dolina Zadnia Krzemienna, po wschodniej Dolina Przednia Krzemienna. Jest całkowicie zalesiona. Jej dolną częścią prowadzi droga leśna.

</doc>
<doc id="2847758" url="https://pl.wikipedia.org/wiki?curid=2847758" title="Dąbrówka (gajówka w gminie Czosnów)">
Dąbrówka (gajówka w gminie Czosnów)

Dąbrówka – do 31 grudnia 2013 gajówka w Polsce położona w województwie mazowieckim, w powiecie nowodworskim, w gminie Czosnów.
Miejscowość zniesiona 1 stycznia 2014.
W latach 1975–1998 miejscowość należała administracyjnie do województwa warszawskiego.

</doc>
<doc id="2847759" url="https://pl.wikipedia.org/wiki?curid=2847759" title="Palmiry (gajówka)">
Palmiry (gajówka)

Palmiry – do 31 grudnia 2013 gajówka w Polsce położona w województwie mazowieckim, w powiecie nowodworskim, w gminie Czosnów. Miejscowość zniesiona 1 stycznia 2014.
W latach 1975–1998 miejscowość należała administracyjnie do województwa warszawskiego.

</doc>
<doc id="2847760" url="https://pl.wikipedia.org/wiki?curid=2847760" title="Piskornia Duża">
Piskornia Duża

Piskornia Duża – nieoficjalna część wsi Piskornia, w Polsce położona w województwie mazowieckim, w powiecie pułtuskim, w gminie Pokrzywnica.
Piskornia Duża stanowi główną część Piskorni, gdzie skupiona jest większość mieszkańców miejscowości. W tej części znajduje się stara szkoła, która jest częściowo zamieszkana. Piskornia Duża znajduje się w centrum Piskorni.

</doc>
<doc id="2847761" url="https://pl.wikipedia.org/wiki?curid=2847761" title="Kaliszki (leśniczówka)">
Kaliszki (leśniczówka)

Kaliszki – do 31 grudnia 2013 leśniczówka w Polsce położona w województwie mazowieckim, w powiecie nowodworskim, w gminie Czosnów. Miejscowość zniesiona 1 stycznia 2014.
W latach 1975–1998 miejscowość należała administracyjnie do województwa warszawskiego.

</doc>
<doc id="2847763" url="https://pl.wikipedia.org/wiki?curid=2847763" title="Kazuń-Bielany (osada)">
Kazuń-Bielany (osada)

Kazuń-Bielany – osada w Polsce położona w województwie mazowieckim, w powiecie nowodworskim, w gminie Czosnów.
W latach 1975–1998 miejscowość należała administracyjnie do województwa warszawskiego.

</doc>
<doc id="2847764" url="https://pl.wikipedia.org/wiki?curid=2847764" title="Amt Wachsenburg">
Amt Wachsenburg

Amt Wachsenburg – gmina w Niemczech, w kraju związkowym Turyngia, w powiecie Ilm. Powstała 31 grudnia 2012 ze zlikwidowanej dzień wcześniej gminy Wachsenburggemeinde, której teren włączono do gminy Ichtershausen. Ichtershausen stał się dzielnicą "(Ortsteil)" nowo powstałej gminy.
1 stycznia 2019 do gminy przyłączono gminę Kirchheim, która stała się jej dzielnicą "(Ortsteil)". Do 30 grudnia 2019 dla gminy Rockhausen, Amt Wachsenburg pełniła funkcję "gminy realizującej" (niem. "erfüllende Gemeinde"), dzień później stała się również jej dzielnicą.

</doc>
<doc id="2847765" url="https://pl.wikipedia.org/wiki?curid=2847765" title="Młynisko (powiat nowodworski)">
Młynisko (powiat nowodworski)

Młynisko – osada leśna w Polsce położona w województwie mazowieckim, w powiecie nowodworskim, w gminie Czosnów.
W latach 1975–1998 miejscowość należała administracyjnie do województwa warszawskiego.

</doc>
<doc id="2847766" url="https://pl.wikipedia.org/wiki?curid=2847766" title="Josh Laban">
Josh Laban



</doc>
<doc id="2847768" url="https://pl.wikipedia.org/wiki?curid=2847768" title="Gaik (Murowanka)">
Gaik (Murowanka)

Gaik – nieoficjalny przysiółek wsi Murowanka w Polsce położony w województwie mazowieckim, w powiecie pułtuskim, w gminie Pokrzywnica.
Gaik znajduje się w granicach sołectwa Murowanka.

</doc>
<doc id="2847769" url="https://pl.wikipedia.org/wiki?curid=2847769" title="Pociecha (powiat nowodworski)">
Pociecha (powiat nowodworski)

Pociecha – osada leśna w Polsce położona w województwie mazowieckim, w powiecie nowodworskim, w gminie CzosnówMłynisko.
W latach 1975–1998 miejscowość należała administracyjnie do województwa warszawskiego.

</doc>
<doc id="2847770" url="https://pl.wikipedia.org/wiki?curid=2847770" title="Kacapy">
Kacapy

Kacapy – przysiółek wsi Murowanka w Polsce położony w województwie mazowieckim, w powiecie pułtuskim, w gminie Pokrzywnica.
Kacapy znajdują się w granicach sołectwa Murowanka.

</doc>
<doc id="2847773" url="https://pl.wikipedia.org/wiki?curid=2847773" title="Grabina (Murowanka)">
Grabina (Murowanka)

Grabina – nieoficjalna część wsi Murowanka w Polsce położony w województwie mazowieckim, w powiecie pułtuskim, w gminie Pokrzywnica.
Grabina należy do sołectwa Murowanka.

</doc>
<doc id="2847775" url="https://pl.wikipedia.org/wiki?curid=2847775" title="Bernadetta Matuszczak">
Bernadetta Matuszczak

Bernadetta Matuszczak (ur. 10 marca 1931 w Toruniu, zm. 3 września 2021) – polska kompozytorka.
Życiorys.
Po ukończeniu Średniej Szkoły Muzycznej w Toruniu rozpoczęła studia w Państwowej Wyższej Szkole Muzycznej w Poznaniu. Studiowała teorię muzyki u Zygmunta Sitowskiego, grę na fortepianie u Ireny Kurpisz-Stefanowej i kompozycji u Tadeusza Szeligowskiego.
Studia ukończyła z odznaczeniem w roku 1958 i podjęła pracę asystenta na macierzystej uczelni w katedrze Zygmunta Sitkowskiego.
W roku 1960 kontynuowała studia kompozycji w Akademii Muzycznej im. Fryderyka Chopina w Warszawie u Tadeusza Szeligowskiego, a następnie u Kazimierza Sikorskiego. Studia kompozytorskie zakończyła dyplomem w roku 1964.
W roku 1968 rozpoczęła studia kompozytorskie w Paryżu jako stypendystka rządu francuskiego u Nadii Boulanger.
W 2008 została odznaczona Srebrnym Medalem „Zasłużony Kulturze Gloria Artis”.
Twórczość.
Bernadetta Matuszczak tworzyła różnorodne utwory muzyczne, w tym opery. Jej dzieła są wykonywane w kraju i za granicą. Za swoją twórczość była wielokrotnie nagradzana.

</doc>
<doc id="2847776" url="https://pl.wikipedia.org/wiki?curid=2847776" title="Trzepowo-Parcele">
Trzepowo-Parcele

Trzepowo-Parcele – przysiółek wsi Trzepowo w Polsce położony w województwie mazowieckim, w powiecie pułtuskim, w gminie Pokrzywnica.
Trzepowo-Parcele znajduje się w granicach sołectwa Trzepowo.

</doc>
<doc id="2847780" url="https://pl.wikipedia.org/wiki?curid=2847780" title="C.V. Pardal">
C.V. Pardal

C.V. Pardal - portugalski rugbysta, czterokrotny reprezentant Portugalii w rugby union mężczyzn. Jego pierwszym meczem w reprezentacji było spotkanie z Hiszpanią, które zostało rozegrane 1 maja 1965 w Lizbonie. Ostatnim raz w reprezentacji zagrał 20 kwietnia 1969 w Casablance z Marokiem.

</doc>
<doc id="2847782" url="https://pl.wikipedia.org/wiki?curid=2847782" title="Joaquim Pereira">
Joaquim Pereira

Joaquim Pereira – portugalski rugbysta, szesnastokrotny reprezentant Portugalii w rugby union mężczyzn. Jego pierwszym meczem w reprezentacji było spotkanie z Hiszpanią, które zostało rozegrane 1 maja 1965 w Lizbonie. Ostatnim raz w reprezentacji zagrał 11 marca 1984 z Hiszpanią w Lizbonie.

</doc>
<doc id="2847783" url="https://pl.wikipedia.org/wiki?curid=2847783" title="I liga argentyńska w piłce nożnej (2011/2012)">
I liga argentyńska w piłce nożnej (2011/2012)

Mistrzem Argentyny turnieju Apertura w sezonie 2011/12 został Boca Juniors, natomiast wicemistrzem turnieju Apertura został Racing Club de Avellaneda.
Mistrzem Argentyny turnieju Clausura w sezonie 2011/12 został Arsenal Sarandí Buenos Aires, natomiast wicemistrzem turnieju Clausura został CA Tigre.
Do Copa Libertadores w roku 2012 zakwalifikowało się pięć klubów:
Do Copa Sudamericana w roku 2012 zakwalifikowało się sześć klubów:
Do Copa Libertadores w roku 2013 zakwalifikowało się pięć klubów:
Tabela spadkowa zadecydowała o tym, które kluby spadną do drugiej ligi (Primera B Nacional Argentina), a które będą miały szanse obronić swój byt pierwszoligowy w barażach. Bezpośrednio spadły kluby, które w tabeli spadkowej zajęły dwa ostatnie miejsca - CA Banfield i Olimpo Bahía Blanca. Na ich miejsce awansowały dwie najlepsze drużyny z drugiej ligi - River Plate i CA Argentino de Quilmes. Mecze barażowe musiały stoczyć San Martín San Juan i San Lorenzo de Almagro. Oba kluby obroniły się przed spadkiem do drugiej ligi.
Baraże o utrzymanie się w lidze.
Rewanże.
Kluby San Martín San Juan i San Lorenzo de Almagro obroniły się przed spadkiem. Klub drugoligowy, by uzyskać awans, musiał wykazać wyższość nad klubem pierwszoligowym, dlatego Rosario Central, mimo dwóch bezbramkowych remisów, nie uzyskał awansu do pierwszej ligi.
Sumaryczna tabela 2011.
Zsumowanie dokonań w turnieju Clausura 2010/11 i Apertura 2011/12. Tabela ma znaczenie przy kwalifikowaniu klubów do turniejów Copa Libertadores 2012 i Copa Sudamericana 2012.

</doc>
<doc id="2847786" url="https://pl.wikipedia.org/wiki?curid=2847786" title="Castro Pereira">
Castro Pereira

Castro Pereira – portugalski rugbysta, szesnastokrotny reprezentant Portugalii w rugby union mężczyzn. Jego pierwszym meczem w reprezentacji było spotkanie z Hiszpanią, które zostało rozegrane 1 maja 1965 w Lizbonie. Ostatnim raz w reprezentacji zagrał 23 marca 1969 z Hiszpanią w Barreiro.

</doc>
<doc id="2847787" url="https://pl.wikipedia.org/wiki?curid=2847787" title="Górówka euriala">
Górówka euriala

Górówka euriala ("Erebia euryale") – motyl dzienny z rodziny rusałkowatych.
Wygląd.
Rozpiętość skrzydeł od 38 do 42 mm, dymorfizm płciowy niewielki.
Siedlisko.
Górskie łąki pośród lasów i powyżej granicy lasu.
Biologia i rozwój.
Wykształca jedno pokolenie w roku (lipiec-sierpień). Główne rośliny żywicielskie: śmiałek pogięty, bliźniczka psia trawka, prosownica rozpierzchła, kostrzewa czerwona, kostrzewa owcza, stokłosa prosta, trzęślice, trzcinnik pstry, izgrzyca przyziemna, sesleria skalna, wiechlina gajowa. Jaja barwy początkowo białej, a później różowobrunatnej składane są na roślinie żywicielskiej lub w jej pobliżu. Larwy zimują w osłonce jajowej i wylęgają się wiosną. W zależności od warunków atmosferycznych ich rozwój jest jedno lub dwuroczny. Stadium poczwarki trwa ok. 2-3 tygodnie.
Rozmieszczenie geograficzne.
Gatunek europejski, w Polsce występuje w Karpatach i Sudetach.

</doc>
<doc id="2847790" url="https://pl.wikipedia.org/wiki?curid=2847790" title="Księża Kępka">
Księża Kępka

Księża Kępka – wieś w Polsce położona w województwie kujawsko-pomorskim, w powiecie włocławskim, w gminie Choceń.
W latach 1975–1998 miejscowość należała administracyjnie do województwa włocławskiego.

</doc>
<doc id="2847791" url="https://pl.wikipedia.org/wiki?curid=2847791" title="Farensbach (herb szlachecki)">
Farensbach (herb szlachecki)

Farensbach ("Fedorowski, Feleński, Feliński, Felker, Ferensbach, Teodorowski") – polski herb szlachecki.

</doc>
<doc id="2847792" url="https://pl.wikipedia.org/wiki?curid=2847792" title="Kolonia Koziegłowy">
Kolonia Koziegłowy

Kolonia Koziegłowy – przysiółek wsi Koziegłowy w Polsce położony w województwie mazowieckim, w powiecie pułtuskim, w gminie Pokrzywnica.
Kolonia Koziegłowy należy do sołectwa Koziegłowy.

</doc>
<doc id="2847794" url="https://pl.wikipedia.org/wiki?curid=2847794" title="Łubienica (osada)">
Łubienica (osada)

Łubienica – osada w Polsce położona w województwie mazowieckim, w powiecie pułtuskim, w gminie Pokrzywnica. Osada Łubienica znajduje się w granicach sołectwa Łubienica-Superunki.

</doc>
<doc id="2847795" url="https://pl.wikipedia.org/wiki?curid=2847795" title="Kristin Richards">
Kristin Richards



</doc>
<doc id="2847796" url="https://pl.wikipedia.org/wiki?curid=2847796" title="Kąty (województwo dolnośląskie)">
Kąty (województwo dolnośląskie)

Kąty – osada leśna w Polsce położona w województwie dolnośląskim, w powiecie polkowickim, w gminie Chocianów.
W latach 1975–1998 miejscowość należała administracyjnie do województwa legnickiego.

</doc>
<doc id="2847802" url="https://pl.wikipedia.org/wiki?curid=2847802" title="Zamek w Skoczowie">
Zamek w Skoczowie

Zamek w Skoczowie – gród a następnie zamek istniejący od XIV do XX w. w Skoczowie, ostatecznie rozebrany w 1938 r. Początkowo własność piastowskich książąt cieszyńskich (z przerwą w latach 1573/77–1594), a po ich wymarciu Habsburgów.
Historia.
Wybudowany został prawdopodobnie w początkowym okresie funkcjonowania księstwa cieszyńskiego powstałego w 1290 r., na polecenie jego władców. Po raz pierwszy jego istnienie jako twierdzy potwierdzone jest w dyplomie lennym księcia Kazimierza I z 1327 r. Była to wówczas zapewne drewniana budowla otoczona wałami drewniano-ziemnymi i fosami, mająca za zadanie strzec przebiegającego w pobliżu szlaku handlowego z Cieszyna przez bród (później most) na rzece Wiśle do Bielska. Zapewne jeszcze w XIV lub na początku XV w. gród ten został rozbudowany. Począwszy od XV w. coraz częściej przebywali na nim książęta cieszyńscy, często wystawiając w nim ważne dokumenty, np. tzw. wielki przywilej nadany miastu Bielsku przez Bolka I w 1424 r. Od 1431 r. zamek był jedną z siedzib księżnej Ofki, następnie był siedzibą księcia Przemka II. W latach 1573–1577 Skoczów wraz ze Strumieniem i okolicznymi wioskami został sprzedany przez księcia Wacława III Adama tworząc skoczowsko-strumieńskie państwo stanowe. Jego nowy właściciel, Gottard (Jerzy) z Łagowa (von Logau) na Starej Wsi (Altendorf), rozpoczął przebudowę dotąd drewniano-ziemnego zamku na murowany. Gottard zmarł w 1589 r., niemniej przebudowa była kontynuowana. W następnych latach zamek tracił walory obronne, przybierając formę rezydencjonalną. Po powrocie państwa stanowego do księstwa cieszyńskiego, ok. 1594 r., zamek ten stał się siedzibą burgrabiego a od początku XVII w. hetmana, zarządzającymi skoczowsko-strumieńskim kluczem dóbr (tzw. "państwem"). Urbarz z 1621 r. opisuje:
Po wymarciu Piastów cieszyńskich w 1653 r. zamek wkrótce stał się siedzibą zarządców Komory Cieszyńskiej. W 1713 r. zamek wraz z miastem został strawiony przez pożar. Został odbudowany w 1714 r. według nowego planu przez mistrza budowlanego Bartłomieja Dissela z Cieszyna. Kolejny pożar zaatakował zamek w 1756 r., przeciągająca się odbudowa skończyła się w 1791 r. Wtedy zamek przybrał formę wolnostojącego piętrowego dworu z łamanym dachem typu polskiego. W 1805 r. odwiedziła go Maria Ludwika Austriaczka, w latach następnych także car Aleksander I, cesarz Franciszek I, arcyksiążę Karol Ludwik Habsburg. Od 1855 r. zamek był siedzibą starosty, od 1866 r. sądu, zaś na początku XX w. kancelarii gminy, burmistrza i miejskiej rady, co było przyczynkiem ostatniego remontu zamku w latach 1902–1904. Po opuszczeniu go przez samorządowców miejskich w 1913 r., w zamku urządzone zostało regionalne Muzeum Beskidzkie przez miejscowego nauczyciela, Karola Prausa Seniora.
Podczas I wojny światowej stacjonowało tu wojsko. W następnych dekadach zamek popadał w ruinę. Już w kwietniu 1923 r. Rada Miejska Skoczowa uchwaliła zakaz trzymania zwierząt w przyzamkowej stajni, ponieważ jej dach groził zawaleniem. W tym samym roku w grudniu wysiedlono z zamku zamieszkujących tam bezdomnych. Tym niemniej biedota miejska zamieszkiwała tam w dalszym ciągu, skoro w aktach miejskich zachowała się informacja, że jeszcze w 1937 r. zamek miał troje mieszkańców. Ostatecznie budynek został rozebrany w 1938 r.

</doc>
<doc id="2847804" url="https://pl.wikipedia.org/wiki?curid=2847804" title="Moses Anderson">
Moses Anderson

 
Moses Bosco Anderson SSE (ur. 9 września 1928 w Selmie, Alabama, zm. 1 stycznia 2013 w Livonii, Michigan) – afroamerykański duchowny katolicki, biskup pomocniczy Detroit w latach 1982-2003.
Życiorys.
W roku 1949 ukończył Knox Acatemy High School w rodzinnym mieście. Do kapłaństwa przygotowywał się w St. Michael College w Winooski w stanie Vermont. Uzyskał tam dyplom z filozofii z wynikiem "magna cum laude". Następnie skierowany został do seminarium Zgromadzenia św. Edmunda w Burlington. 30 maja 1958 otrzymał święcenia kapłańskie. Pracował duszpastersko w Karolinie Płn. i w rodzinnej Alabamie.
2 grudnia 1982 papież Jan Paweł II mianował go biskupem pomocniczym archidiecezji Detroit ze stolicą tytularną "Vatarba". Sakry udzielił mu przyszły kardynał Edmund Szoka. Był pierwszym w historii archidiecezji czarnoskórym biskupem. Na emeryturę przeszedł 24 października 2003. Zamieszkał wówczas w Livonii, gdzie zmarł 1 stycznia 2013 roku. 

</doc>
<doc id="2847806" url="https://pl.wikipedia.org/wiki?curid=2847806" title="Kościół św. Jadwigi Śląskiej w Kobylej Górze">
Kościół św. Jadwigi Śląskiej w Kobylej Górze

Kościół św. Jadwigi Śląskiej w Kobylej Górze - rzymskokatolicki kościół parafialny we wsi Kobyla Góra, w gminie Kobyla Góra, w powiecie ostrzeszowskim, w województwie wielkopolskim. Należy do dekanatu Ostrzeszów. Mieści się przy Placu Wolności.
Architektura.
Świątynia została wybudowana w stylu klasycystycznym w 1807 roku, zaprojektowana przez architekta Jana Nepomucena Baranowskiego. Fundatorem był Ignacy Cielecki. Jest to budowla o jednej nawie zwieńczona półkolistym prezbiterium wybudowana na planie prostokąta o wymiarach 30 m długości i 13 m szerokości z dostawionymi później z lewej i prawej strony tak zwanymi kruchtami. Kościół posiada dwuspadowy dach, nad którym jest umieszczona mała barokowa wieżyczka z sygnaturką. Portal wejściowy posiada pilastry naśladujące kolumny oraz tak zwany przyczółek w kształcie trójkąta. 
Wystrój wnętrza.
W wystroju wnętrza kościoła należy zwrócić uwagę na ołtarz główny z figurą patronki, wyrzeźbioną przez Alfreda Wiśniewskiego, wykonany w 1947 roku oraz dwa klasycystyczne ołtarze boczne z obrazami: Matki Bożej Częstochowskiej i Przemienienia Pańskiego. Interesujące są także cztery plafony na stropie, przedstawiające św. Maksymiliana, Chrystusa, symboliczną wizję wyboru Jana Pawła II na papieża oraz Maryję Pannę. Plafony te zostały namalowane na początku lat osiemdziesiątych XX wieku.
Zabytki.
Z ocalałych zabytków zachowały się monstrancja z drugiej połowy XVIII stulecia, ozdobiona rodzinnym herbem rodziny Wieniawa, dawnych właścicieli Kobylej Góry, dwa kielichy z XVII stulecia oraz lawaterz z XIX stulecia. Zachował się także barokowy krzyż procesyjny.

</doc>
<doc id="2847808" url="https://pl.wikipedia.org/wiki?curid=2847808" title="Géza Koroknay">
Géza Koroknay

Géza Koroknay (ur. 29 września 1948 roku w Budapeszcie, zm. 2 stycznia 2013 roku
) – węgierski aktor teatralny i filmowy. Najbardziej znany z serialu komediowego "Szomszédok".
Przypisy.
 

</doc>
<doc id="2847815" url="https://pl.wikipedia.org/wiki?curid=2847815" title="Trojan (obwód Chaskowo)">
Trojan (obwód Chaskowo)

Trojan (bułg. "Троян") – wieś w południowej Bułgarii, w obwodzie Chaskowo, w gminie Simeonowgrad.
We wsi znajdują się pozostałości drogi rzymskiej.

</doc>
<doc id="2847816" url="https://pl.wikipedia.org/wiki?curid=2847816" title="Kyffhäuserland">
Kyffhäuserland

Kyffhäuserland – gmina w Niemczech, w kraju związkowym Turyngia, w powiecie Kyffhäuser. Powstała 31 grudnia 2012 z połączenia ośmiu gmin, wchodzących do 30 grudnia 2012 w skład wspólnoty administracyjnej Kyffhäuser: Badra, Bendeleben, Göllingen, Günserode, Hachelbich, Rottleben, Seega oraz Steinthaleben. Wspólnota ta została rozwiązana, a gminy stały się automatycznie dzielnicami nowo powstałej.

</doc>
<doc id="2847818" url="https://pl.wikipedia.org/wiki?curid=2847818" title="Kyffhaeuserland">
Kyffhaeuserland



</doc>
<doc id="2847819" url="https://pl.wikipedia.org/wiki?curid=2847819" title="SAIDI">
SAIDI

System Average Interruption Duration Index (SAIDI) – w elektroenergetyce, wskaźnik przeciętnego (średniego) systemowego czasu trwania przerwy długiej w dostawach energii elektrycznej, . SAIDI jest współczynnikiem niezawodności stanowiącym sumę iloczynów czasu trwania przerwy w dostawie energii (w minutach) i liczby odbiorców narażonych na skutki tej przerwy w ciągu roku, podzieloną przez łączną liczbę obsługiwanych odbiorców przyłączonych do sieci
gdzie:
Inaczej mówiąc, jest to całkowity czas trwania przerw w zasilaniu w energię elektryczną (w minutach), jakiego może się spodziewać odbiorca średnio w ciągu roku
SAIDI nie obejmuje przerw krótszych niż 3 minuty i wyznaczany jest oddzielnie dla przerw planowanych i przerw nieplanowanych.

</doc>
<doc id="2847823" url="https://pl.wikipedia.org/wiki?curid=2847823" title="SAIFI">
SAIFI

System Average Interruption Frequency Index (SAIFI) – w elektroenergetyce, wskaźnik przeciętnej systemowej częstości przerw długich w dostawie energii – SAIFI, jest współczynnikiem niezawodności stanowiącym liczbę odbiorców narażonych na skutki wszystkich przerw w ciągu roku, podzieloną przez łączną liczbę obsługiwanych odbiorców.
gdzie:
SAIFI jest miarą ilości przerw na odbiorcę. SAIFI nie obejmuje przerw krótszych niż 3 minuty i wyznaczany jest oddzielnie dla przerw planowanych i nieplanowanych.

</doc>
<doc id="2847825" url="https://pl.wikipedia.org/wiki?curid=2847825" title="Salvador Sánchez">
Salvador Sánchez

Salvador Sánchez Narváez (ur. 26 stycznia 1959 w Santiago Tianguistenco, zm. 12 sierpnia 1982) – meksykański bokser, zawodowy mistrz świata kategorii piórkowej.
Rozpoczął karierę boksera zawodowego w 1975. Po wygraniu pierwszych 18 walk (w tym 17 przez nokaut lub techniczny nokaut) zmierzył się 9 września 1977 o wakujący tytuł mistrza Meksyku w wadze koguciej z Antonio Becerrą. Przegrał po 12 rundach na punkty. Jak się okazało, była to jego jedyna porażka z ringu. Po dwóch kolejnych zwycięstwach zremisował w swym pierwszym występie poza Meksykiem 15 kwietnia 1978 w Los Angeles z Juanem Escobarem. Był to jego jedyny remis.
Po serii kolejnych 13 zwycięstw Sánchez otrzymał szansę walki o tytuł zawodowego mistrza świata wagi piórkowej federacji WBC z Amerykaninem Dannym "Little Red" Lopezem. Była to 9. obrona tytułu przez Lopeza, który był mistrzem od 1976. 2 lutego 1980 w Phoenix Sánchez wygrał przez techniczny nokaut w 13. rundzie. W tym samym roku obronił tytuł czterokrotnie, wygrywając z Rubenem Castillo 12 kwietnia w Tucson na punkty, rewanż z Dannym Lopezem 21 czerwca w Las Vegas przez techniczny nokaut w 14. rundzie, Z Patrickiem Fordem 13 września w San Antonio na punkty i z Juanem Laporte 13 grudnia w El Paso również na punkty.
W kolejnym roku Sánchez obronił pas mistrza wygrywając przez techniczny nokaut w 10. rundzie z Roberto Castanonem 22 marca w Las Vegas i na punkty z Nickym Perezem 11 lipca w Los Angeles. Następnie zmierzył się z niepokonanym Portorykańczykiem Wilfredo Gómezem, który był mistrzem świata WBC w kategorii junior piórkowej. 21 sierpnia 1981 w Las Vegas Sánchez zwyciężył przez techniczny nokaut w 8. rundzie. 12 grudnia tego roku w Houston po raz kolejny obronił tytuł wygrywając na punkty z Patem Cowdellem. Wraz z Sugar Rayem Leonardem został wybrany bokserem roku 1981 przez magazyn "The Ring".
8 maja 1982 z Dallas wygrał po raz kolejny w walce o mistrzostwo z Rockym Garcią na punkty, a potem zmierzył się z niepokonanym w 13 walkach Azumahem Nelsonem z Ghany. 21 lipca w Madison Square Garden z Nowym Jorku, po bardzo zaciętej walce Sánchez pokonał przyszłego trzykrotnego mistrza świata Nelsona przez techniczny nokaut w 15. rundzie i zachował tytuł.
Była to ostatnia walka Sáncheza. Podczas przygotowań do rewanżowej walki z Juanem Laporte zginął w wypadku samochodowym rano 12 sierpnia 1982, gdy prowadził swoje Porsche 928 na autostradzie między Querétaro a San Luis Potosí.
Został wybrany w 1991 do Międzynarodowej Bokserskiej Galerii Sławy.

</doc>
<doc id="2847826" url="https://pl.wikipedia.org/wiki?curid=2847826" title="Stephen Jensen">
Stephen Jensen

Stephen Arthur Jensen (ur. 30 maja 1954 w Vancouver) – kanadyjski duchowny katolicki, biskup Prince George od 2013.
Życiorys.
Święcenia kapłańskie otrzymał 24 maja 1980. Pracował duszpastersko w rodzinnej archidiecezji Vancouver będąc m.in. wikariuszem generalnym (od 2009). W roku 1996 otrzymał tytuł prałata honorowego Jego Świątobliwości.
3 stycznia 2013 papież Benedykt XVI mianował go ordynariuszem Prince George w metropolii Vancouver. Sakry udzielił mu 2 kwietnia 2013 metropolita Vancouver - arcybiskup John Michael Miller.

</doc>
<doc id="2847828" url="https://pl.wikipedia.org/wiki?curid=2847828" title="Khalifa Sports City Stadium">
Khalifa Sports City Stadium

Khalifa Sports City Stadium (dawniej znany jako Isa Town Stadium) – wielofunkcyjny stadion w Madinat Isa, w Bahrajnie. Został otwarty w 1968 roku. Może pomieścić 20 000 widzów. Na obiekcie rozegrano wszystkie spotkania Pucharu Zatoki Perskiej 1970, był on także jedną z aren Pucharu Zatoki Perskiej 2013. Obok stadionu znajduje się również wielofunkcyjna hala sportowa.

</doc>
<doc id="2847829" url="https://pl.wikipedia.org/wiki?curid=2847829" title="Adan Sanchez">
Adan Sanchez



</doc>
<doc id="2847830" url="https://pl.wikipedia.org/wiki?curid=2847830" title="Cerkiew filialna św. Antoniego Pieczerskiego w Holi">
Cerkiew filialna św. Antoniego Pieczerskiego w Holi



</doc>
<doc id="2847832" url="https://pl.wikipedia.org/wiki?curid=2847832" title="Atmore, Alabama">
Atmore, Alabama



</doc>
<doc id="2847833" url="https://pl.wikipedia.org/wiki?curid=2847833" title="Kościół Najświętszej Maryi Panny Wniebowziętej w Kopanicy">
Kościół Najświętszej Maryi Panny Wniebowziętej w Kopanicy

Kościół Najświętszej Maryi Panny Wniebowziętej w Kopanicy – rzymskokatolicki kościół parafialny we wsi Kopanica, w gminie Siedlec, w powiecie wolsztyńskim, w województwie wielkopolskim. Należy do dekanatu zbąszyńskiego. Mieści się przy ulicy Poniatowskiego.
Historia i wyposażenie.
Parafia została erygowana w 1408 roku. Na miejscu świątyni drewnianej z 1688 roku została zbudowana w 1885 roku obecna, neogotycka, murowana świątynia. Do wyposażenia kościoła należą: kielich barokowy z 1680 roku, według zatartego napisu ufundowany zapewne przez M. Loykowicza, z literami fundatora ML DB PR na stopie, pacyfikały w formie krzyża z XVII stulecia, ze stopą z około 1700 roku z symbolem złotnika Krzysztofa Neumanna z Poznania, mniejszy: krzyż pochodzi z XVII stulecia, zaś stopa z pierwszej połowy XVIII stulecia.
W kościele znajduje się tablica pamiątkowa z 1930 roku odsłonięta staraniem proboszcza Franciszka Nowaka, poświęcona tragicznym wydarzeniom w Kargowej z 1793 roku. Wówczas żołnierze kapitana Kazimierza Więckowskiego polegli w czasie stawiania oporu pruskim wojskom zajmującym Wielkopolskę.

</doc>
<doc id="2847836" url="https://pl.wikipedia.org/wiki?curid=2847836" title="David Talley">
David Talley

 
David Prescott Talley (ur. 11 września 1950 w Columbus, Georgia) – amerykański duchowny katolicki, biskup Memphis od 2019.
Życiorys.
Wychowany był jako baptysta. Ukończył Auburn University Graduate School i został pracownikiem socjalnym. Po dokonaniu konwersji postanowił wstąpić do seminarium duchownego. Święcenia kapłańskie otrzymał w dniu 3 czerwca 1989 z rąk abpa Eugene'a Marino (1934-2000) i inkardynowany został do archidiecezji Atlanta. W roku 1997 uzyskał doktorat z prawa kanonicznego na Uniwersytecie Gregoriańskim w Rzymie. Od roku 2000 nosi tytuł prałata honorowego Jego Świątobliwości.
3 stycznia 2013 papież Benedykt XVI mianował go biskupem pomocniczym Atlanty ze stolicą tytularną "Lambesi". Sakry udzielił mu metropolita Wilton Gregory.
21 września 2016 papież Franciszek mianował go koadiutorem Alexandrii. Rządy w diecezji objął 2 lutego 2017, po przejściu na emeryturę poprzednika.
5 marca 2019 został mianowany biskupem ordynariuszem diecezji Memphis.

</doc>
<doc id="2847837" url="https://pl.wikipedia.org/wiki?curid=2847837" title="Fashion District (Los Angeles)">
Fashion District (Los Angeles)

Fashion District – dzielnica w południowej części śródmiescia Los Angeles w Kalifornii w USA o powierzchni 2,18 km² i liczbie ludności 2109 mieszkańców.
Fashion District to centrum przemysłu odzieżowego na zachodnim wybrzeżu Stanów Zjednoczonych. Ma tu swoje sklepy wiele firm odzieżowych, na ulicach handluje się także podróbkami wyrobów markowych firm. W dzielnicy znajdują się następujące centra handlowe: California Market Center, San Pedro Wholesale Mart, LA Flower Marts, La Merchandise Mart, LA Fashion Center, LA Fashion Mart i Santee Alley. Ulokowane są tu także centra wzornictwa przemysłowego.
Położenie.
Fashion District ograniczone jest od południa: autostradą międzystanową nr 10 ("Santa Monica Freeway"), od zachodu Broadway Street, od północy 7th i 6th Street, wschodnia granica ma nieregularny przebieg. Od północy graniczy z Historic Core i Toy District, od zachodu z South Park, od południa z Southeast Los Angeles.

</doc>
<doc id="2847840" url="https://pl.wikipedia.org/wiki?curid=2847840" title="Górówka farte">
Górówka farte

Górówka farte ("Erebia pharte") – motyl dzienny z rodziny rusałkowatych.
Wygląd.
Rozpiętość skrzydeł od 33 do 36 mm, dymorfizm płciowy niewielki.
Siedlisko.
Gatunek alpejski, żyje na łąkach w piętrze kosodrzewiny, a także na kwiecistych leśnych polanach powyżej 1000 m n.p.m.
Biologia i rozwój.
Wykształca jedno pokolenie w roku (lipiec-sierpień). Rośliny żywicielskie: kostrzewa czerwona, kostrzewa owcza, turzyca sina, bliźniczka psia trawka. Jaja składane są pojedynczo lub po dwie sztuki na roślinie żywicielskiej lub w jej pobliżu. Larwy wylęgają się po 2 tygodniach; dwukrotnie zimują. Stadium poczwarki trwa ok. 3-4 tygodnie.
Rozmieszczenie geograficzne.
Gatunek europejski, występuje wyłącznie w Karpatach i Alpach. W Polsce obserwowany rzadko - wyłącznie w Tatrach w Dolinie Tomanowej i na Ciemniaku; być może są to jedynie osobniki zalatujące ze Słowacji.

</doc>
<doc id="2847841" url="https://pl.wikipedia.org/wiki?curid=2847841" title="Nad Froích">
Nad Froích

Nad Froích („Gniewny”) (ur. ok. 380, zm. 453) – król Cashel i Munsteru z dynastii Eóganacht od ok. 431 do swej śmierci, syn i następca Conalla Corca, króla Munsteru. Według Tablicy Synchronistycznej, znajdującej się w piętnastowiecznym manuskrypcie „Laud 610” (fol. 115 a 1) rządził Munsterem przez dwadzieścia dwa lata, w czasach panowania Lóegaire’a II mac Néill, zwierzchniego króla Irlandii. Jego synowie zostali ochrzczeni przez św. Patryka. 
Potomstwo.
Nad Froích miał według tradycji dwie żony. Pierwszą z nich była Cairenn Chasdub z wyspy Man, zaś drugą Faochan Balbus z Anglii. Pozostawił po sobie czterech synów:

</doc>
<doc id="2847843" url="https://pl.wikipedia.org/wiki?curid=2847843" title="Óengus mac Nad Froích">
Óengus mac Nad Froích

Óengus (Áengus) mac Nad Froích (ur. ok. 411, zm. 489 pod Cell Osnadha) – pierwszy chrześcijański król Cashel i Munsteru z dynastii Eóganacht od 453 do swej śmierci. Najstarszy syn króla Munsteru Nad Froícha mac Cuirc oraz jego drugiej żony Faochan, Brytyjki (nazywana córką króla Brytanii). 
Według Tablicy Synchronistycznej Laud, znajdującej się w piętnastowiecznym manuskrypcie „Laud 610” (fol. 115 a 2), objął tron Munsteru po swym ojcu oraz rządził trzydzieści sześć lat. Został ochrzczony w królewskiej siedzibie Cashel przez samego św. Patryka. Narzucił chrzestny podatek na chrześcijańskich neofitów Munsteru dla „Apostoła Irlandii”. Źródła wspominają, że połowa jego licznego potomstwa była dana Kościołowi. Król będąc pobożnym, otaczał się duchownymi. W 489 r. walczył w bitwie pod Cell Osnadha (Cenn Losnada) w Mag Fea, w której poległ. Dawniejsza literatura podawała datę jego śmierci, 490 lub 492. Jego żona Eithne Uathach ingen Cremthainn, nazwana "Nienawistną", także zginęła w tej bitwie. Była ona córką Crimthanna I mac Énnai z Uí Cheinnselaig, króla Leinsteru. Zwycięzcami zostali król Leinsteru Illann mac Dunlaing i jego brat Ailill z Uí Dúnlainge, Eochaid Guinech z Uí Bairrche oraz Muirchertach I Mac Ercae mac Muiredaig z Uí Néill, król Ailechu. Zgodnie ze zwyczajem wojennym Óengusowi została odcięta głowa, którą następnie przekazano Illanowi.
Potomstwo.
Podobno Óengus miał mieć dwudziestu czterech synów i dwadzieścia cztery córki, w tym: 

</doc>
<doc id="2847844" url="https://pl.wikipedia.org/wiki?curid=2847844" title="Eochaid II mac Óengusa">
Eochaid II mac Óengusa

Eochaid II mac Óengusa lub Eochaid II Derg („Czerwony”) (zm. 523 r.) – król Cashel i Munsteru z dynastii Eóganacht od ok. 493 do swej śmierci, syn Óengusa mac Nad Froích, króla Munsteru. Według legendy miał przyjąć chrzest wraz z ojcem i braćmi z rąk św. Patryka.
Chronologia królów Munsteru VI w. jest niepewna. Według Tablicy Synchronistycznej, znajdującej się w manuskrypcie „Laud 610” (fol. 115 a 3), Eochaid nastąpił po swym ojcu oraz był współczesny Lugaidowi VII mac Lóegairi, zwierzchniemu królowi irlandzkiemu (483-507). Według tego źródła rządził Munsterem przez trzydzieści lat. Jednak w Księdze z Leinsteru miał on nastąpić po swym bracie Feidlimidzie I mac Óengusa.
Pozostawił po sobie dwóch synów urodzonych tej samej nocy, Crimthanna Srema (Feimin), przodka Eóganacht Glendamnach (Glanworth, hrabstwo Cork) oraz innego Crimthanna przez kobietę zwaną Dearcon (prawdopodobnie z Arada Cliach), przodka Eóganacht Airthir Cliach (obszar Tipperary). Niewykluczone, że stworzenie dwóch Crimthannów było wynalazkiem genealogów. "Roczniki Czterech Mistrzów" podały, że król Eochaid zmarł 523 r. Prawdopodobnie władzę nad Munsterem przejął jego brat Dub I Gilcach.

</doc>
<doc id="2847847" url="https://pl.wikipedia.org/wiki?curid=2847847" title="No Glory To The God">
No Glory To The God

No Glory To The God – trzeci pełny album Ethelyn wydany w listopadzie w 2012 roku przez Wydawnictwo Muzyczne Psycho Records. Ścieżki bębnów do tego materiału zostały zarejestrowane w "DigiArt Studio Końskie", ślady gitar i basu w "MDK Opoczno", a wokal w "Bogunieslav Studio Opoczno" oraz "Evil Studios Guben (DE)".
Lista utworów.
Opracowano na podstawie materiału źródłowego.

</doc>
<doc id="2847848" url="https://pl.wikipedia.org/wiki?curid=2847848" title="Fedlimid I mac Óengusa">
Fedlimid I mac Óengusa

Feidlimid I mac Óengusa lub Fedlimid I Dub mac Óengusa („Fedlimid Czarny syn Óengusa”) – król Cashel i Munsteru w latach ok. 489-493, syn Óengusa mac Nad Froích, króla Munsteru. Według legendy miał przyjąć chrzest wraz z ojcem i braćmi z rąk św. Patryka. 
Chronologia królów Munsteru V i VI w. jest niepewna. W źródłach Feidlimid jest znany tylko na listach królów. Nie został wspomniany, jako król w Tablicy Synchronistycznej Laud oraz kronikach irlandzkich; jest jednak wzmiankowany w Księdze z Leinsteru, jako następca swego ojca i poprzednik brata Eochaida II mac Óengusa. To kładzie jego panowanie na 489 r. Jednak saga „Senchas Fagbála Caisil” ("Historia Odkrycia Cashel") umieściła go w spisie po bracie Eochaidzie. Tablica Synchronistyczna Laud była napisana w interesie linii Eóganacht Glendamnach, co może wyjaśniać wykluczenie Feidlimida z niej.
Potomstwo.
Razem z bratem Bressalem został przodkiem Eóganacht Chaisil, linii z ziem wokół Cashel w hr. Tipperary. Pozostawił po sobie syna:

</doc>
<doc id="2847850" url="https://pl.wikipedia.org/wiki?curid=2847850" title="Strzygowska Kolonia">
Strzygowska Kolonia

Strzygowska Kolonia – kolonia w Polsce położona w województwie kujawsko-pomorskim, w powiecie włocławskim, w gminie Chodecz.
W latach 1975–1998 miejscowość należała administracyjnie do województwa włocławskiego.

</doc>
<doc id="2847851" url="https://pl.wikipedia.org/wiki?curid=2847851" title="Dub I Gilcach">
Dub I Gilcach

Dub I Gilcach mac Óengusa lub Duibgilcach mac Óengusso – król Cashel i Munsteru z dynastii Eóganacht w latach ok. 523-527, syn Óengusa mac Nad Froích, króla Munsteru.
Według legendy miał przyjąć chrzest wraz z ojcem i braćmi z rąk św. Patryka. Chronologia królów Munsteru VI w. jest niepewna. Prawdopodobnie objął władzę nad Munsterem po śmierci swego brata Eochaida II mac Óengusa, zmarłego w 523 r. Zaś jego następcą został bratanek Crimthann Srem mac Echdach, syn Eochaida II.

</doc>
<doc id="2847853" url="https://pl.wikipedia.org/wiki?curid=2847853" title="Crimthann II Srem">
Crimthann II Srem

Crimthann II Srem („Sprężysty”) lub Crimthann II Feimin („Prosty”) (zm. ok. 547 r.) – król Cashel i Munsteru z dynastii Eóganacht w latach ok. 527-547, przodek linii Eóganacht Glendamnach, syn Eochaida II mac Óengusa, króla Munsteru. Prawdopodobnie objął władzę nad Munsterem po swym stryju Dub I Gilcachu. 
Chronologia królów munsterskich VI w. jest zagmatwana. Bowiem "Roczniki Tigernacha" podały, że Crimthann nastąpił po swym ojcu Eochaidzie II, zmarłym w 522 r. (właściwie w 523 r.). Według Tablicy Synchronistycznej Laud (fol. 115 a 5) rządził Munsterem przez dwadzieścia lat w czasach Túathala II Máelgarba, zwierzchniego króla Irlandii w latach 534-544. Dzięki tej informacji można umieścić jego śmierć na rok 547, kiedy to syn Coirpre Cromm został wspomniany w źródłach, jako król Munsteru. Tablica Synchronistyczna mogła zostać napisana, by faworyzować jego dynastię. Saga "Senchas Fagbála Caisil" („Historia Odkrycia Cashel”) pomija go na liście królów, podczas gdy lista w Księdze z Leinsteru zanotowała go. 
Crimthann został przodkiem Eóganacht Glendamnach (Glanworth, w hrabstwie Cork), gałęzi dynastii Eóganacht. Genealogie dają mu brata bliźniaka Crimthanna Aithir Chliacha, syna kobiety o imieniu Dearcon. Był on przodkiem Eóganacht Airthir Chliach, gałęzi dynastii zamieszkałej wokół miasta Tipperary. Jest możliwe, że genealogie stworzyły z jednego dwóch Crimthannów. Nie wiadomo który Crimthann, syn Dearcon, został wspomniany w traktacie odnoszącym się do synodu Munsteru w VI w. 
Potomstwo.
Crimthann miał pięciu synów:

</doc>
<doc id="2847856" url="https://pl.wikipedia.org/wiki?curid=2847856" title="Coirpre Cromm">
Coirpre Cromm

Coirpre Cromm („Krzywy”) lub Cairpre Cromm mac Crimthainn (zm. ok. 569 r.) – król Cashel i Munsteru z Eóganacht Glendamnach, linii dynastii Eóganacht, od ok. 547 do swej śmierci. Syn i następca Crimthanna II Srema, króla Munsteru.
Informacje w źródłach dotyczące chronologii królów Munsteru są ze sobą sprzeczne. Źródła wspominają Coirpre’a pod rokiem 547, jako króla Munsteru. Prawdopodobnie wówczas objął tron po śmierci swego ojca. Zaś Tablica Synchronistyczna, znajdująca się w piętnastowiecznym manuskrypcie „Laud 610” (fol. 115 a 6) podała, że panował dwadzieścia dwa lata. Informacja ta daje nam prawdopodobny rok śmierci Coirpre’a, 569 r., a nie 579 r. wzmiankowany w źródłach. Prawdopodobnie doszło do pomyłki rocznikarza. Trzeba pamiętać, że kronikarze średniowieczni bardzo często popełniali ten błąd, polegający na wstawianiu danej informacji pod niewłaściwy rok. Nierzadko przesuwali wydarzenia o dziesięć lat. Tablica Synchronistyczna podała dodatkowo, że rządził w czasach Diarmaita I mac Cerbaill, zwierzchniego króla Irlandii w latach 544-565. Dodatkowym argumentem za tą datą śmierci jest informacja o dwunastoletnich rządach następcy, Fergusa Scannala, zmarłego w 580 r. Źródła pod rokiem 549 podały niejakiego Cormaca mac Aillela, jako króla Munsteru. Możliwe, że był uznawany za króla przez pewną część lokalnych władców munsterskich, których było wielu. Coirpre ofiarował Cloyne Kościołowi. Jego pierwszym biskupem był święty Kolman z Cloyne.
Potomstwo.
Coirpre miał czterech synów i dwie nieznane z imienia córki:
Cumman, wdowa po Coirpre Crommie, poślubiła Feidlimida mac Tigernaig, późniejszego króla Munsteru.

</doc>
<doc id="2847857" url="https://pl.wikipedia.org/wiki?curid=2847857" title="Aphyllorchis">
Aphyllorchis

Aphyllorchis – rodzaj roślin należący do rodziny storczykowatych ("Orchidaceae"). Należą do niego 22 gatunki. Występują w południowo-wschodniej Azji od Indii i Cejlonu po Nową Gwineę. Wszystkie gatunki są myko-heterotrofami.
Systematyka.
Jeden z rodzajów plemienia "Neottieae" w podrodzinie epidendronowych ("Epidendroideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych. Wraz z najbliżej spokrewnionymi rodzajami ("Limodorum" i "Epipactis") łączony jest w podplemię "Limodorinae" Bentham.

</doc>
<doc id="2847858" url="https://pl.wikipedia.org/wiki?curid=2847858" title="Marcel Albert">
Marcel Albert

Marcel Olivier Albert (ur. 25 listopada 1917 w Paryżu, zm. 23 sierpnia 2010 w Harlingen) – francuski pilot myśliwski, kapitan, as myśliwski II wojny światowej, kawaler Legii Honorowej i Bohater Związku Radzieckiego.
Życiorys.
Urodził się w Paryżu w rodzinie mechanika samochodowego. Po ukończeniu szkoły rozpoczął pracę w zakładach Renault. W tym czasie rozpoczął latanie w Aeroklubie Toussus-le-Noble.
W marcu 1938 roku wstąpił do wojska na 3-letni kontrakt. Skierowany do 105. batalionu lotniczego, gdzie w lipcu 1938 roku uzyskuje licencje pilota myśliwskiego. Początkowo był instruktorem w 125. batalionie lotniczym, szkoląc uczniów pilotażu, następnie przydzielony jako pilot myśliwski do 1 eskadry myśliwskiej w Etampes. 7 września 1939 roku został instruktorem w Centrum Szkolenia Pilotów Myśliwskich w Chartres.
15 lutego 1940 roku został pilotem I/3 Grupy Myśliwskiej, gdzie latał na samolocie myśliwskim Dewoitine D.520. W składzie tego dywizjonu wziął udział w obronie Francji w 1940 roku. W czasie tych działań wykonał 37 lotów bojowych, zestrzelił jeden samolot niemiecki i prawdopodobnie uszkodził drugi.
W czerwcu 1940 roku znalazł się w Algierii, gdzie nadal służył w I/3 Grupie Myśliwskiej stacjonującej w Oranie. W dniu 14 października 1941 roku otrzymał stopień sierżanta i w tym samym dniu w czasie lotu ćwiczebnego wspólnie z dwoma innymi pilotami Albertem Durand i Marcelem Lefévre uciekł na Gibraltar, skąd następnie wyjechał do Wielkiej Brytanii. Za ten czyn został skazany zaocznie przez sąd wojskowy na karę śmierci.
W grudniu 1941 roku wstąpił w Wielkiej Brytanii do sił zbrojnych Wolnej Francji. Po przeszkoleniu na samolotach brytyjskich w maju 1942 roku został pilotem myśliwskim we francuskim dywizjonie Île-de-France, walczącym na terenie Wielkiej Brytanii. W dywizjonie tym wykonał 47 lotów bojowych.
W październiku 1942 roku na ochotnika zgłosił się do tworzącej się Grupy Myśliwskiej nr 3, który miał walczyć we współdziałaniu z Armią Czerwoną na terenie Związku Radzieckiego. Od grudnia 1942 roku bierze już udział w walkach na terenie Związku Radzieckiego, latając początkowo na samolocie Jak-1, a następnie samolocie Jak-9. W dniu 5 września 1943 roku został dowódcą 1 eskadry, którą dowodzi do końca wojny. W okresie walk w Pułku Lotnictwa Myśliwskiego Normandia-Niemen wykonał 199 lotów bojowych i zestrzelił 22 samoloty przeciwnika oraz 9 prawdopodobnie. Za swoje czyny otrzymał szereg odznaczeń, w tym w dniu 28 listopada 1944 roku tytuł Bohatera Związku Radzieckiego. Jest też pierwszym na liście francuskich asów myśliwskich II wojny światowej walczących na froncie wschodnim z 23 samolotami zestrzelonymi na pewno i 10 prawdopodobnie.
Po zakończeniu II wojny światowej wrócił wraz z pułkiem do Francji, gdzie dostał przydział do ośrodka doświadczalnego w Brétigny, a w 1947 został attaché lotniczym w ambasadzie francuskiej w Pradze.
We wrześniu 1948 roku wystąpił z wojska. Następnie wyjechał do Stanów Zjednoczonych, gdzie został przedsiębiorcą. W 1954 roku uzyskał obywatelstwo amerykańskie.
Zmarł w miejscowości Harlingen w Teksasie. Pochowany został w miejscowości Chipley na Florydzie.

</doc>
<doc id="2847859" url="https://pl.wikipedia.org/wiki?curid=2847859" title="Thor Delta J">
Thor Delta J

Thor Delta J (Delta J) – amerykańska rakieta nośna serii Delta. Bazowała ona na rakiecie Delta E, różnicą był ostatni człon rakiety, zamiast silnika Altair 2 użyto silnik Star-37D.
Rakieta ta wystartowała tylko raz, 4 lipca 1968 z wyrzutni SLC-2E w Vandenberg AFB, wynosząc na średnią orbitę okołoziemską satelitę Explorer 38.

</doc>
<doc id="2847860" url="https://pl.wikipedia.org/wiki?curid=2847860" title="Zwiozdnyj gorodok">
Zwiozdnyj gorodok

Zwiozdnyj gorodok () – zamknięte osiedle typu miejskiego w Rosji, w obwodzie moskiewskim. W 2019 roku liczyło ok. 5,4 tys. mieszkańców. Od 1960 roku jest siedzibą Centrum Wyszkolenia Kosmonautów. Ma na celu szkolenie i przygotowanie rosyjskich kosmonautów do misji kosmicznych.
Podczas istnienia Związku Radzieckiego lokalizacja osiedla była tajna. Dostęp mieli nieliczni, a ochrona była bardzo dobra. W czasach obecnych, jak i w przeszłości wielu rosyjskich kosmonautów oraz personel centrum szkoleniowego mieszkało w Zwiozdnym gorodoku. Na jego terenie znajdują się placówka poczty, liceum, przedszkole, sklepy, kino, obiekty sportu i rekreacji, dworzec kolejowy oraz muzeum podróży kosmicznych i ludzkiej eksploracji. Transport lotniczy jest możliwy dzięki pobliskiemu wojskowemu lotnisku imienia Czkałowa.
Nazwa.
„Звёздный городок” oznacza dosłownie „Gwiezdne miasteczko”. W dokumentacji drugi człon nazwy miejscowości zapisywany jest małą literą, choć zgodnie z normami ortograficznymi języka rosyjskiego oba powinny zostać zapisane wielkimi literami, a poprawna nazwa powinna brzmieć: Звёздный Городо́к.
Określenie „Gwiezdne miasteczko” to miano zwyczajowe, nadane przez mieszkańców. W czasie zimnej wojny miejscowość była tajna i figurowała pod wojskowymi nazwami operacyjnymi: Zamknięte miasteczko wojskowe numer 1 (ros. закрытый военный городок № 1) oraz Szczełkowo-14 (ros. Щелково-14).
Obecnie pełna, oficjalna nazwa miejscowości brzmi: zamknięta jednostka administracyjno-terytorialna – Gwiezdne miasteczko w obwodzie moskiewskim (ros. закрытое административно-территориальное образование — Звёздный городок Московской области).
W języku angielskim używa się określenia Zvyozdny gorodok lub potocznie Star City.
Lokalizacja.
Zwiozdnyj gorodok położony jest 25 km na północny wschód od centrum Moskwy, pomiędzy drogami wylotowymi o numerach M-7 i A-103, w pobliżu stacji kolejowej Ciołkowskaja. Dwa kilometry od granic miasteczka znajduje się wojskowe lotnisko Czkałowskij (ros. Чкаловский), połączone z miasteczkiem drogą dojazdową.
Zwiozdnyj gorodok sąsiaduje z miejscowościami: Aniskinskoje, Leonicha i Orłowka.
Teren wyznaczony przez granice miasteczka Zwiozdnyj gorodok tworzy gminę. Jej oficjalna nazwa brzmi: zamknięta jednostka administracyjno-terytorialna okręgu miejskiego Zwiozdnyj gorodok obwodu moskiewskiego (ros. закрытое административно-территориальное образование городской округ Звёздный городок Московской области).
Powierzchnia gminy do 2010 roku wynosiła 310 hektarów, w 2011 roku zwiększyła się do 317,8 hektara.
Sytuacja prawna.
Na podstawie dekretu prezydenta Federacji Rosyjskiej Dmitrija Miedwiediewa z dnia 19 stycznia 2009 roku w celu zapewnienia bezpieczeństwa Centrum Wyszkolenia Kosmonautów im. J. Gagarina Zwiozdnyj gorodok ustanowiono miastem zamkniętym.
Przeloty samolotów, wjazdy do miejscowości oraz stały pobyt obywateli podlegają kontroli i ograniczeniom, właściwym dla innych tego typu miejscowości.
Zarazem Zwiozdnyj gorodok jest dostępny dla turystów, którzy mogą wjeżdżać na teren miejscowości i zwiedzać przeznaczone do tego obiekty. Zgodnie z obowiązującymi w Federacji Rosyjskiej przepisami prawa turyści przekraczający granicę zamkniętego miasta muszą posiadać przepustkę.
Historia.
Budowę Centrum Wyszkolenia Kosmonautów rozpoczęto na podstawie rozkazu Naczelnego Dowództwa Sił Powietrznych z dnia 11 stycznia 1960 roku. Obok obiektów szkoleniowych powstało zaplecze socjalne, w tym: domy, szkoły, sklepy i przedszkola, aby kosmonauci mogli sprowadzić się tu z rodzinami.
Pierwotnie w Centrum pracowało 90 wojskowych i 99 pracowników cywilnych. W 1960 roku na potrzeby szkoleń oddelegowano 70. pułk lotnictwa, stacjonujący na pobliskim lotnisku wojskowym Czkałowskij.
30 kwietnia 1968 roku Centrum wyszkolenia otrzymało imię Jurija Gagarina.
Wraz z jego rozwojem miejscowość Zwiozdnyj gorodok powiększała się o nowe budynki i obiekty. W czasach zimnej wojny nie figurowała na oficjalnych mapach z uwagi na strategiczne znaczenie wojskowe. Po raz pierwszy znalazła się na mapach z lat dziewięćdziesiątych, powstałych po rozpadzie Związku Radzieckiego.
W 2009 roku Centrum Szkolenia Kosmonautów stało się własnością Roskosmosu (uprzednio infrastruktura należała do Ministerstwa Obrony). 
Atrakcje i obiekty.
Do najważniejszych obiektów i atrakcji turystycznych miejscowości Zwiozdnyj gorodok należą:
Centrum Wyszkolenia Kosmonautów im. J. Gagarina, należące do agencji kosmicznej Roskosmos. Niektóre obiekty Centrum są otwarte dla turystów. Odbywają się tu prelekcje, pokazy i konferencje.
Muzeum Centrum Wyszkolenia Kosmonautów im. Jurija Gagarina – zlokalizowane w budynkach Centrum Wyszkolenia Kosmonautów. Zostało otwarte 6 listopada 1967 roku. Pierwszym przewodnikiem po obiekcie (w dniu otwarcia) był Jurij Gagarin. Muzeum co roku odwiedza ponad 2,5 miliona turystów.
Pomnik Jurija Gagarina – odsłonięty w 1971 roku, w dziesiątą rocznicę pierwszego załogowego lotu w kosmos. Znajduje się na placu Gagarina, w centrum miasta, naprzeciwko domu, w którym mieszkał Gagarin. W tym miejscu odbywają się uroczystości powitania kosmonautów, wracających z misji w kosmosie. Pomnik został zmieniony na prośbę Walentyny, żony Jurija Gagarina, która poprosiła o umieszczenie w dłoni kosmonauty kwiatu rumianku.
Cerkiew Przemienienia Pańskiego – otwarta 4 sierpnia 2008 roku. Cerkiew została zbudowana z drewna, mierzy 39 metrów wysokości. W świątyni znajdują się tablice pamiątkowe z nazwiskami kosmonautów. Budowla została zaprojektowana w taki sposób, aby jej bryła przypominała kształt rakiety kosmicznej.
Aleja Bohaterów – ulica poświęcona kosmonautom, wiodąca do pomnika Gagarina, na której odbywają się uroczystości państwowe, związane z astronautyką.
Gwiezdne jezioro – teren rekreacyjny, w pobliżu Cerkwi Przemienienia Pańskiego.
Las Zwycięstwa – teren rekreacyjny, powstały w 1985 roku.
W Zwiozdnym gorodoku znajduje się pomnik psa Łajki, pierwszego stworzenia wystrzelonego na orbitę okołoziemską w satelicie Sputnik 2 w 1957 r.

</doc>
<doc id="2847861" url="https://pl.wikipedia.org/wiki?curid=2847861" title="Joseph Mahmoud">
Joseph Mahmoud

Joseph Mahmoud (ur. 13 grudnia 1955 w Safi w Maroku) – francuski lekkoatleta specjalizujący się w biegach długodystansowych, przede wszystkim w biegu na 3000 metrów z przeszkodami, dwukrotny uczestnik letnich igrzysk olimpijskich (Los Angeles 1984, Barcelona 1992), srebrny medalista olimpijski z Los Angeles w biegu na 3000 metrów z przeszkodami.

</doc>
<doc id="2847865" url="https://pl.wikipedia.org/wiki?curid=2847865" title="Feidlimid I mac Óengusa">
Feidlimid I mac Óengusa



</doc>
<doc id="2847866" url="https://pl.wikipedia.org/wiki?curid=2847866" title="Jean-Daniel Akpa-Akpro">
Jean-Daniel Akpa-Akpro

Jean-Daniel Akpa-Akpro (ur. 11 października 1992 w Tuluzie) – francuski piłkarz iworyjskiego pochodzenia, występujący na pozycji pomocnika we włoskim klubie S.S. Lazio oraz w reprezentacji Wybrzeża Kości Słoniowej.
Życiorys.
Francuz pochodzi z Wybrzeża Kości Słoniowej. Jego brat Jean-Louis, również jest piłkarzem.
Kariera klubowa.
Akpa-Akpro zadebiutował w Ligue 1 z Toulouse FC w sezonie 2011-12. W pierwszym sezonie wystąpił w 13 meczach i zdobył 0 goli. W latach 2018–2020 występował we włoskim klubie US Salernitana 1919 z Serie B.
1 września 2020 podpisał kontrakt z włoskim zespołem S.S. Lazio z Serie A, umowa do 30 czerwca 2022.
Kariera reprezentacyjna.
W reprezentacji Wybrzeża Kości Słoniowej zadebiutował 31 maja 2014 na stadionie The Dome at America's Center (Saint Louis, Stany Zjednoczone) w przegranym 1:2 meczu towarzyskim przeciwko Bośni i Hercegowinie.

</doc>
<doc id="2847867" url="https://pl.wikipedia.org/wiki?curid=2847867" title="Traktat gieorgijewski">
Traktat gieorgijewski

Traktat gieorgijewski – traktat zawarty 24 lipca 1783 między Imperium Rosyjskim a Królestwem Kartlii i Kachetii (Gruzją wschodnią). Traktat ten zobowiązywał władców Kartlii i Kachetii do wierności wobec carów Rosji, którzy z kolei zobowiązywali się do obrony Gruzji wschodniej przed najazdami tureckimi i perskimi.
Okoliczności zawarcia traktatu.
Sytuacja międzynarodowa Kartlii i Kachetii w II poł. XVIII w. była niepewna. Kraj pozostawał w stanie stałego zagrożenia ze strony Persji lub Imperium Osmańskiego, regularnie był napadany i pustoszony przez górali dagestańskich. W tej sytuacji król Kartlii i Kachetii Herakliusz II czynił starania na rzecz zawarcia sojuszu obronnego z Austrią, Francją, Republiką Wenecką lub Królestwem Sardynii. Jego wysiłki zakończyły się jednak niepowodzeniem. Niektórzy z posłów gruzińskich w ogóle nie dotarli do krajów docelowych, propozycje innych nie zostały potraktowane poważnie, a sama informacja o staraniach Herakliusza II dotarła do Turcji i Persji. Herakliusz II postanowił wówczas ponownie prosić o pomoc Rosję, która od przełomu XVII i XVIII w. prowadziła aktywną politykę w regionie czarnomorskim.
Podpisanie i warunki traktatu.
Katarzyna II w 1783 wyraziła zgodę na przyjęcie Kartlii i Kachetii pod swój protektorat. Stosowny traktat został podpisany w Gieorgijewsku 24 lipca 1783. W imieniu władców swoich krajów podpisy pod traktatem złożyli gen. Pawieł Potiomkin ze strony rosyjskiej oraz Iwane Bagrationi i Garsewane Czawczawadze z gruzińskiej.
Kartlia i Kachetia rezygnowała na mocy traktatu z samodzielnej polityki zagranicznej, zgadzała się także, by każdy kolejny władca państwa był zatwierdzany przez cara rosyjskiego. Zachowywała natomiast prawo do odrębnej polityki wewnętrznej i inne atrybuty niezawisłego państwa. Rosja zobowiązywała się do ochrony niepodległości Gruzji przed atakami ze strony krajów muzułmańskich. Na terenie kraju miały przebywać rosyjskie oddziały w sile 4 tys. ludzi i czterech armat. Siły te wkroczyły do Gruzji w listopadzie 1783 i wsparły miejscowe siły w odpieraniu ataków górali dagestańskich, lecz już w 1787 zostały wycofane. Wojciech Materski podaje, że oddziały rosyjskie były o połowę mniejsze, niż zapisano w traktacie gieorgijewskim.
Następstwa.
W ocenie Materskiego Katarzyna II nigdy nie zamierzała wywiązać się z postanowień traktatu gieorgijewskiego, lecz świadomie dążyła do osłabienia Kartlii i Kachetii, by dokonać następnie jej inkorporacji. Politykę matki zarzucił po wstąpieniu na tron jej następca Paweł I. Gdy jednak następca Herakliusza II Jerzy XII złamał postanowienia traktatu i podjął próbę rozmów z Turcją i Persją, car rosyjski na nowo wprowadził do Gruzji wojsko i wymusił na królu Kartlii i Kachetii podjęcie rokowań w sprawie szczegółów rosyjskiej protekcji nad Gruzją, w szczególności stałej obecności w niej oddziałów rosyjskich. Po śmierci Jerzego XII w 1800, jeszcze przed końcem tychże rozmów, Rosja uniemożliwiła koronację jego następcy i doprowadziła w 1801 r. do całkowitej aneksji kraju.

</doc>
<doc id="2847873" url="https://pl.wikipedia.org/wiki?curid=2847873" title="Salvador Sanchez">
Salvador Sanchez



</doc>
<doc id="2847877" url="https://pl.wikipedia.org/wiki?curid=2847877" title="Anne Enger">
Anne Enger

Anna Enger, poprzednio Enger Lahnstein (ur. 9 grudnia 1949 w Trøgstad) – norweska polityk, w latach 1991–1999 przewodnicząca Partii Centrum, parlamentarzystka i minister.
Życiorys.
W 1968 zdała egzamin "artium". Później kształciła się w zakresie pielęgniarstwa i socjologii. Pracowała m.in. jako nauczycielska pielęgniarstwa. W latach 1978–1979 koordynowała krajową kampanię przeciwko dopuszczalności aborcji na żądanie.
Zaangażowała się w działalność polityczną w ramach Partii Centrum. W 1980 została sekretarzem jej frakcji poselskiej. Od 1983 była jej wiceprzewodniczącą, następnie w latach 1991–1999 stała na czele swojego ugrupowania. W 1985, 1989, 1993 i 1997 uzyskiwała mandat posłanki do Stortingu. W 1994 prowadziła aktywną kampanię na rzecz głosowania na „nie” w referendum w sprawie przystąpienia Norwegii do Unii Europejskiej.
Od października 1997 do października 1999 sprawowała urząd ministra kultury, była jednocześnie w tych latach wicepremierem. Od marca do sierpnia 1999 czasowo kierowała resortem energii i paliw. Od 31 sierpnia do 24 września 1998 kierowała pracami rządu w zastępstwie przebywającego na zwolnieniu lekarskim premiera Kjella Magne Bondevika.
W latach 2001–2003 była sekretarzem generalnym Redningsselskapet, norweskiego towarzystwa ratownictwa morskiego. Od 2004 do 2015 zajmowała stanowisko gubernatora okręgu Østfold.

</doc>
<doc id="2847880" url="https://pl.wikipedia.org/wiki?curid=2847880" title="Historia Akki">
Historia Akki

Akka – jedno ze starożytnych miast portowych, którego historia sięga epoki brązu. Ze względu na swoje strategiczne położenie umożliwiające szeroki dostęp do Palestyny, przez setki lat było ważnym portem. Miasto miało swoje okresy rozwoju i upadku, wielokrotnie zmieniając swoich właścicieli. Swój szczyt rozwoju osiągnęło na przełomie XII i XIII wieku jako stolica Królestwa Jerozolimskiego. Od XIX wieku jego rola malała na korzyść sąsiedniego miasta portowego Hajfa. Zespół zabytków Akki jest od 2001 roku umieszczony na liście światowego dziedzictwa UNESCO.
Starożytność.
Pierwotna lokalizacja miasta Akka od czasów starożytnych do okresu hellenistycznego była na oddalonym o 2 km od brzegu Morza Śródziemnego wzgórzu Tell Akka (100 m n.p.m.). Badania archeologiczne odkryły tutaj pozostałości kananejskiej osady rolniczej, pochodzące prawdopodobnie z III tysiąclecia p.n.e. Około 3000 p.n.e. osada została opuszczona, i ponownie zamieszkana w połowie epoki brązu (2000-1500 p.n.e.). Nowo powstała osada szybko rozrosła się do rozmiarów ufortyfikowanego miasta z murem obronnym i przedmurzem. Jego okolica była jednym z najbardziej zaludnionych obszarów na terenie Kanaanu. W XVI wieku p.n.e. uległo zniszczeniu na skutek pożaru. Okres największego rozwoju miasta przypadł na XIV i XIII wiek p.n.e. Tutejszy port morski utrzymywał kontakty handlowe z Cyprem i miastami położonymi nad Morzem Egejskim. Port Akka znajdował się wówczas u ujścia rzeki Naaman do morza. Mieszkańcy utrzymywali się z handlu, rolnictwa, przetwarzania metali i produkcji purpury ze ślimaków. Z tego okresu pochodzą pierwsze pisane wzmianki historyczne o Akko. Zostało ono wówczas wymienione na liście miast zdobytych przez faraona Tutmozisa III (świątynia Amona w Karnaku) oraz w listach z Amarny. Na początku epoki żelaza osiedliły się tutaj Ludy Morza, a następnie ich miejsce zajęli Fenicjanie. W II połowie XIII wieku p.n.e. do Kanaanu wkroczyły koczownicze plemiona Izraelitów. Według świadectwa biblijnego miasto nie zostało jednak wówczas zdobyte. Pomimo to, miasto zostało przyznane pokoleniu Asera. Żydowski historyk Józef Flawiusz podaje, że w czasach króla Salomona miasto należało już do Królestwa Izraela. Jednakże przez cały czas żydowskiej dominacji Akka była mocno związana politycznie z Fenicją i w 725 roku p.n.e. dołączyła do Sydonu i Tyru w buncie przeciwko asyryjskiemu królowi Salmanasarowi V. W 722 roku p.n.e. razem z całym Izraelem Akka znalazła się pod panowaniem Asyrii. W 701 roku p.n.e. król asyryjski Sennacheryb zniszczył Akkę. Niemal natychmiast ją odbudowano, przenosząc jej lokalizację bliżej morza – mniej więcej w obecne miejsce. W 586 roku p.n.e. miasto ze swoim portem przeszło pod panowanie Babilonii.
W 332 roku p.n.e. wojska Aleksandra Macedońskiego podbiły Azję Mniejszą, Syrię i Fenicję. Miasto Akka znalazło się wówczas w strefie wpływów kultury greckiej. Greccy historycy nazywali miasto "Ake" (Józef Flawiusz używał także nazwy "Akre"), jednak w rzeczywistości w 332 roku p.n.e. nazwę zmieniono na Antiochia Ptolemais (gr. Αντιόχεια της Πτολεμαΐδος), a następnie Ptolemais. Była to helleńska kolonia wojskowa, która utrzymywała ścisłe kontakty z innymi miastami Starożytnej Macedonii. Akka była najważniejszym miastem portowym Celesyrii (prowincja Syria Dolna) i jednym z największych miast w świecie helleńskim. Zajmowało powierzchnię około 1000 ha. Po śmierci Aleksandra Wielkiego, w wyniku wojen diadochów rejon Ptolemais znalazł się pod panowaniem dynastii Ptolemeuszy, którzy kontrolowali Egipt i Judeę. W wyniku serii kolejnych wojen, w 198 roku p.n.e. miasto przeszło w ręce Seleucydów. W państwie Seleucydów znajdowały się ważniejsze kraje Bliskiego i Środkowego Wschodu: Syria, Mezopotamia, Persja oraz dolina Indusu. Rządy Seleucydów doprowadziły do wybuchu w 167 roku p.n.e. żydowskiego powstania Machabeuszy (lata 167-160 p.n.e.). W 165 roku p.n.e. Szymon Machabeusz bezskutecznie usiłował zdobyć miasto Ptolemais, które dzięki temu nie weszło w skład nowo powstałego Państwa Machabeuszy. Około 153 roku p.n.e. przeciwko syryjskim władcom wystąpił rzekomy syn króla Antiocha IV, Aleksander I Balas. Wkroczył on wówczas do Ptolemais, które bez walki otworzyło przed nim swoje bramy. Walczący z nim syryjski władca Demetriusz I Soter usiłował przekupić Żydów – oferując między innymi dochody z miasta Akki na Świątynię Jerozolimską – nie zdołał jednak pozyskać ich poparcia. Żydzi pod wodzą Jonatana Machabeusza poparli w tej wojnie Aleksandra Balasa. Z wdzięczności za okazane poparcie Jonatan Machabeusz został w 150 roku p.n.e. z wielkimi honorami przyjęty w Ptolemais. Jednakże kilka lat później Syryjczycy zdradziecko pojmali go i zamordowali właśnie w Ptolemais. Król żydowski Aleksander Jannaj przejściowo zdobył Ptolemais, która jednak bardzo szybko powróciło do Syrii. W następnych latach miasto kilkakrotnie przechodziło w ręce faraona Kleopatry VII i armeńskiego króla Tigranesa II Wielkiego.
W 64 roku p.n.e. do Syrii wkroczyły rzymskie legiony Pompejusza. Syria została przekształcona w prowincję Syrię. Gajusz Juliusz Cezar podczas swego panowania odwiedził Ptolemais. Przez wiele następnych lat wszystkie dokumenty napisane w mieście były datowane od roku wizyty Cezara. Pomimo że za czasów panowania króla Heroda Wielkiego miasto Ptolemais nie znajdowało się w granicach jego państwa, sfinansował on budowę kilku obiektów użyteczności publicznej. Między innymi wybudowano salę gimnastyczną. Gdy po śmierci Heroda Wielkiego w 4 roku p.n.e. wybuchła wojna Warusa, w Ptolemais odbyła się koncentracja rzymskich legionów przed przystąpieniem do pacyfikacji Galilei, Judei i Idumei. W czasach Nowego Testamentu Apostoł Paweł spędził w Ptolemais jeden dzień. W następnych latach Rzymianie utworzyli w mieście kolonię ("C. Claudii Cæsaris"). Po wybuchu w 66 roku wojny żydowskiej, prokurator Gesjusz Florus przy wsparciu Syryjczyków zorganizował w Ptolemais masakrę Żydów. Następnie Rzymianie wykorzystywali Ptolemais jako bazę zaopatrzeniową dla swoich legionów walczących w Galilei. Po upadku w 70 roku oblężonej Jerozolimy, w Ptolemais osiedliło się wielu żydowskich uciekinierów. Wykorzystywali oni przy tym fakt, że miasto znajdowało się w Syrii i nie dotyczyły go pogromy żydowskie przeprowadzane w Judei. W 351 roku Rzymianie ponownie wykorzystali Ptolemais jako bazę dla swoich legionów podczas wojny przeciwko Gallusowi.
Średniowiecze.
W 395 roku cesarz Teodozjusz umierając, podzielił Cesarstwo rzymskie na Cesarstwo zachodniorzymskie i Cesarstwo Wschodniorzymskie (czyli Bizancjum). Syria z miastem Ptolemais znalazła się wówczas pod panowaniem Bizancjum. Po tym jak bizantyńska armia cesarza Herakliusza została rozgromiona w bitwie pod Jarmuk (636 rok), a następnie w 638 roku muzułmanie zajęli Jerozolimę, Ptolemais przeszło pod panowaniem Arabów. Wrócono wówczas do używania starożytnej nazwy miasta, Akko. W latach 638–661 miasto należało do Kalifatu Raszidun i było główną stocznią oraz bazą arabskiej floty walczącej z Bizancjum. W latach 661–750 Akko należało do Kalifatu Ummajjadów. W tym okresie kalif Abd al-Malik zdecydował o przeniesieniu głównej bazy morskiej z Akko do Tyru, co rozpoczęło stopniowy proces podupadania miasta. W latach 750–978 Akko należało do Kalifatu Abbasydów. W owym czasie tutejszy port był już tak zaniedbany, że rzadko zawijały do niego statki. Nowy okres dynamicznego rozwoju miasta rozpoczął się w 868 roku wraz z dojściem do władzy dynastii Tulunidów, która rządząc z pobliskiego Egiptu, zaczęła starać się o rozwój tutejszej gospodarki. Założyciel tej dynastii, Ahmad Ibn Tulun, zbudował w Akko nowy port, co było początkiem powrotu miasta do swojej świetności. W latach 978–1079 miasto należało do Kalifatu Fatymidów. W pierwszej połowie XI wieku powodzenie miasta zostało zagrożone wewnętrznymi wojnami arabskimi oraz wielkim trzęsieniem ziemi w 1033 roku. Abbasydzi wykorzystali do walki z Fatymidami wojska Turków Seldżuckich. Podczas tych walk Akko kilkakrotnie przechodziło z rąk do rąk. W ten sposób, w latach 1079–1099 miasto znalazło się pod panowaniem Seldżuków, a następnie ponownie Fatymidów.
Osłabienie Arabów walkami wewnętrznymi wykorzystali krzyżowcy, którzy w 1095 roku rozpoczęli I wyprawę krzyżową do Ziemi Świętej. W jej rezultacie utworzono w 1099 roku Królestwo Jerozolimskie. Król Baldwin I z Boulogne zrozumiał w 1103 roku, że niewielkie porty funkcjonujące w Jafie i Hajfie nie są w stanie zaspokoić potrzeb rozwijającego się królestwa, które było uzależnione od nieustannie dostarczanych posiłków z Europy. Port w Jafie był płytki i nie odpowiadał potrzebom europejskich statków, natomiast dostęp do portu w Hajfie był ograniczony przez północne wiatry. W pobliżu pozostawał jeszcze głębokowodny port w Akce, i Baldwin postanowił go zdobyć. Do pierwszego oblężenia miasta doszło w 1103 roku, zostało ono jednak przełamane przez dotarcie dla obrońców drogą morską posiłków z Tyru i Sydonu. Król Baldwin I uzyskał wówczas wsparcie floty Republiki Genui i w 1104 roku ponowił oblężenie. Obrońcy miasta pozbawieni wsparcia z zewnątrz, po 20 dniach oblężenia przystąpili do negocjacji i zgodzili się na kapitulację. Krzyżowcy wyrazili przy tym zgodę, że wszyscy obrońcy i mieszkańcy będą mogli bezpiecznie opuścić miasto. Gdy 25 maja 1104 roku mieszkańcy opuszczali poddane miasto, rzucili się na nich żołnierze z marynarki Genui, mordując i rabując ich dobytek. Dołączyli do nich krzyżowcy. Zginęło wówczas około 4 tys. ludzi. Masakra doprowadziła do unicestwienia tutejszej społeczności żydowskiej, która w owym czasie była najważniejszą w Ziemi Izraela. Król Baldwin I w zamian za udzieloną pomoc, dał Genui w posiadanie tereny położone wokół portu Akka. Zostali oni także zwolnieni z podatków. Umożliwiło to Genueńczykom rozbudowę portu, który bardzo szybko stał się najważniejszym portem morskim Królestwa Jerozolimskiego. Równocześnie przeprowadzono wielką rozbudowę miasta, które trzykrotnie powiększono. Zostało ono otoczone murami obronnymi z wieżami i fosą. W 1123 roku powstała autonomiczna dzielnica Republiki Weneckiej, co wzmocniło tutejsze kontakty handlowe. Rozwój miasta był jednak uzależniony od losów Królestwa Jerozolimskiego. Gdy w 1187 roku wojska Saladyna rozbiły siły krzyżowców w bitwie pod Hittin, król Gwidon de Lusignan dostał się do muzułmańskiej niewoli. W rezultacie upadła Jerozolima, a 10 lipca 1187 roku muzułmanie bez walki zajęli Akkę. Saladyn zezwolił obrońcom i mieszkańcom bezpiecznie opuścić miasto. Rok później został uwolniony król Gwidon de Lusignan. Zgromadził on niedobitki krzyżowców i nocą 26 sierpnia 1188 roku wylądował na plaży koło Akki, usiłując z zaskoczenia zająć miasto. Po nieudanym ataku wycofał się i ufortyfikował na pobliskim wzgórzu Tell Akka. Zorganizowana wówczas III wyprawa krzyżowa umożliwiła zmianę układu sił na korzyść krzyżowców. 31 sierpnia 1189 roku rozpoczęli oni długotrwałe oblężenie Akki (1189–1191). Na wieść o przybyciu chrześcijańskich posiłków Saladyn zebrał swoją armię i 15 września przybył pod Akko. 4 października 1189 roku doszło do bitwy pod Akką, która zakończyła się częściowym zwycięstwem muzułmanów i śmiercią wielkiego mistrza zakonu templariuszy Gérarda de Rideforta. Król Ryszard Lwie Serce kontynuował oblężenie Akki przez następne trzy lata, zakończone zdobyciem miasta 11 lipca 1191 roku. Miesiąc później Ryszard Lwie Serce rozkazał ściąć 2,7 tys. muzułmańskich jeńców z Akki. Gdy następnie krzyżowcy zajęli Jerozolimę, przywrócili Królestwa Jerozolimskiego. Jednak od 1191 roku jego stolica znajdowała się w Akce. Miasto zyskało dzięki temu na znaczeniu. Duże projekty budowlane rozszerzyły jego obszar w kierunku północnym. Równocześnie rozbudowywano fortyfikacje obronne. W XIII wieku populacja miasta liczyła 60 tys. osób. Rozwojowi miasta towarzyszyła odnowa tutejszej społeczności żydowskiej, która w XIII wieku odgrywała jedną z najważniejszych ról w świecie żydowskim. W 1229 roku Akka przeszła pod opiekę Zakonu Rycerskiego Szpitalników. Gdy w 1244 roku muzułmanie zajęli Jerozolimę, Akka pozostała ostatnią twierdzą krzyżowców w Ziemi Świętej. W następnych latach największym zagrożeniem dla rozwoju miasta stanowili chrześcijanie. Wynikało to z faktu, że dwa włoskie miasta – Republika Wenecji i Republika Genui – prowadziły bezwzględną rywalizację o wpływy. W 1255 roku obie strony wykorzystały spór o przynależność klasztoru św. Saby w Akce, aby rozpocząć I wojnę wenecko-genueńską. Latem 1257 roku rycerze genueńscy wdarli się do dzielnicy weneckiej Akki, zabijając jej mieszkańców i grabiąc dobytek. W odwecie Wenecjanie pod wodzą Lorenzo Tiepolo, wdarli się do Akki zajmując klasztor, a następnie stacjonującą w porcie Tyr flotę genueńską. 24 czerwca 1258 roku doszło do bitwy morskiej pod Akko, która zakończyła się klęską floty genueńskiej. Miasto znalazło się pod wpływami Republiki Weneckiej, a wszyscy Genueńczycy musieli je opuścić. W 1271 roku w Akce zatrzymał się podczas jednej ze swoich podróży znany wenecki kupiec i podróżnik Marco Polo. Koniec miasta przynieśli Mamelucy, którzy 6 kwietnia 1291 roku rozpoczęli oblężenie i 18 maja 1291 roku zdobyli Akkę. Sułtan Al-Aszraf Chalila, aby uniknąć błędu Saladyna i zapobiec próbom powrotu chrześcijan, rozkazał zrównać miasto z ziemią. Na jego miejscu powstała niewielka osada handlowa pozbawiona jakichkolwiek fortyfikacji. Istnieją dowody, że w XIV wieku utrzymywała ona kontakty handlowe z innymi miastami.
Historia nowożytna.
W 1517 roku turecki sułtan Selim I Groźny pokonał wojska egipskich mameluków w bitwach pod Marj Dabiq i al-Raydaniyya, a następnie zajął Syrię, Palestynę oraz Egipt. W ten sposób Akka znalazła się pod panowaniem Imperium Osmańskiego. Nie zmieniło to jednak sytuacji miasta, które stopniowo pogrążało się w coraz większej ruinie. Kapelan pracujący dla angielskiej "Kompanii Lewantyńskiej", Henry Maundrell, w 1697 roku znalazł w Akce tylko karawanseraj zajmowany przez kilku francuskich kupców, meczet i kilka nędznych domów. W połowie XVIII wieku beduiński szejk pochodzący z Tyberiady, Dhaher al-Omar zbuntował się przeciwko Osmanom. Opanował i ufortyfikował Akkę, która stała się jego głównym miastem. Akka przeżyła wówczas znaczne ożywienie gospodarcze, związane głównie z eksportem do Francji bawełny. Okres ten wykorzystali Żydzi do odbudowy swojej społeczności w mieście. W 1741 roku do Akki przybył Rabin Chaim Ben Ata z kilkudziesięcioma swoimi uczniami. Po roku przenieśli się oni do Jerozolimy, jednak w 1743 roku do Akki przyjechał Rabin Mosze Chaim Luzzatto. W 1747 roku zmarł z powodu zarazy i został pochowany u stóp wzgórza Tell Akka. W 1768 roku władze osmańskie częściowo uznały rządy Dhaher al-Omara w Akce, nadając mu tytuł „Szejka Akki, Emira Nazaretu, Tyberiady, Safedu i Szejka całej Galilei”. W 1775 roku jego następcą został turecki oficer Jezzar Pasza, który wykorzystując zyski z handlu, wybudował obecne mury miejskie, szereg budynków użyteczności publicznej, wodociąg i meczet "Ahmeda al-Jazzara". Większość budynków dzisiejszego starego miasta pochodzi z okresu jego władzy. Około 1780 roku Jezzar Pasha usunął z miasta francuską kolonię handlową i odmówił przyjęcia francuskiego konsula.
Historia najnowsza.
Podczas wyprawy Napoleona do Egiptu w 1798 roku marynarka brytyjska zniszczyła francuską flotę w bitwie pod Abukirem. Turcy spodziewali się, że oznacza to koniec wojsk Napoleona Bonaparte i przygotowali ofensywę, którą miały przeprowadzić dwie armie osmańskie nacierające na Egipt od strony Syrii i Palestyny. Bonaparte uprzedził jednak Turków i w styczniu 1799 roku wkroczył do Palestyny. Usiłując wywołać syryjskie powstanie przeciwko Turkom, Napoleon rozpoczął 20 marca 1799 roku oblężenie Akki. Obrońcy otrzymali jednak pomoc brytyjskiej marynarki i Francuzi po kilku próbach szturmu musieli 21 maja ustąpić i wycofać się do Egiptu. Po odparciu Francuzów, Turcy utworzyli sandżak Akki, wchodzący w skład osmańskiej prowincji Syrii. Zastępcą Jezzar Paszy został Sulejman Pasza. Po jego śmierci, żydowski doradca Jezzara Paszy i Sulejmana Paszy, o imieniu Haim, zapłacił dużą łapówkę władzom w Stambule, aby zagwarantować objęcie stanowiska szejka Akki dla syna Sulejmana Paszy – Ali Paszy. Znał go od dzieciństwa i dlatego poparł jego osobę. Objął on władzę w latach 20. XIX wieku jako Abdullah Pasza. Pomyślny rozwój Akki, gwarantowany przez jej lokalnych władców, trwał do 1831 roku. Stało się to za sprawą osmańskiego oficera Muhammada Ali, który po wyparciu wojsk francuskich został gubernatorem Egiptu. Posiadał on wielką władzę i chociaż podlegał Imperium Osmańskiemu, to w rzeczywistości prowadził swoją własną niezależną politykę. W 1831 roku oskarżył on Akkę, że udziela ona schronienia tysiącom rolnikom uciekającym z Egiptu przed płaceniem podatków. Pod tym pretekstem wysłał on do Palestyny i Syrii wielką armię dowodzoną przez Ibrahima Paszę. Oblężenie Akki rozpoczęło się 8 grudnia 1831 roku i trwało do 27 maja 1832 roku, kiedy miasto skapitulowało (mury obronne były naruszone w trzech miejscach i upadek był tylko kwestią czasu). Abdullah Pasza został wzięty do niewoli i wywieziony do Egiptu. Pomimo poważnych zniszczeń miasta, Ibrahim Pasza uczynił z Akki stolicę prowincji Palestyny i Syrii. Sukcesy Egipcjan wywołały jednak duże zaniepokojenie brytyjskiej i francuskiej dyplomacji, które zażądały natychmiastowego wycofania wojsk egipskich z całej Azji Mniejszej. Elementem nacisku siłowego było zbombardowanie Akki 4 listopada 1840 roku przez eskadrę brytyjskich, francuskich i austriackich okrętów wojennych. Ostrzał spowodował bardzo duże zniszczenia fortyfikacji i zabudowy miejskiej, a potężna eksplozja magazynu amunicji spowodowała śmierć około 2 tys. osób. W rezultacie Egipcjanie wycofali się w nocy, a miasto powróciło pod tureckie panowanie. Zniszczenia były jednak tak poważne, że Akka utraciła swoje znaczenie i w 1864 roku weszła w skład wilajetu Syrii. W następnych latach odbudowano fortyfikacje miejskie oraz dobudowano arsenał i pałac, wykorzystywany później jako więzienie. Wśród więźniów był Bahá’u’lláh, prorok i założyciel wiary Baha’i. Był on więziony w tutejszym więzieniu od 31 sierpnia 1868 roku. Mieszkańcom Akki powiedziano, że nowy więzień jest wrogiem państwa, Boga i religii, a wszelkie kontakty z nim były surowo zakazane. Po jakimś czasie tureccy urzędnicy zaczęli bardziej ufać Bahá'u’lláh’owi i w 1877 roku wyrazili zgodę, by zamieszkał w osobnym domu, na przedmieściach Akki. Zmarł tam 29 maja 1892 roku. Przywództwo nad ruchem religijnym przejął wówczas jego najstarszy syn ’Abdu’l-Bahá. Pod koniec XIX wieku miasto stało się centrum ruchu bahaizmu. W 1870 roku w Akce żyło około 150 Żydów, trudniących się w większości rybołówstwem. W 1877 roku Akka otrzymała prawa miejskie, a w 1888 roku weszła w skład wilajetu Bejrut.
Podczas I wojny światowej wojska brytyjskie wkroczyły z Egiptu do Palestyny i 24 września 1917 roku zajęły Akkę. 1 lipca 1920 roku Liga Narodów oficjalnie przyznała Wielkiej Brytanii zwierzchnictwo mandatowe nad Palestyną. W otworzonym w ten sposób Brytyjskim Mandacie Palestyny miało powstać w przyszłości państwo żydowskie. Pod brytyjskim panowaniem Akka rozbudowała się poza murami miejskimi, jednak jej rozwój gospodarczy został zahamowany przez otwarcie w 1933 roku portu Hajfa. Podczas arabskiego powstania w Palestynie (1936–1939) brytyjskie władze ze względów bezpieczeństwa ewakuowały z miasta wszystkich Żydów. W 1945 roku szacowano, że wśród 12360 mieszkańców Akki jest 50 Żydów. Cytadelę w Akce Brytyjczycy przystosowali do pełnienia roli ciężkiego więzienia, w którym wykonywano wyroki śmierci przez powieszenie. Trzymano tutaj wielu więźniów politycznych (głównie arabskich) i nielegalnych imigrantów (głównie Żydów). Wśród pierwszych żydowskich więźniów politycznych był Ze’ew Żabotyński, którego aresztowano za próbę stawiania zbrojnego oporu podczas arabskich zamieszek Nabi Musa w 1920 roku. Ogółem Brytyjczycy więzili w cytadeli w Akce ponad 100 członków podziemnych organizacji żydowskich Hagana, Irgun i Lechi. W 1938 roku wykonano wyroki śmierci na dwóch żydowskich więźniach (Szlomo Ben Josef i Mordechai Szwartz), a w 1947 roku skazano kolejnych siedmiu Żydów (Dov Gruner, Mordechai Alkachi, Jehiel Dov Dresner, Eliezer Kashani, Ja’akov Weiss, Awszalom Haviv i Meir Nakar). W tym okresie skazano również ponad 100 Arabów za różne przestępstwa polityczne i kryminalne. 4 maja 1947 roku bojownicy Irgunu przeprowadzili spektakularny atak na cytadelę, podczas którego umożliwili ucieczkę z więzienia 255 z 623 osadzonych więźniów, w większości Arabów. Jednak prawdziwym celem akcji było odbicie z więzienia członków Irgunu. Uciekło wówczas 41 żydowskich więźniów (30 z Irgunu i 11 z Lehi). Podczas pościgu Brytyjczycy zabili 14 i złapali 8 więźniów.
Po zakończeniu II wojny światowej w Palestynie nasiliły się walki pomiędzy Żydami a Arabami. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała obszar miasta Akka państwu arabskiemu. Zwiększyło to poczucie bezpieczeństwa mieszkańców Akki w pierwszych miesiącach wojny domowej w Mandacie Palestyny. Powołano "Narodową Radę Muzułmańską", która negocjowała z Brytyjczykami warunki przejęcia kontroli nad miastem. Do pierwszego konfliktu doszło 17 marca 1948 roku, kiedy to kolumna żydowskich samochodów ciężarowych usiłowała przejechać drogą na północ od miasta. Arabowie usiłowali ją zatrzymać i skontrolować, czy nie przewozi broni. Przeciwstawili się temu żołnierze żydowskiej Hagany. Dzień później Arabowie zastawili pułapkę, w którą wpadł samochód pancerny z czterema robotnikami z firmy elektrycznej z Hajfy. Był on ochraniany przez dwa brytyjskie samochody pancerne, z których jeden najechał na minę (zginęło 5 brytyjskich żołnierzy). Dowództwo Hagany podjęło wówczas decyzję przejęcia Akki i zachowania miasta w państwie żydowskim. Ponieważ w mieście nadal przebywały brytyjskie siły zbrojne, Żydzi czekali na ich wyjazd. Tymczasem prowadzili kolejne operacje wojskowe w Galilei, a ich sukcesy osłabiały morale arabskich mieszkańców Akki. Zostało to pogłębione przez pojawienie się w mieście tysięcy palestyńskich uchodźców, którzy opowiadali o żydowskich sukcesach, wysiedleniach i niszczonych arabskich wsiach. Gdy 15 maja 1948 roku rozpoczęła się regularna I wojna izraelsko-arabska, dowództwo Hagany przystąpiło do działania. Atak na Akkę rozpoczął się w nocy z 16 na 17 maja 1948 roku. Po południem miasto skapitulowało, a następnego dnia rano radni miejscy podpisali akt kapitulacji. W następnych dniach większość arabskich mieszkańców uciekła do Libanu. Pozostali mieszkańcy zostali poddani wojskowej administracji izraelskiej.
Izrael.
Po zakończeniu I wojny izraelsko-arabskiej, opuszczone arabskie domy w Akce były zajmowane przez żydowskich imigrantów masowo przyjeżdżających do Izraela. W latach 60. i 70. XX wieku wybudowano nowe osiedla mieszkaniowe, dzięki czemu Żydzi opuścili dawne arabskie domy na Starym Mieście. Dzielnice arabskie pozostały wówczas bardzo zaniedbane i przez długie lata miały charakter slamsów. Dopiero w latach 80. i latach 90. XX wieku podjęto szereg kroków mających na celu rewitalizację Akki. Podczas II wojny libańskiej w 2006 roku Akka mocno ucierpiała od ostrzału rakietowego Hezbollahu. 8 października 2008 roku w mieście wybuchły zamieszki żydowsko-arabskie, które trwały przez pięć dni. Bezpośrednią ich przyczyną było złamanie religijnego prawa żydowskiego podczas święta Jom Kipur przez arabskiego kierowcę.

</doc>
<doc id="2847884" url="https://pl.wikipedia.org/wiki?curid=2847884" title="Kaługerowo (obwód Chaskowo)">
Kaługerowo (obwód Chaskowo)

Kaługerowo (bułg. "Калугерово") – wieś w południowej Bułgarii, w obwodzie Chaskowo, w gminie Simeonowgrad.

</doc>
<doc id="2847885" url="https://pl.wikipedia.org/wiki?curid=2847885" title="Eurocash Franczyza">
Eurocash Franczyza

Eurocash Franczyza – spółka wchodząca w skład Grupy Eurocash, która zarządza siecią franczyzową Delikatesy Centrum. Eurocash Franczyza zapewnia swoim franczyzobiorcom dostawę asortymentu oraz wsparcie marketingowe i promocyjne.
Delikatesy Centrum to sieć blisko 1400 sklepów zlokalizowanych głównie na terenie południowo-wschodniej i centralnej Polski. Docelowo Eurocash Franczyza planuje być obecnym na terenie całego kraju.
W ramach współpracy z siecią Delikatesy Centrum, Eurocash Franczyza realizuje dostawy części asortymentu oraz wsparcie marketingowe. Dodatkowo, właściciele sklepów, kierownicy oraz pracownicy placówek otrzymują merytoryczne oraz biznesowe wsparcie.

</doc>
<doc id="2847886" url="https://pl.wikipedia.org/wiki?curid=2847886" title="Dzierzbice (osada)">
Dzierzbice (osada)

Dzierzbice – osada w Polsce położona w województwie wielkopolskim, w powiecie kolskim, w gminie Chodów.
W latach 1975–1998 miejscowość administracyjnie należała do województwa konińskiego.

</doc>
<doc id="2847888" url="https://pl.wikipedia.org/wiki?curid=2847888" title="Korczyn (województwo wielkopolskie)">
Korczyn (województwo wielkopolskie)

Korczyn – osada w Polsce położona w województwie wielkopolskim, w powiecie kolskim, w gminie Chodów.
W latach 1975–1998 miejscowość administracyjnie należała do województwa konińskiego.

</doc>
<doc id="2847890" url="https://pl.wikipedia.org/wiki?curid=2847890" title="Koserz-Osada">
Koserz-Osada

Koserz-Osada – osada w Polsce położona w województwie wielkopolskim, w powiecie kolskim, w gminie Chodów.
W latach 1975–1998 miejscowość administracyjnie należała do województwa konińskiego.

</doc>
<doc id="2847893" url="https://pl.wikipedia.org/wiki?curid=2847893" title="Przerwana lekcja muzyki (powieść)">
Przerwana lekcja muzyki (powieść)

Przerwana lekcja muzyki (tytuł oryginany "Girl, Interrupted") – powieść amerykańskiej pisarki Susanny Kaysen wydana po raz pierwszy w roku 1993. W 1999 na podstawie książki powstał film o tym samym tytule.
Okoliczności powstania.
Powieść opisuje wspomnienia pisarki z pobytu w latach 1967–1969 w szpitalu psychiatrycznym McLean w Belmont w stanie Massachusetts. Napisanie książki było możliwe m.in. dzięki wydobyciu ze szpitalnego archiwum kartoteki pacjentki przez adwokata.
W kwietniu 1967 Kaysen po krótkiej sesji terapeutycznej z nieznanym psychiatrą na przedmieściach Bostonu została przez niego wsadzona do taksówki i odwieziona prosto do szpitala.

</doc>
<doc id="2847896" url="https://pl.wikipedia.org/wiki?curid=2847896" title="Ucieczka z Fortu Bravo">
Ucieczka z Fortu Bravo

Ucieczka z Fortu Bravo (org. "Escape from Fort Bravo") – amerykański western z 1953 roku w reż. Johna Sturgesa.
Opis fabuły.
Stany Zjednoczone roku 1863, trwa wojna secesyjna. W forcie Bravo znajduje się obóz jeniecki dla konfederatów. Ucieczka z niego, ze względu na położenie na prerii i oddalenie od terytoriów Południa jest w praktyce nie możliwa. Dodatkowym utrudnieniem są Indianie Mescalero, którzy właśnie weszli na wojenną ścieżkę. Pewnego dnia zjawia się w forcie piękna Carla – przyjaciółka córki komendanta. Nikt nie wie, że wśród jeńców jest jej ukochany, któremu (oraz kilku jego towarzyszom), kobieta pomaga w przygotowaniu ucieczki. Jednocześnie Carla wpada w oko kapitanowi Unii Roperowi i dla zmylenia czujności pozwala mu na zaloty. Pewnej nocy, podczas wesela jednego z oficerów garnizonu, grupa jeńców wraz z Carlą ucieka z fortu. Dzięki zawziętości bystrego kpt. Ropera i dobrym indiańskim tropicielom, szybko jednak zostają schwytani. W drodze powrotnej oddział zostaje zaatakowany przez dużą grupę Mescaleros. Osaczeni konfederaci i unioniści zaczynają walczyć ramię w ramię przeciwko wspólnemu wrogowi. Pomimo że są świetnymi żołnierzami, po wielogodzinnej walce, ponosząc starty, zaczynają w końcu ulegać posiadającemu przewagę wrogowi. W ostatnim momencie, gdy kpt. Roper – jedyny zdolny do walki, rusza samotnie na Indian, nadciąga odsiecz z fortu sprowadzona przez jednego z konfederackich uciekinierów.
Obsada aktorska.
i inni.

</doc>
<doc id="2847898" url="https://pl.wikipedia.org/wiki?curid=2847898" title="Juan Carlos Wasmosy Monti">
Juan Carlos Wasmosy Monti

Juan Carlos Wasmosy Monti (ur. 15 grudnia 1938 w Asunción) – paragwajski polityk konserwatywny, inżynier budowlany i multimilioner. 
Życiorys.
Syn węgierskich emigrantów, absolwent Uniwersytetu Narodowego w Asunción, od 1973 działacz partii Colorado, następnie deputowany do parlamentu i kluczowy akcjonariusz konsorcjum konstruującego siłownię wodną. W 1992 zaprzyjaźniony z nim generał i prezydent Andrés Rodríguez mianował go ministrem do spraw integracji rządu (Wasmosy pełnił ten urząd przez kilka miesięcy).
W maju 1993 zwyciężył w wyborach prezydenckich i jako pierwszy po 40. latach rządów wojskowych objął stanowisko prezydenta. Był nim od 15 sierpnia 1993 do 15 sierpnia 1998. Zniósł ograniczenia wolności prasy.

</doc>
<doc id="2847899" url="https://pl.wikipedia.org/wiki?curid=2847899" title="Zjednoczenie Syjonistów Demokratów">
Zjednoczenie Syjonistów Demokratów



</doc>
<doc id="2847903" url="https://pl.wikipedia.org/wiki?curid=2847903" title="Tufoli">
Tufoli

Tufoli (także: "tuffoli", "maniche", "gigantoni", "occhi di elefante", "elefante", "cannelloni grandi", "occhi di bove") - rodzaj włoskiego makaronu w kształcie rurki o gładkiej powierzchni i dużej średnicy.
Makaron tego gatunku stosowany jest głównie do zapiekanek lub podawany z sosami mięsnymi albo warzywnymi.

</doc>
<doc id="2847905" url="https://pl.wikipedia.org/wiki?curid=2847905" title="Tuffoli">
Tuffoli



</doc>
<doc id="2847909" url="https://pl.wikipedia.org/wiki?curid=2847909" title="Brian Diemer">
Brian Diemer

Brian Lee Diemer (ur. 10 października 1961 w Grand Rapids) – amerykański lekkoatleta specjalizujący się w biegach długodystansowych, przede wszystkim w biegu na 3000 metrów z przeszkodami, trzykrotny uczestnik letnich igrzysk olimpijskich (Los Angeles 1984, Seul 1988, Barcelona 1992), brązowy medalista olimpijski z Los Angeles w biegu na 3000 metrów z przeszkodami.

</doc>
<doc id="2847911" url="https://pl.wikipedia.org/wiki?curid=2847911" title="Cunha Reis">
Cunha Reis

Cunha Reis – portugalski rugbysta, sześciokrotny reprezentant Portugalii w rugby union mężczyzn. Jego pierwszym meczem w reprezentacji było spotkanie z Hiszpanią, które zostało rozegrane 1 maja 1965 w Lizbonie. Ostatnim raz w reprezentacji zagrał 31 marca 1968 z Hiszpanią w Madrycie.

</doc>
<doc id="2847912" url="https://pl.wikipedia.org/wiki?curid=2847912" title="J.M. Vasconcelos">
J.M. Vasconcelos

J.M. Vasconcelos – portugalski rugbysta, pięciokrotny reprezentant Portugalii w rugby union mężczyzn. Jego pierwszym meczem w reprezentacji było spotkanie z Hiszpanią, które zostało rozegrane 1 maja 1965 w Lizbonie. Ostatni raz w reprezentacji zagrał 12 kwietnia 1970 z Marokiem w Barreiro.

</doc>
<doc id="2847913" url="https://pl.wikipedia.org/wiki?curid=2847913" title="Afera Blomberga-Fritscha">
Afera Blomberga-Fritscha

Afera Blomberga-Fritscha – uknuta intryga polityczna, której punkt kulminacyjny nastąpił w 1938 roku. Odpowiednio sfabrykowana i sfałszowana sprawa natury obyczajowej (posądzenia o homoseksualizm – paragraf 175 kodeksu karnego z 1871 roku i małżeństwo z byłą prostytutką), celowo wywołana przez czołowych dostojników III Rzeszy (Hermanna Göringa, Heinricha Himmlera i Reinharda Heydricha) i realizowana przez podległe im służby (m.in. SS) w celu osiągnięcia partykularnych korzyści politycznych, wymierzona przeciwko wysoko postawionym wojskowym III Rzeszy: feldmarszałkowi Wernerowi von Blombergowi – Ministrowi Wojny i generałowi Wernerowi von Fritschowi – Naczelnemu Dowódcy Wojsk Lądowych.
Obaj zostali ostatecznie zdymisjonowani z zajmowanych stanowisk 4 lutego 1938 roku Blomberg nie pełnił już stanowiska ministra wojny od 26 stycznia 1938 roku.
Konsekwencją afery było m.in. usunięcie / zdymisjonowanie z zajmowanych stanowisk innych niemieckich wojskowych (m.in. generał Ludwig Beck 18 sierpnia 1938 roku podał się do dymisji – szef Sztabu Generalnego OKH) niechętnych Hitlerowi i jego planom podboju Europy, zlikwidowanie Ministerstwa Wojny i utworzenie OKW (stanowisko objął generał Wilhelm Keitel) oraz powierzenie stanowiska naczelnego dowódcy sił zbrojnych Adolfowi Hitlerowi.
Wydarzenia poprzedzające wybuch afery.
Początki afery sięgają lipca 1936 roku, gdy Heinrich Himmler objął stanowisko szefa niemieckiej Policji, zaś Reinhard Heydrich został szefem Sipo – (Kripo i Gestapo). Tego samego miesiąca doszło do spotkania Hermanna Göringa, w jego domu myśliwskim, z Heydrichem, podczas którego generał zasugerował, że w najbliższej przyszłości mogą wystąpić bulwersujące zdarzenia. Göring zwrócił się ponadto z prośbą zachowania dyskrecji i nawiązania współpracy.
Hermann Göring, dowódca Luftwaffe, marzył bowiem o objęciu przywództwa nad Marynarką Wojenną i Wojskami Lądowymi (Heer) – to zaspakajało jego ambicje polityczne. Uważał ponadto, że pruscy wojskowi są sztywni i schematyczni i nie wspomogą Hitlera w planach zbudowania wielkich Niemiec. A Himmler i Heydrich – szefowie tajnych służb – byli mu do tego potrzebni przy usunięciu niewygodnych dowódców (generałów).
Himmler z kolei marzył, aby SS, dotychczasowa siła policyjna, stała się nową armią, która zdobyć miała przewagę nad Wehrmachtem. Ochoczo więc przystał na propozycję Göringa pozbycia się niewygodnych oficerów.
W lipcu 1936 roku, tuż po spotkaniu z Göringiem, Heydrich osobiście zajął się oskarżeniami wobec generała von Fritscha. Szybko zorientował się, że nastąpiła pomyłka (chodzi o zupełnie inną osobę), jednakże nie miał zamiaru stracić okazji, aby zaatakować generalicję.
Do działania zaangażowany został radca kryminalny, Josef Meisinger, który kierował oddziałem Gestapo zwalczającym homoseksualistów ("Bekämpfung der Homosexualität und der Abtreibung").
W trakcie rutynowej kontroli dokumentów natknął się na zeznania 29-letniego Ottona Schmidta (Otto Schmidt) (vel Hansa Schmidta), ur. 16 sierpnia 1906, który w 1935 roku przesłuchiwany był przez sędziego Karla Ernesta pod zarzutem szantażu wielu znanych osób. Wśród nich znalazło się nazwisko Wernera von Fritscha lub von Frischa, wysokiego oficera Wehrmachtu.
Schmidt był sutenerem i szantażystą, homoseksualistą, który miał już na koncie trzy wyroki więzienia (m.in. kradzież, malwersacje, szantaż i defraudację niedużych kwot), pobyt w domu poprawczym i obozie koncentracyjnym. W okresach pobytu na wolności utrzymywał się z nawiązywania kontaktów z majętnymi i wysoko postawionymi osobami o skłonnościach homoseksualnych, od których później wyłudzał pieniądze pod groźbą zdemaskowania.
Dokumenty z przesłuchania trafiły do Heydricha (zdawał sobie sprawę z błędów w śledztwie, ale mimo to przystąpił do ataku), który przekazał je Himmlerowi, a ten przedstawił je Hitlerowi.
Hitler nie uwierzył w te oskarżenia wobec von Fritscha. Wierzył bowiem, że generałowie będą mu wdzięczni za odrzucenie traktatu wersalskiego i odtworzenia niemieckich sił zbrojnych i poprą jego plany podboju Europy. Polecił Himmlerowi, by ten spalił teczkę z dokumentami. Ten jednak przekazał ją Heydrichowi, który schował ją do sejfu. Przeczuwał bowiem, iż przyjdzie taki moment, że będzie ona jeszcze przydatna.
O intrydze SS wobec von Fritscha (i później wobec von Blomberga) szef Abwehry Wilhelm Canaris i jego zastępca Hans Oster dowiedzieli się od Hansa Bernda Giseviusa, byłego funkcjonariusza Gestapo. On z kolei dowiedział się od swoich przyjaciół, którzy nadal tam pracowali.
Szefowie Abwehry poinformowali von Blomberga, który przeprowadził rozmowę ‘ostrzegawczą’ z von Fritschem, podczas wspólnej konnej przejażdżki. Wydawało się, że sprawa von Fritscha poszła w zapomnienie. Hitler zmienił jednak zdanie co do opornych i niezdecydowanych jemu oficerów, w tym Fritscha. Przesądziło o tym spotkanie 5 listopada 1937 roku.
Blomberg i Fritsch uczestniczyli w tajnym spotkaniu z Hitlerem. Oprócz nich w posiedzeniu wzięli udział: dowódca Luftwaffe Hermann Göring, dowódca Kriegsmarine Erich Raeder, minister spraw zagranicznych Rzeszy Konstantin von Neurath i szef adiutantury Führera pułkownik Friedrich Hossbach (1894 – 1980), który sporządził szczegółowy raport z przebiegu konferencji znany jako Protokół Hossbacha.
Po wystąpieniu Hitlera na posiedzeniu wywiązała się gorąca dyskusja. Blomberg, Fritsch i Neurath wyrazili sceptycyzm wobec planów przywódcy, który ewidentnie parł do wojny. Wojskowi argumentowali, że inwazja na Austrię i Czechosłowację niesie wielkie ryzyko wojny z Anglią i Francją. Stanowczo przeciwstawili się wszczynaniu przez Niemcy wojny napastniczej. Blomberg wskazał ponadto na trudności, jakich może dostarczyć sforsowanie linii umocnionych pozycji na północy Czech.
Hitler zrozumiał, że dowódcy Wehrmachtu nie są zainteresowani wszczęciem działań wojennych. Nie mógł im po prostu wręczyć dymisji, gdyż obawiał się reakcji innych wysokich dowódców. Wtedy Himmler postanowił użyć teczki z sejfu Heydricha.
Innym, wcześniejszym, znamiennym w skutkach spotkaniem Hitlera z niemieckimi generałami była konferencja 7 marca 1936 roku, w dniu którym wojska niemieckie wkroczyły do Nadrenii (zob. Remilitaryzacja Nadrenii). Tego dnia generał Werner von Blomberg – Minister Wojny, generał Ludwig Beck – szef sztabu Naczelnego Dowództwa Wojsk Lądowych generał Werner von Fritsch – Naczelny Dowódca Wojsk Lądowych stawili się u Hitlera w Kancelarii Rzeszy. Wojskowi próbowali odwieść Hitlera od planu wysłania wojsk niemieckich do Nadrenii, sugerując, że wojsko francuskie stawi skuteczny opór. Hitler zagroził dymisją w przypadku niepowodzenia operacji.
Generałowie ustąpili, przekonani, że przy dużej dysproporcji sił między Francuzami i Niemcami zajęcie Nadrenii zakończy się porażką i Hitler będzie musiał ustąpić. Stało się zupełnie inaczej: wojska niemieckie triumfalnie wkroczyły do Nadrenii. Hitler wygrał i zapamiętał, że najwyżsi dowódcy byli przeciwni jego planom.
Druga osoba afery, Werner von Blomberg, spotkał się z Göringiem, w jego gabinecie, tuż przed Świętami Bożego Narodzenia 1937 roku. Podczas spotkania feldmarszałek poprosił generała, by ten został świadkiem na jego ślubie, oraz zwrócił się z prośbą o oddelegowanie na dalekie stanowisko mężczyzny (chodziło o pracownika Ministerstwa Lotnictwa Rzeszy), który był związany z jego narzeczoną i który ją nagabywał.
Wybranką feldmarszałka była 26-letnia Margarethe (Erna lub Eva) Gruhn, maszynistka z Centrali Jajczarskiej Rzeszy lub sekretarka. Jako wdowiec (pierwsza żona Charlotte zmarła 11 maja 1932 roku, osierocając dwóch synów i trzy córki), minister (i feldmarszałek jednocześnie) musiał uzyskać zgodę Hitlera na poślubienie, jako to się sam wyraził, „prostej dziewczyny z ludu”.
Podczas uroczystości pogrzebowych Ericha Ludendorffa w Monachium, 20 grudnia 1937 roku, o swoich planach małżeńskich porozmawiał z Hitlerem, który wyraził swoją aprobatę. Małżeństwo to – według Hitlera – było doskonałą okazją do zaprezentowania w praktyce ideologii, która dążyła do budowy nowego społeczeństwa bez różnic i podziałów klasowych.
Blomberg zaproponował, że Hitler będzie jednym ze świadków. Drugim miałby być Göring, który nie wiedział jeszcze nic o przeszłości przyszłej pani Blomberg. Postanowił dowiedzieć się czegoś więcej o niej.
Do ślubu cywilnego panny Gruhn (kobiety z „prostych kręgów społecznych”) i feldmarszałka von Blomberga doszło 12 stycznia 1938 roku w dużej sali Ministerstwa Wojny Rzeszy bez udziału jego dzieci z pierwszego małżeństwa. Nie było żadnego wesela i młoda para zaraz po ślubie wyjechała do hotelu Golf w Oberhofie, w Lesie Turyńskim.
Werner von Blomberg niechętnie zgodził się na upublicznienie wiadomości o swoim ożenku. Zrobił to dopiero pod wpływem swoich adiutantów, którzy zasugerowali mu, że osoba na takim wysokim stanowisku w armii niemieckiej powinna poinformować opinię publiczną o zawarciu związku małżeńskiego. Jeden z jego adiutantów, major Gustav – Adolf Riebel (1896 – 1942) przybył do Kancelarii Rzeszy 11 stycznia 1938 roku, aby rozeznać się co do szczegółów ceremonii ślubnej innego dostojnika III Rzeszy, Juliusa Schauba.
W prasie pojawiło się następujące oświadczenie.
"Minister Wojny Rzeszy i feldmarszałek Werner von Blomberg zawarł 12 stycznia 1938 roku związek małżeński z panną Gruhn. Świadkami na ślubie byli Führer i Kanclerz Rzeszy oraz generał pułkownik Göring".
17 stycznia 1938 roku zmarła 90-letnia matka feldmarszałka. Powrócił niezwłocznie do Berlina. Unikał kontaktów towarzyskich i nie kwapił się do przedstawiania komukolwiek swojej nowej żony, nawet adiutantowi lotniczemu, Karlowi Boehm-Tettelbachowi, który często bywał w ich domu.
"Zadawaliśmy sobie pytanie, czemu Blomberg unika „pokazywania” swojej żony".
Osiem dni później, 20 stycznia 1938 roku Gisevius stawił się w kwaterze Abwehry z informacjami o knowaniach wobec żony feldmarszałka.
Wiadomość o ponownym ożenku Wernera von Blomberga została przeczytana przez "jakiegoś urzędnika w odpowiednim biurze policji", który w rozmowie telefonicznej z adiutantem feldmarszałka, Karlowi Boehm-Tettelbachowi powiedział, że nazwisko Gruhn wydaje mu się znajome i w odpowiedniej kartotece znalazł kartę: Evy Gruhn. Ponadto w wydawanym roczniku genealogicznym Almanachu Gotajskim pod hasłem Blomberg zamieszczono nazwisko jego drugiej żony: Elsbeth Grunow. Nazwisko Eva Gruhn przewijało się w książce telefonicznej jako właścicielka zakładu masażu w berlińskiej dzielnicy Neukölln.
Notatka prasowa i karta z kartoteki trafiła na biurko przełożonego tego urzędnika, po czym drogą służbową trafiła na biurko szefa berlińskiej policji, Wolfa-Heinricha von Helldorfa (niem. "Wolf-Heinrich Graf von Helldorff").
Z dokumentacji wynikało, że małżonka ministra wojny była notowana w kartotekach policyjnych Berlina i czterech innych niemieckich miast jako zawodowa prostytutka. Jej matka, Eva Gruhn (vel Luise Gruhn), prowadziła dom publiczny, zamaskowany jako salon masażu, i była kilkakrotnie karana za sutenerstwo, stręczycielstwo i uprawianie nierządu. Córka, Erna Gruhn, w wolnych chwilach pozowała do zdjęć pornograficznych i również wchodziła w kolizję z prawem, miała również pracować w zakładzie matki.
Von Helldorff (późniejszy członek antyhitlerowskiej opozycji) skontaktował się z adiutanturą Blomberga i zapowiedział swoje spotkanie z feldmarszałkiem lub Keitlem. Blomberga nie było akurat w biurze, zaś Keitel, który wcześniej nie widział panny Gruhn (pani Blomberg) nie był w stanie jej zidentyfikować na zdjęciach dostarczonych przez Helldorfa. Polecił udać się do Göringa, który był świadkiem na ślubie. Helldorff nalegał, aby jak najszybciej porozmawiać z Blombergiem, gdyż chciał jemu pierwszemu pokazać dokumenty na temat jego nowej żony. Jednakże Keitel nalegał, aby ten, wobec niezastania feldmarszałka, udał się z tym do Göringa.
Kilka dni później, 23 stycznia do prywatnej siedziby Göringa przybył z polecenia Himmlera, Wolf-Heinrich Graf von Helldorff, z rewelacjami na temat pani Blomberg. Oświadczył, że 15 stycznia Curt Hellmuth Müller, szef Urzędu Identyfikacji Policji Kryminalnej, otrzymał z Urzędu ds. Przestępstw przeciwko Moralności, kilka zdjęć pornograficznych, które były podpisane i na jednym z nich widniało nazwisko Margarethe Grun.
Mając takie zebrane dowody, zarówno w sprawie przeciwko von Blombergowi, jak i von Fritschowi, Göring przystąpił do ataku.
Następnego dnia udał się do Kancelarii Rzeszy na spotkanie z Hitlerem, który wrócił z otwarcia Wystawy Sztuk i Rzemiosła w Monachium.
Wybuch afery.
24 stycznia 1938 na schodach Kancelarii Rzeszy Göring przekazał zebrane informacje na temat żony Blomberga Hitlerowi, gdy ten wrócił z Monachium.
Hitler sprawiał wrażenie kompletnie zaskoczonego i przejętego widokiem pornograficznych zdjęć; była to jednak tylko poza przejętego i zatroskanego polityka wobec adiutantów m.in. Karla Bodenschatza (1890–1979) i Fritza Wiedemanna (1891–1969), uzasadniająca przed kadrą oficerską, pozornie wbrew woli Hitlera, zdymisjonowanie jednego z najwyższych dowódców.
Göring wiedział, że von Fritsch, którego Hitler wskazał na następcę Blomberga, nie obejmie tego stanowiska, gdyż w drugiej teczce trzymał kompromitujące i spreparowane dowody jego rzekomego homoseksualizmu. Nie pokazał tej teczki Hitlerowi, gdyż musiał mieć pewność, że główny świadek oskarżenia, Otto Schmidt nie załamie się podczas konfrontacji z Führerem.
25 stycznia 1938 roku, o 2:15 w nocy (termin spotkania przesunięto na godziny popołudniowe), a następnie o 14:15 dowody rzekomego homoseksualizmu von Fritscha Hermann Göring przedstawił Hitlerowi.
Świadkiem tego był adiutant Hitlera, pułkownik Hossbach, który zrozumiał, jaka brudna rozgrywka się szykuje. Postanowił ratować generała, ale Fritsch był przekonany, że chodzi o zupełnie inną osobę/sprawę. I z tym przekonaniem generał stawił się 26 stycznia 1938 roku w Kancelarii Rzeszy (w bibliotece Hitlera); obecny był również Göring.
Doszło do konfrontacji von Fritscha z Otto Schmidtem. Generał stanowczo odżegnywał się od znajomości z tym mężczyzną i jakichkolwiek praktyk/kontaktów homoseksualnych (zapoznał się zawartością teczki – ze spreparowanymi i sfałszowanymi oskarżeniami pod swoim adresem). Na koniec zażądał sądu honorowego.
Następnego dnia generał stawił się w centrali Gestapo na Prinz-Albrecht-Straße. Wciąż liczył, że przed sądem udowodni swoją niewinność.
Canaris, podczas jednego z wielu nocnych posiedzeń w siedzibie Abwehry, zasugerował Osterowi, żeby jak najszybciej skontaktować się z wysokimi dowódcami, którzy wsparliby generała w tej kampanii oszczerstw i sprzeciwili się Hitlerowi.
Oster, Carl Goerdeler, Gisevius i Hjalmar Schacht objeżdżali kolejne okręgi wojskowe (w sumie było ich 12), licząc na przychylność dowódców do wystąpienia przeciwko Hitlerowi. Ten jednak był szybszy, rankiem 5 lutego 1938 roku – na łamach prasy – 60 generałów dowiedziało się o swoich dymisjach lub przeniesieniach na inne, niższe stanowiska (m.in. Wilhelm Ritter von Leeb, Erwin von Witzleben, Günther von Kluge i Gerd von Rundstedt).
Werner von Fritsch stanął przed sądem honorowym, pod przewodnictwem Göringa, 10 marca 1938 roku. Ławnikami byli Bernd Brauchitsch (1911–1974, syn Walthera von Brauchitscha) i Erich Raeder.
Dwa dni później obrady przerwano w związku z Aneksją Austrii. Posiedzenie sądu wznowiono tydzień później.
Jego obrońcom/prawnikom m.in. hrabiemu von der Goltzowi (prawnik Rüdiger von der Goltz ur. 10 lipca 1894 – zm. 18 kwietnia 1976, syn Gustawa Rüdigera von der Goltza) udało się bez problemu udowodnić kłamstwa Schmidta oraz odnaleźć prawdziwego von Fritscha – emerytowanego kapitana Achima von Fritscha (lub von Frischa) zamieszkałego na Ferdinand Strasse (Lichterfelde-Ost).
Generał von Fritsch z dumą opuścił salę sądu, liczył na przeprosiny i przywrócenie na stanowisko (pełnił je już generał Walther von Brauchitsch od 4 lutego 1938 r.). Otrzymał tylko list od Hitlera, w którym zaproponował mu dowodzenia pułkiem piechoty (podawany jest 12. Pułk Artylerii). 
Zginął 22 września 1939 roku pod Warszawą.
Werner von Blomberg odmówił unieważnienia małżeństwa. Był przerażony – według relacji Göringa – treścią wyciągu z kartoteki policyjnej i rozważał rozwód z żoną. Ponieważ w każdym przypadku straciłby stanowisko Ministra Wojny, feldmarszałek postanowił zrezygnować ze stanowiska.
27 stycznia 1938 roku po raz ostatni spotkał się z Hitlerem. Zdymisjonowany feldmarszałek wraz z żoną wyjechał do miasteczka przy granicy Włoch, otrzymał ponadto jednorazową odprawę w kwocie 50 000 marek. Do końca wojny pozostał w Bawarii, dzięki temu nie stanął przed Trybunałem w Norymberdze jako oskarżony, lecz miał zeznawać jako świadek (czego nie dożył).
Otto Schmidta zastrzelono na rozkaz Himmlera (30 października 1942 roku w obozie koncentracyjnym Sachsenhausen) i Hermanna Göringa; zamordowano również kapitana Achima von Fritscha.

</doc>
<doc id="2847916" url="https://pl.wikipedia.org/wiki?curid=2847916" title="Wakacje w kurorcie">
Wakacje w kurorcie

Wakacje w kurorcie (ang. "Private Resort") – amerykańska komedia z 1985 roku w reżyserii George’a Bowersa. Wyprodukowany przez TriStar Pictures.
Fabuła.
Młody przystojniak Jack Marshall (Johnny Depp) i jego kolega Ben (Rob Morrow) jadą do luksusowego ośrodka wypoczynkowego w Miami na Florydzie w poszukiwaniu pięknych kuracjuszek. W czasie swojego czterodniowego pobytu w kurorcie, zamiast podrywać turystki, wplątują się w intrygę z udziałem sprytnego złodzieja biżuterii o pseudonimie Maestro (Hector Elizondo), osiłka imieniem Curt (Andrew Clay) oraz impulsywnego ochroniarza hotelowego.

</doc>
<doc id="2847926" url="https://pl.wikipedia.org/wiki?curid=2847926" title="Gołe Pole">
Gołe Pole

Gołe Pole – osada leśna w Polsce położona w województwie wielkopolskim, w powiecie chodzieskim, w gminie Chodzież.
W latach 1975–1998 miejscowość administracyjnie należała do województwa pilskiego.

</doc>
<doc id="2847927" url="https://pl.wikipedia.org/wiki?curid=2847927" title="Papiernia (powiat chodzieski)">
Papiernia (powiat chodzieski)

Papiernia – osada leśna w Polsce położona w województwie wielkopolskim, w powiecie chodzieskim, w gminie Chodzież.
W latach 1975–1998 miejscowość administracyjnie należała do województwa pilskiego.
Zobacz też: Papiernia

</doc>
<doc id="2847929" url="https://pl.wikipedia.org/wiki?curid=2847929" title="Königsee">
Königsee

Königsee (do 31 grudnia 2018 "Königsee-Rottenbach") – miasto w Niemczech, w kraju związkowym Turyngia, w powiecie Saalfeld-Rudolstadt. Powstało 31 grudnia 2012 z połączenia miasta Königsee oraz gminy Rottenbach.
1 stycznia 2019 do miasta przyłączono gminy Dröbischau oraz Oberhain, które stały się jego dzielnicami. Miasto pełni również funkcję "gminy realizującej" (niem. "erfüllende Gemeinde") dla gmin Allendorf i Bechstedt.

</doc>
<doc id="2847931" url="https://pl.wikipedia.org/wiki?curid=2847931" title="Florencio Harmodio Arosemena">
Florencio Harmodio Arosemena

Florencio Harmodio Arosemena Guillén (ur. 17 września 1872, zm. 30 sierpnia 1945 w Stanach Zjednoczonych) był inżynierem i prezydentem Panamy z ramienia Partii Liberalnej od 1 października 1928 do 3 stycznia 1931, kiedy to nacjonalistyczny ruch pod wodzą Arnulfo Ariasa Madrida doprowadził do obalenia Arosomeny.
Jego bratem był Juan Demóstenes Arosemena, prezydent Panamy od 1936 do 1939.

</doc>
<doc id="2847932" url="https://pl.wikipedia.org/wiki?curid=2847932" title="I Liceum Ogólnokształcące im. Władysława Broniewskiego w Świdniku">
I Liceum Ogólnokształcące im. Władysława Broniewskiego w Świdniku

I Liceum Ogólnokształcące im. Władysława Broniewskiego w Świdniku – najstarsze liceum ogólnokształcące w Świdniku. Popularnie określane "Bronkiem".
Historia.
Szkoła powstała w roku 1952 jako Szkoła Ogólnokształcąca Stopnia Podstawowego i Licealnego (tzw. 11-latka – 7 klas podstawowych i 4 liceum). Pierwszym dyrektorem został Piotr Denis. Budynek szkoły zaczęto budować w roku 1951, a oddano go do użytku 3 września 1952 roku.
Szkoła podstawowa, która funkcjonowała w ramach Szkoły Ogólnokształcącej Stopnia Podstawowego i Licealnego wyodrębniła się w roku szkolnym 1967/1968. Stała się ona Szkołą Podstawową nr 3 i w roku 1974 przeniesiono ją do innego budynku.
W czerwcu 1963 roku szkoła otrzymała sztandar. Zaginął on jednak w niewyjaśnionych do dziś okolicznościach. W roku 1999 szkoła otrzymała drugi sztandar. Uroczystość jego nadania miała miejsce 19 czerwca 1999 roku.
W tym samym czasie kiedy szkoła otrzymała pierwszy sztandar nadano jej również imię – Władysława Broniewskiego.
W roku 1981 szkoła brała udział w tzw. "strajku lubelskich nauczycieli". Strajk miał charakter strajku czynnego – nauczyciele organizowali dodatkowe lekcje z historii, podczas których poruszano tzw. "białe plamy", czyli tematy zabronione do przekazywania uczniom. Wobec tego w grudniu 1981 odwołano ze stanowiska dyrektora Władysława Myka oraz jego zastępcę Józefa Woźniaka. W styczniu 1982 roku na nowego dyrektora mianowano Lucjana Cholewę. W 1989 roku lubelski kurator oświaty pisemnie przeprosił Myka za odwołanie go z funkcji dyrektora.
Uchwałą rady miejskiej Miasta Świdnik z 28 czerwca 2002 roku I Liceum Ogólnokształcące im. Władysława Broniewskiego w Świdniku otrzymało tytuł "Zasłużony dla Miasta Świdnika".
18 kwietnia 2011 roku miała miejsce uroczystość posadzenia na terenie szkoły dębu upamiętniającego Józefa Karbownika, policjanta zamordowanego w kwietniu 1940 roku w Twerze. Jest to "Dąb Pamięci" posadzony w ramach programu „Katyń… ocalić od zapomnienia” .
W ciągu 60 lat historii szkoły ukończyło ją ponad 7 000 absolwentów.

</doc>
<doc id="2847934" url="https://pl.wikipedia.org/wiki?curid=2847934" title="Nicolás Ardito Barletta Vallarino">
Nicolás Ardito Barletta Vallarino

Nicolás Ardito Barletta Vallarino (ur. 21 sierpnia 1938) – panamski ekonomista i polityk Rewolucyjnej Partii Demokratycznej (PRD). Minister planowania (1968-1970 oraz 1973-1978), wiceprezes Banku Światowego (1978-1984). 11 października 1984 objął urząd prezydenta Panamy. 28 września 1985 ustąpił z powodu braku wspólnego języka z Manuelem Noriegą (faktycznym dyktatorem Panamy).

</doc>
<doc id="2847936" url="https://pl.wikipedia.org/wiki?curid=2847936" title="HÉV">
HÉV



</doc>
<doc id="2847939" url="https://pl.wikipedia.org/wiki?curid=2847939" title="Ricardo Arias Espinosa">
Ricardo Arias Espinosa

Ricardo Arias Espinosa (ur. 5 kwietnia 1912 w Waszyngtonie, zm. 15 marca 1993 w mieście Panama) – panamski polityk.
Urodził się w prominentnej rodzinie politycznej Panamy. Studiował na uniwersytetach w Stanach Zjednoczonych, Kolumbii i w Chile. Był II wiceprezydentem Panamy w 1952, a od 29 marca 1955 do 1 października 1956 sprawował urząd prezydenta swego kraju z ramienia Narodowej Koalicji Patriotycznej. Od 1964 do 1968 sprawował urząd ambasadora w Stanach Zjednoczonych.

</doc>
<doc id="2847944" url="https://pl.wikipedia.org/wiki?curid=2847944" title="UKIRT Infrared Deep Sky Survey">
UKIRT Infrared Deep Sky Survey

UKIRT Infrared Deep Sky Survey (UKIDSS) – brytyjski program badawczy, korzystający z teleskopu United Kingdom Infrared Telescope na Mauna Kea na Hawajach, działającego w podczerwieni. Od maja 2005 r. pomiary przeprowadza w pięciu dziedzinach: 
Do UKIDSS należy ok. 100 astronomów, którzy są odpowiedzialni za projektowanie i przeprowadzanie badań. Wyniki pomiarów są dostępne dla naukowców Europejskiego Obserwatorium Południowego od razu po umieszczeniu ich w archiwach.

</doc>
<doc id="2847946" url="https://pl.wikipedia.org/wiki?curid=2847946" title="Burn It Down">
Burn It Down

Burn It Down – pierwszy singel amerykańskiego zespołu rockowego Linkin Park z ich piątego albumu studyjnego, "Living Things". Został wydany 16 kwietnia 2012 przez wytwórnię płytową Warner Bros. Records. Za produkcję muzyczną odpowiedzialni są Mike Shinoda oraz Rick Rubin. Do utworu zrealizowany został teledysk, który wyreżyserował Joe Hahn.
Lista utworów i formaty singla.
iTunes singel
Europejski singel
Japoński singel

</doc>
<doc id="2847949" url="https://pl.wikipedia.org/wiki?curid=2847949" title="Nhlanhla Shabalala">
Nhlanhla Shabalala

Nhlanhla Shabalala (ur. 16 grudnia 1985 w Villiers, Południowa Afryka) – piłkarz południowoafrykański występujący w Ajaksie Kapsztad. Najczęściej występuje na pozycji defensywnego pomocnika, jednak gra czasem jako prawy lub środkowy obrońca.
Przebieg kariery.
Shabalala został wychowany w swoim obecnym klubie. Z pierwszą drużyną jest związany od sezonu 2003/2004, kiedy został tam przesunięty z drużyny młodzieżowej. Pierwsze dwa występy zaliczył w sezonie 2006/2007. Już od następnego sezonu stał się wartościowym elementem Ajaksu Kapsztad, rozgrywając w ciągu trzech lat 72 mecze. Na początku sezonu 2010/2011 doznał urazu kolana, który wykluczył go z gry aż do sierpnia 2011 roku. Jego dalsza kariera naznaczona jest kilkoma urazami, które nie pozwalały mu regularnie występować na boisku.

</doc>
<doc id="2847954" url="https://pl.wikipedia.org/wiki?curid=2847954" title="Traktor Arena">
Traktor Arena

Traktor Arena (ros. Ледовая арена «Трактор») – hala widowiskowo-sportowa z lodowiskiem w Czelabińsku w Rosji.
Arena została wybudowana w 2006 roku. Może pomieścić 7500 osób dla meczów hokejowych.
Lodowisko służy klubowi hokejowemu Traktor Czelabińsk występującemu w rozgrywkach KHL oraz drużynie juniorskiej Biełyje Miedwiedi Czelabińsk z ligi MHL.
Nazwa obiektu, tak jak klubu hokejowego, pochodzi od fabryki traktorów mieszczącej się w Czelabińsku.
26 maja 2012 w hali odbył się KHL Junior Draft 2012. 13 stycznia 2013 w hali odbył się Mecz Gwiazd KHL.
15 lutego 2013 roku hala uległa uszkodzeniom wskutek eksplozji i upadku meteorytu.
W 2015 patronem hali został zmarły w tym samym roku hokeista i trener klubu Traktor, Walerij Biełousow.

</doc>
<doc id="2847956" url="https://pl.wikipedia.org/wiki?curid=2847956" title="Delta J">
Delta J



</doc>
<doc id="2847959" url="https://pl.wikipedia.org/wiki?curid=2847959" title="Ignacio González (ur. 1984)">
Ignacio González (ur. 1984)

Juan Ignacio "Nacho" González Ibarra (ur. 8 lipca 1984 w Guadalajarze) – meksykański piłkarz występujący na pozycji środkowego obrońcy, obecnie zawodnik Leónu.
Kariera klubowa.
González pochodzi z miasta Guadalajara i jest wychowankiem akademii juniorskiej tamtejszego zespołu Club Atlas. Do treningów pierwszej drużyny został włączony jako dwudziestolatek przez szkoleniowca Sergio Bueno, lecz nie zdołał rozegrać w niej żadnego spotkania i występował wyłącznie w drugoligowych rezerwach klubu – Coyotes de Sonora i Académicos de Tonalá. W styczniu 2007 udał się na półroczne wypożyczenie do drugoligowego Club Celaya, gdzie jako podstawowy piłkarz spędził pół roku, po czym został wypożyczony na rok do innego zespołu z Guadalajary – Tecos UAG. Tam za kadencji argentyńskiego trenera Darío Franco zadebiutował w meksykańskiej Primera División, 17 sierpnia 2007 w przegranym 0:3 spotkaniu z Atlante, jednak przez cały pobyt w tym klubie pełnił rolę rezerwowego. Bezpośrednio po tym przeniósł się do drugoligowego Querétaro FC; tam jako podstawowy stoper w jesiennym sezonie Apertura 2008 wygrał Primera División A i na koniec rozgrywek 2008/2009 awansował z drużyną do pierwszej ligi. Po promocji został jednak relegowany do roli głębokiego rezerwowego ekipy Querétaro, w której spędził ogółem półtora roku.
Wiosną 2010 González przeszedł do drugoligowego Club León, gdzie od razu wywalczył sobie niepodważalną pozycje na środku defensywy. Już w pierwszym, wiosennym sezonie Bicentenario 2010 dotarł z ekipą do finału drugiej ligi, zaś dwa lata później, w sezonie Clausura 2012, triumfował z Leónem w Liga de Ascenso, co na koniec rozgrywek 2011/2012 zaowocowało awansem klubu do najwyższej klasy rozgrywkowej (drugim w swojej karierze). Premierowego gola w pierwszej lidze strzelił 10 sierpnia 2012 w wygranej 3:0 konfrontacji z Santosem Laguna, natomiast w sezonie Apertura 2013 zdobył z zespołem prowadzonym przez Gustavo Matosasa swoje pierwsze mistrzostwo Meksyku, będąc podstawowym stoperem zespołu. Pół roku później, podczas rozgrywek Clausura 2014, wywalczył z Leónem kolejny tytuł mistrza Meksyku, zdobywając decydującą o triumfie bramkę w dogrywce drugiego finałowego meczu z Pachucą (2:0). W sezonie Apertura 2015 doszedł natomiast do finału krajowego pucharu – Copa MX.

</doc>
<doc id="2847960" url="https://pl.wikipedia.org/wiki?curid=2847960" title="Las Cruces (Guatemala)">
Las Cruces (Guatemala)

Las Cruces – miasto w północnej części Gwatemali w departamencie Petén, leżące w odległości 64 km na południowy zachód od stolicy departamentu i około 40 km od granicy państwowej z Meksykiem, niedaleko źródeł rzeki Usumacinta. Jest siedzibą władz gminy o tej samej nazwie, utworzonej w 2011 roku, która w 2012 roku liczyła około 35 tys. mieszkańców. Gmina jest dość duża, a jej powierzchnia obejmuje 1775 km².

</doc>
<doc id="2847964" url="https://pl.wikipedia.org/wiki?curid=2847964" title="Imad asz-Szammari">
Imad asz-Szammari

Imad asz-Szammari (ur. 22 stycznia 1980) – katarski piłkarz, grający w klubie Umm-Salal SC na pozycji bramkarza.

</doc>
<doc id="2847966" url="https://pl.wikipedia.org/wiki?curid=2847966" title="Lipa (Raikküla)">
Lipa (Raikküla)

Lipa – wieś w Estonii, prowincji Rapla, w gminie Raikküla.

</doc>
<doc id="2847968" url="https://pl.wikipedia.org/wiki?curid=2847968" title="Kościół ewangelicko-augsburski w Radomiu">
Kościół ewangelicko-augsburski w Radomiu

Kościół ewangelicko-augsburski w Radomiu – ewangelicko-augsburski kościół parafialny w Radomiu. Należy do diecezji warszawskiej. Mieści się przy ulicy Mikołaja Reja, w dzielnicy Miasto Kazimierzowskie. Obiekt jest częścią szlaku turystycznego "Zabytki Radomia".
Dawniej była to świątynia katolicka pod wezwaniem Wniebowzięcia Najświętszej Maryi Panny z lat 1784–1785, zbudowana na miejscu drewnianej z 2 połowy XIV wieku (była to filia benedyktynów z Sieciechowa dla obsługi i zarządu majątkami klasztornymi w okolicy Radomia). W 1802 zamieniona na magazyn, w 1818 roku na teatr. Od 1830 własność gminy ewangelicko-augsburskiej (luterańskiej). W 1893 roku gruntownie przebudowana. Wejście w miejscu dawnego prezbiterium. Stoi na pozostałościach baszty murów miejskich.

</doc>
<doc id="2847969" url="https://pl.wikipedia.org/wiki?curid=2847969" title="Emad Al-Shammari">
Emad Al-Shammari



</doc>
<doc id="2847978" url="https://pl.wikipedia.org/wiki?curid=2847978" title="Wąchać kwiatki od spodu">
Wąchać kwiatki od spodu

Wąchać kwiatki od spodu (fr. "Des pissenlits par la racine") – francuska czarna komedia z 1964 w reżyserii Georges’a Lautnera. W jednej z głównych ról wystąpił Louis de Funès.
Fabuła.
Jacques wiąże się z piękną blondynką imieniem Rockie. Jej były chłopak Chips po wyjściu z więzienia planuje zemstę na swoim rywalu. W trakcie szamotaniny Jacques przypadkowo zabija Chipsa. Przerażony ukrywa go w futerale po kontrabasie i prosi o pomoc w pozbyciu się ciała swego kuzyna Jérôme'a. Okazuje się, że w marynarce Chipsa schowany był kupon z pokaźną wygraną z wyścigów konnych. Kupon chce zdobyć, również zakochany w Rockie, Jo Arengeot.
Obsada.
i inni

</doc>
<doc id="2847979" url="https://pl.wikipedia.org/wiki?curid=2847979" title="Teleskop Korscha">
Teleskop Korscha

Teleskop Korscha – rodzaj teleskopu Cassegraina z dużym polem widzenia, wykorzystujący odpowiednie ustawienie trzech luster wobec siebie, dzięki któremu niewiele rozproszonych promieni świetlnych dociera do ogniskowej układu. 
Przykłady wykorzystania teleskopu Korscha.
Firma Kodak oferuje teleskop jako gotowy zespół, który częściowo zmieniony jest wykorzystywany w GeoEye-1, IKONOS oraz OrbView.

</doc>
<doc id="2847985" url="https://pl.wikipedia.org/wiki?curid=2847985" title="Władcy Galicji i Lodomerii">
Władcy Galicji i Lodomerii



</doc>
<doc id="2847987" url="https://pl.wikipedia.org/wiki?curid=2847987" title="Górówka gorge">
Górówka gorge

Górówka gorge ("Erebia gorge") – motyl dzienny z rodziny rusałkowatych.
Wygląd.
Rozpiętość skrzydeł od 34 do 38 mm, dymorfizm płciowy niewielki.
Siedlisko.
Gatunek alpejski, żyje na skalistych zboczach z ubogą roślinnością.
Biologia i rozwój.
Wykształca jedno pokolenie w roku (lipiec-sierpień). Rośliny żywicielskie: kostrzewy, sesleria skalna. Jaja składane są pojedynczo na trawach. Larwy rozwijają się przez dwa lata. Stadium poczwarki trwa ok. 3-4 tygodnie.
Rozmieszczenie geograficzne.
Gatunek europejski, występuje lokalnie w górach w środkowej części kontynentu. W Polsce nieliczny, obserwowany wyłącznie w Tatrach Zachodnich.

</doc>
<doc id="2847988" url="https://pl.wikipedia.org/wiki?curid=2847988" title="Konstanty Porcjanko">
Konstanty Porcjanko



</doc>
<doc id="2847989" url="https://pl.wikipedia.org/wiki?curid=2847989" title="Freie und Hansestadt Hamburg">
Freie und Hansestadt Hamburg



</doc>
<doc id="2847992" url="https://pl.wikipedia.org/wiki?curid=2847992" title="Antagonizm jonowy">
Antagonizm jonowy

Antagonizm jonowy – negatywny wpływ niektórych jonów na organizm roślinny w sytuacji braku innych jonów.
Przykładowo, podwyższone stężenie jonów K+ wywołuje negatywne skutki w komórkach roślinnych. Skutki te nie występują, jeśli w podłożu znajdą się jony Ca2+, Mg2+ lub Ba2+. Podobnie negatywny wpływ jonów Ca2+ nie wystąpi, gdy w podłożu znajdą się jony K+ i Na+.
Efekt antagonizmu jonowego związany jest z wzajemnym wpływem jednych jonów na pobieranie innych. Zwiększone stężenie jonów potasu powoduje zmniejszenie pobierania jonów wapnia. Stwierdzono też antagonizm jonowy między anionami i oraz i .

</doc>
<doc id="2847993" url="https://pl.wikipedia.org/wiki?curid=2847993" title="Zadná Kremenná dolina">
Zadná Kremenná dolina



</doc>
<doc id="2847995" url="https://pl.wikipedia.org/wiki?curid=2847995" title="Prostredná Kremenná dolina">
Prostredná Kremenná dolina



</doc>
<doc id="2847997" url="https://pl.wikipedia.org/wiki?curid=2847997" title="Giennadij Szejpak">
Giennadij Szejpak

Giennadij Iljicz Szejpak (ros. Геннадий Ильич Шейпак; ur. 17 grudnia 1903 w Białymstoku, zm. 12 października 1961 w Atrachaniu) – generał major Armii Czerwonej, generał brygady LWP.
Życiorys.
Z pochodzenia Białorusin. Do 1918 skończył 2 klasy gimnazjum w Jekatierinosławiu, w sierpniu 1921 wcielony do Armii Czerwonej, we wrześniu 1922 skończył kursy podoficerskie w Czernihowie i został dowódcą plutonu, a w 1931 dowódcą szwadronu. W 1928 skończył szkołę wojskową w Taszkencie. W latach 1924–1932 brał udział w tłumieniu ruchu basmaczy w Azji Środkowej. 1936–1938 szef wydziału w sztabie dywizji kawalerii, 1938–1940 szef sztabu pułku kawalerii, od stycznia 1941 dowódca pułku. Lipec 1942 – styczeń 1943 na misji w Iranie, po powrocie został szefem sztabu dywizji kawalerii na Froncie Stepowym, potem na Froncie Woroneskim, wreszcie na Froncie Północno-Zachodnim. Od stycznia 1943 dowódca brygady powietrznodesantowej, od wiosny 1943 zastępca dowódcy dywizji powietrznodesantowej, od lutego 1944 dowódca dywizji piechoty. Ranny podczas walk. Od września 1944 służył w Wojsku Polskim w stopniu pułkownika jako dowódca tworzącej się 6 Dywizji Piechoty, z którą przeszedł szlak bojowy do 12 marca 1945. Później był zastępcą dowódcy Warszawskiego Okręgu Wojskowego ds. liniowych. 25 maja 1945 mianowany generałem brygady przez KRN. W kwietniu 1946 zakończył służbę w WP i wrócił do ZSRR, gdzie był dowódcą jednego z okręgów wojskowych.
Odznaczenia.
I inne.

</doc>
<doc id="2847998" url="https://pl.wikipedia.org/wiki?curid=2847998" title="Ubaldo Jiménez">
Ubaldo Jiménez

Ubaldo Jiménez García (ur. 22 stycznia 1984) – dominikański baseballista, który występował na pozycji miotacza.
Przebieg kariery.
W kwietniu 2001 podpisał kontrakt jako wolny agent z Colorado Rockies i początkowo występował klubach farmerskich tego zespołu, między innymi w Colorado Springs Sky Sox, reprezentującym poziom Triple-A. W Major League Baseball zadebiutował 22 września 2006 w meczu przeciwko Los Angeles Dodgers jako reliever.
5 września 2007 był miotaczem w spotkaniu z San Francisco Giants, w którym Barry Bonds zdobył 762. rekordowego i ostatniego w karierze home runa. W tym samym roku wystąpił w drugim meczu World Series przeciwko Boston Red Sox, w których Rockies ulegli 0–4. W 2009 wraz z reprezentacją narodową wystąpił na turnieju World Baseball Classic.
17 kwietnia 2010 w meczu przeciwko Atlanta Braves rozegrał pierwszego w historii klubu no-hittera, a niespełna trzy miesiące później po raz pierwszy w karierze wystąpił w Meczu Gwiazd. W lipcu 2011 w ramach wymiany zawodników przeszedł do Cleveland Indians.
19 lutego 2014 podpisał czteroletni kontrakt wart 50 milionów dolarów z Baltimore Orioles.

</doc>
<doc id="2848000" url="https://pl.wikipedia.org/wiki?curid=2848000" title="Emad Al-Szammari">
Emad Al-Szammari



</doc>
<doc id="2848001" url="https://pl.wikipedia.org/wiki?curid=2848001" title="Melchor de Mencos">
Melchor de Mencos

Melchor de Mencos – miasto w północnej części Gwatemali w departamencie Petén, leżące w odległości 92 km na wschód od stolicy departamentu i na granicy państwowej z Belize, nad rzeką Río Mopán. Jest siedzibą władz gminy o tej samej nazwie, która w 2012 roku liczyła 21 821 mieszkańców. Gmina jak na warunki Gwatemali jest bardzo duża, a jej powierzchnia obejmuje 2098 km².

</doc>
<doc id="2848002" url="https://pl.wikipedia.org/wiki?curid=2848002" title="Gienadij Szejpak">
Gienadij Szejpak



</doc>
<doc id="2848004" url="https://pl.wikipedia.org/wiki?curid=2848004" title="Michael Carter (sportowiec)">
Michael Carter (sportowiec)

Michael D'Andrea "Mike" Carter (ur. 29 października 1960 w Dallas) – amerykański lekkoatleta, specjalizujący się w pchnięciu kulą, srebrny medalista letnich igrzysk olimpijskich w Los Angeles (1984). Po zakończeniu kariery lekkoatletycznej, w latach 1984–1992 profesjonalny zawodnik futbolu amerykańskiego.
Ojciec kulomiotki Michelle Carter.

</doc>
<doc id="2848010" url="https://pl.wikipedia.org/wiki?curid=2848010" title="Lipametsa">
Lipametsa

Lipametsa – wieś w Estonii, prowincji Rapla, w gminie Raikküla.

</doc>
<doc id="2848019" url="https://pl.wikipedia.org/wiki?curid=2848019" title="Język jukagirski">
Język jukagirski



</doc>
<doc id="2848024" url="https://pl.wikipedia.org/wiki?curid=2848024" title="Lost in the Echo">
Lost in the Echo

Lost in the Echo – drugi singel amerykańskiego zespołu rockowego Linkin Park z ich piątego albumu studyjnego, "Living Things". Został wydany 19 października 2012 przez wytwórnię płytową Warner Bros. Records. Za produkcję muzyczną odpowiedzialni są Mike Shinoda oraz Rick Rubin. Do utworu został zrealizowany teledysk, który wyreżyserowali Jason Zada i Jason Nickel.
Lista utworów i formaty singla.
Digital single
Radio Promo CD-Singel

</doc>
<doc id="2848028" url="https://pl.wikipedia.org/wiki?curid=2848028" title="Georges Lautner">
Georges Lautner

Georges Lautner (ur. 24 stycznia 1926 w Nicei, zm. 22 listopada 2013 w Paryżu) – francuski reżyser i scenarzysta filmowy.

</doc>
<doc id="2848029" url="https://pl.wikipedia.org/wiki?curid=2848029" title="Kościół garnizonowy św. Stanisława Biskupa w Radomiu">
Kościół garnizonowy św. Stanisława Biskupa w Radomiu

Kościół garnizonowy św. Stanisława Biskupa w Radomiu – rzymskokatolicki kościół garnizonowy w Radomiu. Mieści się przy Placu Konstytucji 3 Maja, w dzielnicy Śródmieście. Obiekt jest częścią szlaku turystycznego "Zabytki Radomia".
Historia.
Pierwotnie była to cerkiew pod wezwaniem świętego Mikołaja wybudowana w 1902 roku według projektu Wiktora Syczugowa, zmodyfikowanego przez innego rosyjskiego architekta – M. Prieobrażeńskiego. Świątynia została poświęcona 9 lutego 1902 roku przez lubelskiego biskupa prawosławnego Germana.
W 1918 roku cerkiew została przejęta przez Wojsko Polskie. Zniszczona podczas działań wojennych budowla miała być przebudowana na Muzeum Ziemi Radomskiej. Zwyciężyła jednak koncepcja przebudowy świątyni na kościół garnizonowy.
Przebudowa miała miejsce w latach 1925–1930. Autorem tej przebudowy był radomski architekt Kazimierz Prokulski. 5 października 1930 roku biskup polowy Wojska Polskiego ks. Stanisław Gall dokonał uroczystej konsekracji kościoła garnizonowego poświęconego czci Patrona Polski Św. Stanisława Szczepanowskiego, Biskupa i Męczennika.

</doc>
<doc id="2848030" url="https://pl.wikipedia.org/wiki?curid=2848030" title="Błonie (powiat wyszkowski)">
Błonie (powiat wyszkowski)

Błonie – kolonia wsi Kamieńczyk w Polsce, położona w województwie mazowieckim, w powiecie wyszkowskim, w gminie Wyszków.
W latach 1975–1998 Błonie administracyjnie należało do województwa ostrołęckiego.

</doc>
<doc id="2848035" url="https://pl.wikipedia.org/wiki?curid=2848035" title="HMS E4">
HMS E4

HMS E4 – brytyjski okręt podwodny typu E. Zbudowany w latach 1911–1912 w Vickers w Barrow-in-Furness. Okręt został wodowany 5 lutego 1912 roku i rozpoczął służbę w Royal Navy 28 stycznia 1913 roku. 
W 1914 roku E4 stacjonował w Harwich przydzielony do Ósmej Flotylli Okrętów Podwodnych ("8th Submarine Flotilla") pod dowództwem Lt. Cdr. Ernesta W. Leira. 
28 sierpnia 1914 roku okręt brał udział w pierwszej bitwie koło Helgolandu.
24 września 1915 roku okręt podwodny E4 został zaatakowany przez niemiecki sterowiec SL3.
15 sierpnia 1916 roku biorący udział w manewrach w pobliżu Harwich E4 pod dowództwem Lt. Cdr. J. T. Tenisona, został staranowany przez uczestniczący w tych samych ćwiczeniach HMS E41. E4 zatonął w ciągu około dwóch minut. Nikt z jego załogi nie ocalał. Z HMS E41 zostało uratowanych tylko 14 z 30 marynarzy. Oba okręty zostały odnalezione, wydobyte i powróciły do służby.
HMS E4 został sprzedany do Upnor Ship Breaking Company i zezłomowany.

</doc>
<doc id="2848041" url="https://pl.wikipedia.org/wiki?curid=2848041" title="Single numer jeden w roku 2013 (USA)">
Single numer jeden w roku 2013 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.
W notowaniu z 2 marca do czynników kształtujących listę dodano liczbę wyświetleń piosenki w serwisie YouTube, co przyczyniło się między innymi do debiutu na 1 miejscu utworu „Harlem Shake” całkowicie anonimowego szerszej publiczności amerykańskiego DJ-a Baauera. Utwór ten nie posiada oficjalnego teledysku i do jego wysokich notowań przyczyniła się seria filmików, z których powstał mem internetowy o tej samej nazwie, co sam utwór. W sumie 10 singli w 2013 dostało się na szczyt notowania. Faktycznie ich było jednak 11, ale „Locked Out of Heaven” Bruno Marsa było już na 1 miejscu w 2012.
W 2013 siedmiu artystów umieściło swoje pierwsze utwory na szczycie amerykańskiej listy, zarówno jako liderzy, jak i we współpracy z innymi artystami. Byli to: Macklemore i Ryan Lewis, Wanz, Baauer, Ray Dalton, Robin Thicke, Miley Cyrus i Lorde. 5 wspólnych projektów było na 1 miejscu listy.
Najdłużej na 1 miejscu przebywał utwór „Blurred Lines” amerykańskiego piosenkarza R’n’B Robina Thicke we współpracy z Pharrellem Williamsem i T.I. i spędził 12 tygodni na szczycie notowania. Ponadto nowozelandyjska piosenkarka indie Lorde była przez 9 tygodni na szczycie z utworem „Royals”, a „Thrift Shop” duetu Macklemore’a i Ryana Lewisa był 1 w sumie przez 6 tygodni i został najlepiej sprzedającym się singlem roku. Bruno Mars i duet Macklemora z Ryanem Lewisem dostawali się na 1 miejsce z 2 różnymi singlami.

</doc>
<doc id="2848042" url="https://pl.wikipedia.org/wiki?curid=2848042" title="Jarosławice (gromada)">
Jarosławice (gromada)

Jarosławice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jarosławice siedzibą GRN w Jarosławicach utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Jarosławice, Gaczkowice, Bieniędzice i Zabłoci(c)e ze zniesionej gminy Wolanów w tymże powiecie. Dla gromady ustalono 11 członków gromadzkiej rady narodowej.
31 grudnia 1959 do gromady Jarosławice przyłączono wieś Młudnice oraz kolonie Młudnice i Adamówka Młudnicka ze zniesionej gromady Domaniów.
31 grudnia 1961 z gromady Jarosławice wyłączono wieś i kolonię Młudnice oraz kolonię Adamówka Młudnicka włączając je do gromady Przytyk.
Gromadę zniesiono 1 stycznia 1969, a jej obszar włączono do gromad Przytyk (wieś Gaczkowice) i Wolanów (wsie Bieniędzice, Jarosławice i Zabłocie).

</doc>
<doc id="2848043" url="https://pl.wikipedia.org/wiki?curid=2848043" title="Słupica (gromada)">
Słupica (gromada)

Słupica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Słupica siedzibą GRN w Słupicy utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Słupica, Cudnów i Maryno ze zniesionej gminy Gzowice w tymże powiecie. Dla gromady ustalono 13 członków gromadzkiej rady narodowej.
31 grudnia 1961 do gromady Słupica przyłączono wieś i kolonię Gzowice ze zniesionej gromady Gzowice.
Gromadę zniesiono 1 stycznia 1969, a jej obszar włączono do gromad Klwatka (wsie Gzowice i Gzowice Kolonia) i Czarna (wsie Słupica, Cudnów i Maryno).

</doc>
<doc id="2848046" url="https://pl.wikipedia.org/wiki?curid=2848046" title="Dyskografia Engelberta Humperdincka">
Dyskografia Engelberta Humperdincka

Dyskografia Engelberta Humperdincka – brytyjskiego piosenkarza i kompozytora składa się z 50 albumów studyjnych, 51 kompilacji, 55 minialbumów oraz 44 singli.
Debiutancki album artysty, "Release Me", został wydany w 1967 roku. Krążek zajął 7. miejsce na amerykańskiej liście przebojów Billboard 200. Ostatni wydany album nazywa się "Release Me – The Best Of Engelbert Humperdinck", został wydany 26 maja 2012 roku.

</doc>
<doc id="2848048" url="https://pl.wikipedia.org/wiki?curid=2848048" title="Taczów (gromada)">
Taczów (gromada)

Taczów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Taczów siedzibą GRN w Taczowie utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Nieczatów, Taczów, Gulin i Gulinek ze zniesionej gminy Zakrzew w tymże powiecie. Dla gromady ustalono 16 członków gromadzkiej rady narodowej.
31 grudnia 1961 do gromady Taczów przyłączono wieś Legenzów z gromady Wólka Klwatecka.
Gromadę zniesiono 1 stycznia 1969, a jej obszar włączono do gromady Zakrzew.

</doc>
<doc id="2848049" url="https://pl.wikipedia.org/wiki?curid=2848049" title="Wola Gołębiowska (gromada)">
Wola Gołębiowska (gromada)

Wola Gołębiowska (alt. "Wola Gołębiowska Stara")– dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wola Gołębiowska siedzibą GRN w Woli Gołębiowskiej (Starej) (obecnie w granicach Radomia) utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Huta, Józefów, Wola Gołębiowska Nowa i Wola Gołębiowska Stara ze zniesionej gminy Radom w tymże powiecie. Dla gromady ustalono 15 członków gromadzkiej rady narodowej.
Gromadę zniesiono 1 stycznia 1969, a jej obszar włączono do gromad Wólka Klwatecka (wsie Huta Józefowska i Józefów), Rajec Szlachecki (wieś Stara Wola Gołębiowska) i Lesiów (wieś Nowa Wola Gołębiowska).

</doc>
<doc id="2848052" url="https://pl.wikipedia.org/wiki?curid=2848052" title="Wola Gołębiowska Stara (gromada)">
Wola Gołębiowska Stara (gromada)



</doc>
<doc id="2848054" url="https://pl.wikipedia.org/wiki?curid=2848054" title="Albumy numer jeden w roku 2013 (USA)">
Albumy numer jeden w roku 2013 (USA)

Notowanie "Billboard 200" przedstawia najlepiej sprzedające się albumy w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej albumów. W sumie 44 płyty zajęły 1. miejsce w 2013 roku, licząc również album Red Taylor Swift, który pierwsze miejsce zdobył już w poprzednim roku. Albumem roku został The 20/20 Experience Justina Timberlake'a, który w ciągu całego roku sprzedał się w USA w nakładzie 2'373'000 kopii. Odkąd jest liczona sprzedaż albumów w USA (od 20 lat), jest to najgorszy wynik najlepszego albumu roku. Mimo tego był to najlepszy rok dla Timberlake'a, który dostał się na 1. miejsce z 2 różnymi albumami. Drugim z nich jest "The 20/20 Experience 2/2". Drugim artystą, który umieścił w 2013 roku 2 różne albumy na 1 miejscu jest amerykański artysta country Luke Bryan, który umieścił na pierwszym miejscu albumy "Spring Break... Here to Party" i "Crash My Party" (Który stał się 5 najszybciej się sprzedającym albumem roku i 1 w kategorii albumów country z wynikiem 528'000 kopii w pierwszym tygodniu od wydania).

</doc>
<doc id="2848055" url="https://pl.wikipedia.org/wiki?curid=2848055" title="Dzierzkówek (gromada)">
Dzierzkówek (gromada)

Dzierzkówek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dzierzkówek z siedzibą GRN w Dzierzkówku (obecnie są to dwie wsie: Dzierzkówek Stary i Dzierzkówek Nowy) utworzono – jako jedną z 8759 gromad na obszarze Polski – w powiecie radomskim w woj. kieleckim, na mocy uchwały nr 13i/54 WRN w Kielcach z dnia 29 września 1954. W skład jednostki weszły obszary dotychczasowych gromad Dzierzkówek Nowy, Dzierzkówek Stary i Huta Skaryszewska ze zniesionej gminy Skaryszew w powiecie radomskim oraz Tomaszów ze zniesionej gminy Miechów w powiecie iłżeckim. Dla gromady ustalono 11 członków gromadzkiej rady narodowej.
Gromadę zniesiono 1 stycznia 1969, a jej obszar włączono do gromady Modrzejowice.

</doc>
<doc id="2848059" url="https://pl.wikipedia.org/wiki?curid=2848059" title="Lista gier wydanych na konsolę Famicom">
Lista gier wydanych na konsolę Famicom

Lista gier wydanych na konsolę Famicom – zawiera wszystkie licencjonowane tytuły wydane na japońską konsolę Famicom, łącznie 1055 gier.
Gry.
Lista została ułożona alfabetycznie, w liście podane są angielskie tytuły w grach wydanych na konsolę NES.

</doc>
<doc id="2848060" url="https://pl.wikipedia.org/wiki?curid=2848060" title="The New Testament in the Original Greek">
The New Testament in the Original Greek

The New Testament in the Original Greek – grecki tekst Nowego Testamentu opracowany przez Brooke’a Westcotta i Fentona Horta opublikowany w 1881 roku (New York: Harper &amp; Brothers). Tekst ten opiera się na jednych z najstarszych rękopisów Nowego Testamentu dostępnych pod koniec XIX wieku. Praca nad tym wydaniem krytycznym trwała w latach 1853–1881.
Źródła tekstu.
Tekst oparto na pięciu kodeksach: Synajskim, Watykańskim, Bezy, Aleksandryjskim i Efrema. Przyjęto zasadę, która preferowała dwa pierwsze kodeksy. Gdy Kodeks Synajski i Watykański zgadzały się ze sobą, wówczas wybierano ich tekst, nawet przeciw wszystkim pozostałym. Jeżeli się różniły, wówczas wybierano Watykański. W sytuacji, gdy Kodeks Bezy zawiera tekst krótszy niż Synajski oraz Watykański, wybierano wariant Kodeksu Bezy. Pryncypialną zasadą Horta była: „Knowledge of Documents should precede Final Judgments upon Readings”, czyli znajomość dokumentów powinna poprzedzać ocenę jego tekstu. Obaj bibliści uważali, że kombinacja Kodeksu Bezy, starołacińskich oraz starosyryjskich rękopisów pozwala odtworzyć oryginalny tekst Nowego Testamentu, zwłaszcza wtedy, kiedy reprezentuje lekcję krótszą.
W wydaniu tym minuskuły odgrywają niewielką rolę.
Znaczenie.
Tekst przyjęty przez Westcotta i Horta wciąż cieszy się dobrą opinią u biblistów. Niektórzy, jak np. Philip Comfort, twierdzą, że jest on nawet lepszy od tekstu opracowanego przez Alanda. Odkryte w XX wieku papirusy na ogół potwierdziły słuszność decyzji Westcotta i Horta (z wyjątkiem niektórych partii Łk 22-24).
Praca ta była wielokrotnie wznawiana. W 1892 roku ukazało się wydanie drugie zmienione opublikowane przez Francisa Burkitta. W 1907 i 1925 roku ukazało się wydanie The Macmillan Company. Najnowsze wydanie pochodzi z 2007 roku.
Wydanie to wyznaczyło nową epokę w historii krytyki tekstu Nowego Testamentu. Większość przekładów Nowego Testamentu była odtąd dokonywana w oparciu o tekst Westcotta-Horta.

</doc>
<doc id="2848063" url="https://pl.wikipedia.org/wiki?curid=2848063" title="Teleskop Ritcheya-Chrétiena">
Teleskop Ritcheya-Chrétiena

Teleskop Ritcheya–Chrétiena (RCT) – rodzaj teleskopu Cassegraina, w którym zarówno zwierciadło główne jak i wtórne mają kształt hiperboloidalny. 
Jego nazwa pochodzi od nazwisk dwóch astronomów: Amerykanina George’a W. Ritcheya i Francuza Henriego Chrétiena. Ritchey skonstruował swój pierwszy teleskop (o średnicy 60 cm) w 1927 roku. Drugi z jego teleskopów, o średnicy 102 cm, zbudowany dla United States Naval Observatory, jest do dziś używany przez United States Naval Observatory Flagstaff Station.
Teleskop Ritcheya–Chrétiena jest najczęściej wykorzystywaną konfiguracją wśród wydajnych profesjonalnych teleskopów. 

</doc>
<doc id="2848066" url="https://pl.wikipedia.org/wiki?curid=2848066" title="Michael Carter">
Michael Carter



</doc>
<doc id="2848069" url="https://pl.wikipedia.org/wiki?curid=2848069" title="HMS E5">
HMS E5

HMS E5 – brytyjski okręt podwodny typu E. Zbudowany w latach 1911–1912 w Vickers w Barrow-in-Furness. Okręt został wodowany 17 maja 1912 roku i rozpoczął służbę w Royal Navy 28 czerwca 1913 roku. 
Na krótko przed oddaniem do użytku Royal Navy 8 czerwca 1913 roku na statku doszło do wypadku, eksplodował silnik. Zginęło według jednych źródeł 13, według innych 2 członków załogi, a 9 zostało ciężko rannych.
W 1914 roku E5 stacjonował w Harwich przydzielony do Ósmej Flotylli Okrętów Podwodnych ("8th Submarine Flotilla") pod dowództwem Lt. Cdr. Charles S. Benninga. 
28 sierpnia 1914 roku okręt brał udział w pierwszej bitwie koło Helgolandu.
7 marca 1916 roku w czasie patrolu w okolicy Juist na Morzu Północnym HMS E5 został zauważony przez niemiecki krążownik SMS Regensburg i w wyniku manewrów wszedł w niemieckie pole minowe. Nigdy nie powrócił z patrolu i został uznany za zatopiony.

</doc>
<doc id="2848073" url="https://pl.wikipedia.org/wiki?curid=2848073" title="Krzemienny Potok">
Krzemienny Potok

Krzemienny Potok (słow. "Kremenný potok") – potok na Słowacji będący lewym dopływem Błotnego Potoku. Ma źródła na wysokości około 1450 m w masywie Osobitej w Tatrach Zachodnich. Spływa w północno-zachodnim kierunku krętą Doliną Przednią Krzemienną. Opuszczając Tatry, zmienia kierunek na północny i wpływa na Dolinę Błotną należącą do Rowu Podtatrzańskiego. Uchodzi do Błotnego Potoku po zachodniej stronie leśniczówki Błotna ("horáreň Blatná"), tuż przy szosie Orawice – Habówka.
Cały tatrzański odcinek Krzemiennego Potoku jest zalesiony, dopiero po opuszczeniu Tatr na krótkim, końcowym odcinku potok przepływa przez dużą łąkę w Dolinie Błotnej. Dnem doliny, wzdłuż biegu Krzemiennego Potoku prowadzi droga leśna.

</doc>
<doc id="2848074" url="https://pl.wikipedia.org/wiki?curid=2848074" title="Lõpemetsa">
Lõpemetsa

Lõpemetsa – wieś w Estonii, prowincji Rapla, w gminie Raikküla.

</doc>
<doc id="2848078" url="https://pl.wikipedia.org/wiki?curid=2848078" title="Katedra św. Dominika w Fuzhou">
Katedra św. Dominika w Fuzhou

Katedra św. Dominika w Fuzhou () – katedra katolicka znajdująca się w mieście Fuzhou w prowincji Fujian w południowych Chinach, nad rzeką Min Jiang.
Pierwszy kościół został wzniesiony w 1863 roku przez hiszpańskich misjonarzy dominikańskich. W 1932 roku na jego miejscu wzniesiono większą, istniejącą do dziś świątynię. Zbudowana na planie krzyża łacińskiego neogotycka budowla zajmuje powierzchnię 1371,4 m². Jej front wieńczy wysoka na 9,5 metra wieża z dzwonem. We wnętrzu może zmieścić się do 2000 wiernych. Od utworzenia w 1946 roku diecezji Fuzhou kościół pełni funkcję katedry.
Po utworzeniu Chińskiej Republiki Ludowej katedrę przejęło Patriotyczne Stowarzyszenie Katolików Chińskich. Po rozpoczęciu rewolucji kulturalnej w 1966 roku kościół został zamknięty, a jego wnętrze zaadaptowano na fabrykę baterii. W 1985 roku świątynia została zwrócona wspólnocie katolickiej i ponownie otwarta dla wiernych.
W 2008 roku w związku z budową nowej miejskiej arterii dokonano relokacji budynku przykatedralnej plebanii. Dwupiętrowy budynek, ważący 1500 ton, został obrócony o 90° i przesunięty 75 metrów na południe, by zwolnić miejsce pod nowo budowaną drogę.

</doc>
<doc id="2848080" url="https://pl.wikipedia.org/wiki?curid=2848080" title="Purku">
Purku

Purku – wieś w Estonii, prowincji Rapla, w gminie Raikküla.

</doc>
<doc id="2848082" url="https://pl.wikipedia.org/wiki?curid=2848082" title="Vahakõnnu">
Vahakõnnu

Vahakõnnu – wieś w Estonii, prowincji Rapla, w gminie Raikküla.

</doc>
<doc id="2848083" url="https://pl.wikipedia.org/wiki?curid=2848083" title="Valli">
Valli

Valli – wieś w Estonii, prowincji Rapla, w gminie Raikküla.

</doc>
<doc id="2848085" url="https://pl.wikipedia.org/wiki?curid=2848085" title="Fujian (meteoryt)">
Fujian (meteoryt)

Fujian – meteoryt żelazny znaleziony w chińskiej prowincji Fujian. Meteoryt Fujian jest drugim meteorytem znalezionym w tej prowincji. Jego masa i data znalezienia nie są znane.

</doc>
<doc id="2848092" url="https://pl.wikipedia.org/wiki?curid=2848092" title="Fujian (ujednoznacznienie)">
Fujian (ujednoznacznienie)



</doc>
<doc id="2848093" url="https://pl.wikipedia.org/wiki?curid=2848093" title="Meteoryt Fujian">
Meteoryt Fujian



</doc>
<doc id="2848096" url="https://pl.wikipedia.org/wiki?curid=2848096" title="Krzemienna (Tatry)">
Krzemienna (Tatry)

Krzemienna (słow. "Kremenná", 1272 m) – szczyt w masywie Osobitej w słowackich Tatrach Zachodnich. Zbudowany jest, jak cały masyw Osobitej, ze skał osadowych (wapienie i dolomity). Znajduje się w północno-zachodniej grani Rzędowego Zwornika, od jej górnej części oddzielony jest przełęczą. Grań ta oddziela Dolinę Przednią Krzemienną od Doliny Pośredniej Krzemiennej. Do Doliny Przedniej Krzemiennej szczyt Krzemiennej opada urwiskiem z odsłonięciami skalnymi i ściankami, skałki występują też w górnej części grani. Poza tym cała grań, wierzchołek i zbocza Krzemiennego są zalesione.
Na polskiej mapie zaznaczona jest droga, a wyżej ścieżka prowadząca z Doliny Błotnej przez Dolinę Pośrednią Krzemienną na szczyt Krzemiennej, jest to jednak szlak nieznakowany, dla turystów nieudostępniony. Cały masyw Krzemiennej znajduje się w obszarze ochrony ścisłej Rezervácia Osobitá.

</doc>
<doc id="2848097" url="https://pl.wikipedia.org/wiki?curid=2848097" title="Johan Gabriel Oxenstierna (pięcioboista nowoczesny)">
Johan Gabriel Oxenstierna (pięcioboista nowoczesny)

Johan Gabriel Oxenstierna (ur. 28 sierpnia 1899 w Sztokholmie; zm. 18 lipca 1995 w Täby) – szwedzki pięcioboista nowoczesny, mistrz olimpijski.
Życiowym sukcesem zakończył udział w igrzyskach olimpijskich w Los Angeles w 1932 r., kiedy to zdobył złoty medal.

</doc>
<doc id="2848100" url="https://pl.wikipedia.org/wiki?curid=2848100" title="O niebo więcej">
O niebo więcej

O niebo więcej – drugi studyjny album wrocławskiej grupy muzycznej Wice Wersa. Został wydany 14 grudnia 2012 roku w wytwórni muzycznej Urban Rec. W całości płytę wyprodukował Grand Papa Dziad. W kilku utworach skrecze wykonał DJ Really. Projekt składa się z 16 utworów z udziałem takich gości jak: Tede, Miodu, Grizzulah, B.R.O, Ramona 23, Fabuła, Jazzy i Lion D. W celu promocji materiału zrealizowano teledyski do następujących utworów : „Robimy to po swojemu”, „O niebo więcej” i „Oto ja”.
Lista utworów.
Źródło.

</doc>
<doc id="2848105" url="https://pl.wikipedia.org/wiki?curid=2848105" title="Pierre Buhler">
Pierre Buhler

Pierre Buhler (ur. 21 marca 1954 w Rauwiller) – francuski dyplomata. W latach 2012–2016 akredytowany jako ambasador nadzwyczajny i pełnomocny Republiki Francuskiej w Rzeczypospolitej Polskiej.
Biografia.
Zdobył maturę w Lycée Mangin w Sarrebourg, ukończył studia wyższe w École des Hautes Études Commerciales, w Institut d’études politiques, Institut national des Langues et Civilisations orientales (specjalizacja polska) w Paryżu, ma także licencjat z prawa na Uniwersytecie Paryż I, z etnologii (Uniwersytet Paryż VII) oraz z ekonomii stosowanej – DEA (Uniwersytet Paryż IX). Jest absolwentem rocznika „Henri‑François d’Aguesseau” (1982) w École Nationale d’Administration w Paryżu.
Jest profesorem wyższych uczelni, autorem artykułów naukowych i publicystycznych, z których niektóre przetłumaczono także na język polski (np. książka "Polska droga do wolności." "1939–1995", wyd. Dialog, Warszawa 1999).
Zna języki niemiecki, angielski, polski i rosyjski. Jego żoną jest francuska dziennikarka Sylvie Kauffmann.

</doc>
<doc id="2848112" url="https://pl.wikipedia.org/wiki?curid=2848112" title="Youxi (meteoryt)">
Youxi (meteoryt)

Youxi – meteoryt żelazno-kamienny należący do mezosyderytów, który znaleziono w 2006 roku w chińskiej prowincji Fujian. Meteoryt znaleziono na budowie w Youxi, a jego masa wynosiła 218 kg. Meteoryt Youxi zawiera w sobie minerały: kamacyt, taenit, troilit, chromit, ilmenit i schreibersyt. Meteoryt Fujian jest drugim meteorytem znalezionym w tej prowincji.

</doc>
<doc id="2848114" url="https://pl.wikipedia.org/wiki?curid=2848114" title="Puchar Świata w biathlonie 2012/2013 – Oberhof 2013">
Puchar Świata w biathlonie 2012/2013 – Oberhof 2013

Zawody pucharu świata w biathlonie w Oberhofie są czwartymi w sezonie 2012/2013 w tej dyscyplinie sportu. Konkurencje są rozgrywane w dniach 3 – 6 stycznia. Rywalizacja odbyła się w sprincie, biegu pościgowym oraz w biegu sztafetowym.
Biegi sprinterskie.
Do zawodów zgłoszonych zostało 100 zawodników. Nie wystartowali Ren Long i Andreas Birnbacher. W trakcie rywalizacji zdyskwalifikowany został Florian Graf.
Mężczyźni.
Wyniki:
Kobiety.
Do zawodów zgłoszonych zostało 93 zawodniczki. W zawodach nie wystartowały Susan Dunklee, Éva Tófalvi oraz Jitka Landova.
Wyniki:
Biegi pościgowe.
Mężczyźni.
Do zawodów zgłoszonych zostało 61 zawodników. Nie wystartowali Ted Armgren i Dominik Landertinger. Rywalizacji nie ukończył Tobias Eberhard.
Wyniki:
Kobiety.
Do zawodów zgłoszonych zostało 60 zawodniczek. W zawodach nie wystartowały Sara Studebaker, Weronika Nowakowska-Ziemniak oraz Elin Mattsson.
Wyniki:
Biegi sztafetowe.
Mężczyźni.
Do zawodów zgłoszonych zostało 23 sztafety. Rywalizacji z powodu zdublowania nie ukończyły , , , , , , , , .
Wyniki:
Kobiety.
Do zawodów zgłoszonych zostało 18 sztafet. Rywalizacji z powodu zdublowania nie ukończyły , , , , , , , , .
Wyniki:

</doc>
<doc id="2848115" url="https://pl.wikipedia.org/wiki?curid=2848115" title="Meteoryt Youxi">
Meteoryt Youxi



</doc>
<doc id="2848118" url="https://pl.wikipedia.org/wiki?curid=2848118" title="Prapłetwiec mały">
Prapłetwiec mały

Prapłetwiec mały ("Protopterus amphibius") – gatunek słodkowodnej ryby dwudysznej z rodziny prapłetwcowatych (Protopteridae).
Zasiedla bagna i obszary zalewowe we wschodniej części Afryki – od Somalii do Mozambiku, a także Zambezi w jej dolnym biegu. Rodzimy obszar obejmuje Kenię, Mozambik i Somalię. Gatunek introdukowany w Tanzanii. Jego występowanie w południowej Afryce wymaga potwierdzenia.
Dorasta do około 44 cm długości całkowitej. Ma niewielkie znaczenie gospodarcze.

</doc>
<doc id="2848119" url="https://pl.wikipedia.org/wiki?curid=2848119" title="Protopterus amphibius">
Protopterus amphibius



</doc>
<doc id="2848121" url="https://pl.wikipedia.org/wiki?curid=2848121" title="Ramiz Bašić">
Ramiz Bašić

Ramiz Bašić (ur. 20 lutego 1953 w Plavie w Czarnogórze) – czarnogórski dyplomata. Od 29 czerwca 2012 akredytowany jako ambasador nadzwyczajny i pełnomocny Czarnogóry w Rzeczypospolitej Polskiej.
Ukończył studia na Wydziale Prawa. Żonaty, ma dwóch synów.

</doc>
<doc id="2848124" url="https://pl.wikipedia.org/wiki?curid=2848124" title="Gotthard Handrick">
Gotthard Handrick

Gotthard Handrick (ur. 25 października 1908 w Zeitz; zm. 30 maja 1978 w Ahrensburgu) – niemiecki pięcioboista nowoczesny, mistrz olimpijski.
Zdobywca złotego medalu w igrzyskach olimpijskich w Berlinie w 1936 roku.
Był zawodowym żołnierzem, służył w Luftwaffe. Uczestniczył w hiszpańskiej wojnie domowej, jako pilot Legionu Condor. Brał też udział w II wojnie światowej, osiągając ostatecznie stopień Geschwaderkommodore.

</doc>
<doc id="2848127" url="https://pl.wikipedia.org/wiki?curid=2848127" title="Jasnowo">
Jasnowo

2 miejscowości w gminie Chojnice:

</doc>
<doc id="2848129" url="https://pl.wikipedia.org/wiki?curid=2848129" title=".sys">
.sys

.sys – rozszerzenie nazwy pliku w systemach operacyjnych Windows i MS-DOS.
Najczęściej pliki .sys są sterownikami w trybie rzeczywistym.
Niektóre pliki .sys, takie jak MSDOS.sys i IO.sys są systemowymi i podstawowymi plikami systemów MS-DOS i Windows 9x. CONFIG.sys zawiera opcje i informacje dotyczące pracy sterowników. Wszystkie znajdują się w folderze systemowym ("C:/Windows", ew. "C:/Windows/WinSxS" w systemach Windows Vista i nowszych).

</doc>
<doc id="2848134" url="https://pl.wikipedia.org/wiki?curid=2848134" title="Kodila">
Kodila

Kodila – wieś w Estonii, prowincji Rapla, w gminie Rapla.

</doc>
<doc id="2848135" url="https://pl.wikipedia.org/wiki?curid=2848135" title="2004 w Wojsku Polskim">
2004 w Wojsku Polskim

Kalendarium Wojska Polskiego 2004 – strona przedstawia wydarzenia w Wojsku Polskim w roku 2004
Potencjał Sił Zbrojnych RP na 1.01.2004 wynosił:
Styczeń.
3 stycznia
5 stycznia
7 stycznia
15 stycznia
16 stycznia
19 stycznia
20 stycznia
23 stycznia
27 stycznia
Luty.
1 lutego
2 lutego
9 lutego
28 lutego
Marzec.
1 marca
Maj.
5 maja
8 maja
21 maja
29 maja
30 maja
Czerwiec.
3 czerwca
16 czerwca
16 czerwca
21 czerwca
25 czerwca
30 czerwca
Lipiec.
1 lipca
29 lipca
Sierpień.
9 sierpnia
11 sierpnia
12 sierpnia
15 sierpnia
21 sierpnia
Wrzesień.
1 września
9 września
12 września
15 września
16 września
30 września
Październik.
4 października
7 października
13 października
25 października
29 października
30 października
Listopad.
2 listopada
4 listopada
5 listopada
6 listopada
8 listopada
9 listopada
11 listopada
27 listopada
28 listopada
Grudzień.
9 grudnia
15 grudnia
16 grudnia

</doc>
<doc id="2848137" url="https://pl.wikipedia.org/wiki?curid=2848137" title="Samuel Wodi Jimba">
Samuel Wodi Jimba

Samuel Wodi Jimba (ur. 10 października 1961 w stanie Nasarawa w Nigerii) – od 27 sierpnia 2012 akredytowany jako ambasador nadzwyczajny i pełnomocny Federacyjnej Republiki Nigerii w Rzeczypospolitej Polskiej.
Wykształcenie:
Kariera zawodowa:
Żonaty, ma dzieci.

</doc>
<doc id="2848141" url="https://pl.wikipedia.org/wiki?curid=2848141" title="Patrick De Napoli">
Patrick De Napoli

Patrick De Napoli (ur. 17 listopada 1975 w Baarze) – szwajcarski piłkarz, mający za sobą występy m.in. w Grasshopper Zurych, FC Aarau i BSC Young Boys. W trakcie kariery zawodniczej grywał na pozycji pomocnika. W latach 1997–1999 reprezentował kadrę Szwajcarii, w której rozegrał 4 spotkania.

</doc>
<doc id="2848146" url="https://pl.wikipedia.org/wiki?curid=2848146" title="Bachorze (osada leśna)">
Bachorze (osada leśna)

Bachorze – osada leśna w Polsce położona w województwie pomorskim, w powiecie chojnickim, w gminie Chojnice.
Historia.
Istnieje od XVIII wieku – była wówczas osadą szlachecką i należała do Jarcewa. Podczas kampanii moskiewskiej przez osadę przechodziła armia napoleońska, której żołnierze postawili w pobliżu tzw. Krzyż Napoleoński (jego kopia stoi do dziś w nieco innej lokalizacji, przy tzw. Drodze Pilskiej).
W latach 1975–1998 miejscowość administracyjnie należała do województwa bydgoskiego

</doc>
<doc id="2848150" url="https://pl.wikipedia.org/wiki?curid=2848150" title="Michał Korczewski">
Michał Korczewski

Michał Korczewski (ur. 16 września 1889 w Krakowie, zm. 28 lipca 1954 w Warszawie) – polski botanik, biochemik i fitofizjolog, wieloletni kierownik Katedry Fizjologii Roślin Szkoły Głównej Gospodarstwa Wiejskiego.
Życiorys.
Pochodził z rodziny Antoniego Zająca i Barbary z Bartosików, w 1918 roku został adoptowany przez Adama Korczewskiego. Ukończył Gimnazjum św. Anny, od 1908 roku studiował na Uniwersytecie Jagiellońskim. Doktorat uzyskał w 1916 roku na podstawie rozprawy "Wpływ koncentracji glukozy na szybkość wzrostu kropidlaka", habilitację w 1922 roku na podstawie pracy "Studia nad tzw. oksydazą jodkową wydzielaną przez grzybnię kropidlaka". Był asystentem profesorów Władysława Rotherta, Emila Godlewskiego (ojca) i Edmunda Załęskiego.
W 1922 roku przeniósł się do Warszawy, gdzie objął stanowisko kierownika Katedry Fizjologii Roślin Wydziału Ogrodniczego Szkoły Głównej Gospodarstwa Wiejskiego. W latach 1924–1926 oraz 1933–1938 był dziekanem Wydziału Ogrodniczego, od 1938 roku prorektorem SGGW. W 1937 roku uzyskał tytuł profesora zwyczajnego. Odbywał staże zagraniczne, między innymi u profesora V. H. Blackmana w University of Leeds oraz noblisty F. G. Hopkinsa z University of Cambridge. Prowadził badania eksperymentalne nad enzymami grzybni "Aspergillus niger" oraz, wspólnie z Franciszkiem Majewskim, nad funkcjami i mechanizmem wchłaniania makroelementów, jak potas i fosfor. W okresie okupacji uczestniczył w tajnym nauczaniu.
Po II wojnie światowej poświęcił się głównie pracy teoretycznej i dydaktycznej. Pod koniec lat 40. prowadził odczyty radiowe z zakresu biochemii i fizjologii. Był członkiem korespondentem Polskiej Akademii Umiejętności, członkiem Polskiego Towarzystwa Botanicznego, Polskiego Towarzystwa Fizjologicznego, Towarzystwa Naukowego Warszawskiego oraz zagranicznych towarzystw naukowych.

</doc>
<doc id="2848153" url="https://pl.wikipedia.org/wiki?curid=2848153" title="Jasnowo (SIMC 0081760)">
Jasnowo (SIMC 0081760)

Jasnowo – kolonia w Polsce położona w województwie pomorskim, w powiecie chojnickim, w gminie Chojnice.
W latach 1975–1998 miejscowość administracyjnie należała do województwa bydgoskiego.
Wieś w sołectwie Kruszka obejmującego Kruszkę, Jeziorki, Jasnowo.
Okolice osady są obszarem źródłowym "Suskiej Strugi". Źródło: , Ujście: 

</doc>
<doc id="2848154" url="https://pl.wikipedia.org/wiki?curid=2848154" title="Kłodawa (osada leśna w powiecie chojnickim)">
Kłodawa (osada leśna w powiecie chojnickim)

Kłodawa "(także Kłodawa Leśnictwo)" – osada leśna w Polsce położona w województwie pomorskim, w powiecie chojnickim, w gminie Chojnice.
W latach 1975–1998 miejscowość administracyjnie należała do województwa bydgoskiego.
Leśniczówka w połaci leśnej sąsiadującej z drogą wojewódzką 235, na północ od Kłodawki, wchodzi w skład sołectwa Kłodawa.

</doc>
<doc id="2848155" url="https://pl.wikipedia.org/wiki?curid=2848155" title="Krojanty (osada leśna)">
Krojanty (osada leśna)

Krojanty – osada leśna w Polsce położona w województwie pomorskim, w powiecie chojnickim, w gminie Chojnice.
W latach 1975–1998 miejscowość administracyjnie należała do województwa bydgoskiego.

</doc>
<doc id="2848156" url="https://pl.wikipedia.org/wiki?curid=2848156" title="CMD (format pliku)">
CMD (format pliku)

.cmd i .CMD – rozszerzenie nazwy pliku. 
Wykorzystują ją:

</doc>
<doc id="2848158" url="https://pl.wikipedia.org/wiki?curid=2848158" title="Kurczewo">
Kurczewo

Kurczewo – osada w Polsce położona w województwie pomorskim, w powiecie chojnickim, w gminie Chojnice.
Osada wchodzi w skład w sołectwa Swornegacie.
W latach 1975–1998 miejscowość administracyjnie należała do województwa bydgoskiego.

</doc>
<doc id="2848160" url="https://pl.wikipedia.org/wiki?curid=2848160" title="Powałki (osada leśna)">
Powałki (osada leśna)

Powałki – osada leśna w Polsce położona w województwie pomorskim, w powiecie chojnickim, w gminie Chojnice.
W latach 1975–1998 miejscowość administracyjnie należała do województwa bydgoskiego.

</doc>
<doc id="2848161" url="https://pl.wikipedia.org/wiki?curid=2848161" title="Prapłetwiec czarny">
Prapłetwiec czarny

Prapłetwiec czarny, prapłetwiec afrykański ("Protopterus dolloi") – gatunek słodkowodnej ryby mięśniopłetwej z rodziny prapłetwcowatych (Protopteridae), szeroko rozprzestrzeniony w zachodniej i środkowej Afryce. Epitet gatunkowy "dolloi" honoruje Louisa Dollo za jego pracę na temat filogenezy dwudysznych.
Ciało dorosłych osobników, o budowie typowej dla ryb z tego rodzaju, ma kształt węgorza i jest brązowe. Linie kanałów zmysłowych są jaśniejsze. Na grzbietowej i bocznych stronach tułowia młodych występują czarne plamy, zanikające z wiekiem. Prapłetwiec czarny dorasta do 130 cm długości całkowitej. Maksymalna masa jego ciała wynosi 11 kg.
W przeciwieństwie do pozostałych "Protopterus" spp. ten gatunek w porze suchej nie zapada w stan estywacji, chociaż tej zdolności nie utracił. W tej porze roku samiec pilnuje na bagnach gniazda z ikrą i larwami, a samica przebywa w otwartych wodach rzek. Prapłetwiec czarny żywi się rybami i owadami, a w okresie rozrodu uzupełnia dietę pokarmem roślinnym.
Gatunek ten ma niewielkie znaczenie gospodarcze.

</doc>
<doc id="2848162" url="https://pl.wikipedia.org/wiki?curid=2848162" title="Prapłetwiec afrykański">
Prapłetwiec afrykański



</doc>
<doc id="2848163" url="https://pl.wikipedia.org/wiki?curid=2848163" title="Protopterus dolloi">
Protopterus dolloi



</doc>
<doc id="2848164" url="https://pl.wikipedia.org/wiki?curid=2848164" title="Davis Tarwater">
Davis Tarwater

Davis Edward Tarwater (ur. 24 marca 1984 w Knoxville) – amerykański pływak, specjalizujący się głównie w stylu dowolnym i motylkowym.
Mistrz olimpijski z Londynu (2012) w sztafecie 4 x 200 m stylem dowolnym. Mistrz świata z Dubaju (2009) w tej samej sztafecie.

</doc>
<doc id="2848166" url="https://pl.wikipedia.org/wiki?curid=2848166" title="HMS E6">
HMS E6

HMS E6 – brytyjski okręt podwodny typu "E". Zbudowany w latach 1911–1912 w Vickers w Barrow-in-Furness. Okręt został wodowany 12 listopada 1912 roku i rozpoczął służbę w Royal Navy 17 listopada 1913 roku. 
W 1914 roku E6 stacjonował w Harwich przydzielony do Ósmej Flotylli Okrętów Podwodnych ("8th Submarine Flotilla") pod dowództwem Lt. Cdr. Cecila P. Talbota. 
28 sierpnia 1914 roku okręt brał udział w pierwszej bitwie koło Helgolandu.
26 grudnia 1915 roku w czasie patrolu w okolicy Harwich na Morzu Północnym pod dowództwem Lt. Cdr. W.J. Fostera HMS E6 wszedł w niemieckie pole minowe. Cała załoga zginęła.

</doc>
<doc id="2848172" url="https://pl.wikipedia.org/wiki?curid=2848172" title="Jered Weaver">
Jered Weaver

Jered David Weaver (ur. 4 października 1982) – amerykański baseballista, który występował na pozycji miotacza.
Przebieg kariery.
Weaver studiował na Long Beach State University, gdzie w latach 2002–2004 grał w drużynie uniwersyteckiej Long Beach State 49ers. W 2004 roku został wybrany w pierwszej rundzie draftu z numerem dwunastym przez Anaheim Angels i początkowo występował w klubach farmerskich tego zespołu, między innymi w Salt Lake Bees, reprezentującym poziom Triple-A. W Major League Baseball zadebiutował 27 maja 2006 w meczu przeciwko Baltimore Orioles,w którym zaliczył pierwsze w karierze zwycięstwo.
W sezonie 2010 po raz pierwszy wystąpił w Meczu Gwiazd i zwyciężył w American League w klasyfikacji strikeouts (233). W 2011 przy bilansie zwycięstw i porażek 18–8, wskaźniku ERA 2,41 (2. wynik w lidze) i 198 strikeouts (8. wynik w lidze), w głosowaniu do nagrody Cy Young Award dla najlepszego miotacza zajął drugie miejsce za Justinem Verlanderem z Detroit Tigers. W sierpniu 2011 podpisał nowy, pięcioletni kontrakt wart 85 milionów dolarów.
2 maja 2012 w meczu przeciwko Minnesota Twins rozegrał dziesiątego w historii klubu no-hittera, a sezon zakończył z dorobkiem 20 zwycięstw (1. wynik ex aequo z Davidem Price'em z Tampa Bay Rays).
W lutym 2017 podpisał roczny kontrakt z San Diego Padres. W sierpniu 2017 ogłosił zakończenie kariery zawodniczej.

</doc>
<doc id="2848180" url="https://pl.wikipedia.org/wiki?curid=2848180" title="Bernardo Elonga">
Bernardo Elonga

Bernardo Elonga Molico (ur. 23 czerwca 1975) – lekkoatleta z Gwinei Równikowej, średniodystansowiec, olimpijczyk.
Zawodnik dwukrotnie reprezentował swój kraj na igrzyskach olimpijskich. W 1988 w Seulu – startował w biegu na 1500 m mężczyzn (odpadł w eliminacjach z czasem 4:16.40 s.) i ponownie w 1992 w Barcelonie, gdzie również wystąpił w biegu na 1500 m mężczyzn (odpadł w eliminacjach z czasem 4:25.78 s.)

</doc>
<doc id="2848182" url="https://pl.wikipedia.org/wiki?curid=2848182" title="Ruth Mangue">
Ruth Mangue

Ruth Mangue (ur. 23 czerwca 1975) – lekkoatletka z Gwinei Równikowej, sprinterka, olimpijka.
Zawodniczka reprezentowała swój kraj na igrzyskach w Barcelonie. Startowała w biegu na 200 m kobiet (odpadła w eliminacjach z czasem 27,65 s.) i igrzyskach w Barcelonie. Startowała w biegu na 400 m kobiet (odpadła w eliminacjach z czasem 1:03,32 s.)

</doc>
<doc id="2848188" url="https://pl.wikipedia.org/wiki?curid=2848188" title="Dai Jun">
Dai Jun

Dai Jun (; ur. 6 lutego 1992 w Szanghaju) - chiński pływak, specjalizujący się głównie w stylu dowolnym.
Brązowy medalista olimpijski z Londynu (2012) w sztafecie 4 x 200 m stylem dowolnym. Na tych samych igrzyskach był również 15. na 1500 m stylem dowolnym.

</doc>
<doc id="2848191" url="https://pl.wikipedia.org/wiki?curid=2848191" title="Roczniki Quedlinburskie">
Roczniki Quedlinburskie



</doc>
<doc id="2848194" url="https://pl.wikipedia.org/wiki?curid=2848194" title="Metroport">
Metroport

Metroport – polska grupa współpracujących ze sobą operatorów ISP. Oferuje poszczególnym operatorom dostęp do internetu, własną platformę telewizji IPTV Metro TV oraz usługi telefoniczne. 
Telewizja kablowa do operatorów dostarczana jest za pomocą łączy internetowych. Realizacja techniczna oparta jest o IPTV, a sygnał telewizyjny przesyłany jest za pomocą protokołu IP. 
W I kwartale 2015 roku konsorcjum Metroport tworzyła grupa 35 współpracujących operatorów ISP z terenu całej Polski. 

</doc>
<doc id="2848195" url="https://pl.wikipedia.org/wiki?curid=2848195" title="Metro (telewizja)">
Metro (telewizja)

Metro – polska stacja telewizyjna o charakterze uniwersalnym, dostępna w naziemnej telewizji cyfrowej oraz w sieciach kablowych i na platformach satelitarnych.
Historia.
Stacja w 2015 roku, jako jeden ze zwycięzców konkursu, otrzymała koncesję na nadawanie naziemne w MUX-8. Kanał miał się nazywać Kiwi TV, jednak nadawca porozumiał się z KRRiT w sprawie zmiany nazwy, do której doszło przed rozpoczęciem emisji.
Testy stacji rozpoczęły się 10 października 2016 roku – emitowano odtąd statyczne plansze z nazwą stacji i sygnałem kontrolnym. Kanał wystartował 2 grudnia 2016 r. o godz. 6.00.
Kanał cieszył się największą oglądalnością z wszystkich nowych kanałów naziemnych (Nowa TV, Zoom TV, WP).
Jesienią 2016 r. Discovery Polska zakupiło 48,94% akcji nadawcy kanału Metro (spółki Green Content) od grupy Agora. W sierpniu 2017 roku Discovery Polska poinformowało, że zakupi resztę udziałów (51,06%) spółki Green Content za 19 milionów złotych zgodnie z umową zakładającą możliwość wykupienia tych akcji do końca 2017 roku. 1 września 2017 roku Discovery Polska zakupiło od grupy Agora 51,06% spółki Green Content tym samym zostając właścicielem stacji telewizyjnej.
26 marca 2020 roku widzom Telewizji Metro w ramach testów udostępniona została usługa HbbTV.
Kanał ten swoim profilem i charakterem odpowiada nieobecnej w Polsce stacji DMAX.
Oferta programowa.
Program telewizji Metro opiera się na dwóch filarach: ofercie filmowo-serialowej i produkcjach dokumentalnych poświęconych stylowi życia. Propozycje stacji uzupełniają programy rozrywkowe, a także filmy animowane dla dzieci oraz publicystyka.
Na antenie stacji są emitowane programy kanału "Discovery Channel", którego właściciele posiadają 100% (do 31 sierpnia 2017 posiadali 49%) udziałów telewizji "Metro". Od maja 2018 emitowane są niektóre programy stacji TVN, czyli Rozmowy w toku, Prawo Agaty, Lekarze, Odwróceni oraz Na noże.
Od 1 września 2018 roku Metro TV emituje codzienny program informacyjny „Metro 18:00”, który jest nadawany od poniedziałku do soboty o 18:00. W dziesięciominutowym serwisie przedstawiane są m.in. najciekawsze newsy polityczne oraz wiadomości ze świata nauki i technologii.
Na antenie stacji transmitowane są także mecze piłki ręcznej (m.in. Mistrzostwa Europy Kobiet 2020 oraz eliminacje Mistrzostw Europy Mężczyzn 2022) i wyścigi Pure ETCR.

</doc>
<doc id="2848196" url="https://pl.wikipedia.org/wiki?curid=2848196" title="Eric Walters">
Eric Walters

Eric Robert Walters (ur. 3 marca 1957 w Toronto) - kanadyjski pisarz, twórca literatury dla dzieci i młodzieży, działacz charytatywny. 
Ukończył studia na York University i University of Toronto. Otrzymał m.in. nagrodę literacką National Outdoor Book Award (za powieść "The Pole").
Jest żonaty i ma troje dzieci. Mieszka w Mississaudze.
Dzieła.
Powieści.
Seria "War of the Eagles"
Seria "Tiger"
Seria "Eric Walters' Basketball Books"
Seria Camp X
Seria "We All Fall Down"
Seria "Alexandria of Africa"
Seria "Catboy"
Seria "Seven"

</doc>
<doc id="2848197" url="https://pl.wikipedia.org/wiki?curid=2848197" title="Jeryk Ötembajew">
Jeryk Ötembajew

Jeryk Myłtykbajuły Ötembajew (kaz.: Ерік Мылтықбайұлы Өтембаев; ros.: Ерик Мылтыкбаевич Утембаев, "Jerik Myłtykbajewicz Utembajew"; ur. 24 lutego 1966) – kazachski dyplomata. Od 29 czerwca 2012 akredytowany jako ambasador nadzwyczajny i pełnomocny Republiki Kazachstanu w Rzeczypospolitej Polskiej
Wykształcenie:
Kariera zawodowa:
Żonaty, ma troje dzieci.

</doc>
<doc id="2848199" url="https://pl.wikipedia.org/wiki?curid=2848199" title="Nõmme (Rapla)">
Nõmme (Rapla)

Nõmme – wieś w Estonii, prowincji Rapla, w gminie Rapla.

</doc>
<doc id="2848200" url="https://pl.wikipedia.org/wiki?curid=2848200" title="Yolane Kukla">
Yolane Kukla

Yolane Nicole Kukla (ur. 29 września 1995 w Brisbane) – australijska pływaczka, specjalizująca się głównie w stylu dowolnym i motylkowym.
Mistrzyni olimpijska z Londynu (2012) w sztafecie 4 x 100 m stylem dowolnym.

</doc>
<doc id="2848205" url="https://pl.wikipedia.org/wiki?curid=2848205" title="Ohulepa">
Ohulepa

Ohulepa – wieś w Estonii, prowincji Rapla, w gminie Rapla.

</doc>
<doc id="2848206" url="https://pl.wikipedia.org/wiki?curid=2848206" title="Franciszek Krótki">
Franciszek Krótki

Franciszek Krótki (ur. 28 lutego 1955 w Radlinie) – polski piłkarz grający na pozycji napastnika, trener głównie śląskich klubów.
Kariera piłkarska.
Franciszek Krótki karierę piłkarską rozpoczął w 1974 roku w ROW Rybnik, w barwach którego dnia 21 maja 1975 roku zadebiutował w ekstraklasie, zastępując w 46. minucie Edwarda Lorensa w wygranym 2:1 meczu u siebie z Ruchem Chorzów, a dnia 18 czerwca 1975 roku w wygranym 3:1 meczu u siebie ze Stalą Mielec strzelił swoją pierwszą bramkę w ekstraklasie. W sezonie 1974/1975 z klubem dotarł do finału Pucharu Polski oraz wygrał Grupę 6 Pucharu Intertoto. Dnia 1 września 1976 roku w zremisowanym 3:3 meczu u siebie z Wisłą Kraków strzelił swoją ostatnią bramkę, a dnia 13 marca 1977 roku w przegranym 0:1 meczu z Odrą Opole rozegrał swój ostatni mecz w ekstraklasie. Sezon 1976/1977 ROW Rybnik zakończył na ostatnim 16. miejscu i spadł do II ligi. W klubie występował do 1983 roku.
Następnie został zawodnikiem Odry Wodzisław Śląski, w którym zakończył piłkarską karierę. Łącznie w ekstraklasie rozegrał 47 meczów, w których strzelił 7 bramek.
Kariera trenerska.
Franciszek Krótki jest absolwentem Technikum Mechanicznego w Rybniku oraz AWF-u w Katowicach. Ukończył kurs trenerski I klasy, dzięki czemu po zakończeniu kariery piłkarskiej rozpoczął w 1992 roku karierę trenerską w Odrze Wodzisław Śląski, którego prowadził do 1994 roku. Następnie prowadził Naprzód Rydułtowy (1996) i Rymer Rybnik (1996–1997).
W latach 1998–2000 prowadził Włókniarza Kietrz, który pod wodzą Krótkiego był czołowym zespołem II ligi. Po sezonie 1999/2000 został trenerem Odry Opole, która prowadziła w tabeli II ligi w sezonie 2000/2001 po rundzie jesiennej, jednak po słabym początku w rundzie wiosennej zwolniony z funkcji trenera "Niebiesko-Czerwonych".
Następnie prowadził Zagłębie Sosnowiec (2001–2002), Tłoki Gorzyce (2002) i ponownie Włókniarza Kietrz (2003–2004). Dnia 17 czerwca 2004 roku ponownie został trenerem Odry Opole, jednak dnia 16 października 2004 roku z powodu słabych wyników został zwolniony.
Następnie był trenerem: Przyszłości Rogów (2005), Beskida Skoczów (2005–2006), ROW Rybnik (2007–2009), Płomienia Połomia (2010–2011), Cukrownika Chybie (2011–2012), Granicy Ruptawa (2012) i Polonii Marklowice (2012–2014).

</doc>
<doc id="2848210" url="https://pl.wikipedia.org/wiki?curid=2848210" title="Elektronik Hobby">
Elektronik Hobby

Elektronik Hobby – polski miesięcznik o tematyce elektronicznej, kierowany do elektroników-amatorów, wydawany w latach 1992–1993 przez wydawnictwo PW „ARTCOM” z Elbląga. W odróżnieniu od powiązanego z nim „Nowego Elektronika” pismo koncentrowało się na elektronice analogowej, technice audio-wizualnej oraz prostych układach elektroniki powszechnego użytku.

</doc>
<doc id="2848211" url="https://pl.wikipedia.org/wiki?curid=2848211" title="Bohdan Maruszewski">
Bohdan Maruszewski

Bohdan Jarosław Maruszewski (ur. 19 sierpnia 1953) – polski kardiochirurg dziecięcy, profesor nauk medycznych, społecznik, współtwórca i były prezes fundacji Wielka Orkiestra Świątecznej Pomocy.
Życiorys.
Absolwent medycyny na Akademii Medycznej w Warszawie (1979), doktoryzował się w 1987. Stopień doktora habilitowanego uzyskał w 1996 W Centrum Zdrowia Dziecka na podstawie rozprawy zatytułowanej "Ocena wyników korekcji chirurgicznej poszerzenia pierścienia płucnego u dzieci ze skrajną postacią tetralogii Fallota". W 2004 otrzymał tytuł naukowy profesora. Specjalizował się w zakresie chirurgii dziecięcej i kardiochirurgii. Zawodowo związany z Centrum Zdrowia Dziecka, gdzie obejmował stanowiska profesora zwyczajnego i kierownika Kliniki Kardiochirurgii. Został również prezesem Klubu Kardiologów Polskich.
W 1993 był jednym z fundatorów Wielkiej Orkiestry Świątecznej Pomocy. W utworzonej fundacji został wiceprezesem, później zaś był prezesem WOŚP.

</doc>
<doc id="2848214" url="https://pl.wikipedia.org/wiki?curid=2848214" title="Sat Film">
Sat Film

Sat Film – polski operator sieci telewizji kablowej. Firma ma siedziby we Włocławku i w Łodzi. Oferuje telewizję cyfrową, usługi telefonii stacjonarnej i telefonii komórkowej oraz szerokopasmowy dostęp do Internetu.
Jest 8. największym operatorem kablowym pod względem liczby abonentów.
Usługi.
Telewizja.
Firma, podobnie jak inne tego rodzaju sieci kablowe, oferuje ponad 160 kanałów własnej platformy cyfrowej, w tym ponad 120 w jakości High Definition.
Internet.
SAT FILM jest dostawcą internetu w oparciu o technologię DOCSIS, GPON, Wi-Fi, mobilną. Firma oferuje kilka pakietów o różnych przepustowościach (od 10 Mb/s do 1000 Mb/s).
Telefonia.
SAT FILM oferuje też własne połączenia VoIP (Telefonia Taniofon), których koszt jest dużo niższy (szczególnie w ruchu międzymiastowym i międzynarodowym) w porównaniu do operatorów krajowych.
Usługi mobilne.
SAT FILM oferuje również telefonię komórkową i mobilny Internet, oparte na sieci Plus. Usługi oferowane są w taryfach abonament, mix i karta.

</doc>
<doc id="2848216" url="https://pl.wikipedia.org/wiki?curid=2848216" title="Palamulla">
Palamulla

Palamulla – wieś w Estonii, prowincji Rapla, w gminie Rapla.

</doc>
<doc id="2848217" url="https://pl.wikipedia.org/wiki?curid=2848217" title="Dato’ Jamaluddin bin Sabeh">
Dato’ Jamaluddin bin Sabeh

Dato' Jamaluddin bin Sabeh (ur. 24 lutego 1955) - malezyjski dyplomata. Od 27 sierpnia 2012 akredytowany jako ambasador nadzwyczajny i pełnomocny Malezji w Rzeczypospolitej Polskiej.
Wykształcenie:
Kariera zawodowa:

</doc>
<doc id="2848218" url="https://pl.wikipedia.org/wiki?curid=2848218" title="Eros Maichrowicz">
Eros Maichrowicz

Eros Maichrowicz (ur. 1941 w Kurytybie) - brazylijski malarz, autor komiksów i projektant reklam.
Jest samoukiem, pracował w branży reklamowej, gdzie projektował opakowania różnych produktów i druków reklamowych. Następnie rozpoczął studia w "Escola Panamericana de Arte" w São Paulo, po ukończeniu których pracował w brazylijskim Instytucie Pedagogicznym. Zajmował się ilustrowaniem książek dla dzieci, do czego używał grafiki komputerowej. Kolejnym etapem kariery zawodowej było odręczne ilustrowanie wydawnictw i rysowanie komiksów. Od 1982 Eros Maichrowicz zajmuje się malarstwem olejnym i akwarelą, tworzy obrazy o tematyce marynistycznej, wizerunki starych budynków, a także przedstawiające faunę i florę. Krytycy nazywają artystę „Morretes Eros”.

</doc>
<doc id="2848220" url="https://pl.wikipedia.org/wiki?curid=2848220" title="Hyper+ HD">
Hyper+ HD



</doc>
<doc id="2848223" url="https://pl.wikipedia.org/wiki?curid=2848223" title="Purila">
Purila

Purila – wieś w Estonii, prowincji Rapla, w gminie Rapla.

</doc>
<doc id="2848225" url="https://pl.wikipedia.org/wiki?curid=2848225" title="Parzenica (ujednoznacznienie)">
Parzenica (ujednoznacznienie)



</doc>
<doc id="2848230" url="https://pl.wikipedia.org/wiki?curid=2848230" title="Wasilij Takew">
Wasilij Takew

Wasilij Christow Takew (bułg.: Василий Христов Такев; ur. 26 marca 1953 w Bataku, w Bułgarii) – bułgarski dyplomata. 
W latach 2012–2016 ambasador nadzwyczajny i pełnomocny Republiki Bułgarii w Rzeczypospolitej Polskiej. Autor wielu publikacji w dziedzinie prawa międzynarodowego oraz polityki.
Życiorys.
Wykształcenie:
Kariera zawodowa:
Języki: angielski, hiszpański, rosyjski, francuski, niemiecki.
Żonaty, dwoje dzieci.
Odznaczony Krzyżem Komandorskim Orderu Zasługi Rzeczypospolitej Polskiej (2016).

</doc>
<doc id="2848233" url="https://pl.wikipedia.org/wiki?curid=2848233" title="Fightbox HD">
Fightbox HD



</doc>
<doc id="2848234" url="https://pl.wikipedia.org/wiki?curid=2848234" title="Seli">
Seli

2 miejscowości w Estonii:

</doc>
<doc id="2848235" url="https://pl.wikipedia.org/wiki?curid=2848235" title="Joseph Loua">
Joseph Loua

Joseph Loua (ur. 15 października 1976) – gwinejski lekkoatleta, sprinter, olimpijczyk.
W 1996 zdobył srebrny medal na Mistrzostwach Afryki w lekkoatletyce.
Zawodnik dwukrotnie reprezentował swój kraj na igrzyskach olimpijskich. W 1996 w Atlancie - startował w biegu na 200 m mężczyzn (odpadł w ćwierćfinale z czasem 21,01 s.) i ponownie w 2000 w Sydney, gdzie również wystąpił w biegu na 200 m mężczyzn (odpadł w eliminacjach z czasem 21,60 s.).

</doc>
<doc id="2848238" url="https://pl.wikipedia.org/wiki?curid=2848238" title="Seli (Rapla)">
Seli (Rapla)

Seli – wieś w Estonii, prowincji Rapla, w gminie Rapla.

</doc>
<doc id="2848245" url="https://pl.wikipedia.org/wiki?curid=2848245" title="Hohokam">
Hohokam

Hohokam – plemię Indian Ameryki Północnej zamieszkujące w okresie od około 450 do 1500 roku okolice dzisiejszego miasta Phoenix, stolicy stanu Arizona. Wsławili się budową rozległych kanałów irygacyjnych nawadniających pola o łącznym obszarze nawet 70 tys. akrów. Potomkami Indian Hohokam jest lud Pima. Upadek cywilizacji Hohokam datowany jest na okres od 1150 do 1450 i związany jest z nasileniem się okresów suchych. 

</doc>
<doc id="2848249" url="https://pl.wikipedia.org/wiki?curid=2848249" title="STK">
STK

STK – były polski przewoźnik kolejowy z siedzibą we Wrocławiu.
Przedsiębiorstwo zostało założone w 2005 roku we Wrocławiu pod nazwą Specjalny Transport Kolejowy Sp. z o.o. Od chwili powstania celem firmy stało się zajęcie niszy rynkowej po rezygnacji PKP Cargo ze świadczenia usług z przesyłkami ponadgabarytowymi w relacji Wrocław Gądów – Gdynia Port.
Początkowo spółka zajmowała się specjalistycznymi przewozami z przekroczoną skrajnią dla przemysłu energetycznego. STK transportowała głównie ładunki ponadgabarytowe nadawane z Dolnośląskiej Fabryki Maszyn Elektrycznych we Wrocławiu. W 2008 roku firma została przekształcona w spółkę akcyjną STK SA. Obecnie zajmuje się głównie przewozami dla przedsiębiorstw z branży przemysłu karbochemicznego i petrochemicznego.
W grudniu 2016 przewoźnik został przejęty przez OT Logistics.
11 marca 2020 roku STK złożyła w Sądzie Rejonowym we Wrocławiu wniosek o otwarcie postępowania restrukturyzacyjnego w trybie postępowania sanacyjnego oraz wniosek o ogłoszenie upadłości. Ponad miesiąc później, 21 kwietnia 2020 roku, Sąd wydał postanowienie o zabezpieczeniu majątku dłużnika przez ustanowienie tymczasowego nadzorcy sądowego. 20 maja 2022 wrocławski sąd gospodarczy ogłosił upadłość spółki.
Tabor kolejowy.
STK dysponuje lokomotywami:
Od kwietnia 2012 roku jedna lokomotywa serii 753 o numerze 741-8 została wypożyczona przez STK od Unipetrol Doprava. Pojazd ten pracował do listopada kiedy to został zwrócony właścicielowi. W listopadzie i grudniu 2006 roku STK prowadziła krótkotrwałą dzierżawę lokomotywy 130 049. Kolejna dzierżawiona lokomotywa z serii 130 o numerze 013 była przez firmę trwała od lipca 2011 do maja 2014 roku. Dodatkowo od grudnia 2011 STK dzierżawiła lokomotywę 182 002-6, która najpierw pracowała dla czeskiego CD Cargo, a potem została przekazana słowackiemu przewoźnikowi XTR Logistic s.r.o. Šilheřovice. Od 26 lutego 2020 roku pojazd został przekazany Trans Rapid.
Na początku listopada 2016 roku wszystkie lokomotywy E6ACT zostały sprzedane spółce Industrial Division, a w grudniu 2018 roku STK rozpoczęło eksploatacje trzech E6ACTa, które zostały wypożyczone od Newagu, a w na początku maja 2020 roku trafiły do Industrial Division. W kwietniu 2019 roku OT Logistics wystawiła oba zmodernizowane lokomotywy serii 30E1 na sprzedaż.
W przeszłości do spółka również wypożyczała lokomotywy produkcji niemieckiej Bombardier E483 "Traxx", i pojedynczymi egzemplarzami lokomotyw 650 i M62, który był produkcji radzieckiej, które po odbyciu eksploatacji w STK zostały zwrócone właścicielom. STK było również właścicielem jednej lokomotywy 409Da, która została później przekazana wraz z SM30-926 do Lokomotiv.

</doc>
<doc id="2848250" url="https://pl.wikipedia.org/wiki?curid=2848250" title="Osuwiska w Lipowicy">
Osuwiska w Lipowicy

Osuwiska w Lipowicy – zespół trzech sąsiadujących ze sobą osuwisk gruntu w masywie Kielanowskiej Góry w Beskidzie Niskim, na terenie wsi Lipowica, ok. 3 km na południe od centrum Dukli. Jeden z najbardziej efektownych kompleksów osuwisk w strefie fliszu karpackiego w polskich Beskidach.
Osuwiska powstały na wschodnich i południowo-wschodnich zboczach Kielanowskiej Góry, na wysokości ok. 360-480 m n.p.m., w gruboławicowych piaskowcach cergowskich, należących do zewnętrznego fałdu jednostki dukielskiej.
Tzw. obecnie „Osuwisko północne” powstało na wschodnim stoku Kielanowskiej Góry, ponad ścianą nieczynnego, starego kamieniołomu w dniu 13 maja 1957 r. Możliwość zaistnienia w tym miejscu ruchów masowych o dużej skali była możliwa do przewidzenia znacznie wcześniej, bowiem już w 1955 r. obserwowano ponad wyrobiskiem szczeliny o szerokości 0,8 m i głębokości do 9 m. Elementem inicjującym osuwisko mógł być wstrząs tektoniczny, który 13 maja o godzinie 7.30 rano zanotowały stacje sejsmograficzne w Krakowie i Bratysławie. Jego powstanie przyspieszyły długotrwałe opady deszczu oraz – najprawdopodobniej – intensywne prace eksploatacyjne w pobliskim czynnym kamieniołomie.
Osuwanie się gruntu trwało długo, bo do godziny 13.00. Osunięciu podległo kilkanaście tysięcy metrów sześciennych materiału. Osuwisko było tak wielkie, że bloki skalne, rumosz i ziemia zatarasowały na dłuższy czas drogę z Dukli ku Przełęczy Dukielskiej. Jęzor osuwiska usuwano z drogi przez wiele dni, przeznaczając kamień na cele budowlane i do budowy dróg bitych w całym regionie. W 1970 r. zbocze ponownie „ożyło”. Powstały wówczas kolejne głębokie szczeliny i kilka widocznych jaskiń, które jednak zaczęto eksplorować dopiero z górą 20 lat później.
Osuwisko ma obecnie kształt podłużnej rynny o długości ponad 200 m i szerokości ok. 80 m. Obejmuje powierzchnię ok. 2 ha. Od południowego zachodu ogranicza je pionowa ściana skalna o wysokości dochodzącej do 16 m. Zwraca uwagę również położona w środkowej części osuwiska głęboka szczelina. Od północnego zachodu posiada ona ścianę kilkunastometrowej wysokości, znaną jako "Gangusiowa Turnia", natomiast po przeciwnej stronie szczelina ograniczona jest wałem okalającym niszę osuwiska.
„Osuwisko południowe” położone jest kilkaset metrów na południe od „Osuwiska północnego”, nad znajdującym się tam większym, lecz młodszym wyrobiskiem kamieniołomu. Obszar osuwiska jest wybitnie zaburzony, posiada liczne poprzeczne oraz podłużne szczeliny i rowy.
Trzecie z osuwisk, najmniejsze – tzw. „Osuwisko zachodnie” - znajduje się pomiędzy dwoma wyżej wymienionymi, nieco na północny zachód od „Osuwiska południowego”. Oddzielone jest od niego niewielkim grzbietem, a tworzy je nisza osuwiskowa z wysoką ścianą skalną i położony na południe od niej spory rów rozpadlinowy.
Jaskinie w osuwiskach.
We wszystkich trzech osuwiskach odkryto wiele jaskiń, których powstanie jest związane zarówno z wcześniejszymi ruchami masowymi w rejonie Kilanowskiej Góry jak i z współczesną eksploatacją kamieniołomów i będącą jej wynikiem działalnością osuwiskową. W 2002 r. na Kilanowskiej istniało 57 jaskiń i schronisk podskalnych o łącznej długości 920 m. Są to w większości jaskinie typu szczelinowego. Mniejszy procent to jaskinie typu osuwiskowego lub mieszane. W „Osuwisku północnym” zinwentaryzowano wówczas 24 jaskinie i schroniska podskalne, wśród których znajdowały się najdłuższe wówczas i najgłębsze jaskinie Kilanowskiej Góry: Gangusiowa Jama (190 m długości, 11 m głębokości), Szczelina Lipowicka (105 m długości, 10 m deniwelacji) i Lodowa Szczelina (65 m długości). W „Osuwisku południowym” znanych było 26 jaskiń i schronisk podskalnych, a najdłuższymi wśród nich były Jaskinia Św. Jana (53 m długości) i Jaskinia Kacza (49 m długości). W najmniejszym „Osuwisku zachodnim” znaleziono 7 niewielkich jaskiń i schronisk podskalnych, wśród których najdłuższą była "Jaskinia Górna" (18 m długości).
Po kolejnych odkryciach w 2011 r. znanych było tu już 69 jaskiń, o łącznej długości korytarzy wynoszącej 1755 m, w tym odkryta w 2003 r. najdłuższa jaskinia w tej części Beskidów – Jaskinia Słowiańska-Drwali. Ma ona aktualnie 601 m długości, posiada skromną szatę naciekową i zróżnicowany mikroklimat: w górnej części – dynamiczny, a w dolnej - statyczny zimny z pokrywą lodową.
Ochrona.
Osuwiska w Lipowicy o łącznej powierzchni 13,5 ha z racji istniejących tu jaskiń zostały włączone w ramy sieci Natura 2000 jako specjalny obszar ochrony siedlisk (dyrektywa siedliskowa; Kod obszaru: PLH180044 w jaskiniach bytują nietoperze – 2 gatunki z załącznika II dyrektywy siedliskowej – podkowiec mały i nocek duży).

</doc>
<doc id="2848252" url="https://pl.wikipedia.org/wiki?curid=2848252" title="Sikeldi">
Sikeldi

Sikeldi – wieś w Estonii, prowincji Rapla, w gminie Rapla.

</doc>
<doc id="2848257" url="https://pl.wikipedia.org/wiki?curid=2848257" title="Juozas Žilys">
Juozas Žilys

Juozas Žilys (ur. 7 września 1942 w Jurborku) – litewski prawnik, wykładowca, prezes Sądu Konstytucyjnego Republiki Litewskiej w latach 1993–1999.
Życiorys.
Po ukończeniu szkoły średniej w Poniewieżu i odbyciu służby wojskowej w 1964 rozpoczął studia prawnicze na Uniwersytecie Wileńskim. W 1968 ukończył studia z wyróżnieniem. W 2000 uzyskał stopień doktora, a w 2005 stopień doktora habilitowanego. W 2007 otrzymał tytuł profesora.
W 1967 został zatrudniony w wydziale prawnym Prezydium Rady Najwyższej Litewskiej SRR na stanowisku konsultanta. Jednocześnie, w latach 1973–1982 był wykładowcą prawa konstytucyjnego w Katedrze Prawa Państwowego na Wydziale Prawa Uniwersytetu Wileńskiego. W 1981 został kierownikiem wydziału prawnego Prezydium Rady Najwyższej. Pozostał na stanowisku po ogłoszeniu niepodległości przez Litwę w 1990 i przekształceniu Rady Najwyższej w Sejm Republiki Litewskiej. W latach 1990–1991 kierował grupą roboczą ds. opracowania projektu Konstytucji Republiki Litewskiej.
W 1993 został wybrany w skład nowo utworzonego Sejmu Konstytucyjnego, w którym objął funkcję prezesa. Pełnił tę funkcję do końca kadencji w 1999. W latach 1999–2000 był doradcą przewodniczącego Sejmu ds. prawa konstytucyjnego, a w 2003 doradcą społecznym prezydenta Litwy ds. systemu prawnego.
W 1999 powrócił do pracy naukowo-dydaktycznej. Objął stanowisko docenta w Katedrze Prawa Konstytucyjnego w Litewskiej Akademii Prawa w Wilnie (przemianowanej następnie na Uniwersytet Prawa, a w 2004 na Uniwersytet Michała Römera). W latach 2000–2007 pełnił funkcję dziekana Wydziału Prawa. Był także przewodniczącym Komitetu ds. Prawnych Litewskiej Konferencji Rektorów Uniwersytetów. Był członkiem (od 2002) i przewodniczącym (od 2006) zarządu Państwowego Funduszu Nauki i Badań.
Jest autorem szeregu publikacji i artykułów oraz uczestnikiem wielu konferencji naukowych.

</doc>
<doc id="2848258" url="https://pl.wikipedia.org/wiki?curid=2848258" title="The Hidden Wiki">
The Hidden Wiki

The Hidden Wiki – wiki w sieci Tor katalogująca serwisy w tej sieci.
Opis.
Strona zawiera szereg linków w formacie wiki do innych ukrytych usług i miejsc w sieci (witryn, które mogą być dostępne w standardowej przeglądarce). Stanowi to swoistą bazę najpopularniejszych stron sieci Darknet (także tych zawierających nielegalne treści, jak pornografia dziecięca i strony handlarzy m.in. bronią palną i narkotykami).
W październiku 2011 r. grupa Anonymous rozpoczęła "Operację Darknet", której celem było zakłócenie działalności stron z dziecięcą pornografią, dostępną za pośrednictwem usługi The Hidden Wiki. Anonymous poinformowali, że znaleźli miejsce w The Hidden Wiki zawierające ponad 100 gigabajtów dziecięcej pornografii. Strona "Lolita City" została zamknięta w następstwie ataku DoS przez Anonymous.

</doc>
<doc id="2848259" url="https://pl.wikipedia.org/wiki?curid=2848259" title="Caja Laboral">
Caja Laboral



</doc>
<doc id="2848260" url="https://pl.wikipedia.org/wiki?curid=2848260" title="Munzee">
Munzee

Munzee – rodzaj gry terenowej typu podchody rozgrywającej się w prawdziwym świecie. Jest to gra podobna do gry Geocaching, lecz zamiast dziennika odwiedzin zastosowano w niej technologię QR Code na potwierdzenie znalezienia obiektu poszukiwań. Gra wystartowała w Teksasie w roku 2011. Bardzo szybko stała się popularna w Niemczech, Kalifornii oraz w Michigan. Obecnie grają w nią gracze z ponad 50 krajów na całym świecie. Na każdym kontynencie jest obecnie umieszczony przynajmniej jeden kod munzee, także na Antarktyce.
Gra polega na umieszczeniu w różnych miejscach kodów QR, które często są drukowane na wodoodpornych etykietach. Od niedawna możliwe jest także umieszczanie etykietek NFC. Tak umieszczone plakietki określane są przez graczy mianem Munzee. Każdy z graczy otrzymuje punkty za umieszczenie lub znalezienie kodu, który odczytywany jest za pomocą aplikacji na smartfon, występującej w wersjach dla systemów iOS, Android oraz Windows. Współrzędne położenia danego kodu oraz informacje o graczu obsługiwane są przez platformę Munzee.
Historia.
Błędnie przyjętym założeniem jest jakoby pomysł stworzenia Munzee oparty został na grze Geocaching. Współtwórca Munzee, Aaron Benzick, który nigdy nie grał w Geocaching, na pomysł stworzenia Munzee wpadł jeszcze w roku 2008; niestety wtedy technologia smartfonów była mało popularna, więc z realizacją pomysłu musiał poczekać. Benzick oraz współtwórcy Scott Foster, Chris Pick i Josh Terkelsen uruchomili grę 1 lipca 2011. Nazwa Munzee wywodzi się od niemieckiego słowa Münze oznaczającego monetę. Drugą literę „e” dodano w celu uatrakcyjnienia nazwy gry. Pierwotnie zakładano użycie żetonów, podobnych do tych używanych w kasynie, wraz z umieszczonymi na nich kodami QR. W 2017 roku Munzee połączyło się z Freeze Tag Games.
Pozycjonowanie GPS.
Współrzędne wszystkich Munzee przechowywane są na platformie gry munzee.com. Na stronie można otworzyć mapę świata, na której widoczne są wszystkie miejsca, w których umieszczono kody. Mapę tę można także wyświetlać bezpośrednio na smartfonie, w aplikacji Munzee, gdzie pokazane są wszystkie Munzee znajdujące się w pobliżu miejsca pobytu gracza. Wynik oparty jest o współrzędne z wbudowanego nadajnika GPS.
Tworzenie Munzee.
Munzee mogą być tworzone na dowolnym materiale. Absolutnym minimum jest to, by kod QR był widoczny oraz odporny na warunki pogodowe. Kody Munzee można tworzyć samemu poprzez platformę lub nabyć w sklepie internetowym munzee.com. Etykiety NFC można wyłącznie kupić w sklepie munzee.com.
By móc wygenerować Munzee, trzeba być zalogowanym na stronie gry. Program tworzy link do strony internetowej, który obsługuje dany kod QR. Każdemu Munzee można nadać nazwę oraz długi komentarz, np. z opisem miejsca, w którym został umieszczony, opisem zabytku lub innego obiektu, w pobliżu którego znajduje się, lub z podpowiedzią, gdzie można go odnaleźć. Wszystkie te informacje są zapisywane na centralnej plaftormie gry (nie w kodzie QR) oraz mogą być później edytowane. Kod QR zawiera wyłącznie hiperłącze.
Umieszczanie Munzee.
Munzee można ukryć wszędzie na zewnątrz (w większości przypadków w pomieszczeniach zamkniętych i budynkach trudno o odbiór dobrego sygnału GPS potrzebnego do zweryfikowania współrzędnych Munzee) oraz umieścić w danym miejscu przy użyciu aplikacji na smartfon. Program sprawdza aktualne współrzędne GPS oraz zapisuje je w platformie gry.
Skanowanie Munzee.
Po odnalezieniu kodu Munzee, można go zeskanować przy użyciu wbudowanego w smartfon aparatu oraz aplikacji Munzee. Program sprawdza współrzędne geograficzne, w których znajduje się gracz oraz wysyła zapytanie do platformy Munzee.
Rozpowszechnienie kodów Munzee.
Stan na 1 stycznia 2013 wskazuje na istnienie ponad 285 000 kodów Munzee. Liczba skanowań tych kodów łącznie przekracza liczbę 1,75 miliona. Mapa świata pokazuje, że Munzee umieszczone są wszędzie na świecie, głównie w USA (ok. 35%), Niemczech (ok. 30%), Anglii (ok. 7%), Kanadzie (ok. 7%) i Australii (ok. 4%).
Munzee w Polsce.
W Polsce Munzee jest mało popularną grą. Obecnie (stan na 3.01.2013) najwięcej Munzee można spotkać w Nałęczowie (65), Wrocławiu (ok.1000), Krakowie (30) oraz Puławach (13) i Kłodzku (80). Pojedyncze Munzee obecne są także m.in. w Warszawie, Toruniu, Bydgoszczy, Lublinie czy Gdańsku.

</doc>
<doc id="2848264" url="https://pl.wikipedia.org/wiki?curid=2848264" title="Appetite for Democracy">
Appetite for Democracy

Appetite for Democracy – szósta trasa koncertowa zespołu muzycznego Guns N’ Roses, w jej trakcie odbyły się sześćdziesiąt cztery koncerty.

</doc>
<doc id="2848272" url="https://pl.wikipedia.org/wiki?curid=2848272" title="Parki narodowe we Włoszech">
Parki narodowe we Włoszech

Włoskie parki narodowe zajmują około 5 procent powierzchni kraju. Parkami tymi zarządza włoskie Ministerstwo Środowiska Naturalnego (wł. "Ministero dell'Ambiente").
Najstarszym parkiem jest Park Narodowy Gran Paradiso, który powstał w 1922, najmłodszym Park Narodowy Appennino Lucano-Val d'Agri-Lagonegrese ustanowiony w 2007. W sumie parki narodowe we Włoszech zajmują powierzchnię 15 000 km². Największy jest Park Narodowy Pollino o powierzchni ok. 1925 km².
We Włoszech istnieją w sumie 24 parki narodowe.

</doc>
<doc id="2848276" url="https://pl.wikipedia.org/wiki?curid=2848276" title="Yerik Utembayev">
Yerik Utembayev



</doc>
<doc id="2848278" url="https://pl.wikipedia.org/wiki?curid=2848278" title="Vasiliy Christov Takev">
Vasiliy Christov Takev



</doc>
<doc id="2848280" url="https://pl.wikipedia.org/wiki?curid=2848280" title="Mullanur Wachitow">
Mullanur Wachitow



</doc>
<doc id="2848282" url="https://pl.wikipedia.org/wiki?curid=2848282" title="Aandu">
Aandu

Aandu – wieś w Estonii, prowincji Rapla, w gminie Kohila.

</doc>
<doc id="2848284" url="https://pl.wikipedia.org/wiki?curid=2848284" title="Adila (Kohila)">
Adila (Kohila)

Adila – wieś w Estonii, prowincji Rapla, w gminie Kohila.

</doc>
<doc id="2848287" url="https://pl.wikipedia.org/wiki?curid=2848287" title="Angerja">
Angerja

Angerja – wieś w Estonii, prowincji Rapla, w gminie Kohila.

</doc>
<doc id="2848289" url="https://pl.wikipedia.org/wiki?curid=2848289" title="Jib">
Jib

Jib - lekki, łatwy w transporcie i montażu wysięgnik, zwykle z przeciwwagą, służący do umieszczenia na nim kamery do zdjęć filmowych.

</doc>
<doc id="2848290" url="https://pl.wikipedia.org/wiki?curid=2848290" title="Czaneling">
Czaneling



</doc>
<doc id="2848292" url="https://pl.wikipedia.org/wiki?curid=2848292" title="Ephraim Schröger">
Ephraim Schröger



</doc>
<doc id="2848293" url="https://pl.wikipedia.org/wiki?curid=2848293" title="Kadaka (Kohila)">
Kadaka (Kohila)

Kadaka – wieś w Estonii, prowincji Rapla, w gminie Kohila.

</doc>
<doc id="2848294" url="https://pl.wikipedia.org/wiki?curid=2848294" title="François de Cuvilliés der Ältere">
François de Cuvilliés der Ältere



</doc>
<doc id="2848295" url="https://pl.wikipedia.org/wiki?curid=2848295" title="Lohu">
Lohu

Lohu – wieś w Estonii, prowincji Rapla, w gminie Kohila.

</doc>
<doc id="2848296" url="https://pl.wikipedia.org/wiki?curid=2848296" title="Paczka sześciu">
Paczka sześciu

Paczka sześciu (tytuł oryg. Six Pack) – amerykańska sportowa komedia obyczajowa w reżyserii Daniela Petrie’ego wydana 16 lipca 1982 roku.
Film zarobił 20 225 989 dolarów amerykańskich w Stanach Zjednoczonych.
Obsada.
Źródło: Filmweb

</doc>
<doc id="2848299" url="https://pl.wikipedia.org/wiki?curid=2848299" title="Apostoł Andrzej (obraz El Greca)">
Apostoł Andrzej (obraz El Greca)

Apostoł Andrzej – obraz hiszpańskiego malarza pochodzenia greckiego Dominikosa Theotokopulosa, znanego jako El Greco.
Portret Świętego Andrzeja należał do cyklu "Apostolados". El Greco kilkakrotnie podjął się namalowania cyklu dwunastu portretów świętych i portretu Zbawiciela. Do dnia dzisiejszego zachowały się w komplecie jedynie dwa zespoły; jeden znajduje się w zakrystii katedry w Toledo a drugi w Museo del Greco. Portret z budapeszteńskiego muzeum należy do serii niekompletnych, rozproszonych po różnych kolekcjach.
Opis obrazu.
Postać św. Andrzeja jest związana z Bizancjum, a w tradycji grecko-chrześcijańskiej znany jest jako Protocleitos. El Greco, wychowany na Krecie, ukazał apostoła jako mądrego starca, pełnego godności, o oczach przepełnionych mądrością i głębią być może przypominającego jego pierwszego nauczyciela-mistrza. Andrzej odziany jest w płaszcz na którym widać harmonicznie dobrane tony niebiesko-zielone i żółte. Refleksy światła widoczne są również na włosach i brodzie. Zgodnie z ikonografią chrześcijańską Andrzej przedstawiany był z krzyżem na którym zmarł śmiercią męczeńską. El Greco ograniczył się do ukazania ciężkiego drewnianego pala tworzącego przekątną obrazu. Majestatyczność postaci powoduje, iż symbol jest jedynie częścią kompozycji.
Inne wersje.
Portret Andrzeja Apostoła z budapeszteńskiego muzeum należy do grupy obrazów należących do cyklu portretów zwanych "Apostolados" powstałych w latach 1600–1614. Według Jose Gudiola należał on do Lopeza Cepero Collection z Sewilli, który zakupił całą serię od spadkobierców Jorge Manuela, syna El Greca. Wersje Apostołów Cepero, znajdują się obecnie w różnych kolekcjach. Przy ich tworzeniu w dużej mierze pomagał mistrzowi Luis Tristán, który przebywał w jego pracowni w latach 1603–1607. Harold Wethey również przypisuje atrybucje obrazu pracowni El Greca. Być może wersja budapeszteńska powstała na bazie portretu "Apostoła Andrzeja" z tzw. wersji Artache (obecnie w Plandiura Collection w Barcelonie); mniej dopracowaną. Bardzo podobną wersja znajduje się w Rhode Island School of Design w Providence i w Corcoran Gallery of Art w Waszyngtonie. Równie podobny wizerunek Apostoła Andrzeja znajduje się w Los Angeles County Museum of Art należący do tzw. serii apostołów z Almadrones. Jedyną różnicą jest ukazanie w dolnej części obrazu fragmentu poprzecznej belki krzyża. W dwóch innych odmiennych wersjach "Apostoła Andrzeja z Muzeum El Greca" i z "Katedry z Toledo", święty trzyma już krzyż, a nie jedynie belkę.

</doc>
<doc id="2848301" url="https://pl.wikipedia.org/wiki?curid=2848301" title="Oddaj forsę, draniu">
Oddaj forsę, draniu

Oddaj forsę, draniu (ang. "Jitterbugs") – amerykański film z 1943 roku. W rolach głównych wystąpił duet aktorów, znany jako Flip i Flap.

</doc>
<doc id="2848304" url="https://pl.wikipedia.org/wiki?curid=2848304" title="Kremenná">
Kremenná



</doc>
<doc id="2848305" url="https://pl.wikipedia.org/wiki?curid=2848305" title="Poptún">
Poptún

Poptún – miasto w północnej części Gwatemali w departamencie Petén, leżące w odległości 102 km na południowy wschód od stolicy departamentu i 20 km od granicy państwowej z Belize. Jest siedzibą władz gminy o tej samej nazwie, która w 2012 roku liczyła 64 988 mieszkańców. Gmina jak na warunki Gwatemali jest bardzo duża, a jej powierzchnia obejmuje 1766 km².

</doc>
<doc id="2848306" url="https://pl.wikipedia.org/wiki?curid=2848306" title="Kremenný potok">
Kremenný potok



</doc>
<doc id="2848307" url="https://pl.wikipedia.org/wiki?curid=2848307" title="KH-7 19">
KH-7 19

KH-7 19 – amerykański satelita rozpoznawczy; dziewiętnasty statek serii KeyHole-7 "GAMBIT" programu CORONA. Jego zadaniem było wykonywanie wywiadowczych zdjęć Ziemi o rozdzielczości przy gruncie około 46 cm.

</doc>
<doc id="2848308" url="https://pl.wikipedia.org/wiki?curid=2848308" title="Piotr Bednarek">
Piotr Bednarek

Piotr Bednarek (ur. 13 grudnia 1961 w Łodzi) – polski kierowca wyścigowy, trzykrotny mistrz Polski, czterokrotny wicemistrz Polski.
Swoją karierę sportową rozpoczął w 1978 roku od gokartów o pojemności 125 cm3. W latach 1981-1983 brał udział w zawodach startując seryjnym Fiatem 126p. W 1984 r. w kieleckiej edycji Wyścigowych Samochodowych Mistrzostwach Polski (WSWP) ,zmodyfikowanym Fiatem 126p o mocy 57 KM zajął miejsce w pierwszej dziesiątce. W kolejnych latach oprócz w Wyścigowych Samochodowych Mistrzostwach Polski startował także w Górskich Samochodowych Mistrzostwach Polski. W roku 1992 i 1993 uzyskał tytuł Mistrza Polski WSWP. Był to sygnał do rozwoju.
W 1994 r. przesiadł się na BMW E30 318is. Samochodem tym uzyskał tytuł wicemistrzowski w wyścigach płaskich w grupie H oraz 6. miejsca w klasyfikacji generalnej WSWP. W 1995 r. po zasadniczych modyfikacjach samochodu, między innymi wymianie silnika, BMW E30 318is zyskało dodatkowe 80 KM dzięki czemu Piotr Bednarek wygrywał wiele wyścigów płaskich i górskich i do 1999 zajmował miejsca w pierwszej trójce klasyfikacji generalnej Górskich Samochodowych Mistrzostw Polski.
W 2000 r. na bazie BMW M3 E36 zbudowano dla niego pojazd, którym pod koniec sezonu zaczął zajmować pierwsze miejsca w eliminacjach Górskich Samochodowych Mistrzostwach Polski. (VII i VIII). W kolejnym sezonie nie udało się nawiązać równorzędnej walki z konkurentami. To pociągnęło za sobą decyzję o gruntownej przebudowie samochodu i w sezon 2002 Piotr Bednarek wszedł z dużymi nadziejami walcząc za kierownicą BMW E36 GTR. Nadzieje te potwierdziły się na trasach eliminacji WSWP. Sezon ten zakończył się Mistrzostwem Polski w klasie do 3500 cm3 oraz 6. miejscem w klasyfikacji generalnej. Rok 2003 zakończył na 6. pozycji w Grand Prix Polski.
W 2005 r. Piotr Bednarek przesiadł się do Alfy Romeo GTA z przednim napędem na której zakończył sezon na 2 pozycji w klasie do 2000 cm3 oraz 6. miejscu klasyfikacji generalnej Grand Prix Polski (wszystkich klas). W 2006 r. zajął miejsce na podium w klasyfikacji generalnej w klasie do 2000 cm3. W tym samym roku Piotr Bednarek został zaproszony do startu w 25 godzinnym FUN CUP w SPA w Belgii na monotypie VW garbusem (o wadze 580 kg i mocy 140KM). W wyścigu startowało 260 aut a Bednarek zajął 24 miejsce, choć przez większość dystansu była to 9. pozycja.
Dzięki uprzejmości Macieja Stańco, w 2008 roku Bednarek zasiadł za kierownicą Ferrari F430 w specyfikacji GT3. Był to dość niefortunny sezon i nękane awariami Ferrari nie pozwoliło na osiągnięcie czołowych pozycji. Dzięki współpracy z zespołem Premium Motorsport Poland kolejne trzy lata Piotr Bednarek jeździł na Audi R8. Konstrukcja ta w 2011 roku pozwoliła na systematyczne zajmowanie miejsca w pierwszej dziesiątce startujących w Mistrzostwach Polski GT3.
Rok 2012 to okres budowania i rozwoju wyścigowej wersji Mercedesa SLS AMG GT3.

</doc>
<doc id="2848309" url="https://pl.wikipedia.org/wiki?curid=2848309" title="Koziniec (wzgórze)">
Koziniec (wzgórze)

Koziniec, niem. "Molken Berg" (462 m n.p.m.) – wzniesienie w południowo-zachodniej Polsce, w Sudetach Zachodnich, we wschodniej części Kotliny Jeleniogórskiej, we Wzgórzach Dziwiszowskich.
Rozczłonkowany szczyt z główną kulminacją o wysokości 462 m n.p.m. położony jest w południowo części Wzgórz Dziwiszowskich, stanowi kulminację grupy wzgórz w zakolu rzeki Bóbr około 5 km na wschód od centrum miejscowości Jelenia Góra, pomiędzy Dąbrowicą a Grabarami.
Wzniesienie Koziniec jest najwyższym wzniesieniem Wzgórz Dziwiszowskich. Wyrasta w południowej części Wzgórz na tle sporo wyższych okolicznych gór w kształcie, rozległej mało wyraźnej kopuły z wyraźnie podkreślonymi zboczami. Zbocze południowe wyraźnie opada w kierunku doliny rzecznej niewielkiego dopływu bobru, zbocze południowe stromo opada do doliny Bobru. Powierzchnia wierzchowiny jest łagodnie wyniesiona, co sprawia, że z daleka szczyt wzniesienia jest łatwy do określenia. Położenie wzniesienia, kształt i płaska część szczytowa, czynią wzniesienie rozpoznawalnym w terenie.
Wzniesienia położone jest w obrębie jednostki geologicznej blok karkonosko-izerski. Podłoże geologiczne wzniesienia stanowią skały karkonosko-izerskiego masywu granitowego, głównie granit. Szczyt i zbocza wzniesienia pokrywa warstwa młodszych osadów glin, żwirów, piasków i lessów z okresu zlodowaceń plejstoceńskich i osadów powstałych w chłodnym, peryglacjalnym klimacie. Całe wzniesienie porośnięte jest lasem w dolnej części iglastym a w górnej bukowym. Poniżej dolnej granicy lasu zbocza w większości porastają dzikie łąki z pojedynczymi grupami drzew i krzewów. Niewielką tylko powierzchnię zboczy zajmują nieużytki. Nieliczne ciągi drzew i krzaków rosnące na wzniesieniu wyznaczają dawne miedze i polne drogi. U południowo-wschodniego podnóża zbocza wzniesienia, położona jest wieś Dąbrowica. Na szczycie kilka lat temu stała stalowa wieża widokowa o wysokość 6 metrów. Wieżę wzniesiono w latach 1880–1906 wraz ze schodami prowadzącymi do Dąbrowicy. Obecnie po wieży pozostały tylko schody prowadzące na szczyt oraz nikłe ślady fundamentów, a także metalowe elementy wystające z ziemi. Na południowo-wschodnim zboczu kilkadziesiąt metrów poniżej szczytu położona jest ciekawa granitowa grupa skalna. Nieco niżej znajdują się skromne ruiny starego niewielkiego średniowiecznego zamku obronnego, po którym zachowały się fragmenty kamiennego muru z XIV wieku i pozostałości piwnic.

</doc>
<doc id="2848311" url="https://pl.wikipedia.org/wiki?curid=2848311" title="Mury miejskie w Kłodzku">
Mury miejskie w Kłodzku

Mury miejskie w Kłodzku – system obronnych umocnień miasta.
Historia.
Najstarsze miejskie mury obronne Kłodzka powstały najprawdopodobniej jeszcze w końcu XIII wieku i zastąpiły umocnienia ziemno-drewniane. Wzmianki źródłowe potwierdzają ich rozbudowę w 1426 roku (zewnętrzny, drugi pierścień murów) i w 1469 roku. W wiekach późniejszych mury były wielokrotnie rozbudowywane, m.in. w pierwszej połowie XVI w. dobudowano baszty przy bramach miejskich.
W 1877 roku cesarz niemiecki Wilhelm I wydał zgodę na likwidację obwarowań. Rozpoczęto burzenie bram i murów – w 1879 roku bramy Zielonej, przed 1888 rokiem Czeskiej, w 1904 roku mostowych i w 1911 roku Ząbkowickiej. W miejscach zasypywanych fos i bastionów zaczęto zakładać miejskie promenady.
Obecnie istnieją spore fragmenty miejskich fortyfikacji, często są one wbudowane w kamienice. Najlepiej zachowane fragmenty murów są: wzdłuż ul. Nad Kanałem, po obu stronach mostu gotyckiego, wzdłuż ul. Stryjeńskiej, poniżej ul. Łukasińskiego, oraz pomiędzy ul. Zycha i Traugutta.
Decyzją wojewódzkiego konserwatora zabytków z dnia 10 maja 1960 roku kłodzkie mury obronne zostały wpisane do rejestru zabytków
Architektura.
Zachowane fragmenty wzniesione z nieregularnych kamieni, uzupełnionych niekiedy cegłą, biegną od wschodu i południowego wschodu, wzdłuż kanału Młynówki, oraz od północnego zachodu, na tyłach ulic Czeskiej i Zycha. Otaczając miasto stykały się po jego północnej stronie z umocnieniami wzgórza zamkowego, później twierdzy. Podwójny pas murów wzmocniony był basztami łupinowymi na planie prostokąta i półkola, i zespolony bramą z mostem gotyckim, przerzuconym nad Młynówką. W drugiej połowie XV wieku baszty i bramy otrzymały zwieńczenia z ostrosłupowych hełmów. Poza górną bramą mostową oraz bramą w dole mostu (na wyspie Piasek) były jeszcze trzy inne: Czeska, Zielona i Ząbkowicka (poprzedzona tzw. bramą wewnętrzną) oraz furty: Wodna i Łazienna.

</doc>
<doc id="2848312" url="https://pl.wikipedia.org/wiki?curid=2848312" title="Loone">
Loone

Loone – wieś w Estonii, prowincji Rapla, w gminie Kohila.

</doc>
<doc id="2848317" url="https://pl.wikipedia.org/wiki?curid=2848317" title="Masti (Kohila)">
Masti (Kohila)

Masti – wieś w Estonii, prowincji Rapla, w gminie Kohila.

</doc>
<doc id="2848318" url="https://pl.wikipedia.org/wiki?curid=2848318" title="Marek Kwiek (filozof)">
Marek Kwiek (filozof)

Marek Kwiek (ur. 17 września 1966 w Poznaniu) – polski filozof, profesor nauk humanistycznych, nauczyciel akademicki Uniwersytetu im. Adama Mickiewicza w Poznaniu, specjalizujący się w badaniach szkolnictwa wyższego i polityce publicznej. Od 2002 dyrektor Centrum Studiów nad Polityką Publiczną, od 2012 kierownik Katedry UNESCO Badań Instytucjonalnych i Polityki Szkolnictwa Wyższego.
Kariera naukowa.
W 1995 obronił w Instytucie Filozofii pracę doktorską, a w 1999 uzyskał stopień naukowy doktora habilitowanego na podstawie rozprawy nt. "Dylematy tożsamości. Wokół autowizerunku filozofa w powojennej myśli francuskiej". W 2001 został profesorem nadzwyczajnym UAM, a w 2009 uzyskał tytuł profesora nauk humanistycznych.
Od 2000 prowadzi rozległe, interdyscyplinarne, międzynarodowe badania porównawcze instytucji uniwersytetu w Europie (w ramach ok. 25 międzynarodowych projektów badawczych i ok. 25 międzynarodowych projektów z dziedziny polityki publicznej).
Autor ok. 190 publikacji naukowych, w tym 9 monografii. Publikuje przede wszystkim w czasopismach międzynarodowych: m.in. w "Science and Public Policy, Higher Education, Studies in Higher Education, Scientometrics, Journal of Studies in International Education, Comparative Education Review" czy "International Journal of Educational Development."
Międzynarodowy doradca i ekspert w sprawach polityki edukacyjnej i polityki naukowej, m.in. dla Komisji Europejskiej, OECD, Rady Europy, OBWE, USAID, UNDP i Banku Światowego oraz MNiSW (m.in. współtwórca "Strategii rozwoju polskiego szkolnictwa wyższego do 2020 roku", przygotowanej przez Ernst &amp; Young i IBnGR w 2010 r. oraz "Europe 2020 Poland", dokumentu przygotowanego przez Bank Światowy w 2011).
Jego najważniejsze międzynarodowe projekty badawcze dotyczą przedsiębiorczości akademickiej (EUEREK, "European Universities for Entrepreneurship: Their Role in the Europe of Knowledge", 2004–2007, UE), relacji uniwersytetów z otoczeniem gospodarczym (GOODUEP, "Good Practices in University-Enterprise Partnerships", 2007–2009, UE), równości szans edukacyjnych ("Higher Education in the 21st Century: Access and Equity", 2007–2008, Stypendium Programu Fulbrighta), relacji państwa dobrobytu i uniwersytetów (EDUWEL, "Education and Welfare", 2009–2013 i WORKABLE, "Making Capabilities Work", 2009–2012, UE) oraz transformacji profesji akademickiej ("The International Attractiveness of the Academic Profession", 2000–2001, 2002–2003 oraz EUROAC, "The Academic Profession in Europe: Responses to Societal Challenges", 2009–2013, ESF). Koordynator licznych indywidualnych projektów badawczych, w tym realizowanego w latach 2012–2017 projektu MAESTRO Narodowego Centrum Nauki pt. "Program Międzynarodowych Badań Porównawczych Szkolnictwa Wyższego".
Przez trzy lata przebywał na uniwersytetach zagranicznych, przede wszystkim w USA, m.in. na University of Virginia, University of California w Berkeley, w National Endowment for Democracy w Waszyngtonie i innych. W latach 2007–2009 był jednym z 30 globalnych „naukowców nowego wieku” ("Fulbright New Century Scholars") Fundacji Fulbrighta w dziedzinie badań nad szkolnictwem wyższym (SUNY/Buffalo).
Członek rad redakcyjnych kilku międzynarodowych czasopism z dziedziny badań nad szkolnictwem wyższym, m.in. "Higher Education Quarterly, European Journal of Higher Education", "European Educational Research Journal", "Globalisation, Societies and Education" oraz "British Educational Research Journal."
Założyciel i redaktor serii wydawniczej "Higher Education Research and Policy" (HERP) w Peter Lang International Academic Publishers oraz redaktor naczelny pisma "Nauka i Szkolnictwo Wyższe".
W 2015 został laureatem w programie „Mistrz – subsydium profesorskie” Fundacji na Rzecz Nauki Polskiej. Laureat 15 nagród Rektora UAM, przede wszystkim za opublikowane monografie i produktywność naukową.
W 2016 kierowany przez niego zespół naukowy znalazł się w grupie trzech laureatów ogłoszonego przez Ministra Nauki i Szkolnictwa Wyższego (MNISW) konkursu na przygotowanie założeń projektu nowej ustaw y o szkolnictwie wyższym. Opublikowany pod jego kierunkiem raport „Projekt założeń do ustawy Prawo o szkolnictwie wyższym” (Poznań: UAM) stał się ważnym punktem odniesienia w dyskusjach o reformie szkolnictwa wyższego w Polsce.
W 2017 został laureatem jednej z trzech prestiżowych Nagród Ministra Nauki za rok 2017 – za naukowe badania szkolnictwa wyższego prowadzone w ramach polityki publicznej w kategorii „badania na rzecz rozwoju społeczeństwa”.
W 2018 został przyjęty w szeregi Europejskiej Akademii Nauk i Sztuk Pięknych (European Academy of Sciences and Arts) w Salzburgu jako jej członek zwyczajny (w klasie: nauki społeczne, prawo i ekonomia, jako jeden z 34 Polaków).
W 2019 był współautorem zwycięskiego wniosku UAM w konkursie „Inicjatywa Doskonałości” MNISW – w którym jego macierzysta uczelnia otrzymała status „uczelni badawczej” i dodatkowych 350 mln zł na lata 2020–2026.

</doc>
<doc id="2848320" url="https://pl.wikipedia.org/wiki?curid=2848320" title="Mälivere">
Mälivere

Mälivere – wieś w Estonii, prowincji Rapla, w gminie Kohila.

</doc>
<doc id="2848321" url="https://pl.wikipedia.org/wiki?curid=2848321" title="Darryl Anka">
Darryl Anka

Darryl Anka – amerykański artysta od efektów wizualnych i specjalnych m.in. w "Star Trek", "Ja, robot", "Piraci z Karaibów", "Szklana pułapka 4.0" oraz "Iron Man", pisarz i producent, wieloletni czaneler, mówca oraz autor książek o sprzedaży przekraczającej 300.000 egzemplarzy w Japonii.
Anka twierdzi, że w 1983 roku rozpoczął komunikację poprzez czaneling z istotą pozaziemską o imieniu „Bashar”.
Darryl Anka pojawił się w 2008 roku w filmie dokumentalnym "Tuning In" wraz z innymi czanelerami m.in. Lee Carrollem.

</doc>
<doc id="2848323" url="https://pl.wikipedia.org/wiki?curid=2848323" title="Lümandu">
Lümandu

2 miejscowości w Estonii:

</doc>
<doc id="2848324" url="https://pl.wikipedia.org/wiki?curid=2848324" title="Zagrebački električni tramvaj">
Zagrebački električni tramvaj



</doc>
<doc id="2848327" url="https://pl.wikipedia.org/wiki?curid=2848327" title="Lümandu (Kohila)">
Lümandu (Kohila)

Lümandu – wieś w Estonii, prowincji Rapla, w gminie Kohila.

</doc>
<doc id="2848330" url="https://pl.wikipedia.org/wiki?curid=2848330" title="Pahkla">
Pahkla

Pahkla – wieś w Estonii, prowincji Rapla, w gminie Kohila.

</doc>
<doc id="2848333" url="https://pl.wikipedia.org/wiki?curid=2848333" title="TIROS 10">
TIROS 10

TIROS 10 () – okołobiegunowy amerykański satelita meteorologiczny i technologiczny. Drugi z serii TIROS umieszczony na orbicie zbliżonej do polarnej. Wysłany w celu usprawnienia procesu pozyskiwania satelitarnych zdjęć pokrywy chmur na potrzeby programu TOS, tj. TIROS Operational System, był satelitą „przejściowym”.
Dostarczał zdjęć telewizyjnych całej dziennej półkuli Ziemi. System telewizyjny działał normalnie do 30 września 1965, a potem sporadycznie do 31 lipca 1966 roku, gdy satelita został wyłączony.
TIROS 10 pozostaje na orbicie, której trwałość szacuje się na 80 lat.
Budowa i działanie.
Statek został opracowany przez Goddard Space Flight Center, część NASA, oraz firmy: Radio Corporation of America (RCA), Astro Electronic Division (dzisiejszy Lockheed Martin). Szkielet satelity wykonano z aluminium i stali nierdzewnej. Kadłub miał kształt graniastosłupa o podstawie osiemnastokątnej. Pokrycie statku stanowiło około 9000 krzemowych ogniw słonecznych, każde o wymiarach 1×2 cm. Gromadziły energię w 21 akumulatorach NiCd.
Na obwodzie spodu statku zamontowano pięć stałopędnych silniczków nadających satelicie ruch obrotowy o prędkości od 8 do 12 obrotów na minutę. Oś obrotu statku mogła być kontrolowana z dokładnością 1, 2 stopni. Służył do tego magnetyczny system kontroli położenia (Quarter-Orbit Magnetic Attitude Control, QOMAC). Jego układem wykonawczym było 250 przewodów owijających statek po obwodzie. Konieczny dla kontroli pozycji moment obrotowy wytwarzała interakcja ziemskiego pola magnetycznego z polem magnetycznym (prądem) zaindukowanym w statku. Nowym elementem był podczerwony czujnik horyzontu.
Do łączności z Ziemią używano pojedynczej anteny monopolowej. Umieszczona była na szczycie statku. Dwie anteny dipolowe (4 pręty wystające ze spodu statku) służyły do nadawania telemetrii (częstotliwość 235 MHz; moc 2 W). Kamery wyzwalały się automatycznie po wejściu Ziemi w pole widzenia. Zdjęcia były przesyłane bezpośrednio na Ziemię lub nagrywane na rejestratorze, mieszczącym do 32 obrazów. Nadawanie sekwencji 32 obrazów trwało 100 sekund. Odbywało się przez 3 W nadajnik FM, na częstotliwości 237 MHz. 

</doc>
<doc id="2848335" url="https://pl.wikipedia.org/wiki?curid=2848335" title="Pihali">
Pihali

Pihali – wieś w Estonii, prowincji Rapla, w gminie Kohila.

</doc>
<doc id="2848336" url="https://pl.wikipedia.org/wiki?curid=2848336" title="Bitwa pod Chocimiem (1509)">
Bitwa pod Chocimiem (1509)

Bitwa pod Chocimiem, bitwa nad Dniestrem – bitwa stoczona 4 października 1509 między wojskami polskimi dowodzonymi przez hetmana Mikołaja Kamienieckiego a Mołdawianami dowodzonymi przez Kopacza. Zakończyła się zwycięstwem Polaków i była ostatnim starciem zbrojnym wojny polsko-mołdawskiej, rozpoczętej w 1502 roku, a zakończonej traktatem pokojowym w Kamieńcu Podolskim 22 stycznia 1510.
Geneza.
Wojna została rozpoczęta przez Stefana Wielkiego we wrześniu 1502 roku, który wykorzystał niepokoje wewnętrzne w Koronie, najazd tatarski i oblężenie Smoleńska przez wojska moskiewskie, do zajęcia po raz kolejny polskiego Pokucia, w czym sprzyjała mu prawosławna ludność i część rusińskiej szlachty. W 1504 po śmierci hospodara na tron mołdawski wstąpił jego syn Bogdan III Ślepy. Zaproponował poślubienie Elżbiety, siostry króla Aleksandra Jagiellończyka i zwiedziony fałszywymi obietnicami polskiego posła, marszałka wielkiego koronnego Stanisława Chodeckiego, wycofał się z Pokucia we wrześniu 1505. W rok później dowiedziawszy się o śmierci polskiego króla i braku zgody na małżeństwo, Bogdan ponownie zajął Pokucie i najechał Podole. Tym razem Mikołaj Kamieniecki, na czele 3000 żołnierzy wkroczył na Pokucie, wypędził okupanta i najechał Mołdawię, a po rozbiciu kilkutysięcznego oddziału Mołdawian, wrócił do Polski. Kolejny najazd mołdawski odbył się w czerwcu 1509 i objął Ruś Czerwoną i Podole, a w drodze powrotnej znów zajął Pokucie. Polacy zebrawszy 20 000 żołnierzy (pospolite ruszenie, obrona potoczna, oddziały zaciężne) pod dowództwem hetmana Kamienieckiego odebrali Pokucie i wkroczyli do Mołdawii z zamiarem zajęcia jej stolicy Suczawy. Po trzytygodniowym bezskutecznym oblężeniu, rozpoczęli odwrót, omijając Bukowinę od wschodu. W jej trakcie, podczas przeprawy przez Dniestr w okolicach Chocimia, Mołdawianie dowodzeni przez Kopacza zdecydowali się na walną bitwę.
Bitwa.
Kiedy część pospolitego ruszenia sforsowała rzekę, do przeprawy zaczęły przygotowywać się chorągwie nadworne i zaciężne. W tym momencie zaatakowały wojska mołdawskie ze wsparciem oddziałów tureckich. Uderzenie przeprowadzone było od północnego zachodu, od strony twierdzy chocimskiej, w dół stromego zbocza. Pomimo tego zaatakowani Polacy nie ulegli panice i szybko ustawili się do bitwy. Podczas walki polska jazda zaciężna odłączyła się niepostrzeżenie, od strony zachodniej obeszła wzgórze, z którego atakowali Mołdawianie i uderzyła na nich od tyłu. Spowodowało to odwrót ich wojsk, przerodzony w ucieczkę. Podczas pogoni do niewoli wzięto wielu dostojników hospodara. Pięćdziesięciu spośród nich zostało ściętych.
Po bitwie.
22 stycznia 1510 roku podpisano w Kamieńcu traktat pokojowy, w którym Bogdan definitywnie zrzekł się pretensji do Pokucia i planów małżeńskich z Elżbietą Jagiellonką, oraz zwrócił kontrakt małżeński. Część tej wojny polsko-mołdawskiej, tocząca się w latach 1504–1510, nazywana jest „krwawymi swatami”.

</doc>
<doc id="2848337" url="https://pl.wikipedia.org/wiki?curid=2848337" title="Ludwik Zalewski">
Ludwik Zalewski



</doc>
<doc id="2848338" url="https://pl.wikipedia.org/wiki?curid=2848338" title="Põikma">
Põikma

Põikma – wieś w Estonii, prowincji Rapla, w gminie Kohila.

</doc>
<doc id="2848340" url="https://pl.wikipedia.org/wiki?curid=2848340" title="Rabivere">
Rabivere

Rabivere – wieś w Estonii, prowincji Rapla, w gminie Kohila.

</doc>
<doc id="2848341" url="https://pl.wikipedia.org/wiki?curid=2848341" title="Bitwa nad Dniestrem">
Bitwa nad Dniestrem



</doc>
<doc id="2848342" url="https://pl.wikipedia.org/wiki?curid=2848342" title="Rootsi (Kohila)">
Rootsi (Kohila)

Rootsi – wieś w Estonii, prowincji Rapla, w gminie Kohila.

</doc>
<doc id="2848344" url="https://pl.wikipedia.org/wiki?curid=2848344" title="Salutaguse (Kohila)">
Salutaguse (Kohila)

Salutaguse – wieś w Estonii, prowincji Rapla, w gminie Kohila.

</doc>
<doc id="2848347" url="https://pl.wikipedia.org/wiki?curid=2848347" title="Sutlema">
Sutlema

Sutlema – wieś w Estonii, prowincji Rapla, w gminie Kohila.

</doc>
<doc id="2848348" url="https://pl.wikipedia.org/wiki?curid=2848348" title="Jeden cudowny dzień">
Jeden cudowny dzień

Jeden cudowny dzień (tytuł oryginalny: "Një ditë e mrekullueshme") – albański film fabularny z roku 2003 w reżyserii Ibrahim Muçaja.
Opis fabuły.
Młoda Albanka studiuje wokalistykę w konserwatorium w Rzymie. Pobyt na emigracji naraża ją na szereg niebezpieczeństw. Uciekając przed dwoma mężczyznami, którzy próbowali ją zgwałcić, zabija jednego z napastników. Fakt ten wywołuje u młodej kobiety wstrząs psychiczny. Z Albanii przyjeżdża jej narzeczony, który odnajduje ją w klinice dla chorych psychicznie i chce by wróciła z nim do kraju. 
Film reprezentował kinematografię albańską na 9 Międzynarodowym Festiwalu Filmowym w Sarajewie i na Festiwalu Filmów Krótkometrażowych w Salento.

</doc>
<doc id="2848349" url="https://pl.wikipedia.org/wiki?curid=2848349" title="Oscar van Rappard">
Oscar van Rappard

Oscar Emile ridder van Rappard (ur. 2 kwietnia 1896 w Probolinggo, zm. 18 kwietnia 1962 w Hadze) – holenderski piłkarz grający na pozycji napastnika, a także lekkoatleta (płotkarz). W swojej karierze rozegrał 4 mecze w reprezentacji Holandii.
Jego brat – Harry także był lekkoatletą, olimpijczykiem.
Kariera piłkarska.
Kariera klubowa.
W swojej karierze piłkarskiej van Rappard grał w klubie HBS Craeyenhout.
Kariera reprezentacyjna.
W reprezentacji Holandii van Rappard zadebiutował 28 sierpnia 1920 roku w wygranym 3:0 meczu Igrzysk Olimpijskich w Antwerpii z Luksemburgiem. Na tych igrzyskach zdobył brązowy medal. W kadrze narodowej rozegrał 4 mecze, wszystkie w 1920 roku.
Kariera lekkoatletyczna.
Van Rappard był również płotkarzem. W 1920 roku wziął udział w biegu na 110 metrów przez płotki na Igrzyskach Olimpijskich w Antwerpii (odpadł w eliminacjach), a w 1924 roku wystartował w biegu na 110 metrów (odpadł w półfinale) i biegu na 400 metrów przez płotki (odpadł w eliminacjach) na Igrzyskach Olimpijskich w Paryżu.
Sześciokrotnie ustanawiał rekordy Holandii:

</doc>
<doc id="2848355" url="https://pl.wikipedia.org/wiki?curid=2848355" title="Urge">
Urge

2 miejscowości w Estonii:

</doc>
<doc id="2848357" url="https://pl.wikipedia.org/wiki?curid=2848357" title="Urge (Kohila)">
Urge (Kohila)

Urge – wieś w Estonii, prowincji Rapla, w gminie Kohila.

</doc>
<doc id="2848360" url="https://pl.wikipedia.org/wiki?curid=2848360" title="Bansarn Bunnag">
Bansarn Bunnag

Bansarn Bunnag (ur. 17 kwietnia 1959) – tajski dyplomata. Od 11 kwietnia 2012 akredytowany jako ambasador nadzwyczajny i pełnomocny Tajlandii w Rzeczypospolitej Polskiej. Żonaty.

</doc>
<doc id="2848361" url="https://pl.wikipedia.org/wiki?curid=2848361" title="Vilivere">
Vilivere

Vilivere – wieś w Estonii, prowincji Rapla, w gminie Kohila.

</doc>
<doc id="2848362" url="https://pl.wikipedia.org/wiki?curid=2848362" title="Andreas Zenonos">
Andreas Zenonos

Andreas Zenonos (ur. 27 maja 1957 w Atheniou) – cypryjski dyplomata. Od 11 kwietnia 2012 akredytowany jako ambasador nadzwyczajny i pełnomocny Republiki Cypryjskiej w Rzeczypospolitej Polskiej.
W 1975 ukończył Gimnazjum w Limassol; następnie odbył studia wyższe na Uniwersytecie w Aix‑en‑Provence (Francja), uzyskując dyplom ogólnych studiów uniwersyteckich, dyplom licencjata socjologii, dyplom magistra socjologii, dyplom studiów pogłębionych w dziedzinie historii; jego specjalizacja: socjologia i historia rozwoju.
Kariera zawodowa:

</doc>
<doc id="2848364" url="https://pl.wikipedia.org/wiki?curid=2848364" title="Paek Young‑sun">
Paek Young‑sun

Paek Young‑sun (ur. 3 sierpnia 1954) – dyplomata Republiki Korei. Od 11 kwietnia 2012 do 2014 akredytowany jako ambasador nadzwyczajny i pełnomocny Republiki Korei w Warszawie.
Wykształcenie:
Kariera zawodowa:
Żonaty, ma dwóch synów.

</doc>
<doc id="2848367" url="https://pl.wikipedia.org/wiki?curid=2848367" title="Alex (serial telewizyjny)">
Alex (serial telewizyjny)

Alex (ang. "Courting Alex", 2006) – amerykański serial komediowy stworzony przez Roba Hanninga.
Światowa premiera serialu miała miejsce 23 stycznia 2006 roku na kanale CBS. Na antenie miało zostać wyemitowane 12 odcinków, ale zostało wyemitowanych tylko 8 odcinków. Emisja zakończyła się 29 marca 2006 roku. W Polsce serial nadawany był dawniej na kanałach Polsat, Comedy Central Polska i Comedy Central Family.
Opis fabuły.
Serial opowiada o perypetiach Alex Rose (Jenna Elfman), pięknej niezamężnej prawniczki, która pracuje w kancelarii swojego ojca Billa (Dabney Coleman). Ojciec jest dumny z córki, ale martwi się, że nie wyszła do tej pory za mąż i chciałby, aby ułożyła sobie życie ze Stephenem (Josh Stamberg), zadurzonym w niej kolegą z kancelarii.

</doc>
<doc id="2848369" url="https://pl.wikipedia.org/wiki?curid=2848369" title="Riccardo Guariglia">
Riccardo Guariglia

Riccardo Guariglia (ur. 29 marca 1961 w Chicago) – włoski dyplomata. Od 2012 do 2014 akredytowany jako ambasador nadzwyczajny i pełnomocny Republiki Włoskiej w Rzeczypospolitej Polskiej.
Życiorys.
W 1983 ukończył ekonomię i handel na Uniwersytecie Rzymskim, uzyskując dyplom magistra z wyróżnieniem.
W 1985 rozpoczął pracę we włoskiej służbie dyplomatycznej. Kariera zawodowa:
W 2011 mianowany ambasadorem Włoch w Polsce. Placówkę objął w styczniu 2012, funkcję tę pełnił przez około dwa i pół roku. Po powrocie do Włoch został szefem protokołu dyplomatycznego w MSZ.
W 2014 prezydent Bronisław Komorowski odznaczył go Krzyżem Komandorskim z Gwiazdą Orderu Odrodzenia Polski. W 2015 otrzymał Order Zasługi Republiki Włoskiej II klasy.

</doc>
<doc id="2848370" url="https://pl.wikipedia.org/wiki?curid=2848370" title="Question Time">
Question Time

Question Time – brytyjski telewizyjny program publicystyczny nadawany przez stację BBC One od 1979 roku. Prowadzącą program od 2019 roku jest Fiona Bruce.
W programie bierze udział pięciu (dawniej czterech) panelistów – politycy oraz inne osoby publiczne (m.in. dziennikarze, komentatorzy polityczni czy aktorzy). Założeniem programu jest adekwatna reprezentacja różnych opcji politycznych, w związku z czym zwyczajowo wśród uczestników znajdują się reprezentanci Partii Konserwatywnej, Partii Pracy oraz Liberalnych Demokratów. Obecna jest również publiczność, także dobierana na zasadzie proporcjonalnej reprezentacji sympatii politycznych. Członkowie widowni przygotowują pytania do panelistów, spośród których tuż przed realizacją programu producenci wybierają te, które zostaną zadane. W trakcie programu autorzy wytypowanych pytań zadają je, po czym każdy z panelistów ma możliwość odpowiedzi na nie oraz odniesienia się do wypowiedzi pozostałych uczestników. Członkowie panelu nie są informowani o treści pytań przed programem.
Program bywa krytykowany za nadreprezentację na widowni osób o poglądach lewicowych czy antyrządowych. Kontrowersje wzbudzają niekiedy zaproszeni goście. Ze szczególną krytyką spotkało się zaproszenie 22 października 2009 roku Nicka Griffina, lidera skrajnie prawicowej Brytyjskiej Partii Narodowej.
Emisja "Question Time" ma miejsce co tydzień w czwartki o godzinie 22:35 (w Irlandii Północnej o 23:05). Program jest retransmitowany w soboty o 3:00 oraz dodatkowo na antenie BBC Parliament w niedziele o 18:00.

</doc>
<doc id="2848372" url="https://pl.wikipedia.org/wiki?curid=2848372" title="Azmi ad-Dakka">
Azmi ad-Dakka

Azmi ad-Dakka, "Azmi Al-Daqqa" (arab. عزمي الدقة, "ʿAzmī ad-Daqqah"; ur. 28 kwietnia 1960 w Tulkarm, zm. 22 maja 2017) – palestyński dyplomata. Od 11 stycznia 2012 był akredytowany jako ambasador nadzwyczajny i pełnomocny Palestyny w Rzeczypospolitej Polskiej.
Wykształcenie:
Kariera zawodowa:
Znał języki: arabski i angielski. Był żonaty, miał dwoje dzieci.
Zmarł 22 maja 2017.

</doc>
<doc id="2848377" url="https://pl.wikipedia.org/wiki?curid=2848377" title="Glukonolakton">
Glukonolakton

Glukonolakton, GDL – organiczny związek chemiczny z grupy laktonów, cykliczny ester kwasu -glukonowego. Jest stosowany jako dodatek do żywności o numerze E575, jako stabilizator, utwardzacz i regulator pH. Czysty GDL ma w formę białego krystalicznego proszku. Występuje naturalnie.
Jest powszechnie stosowany w miodzie, sokach owocowych, lubrykantach i winach. Sam glukonolakton ma odczyn obojętny, ale pod wypływem wody hydrolizuje do kwasu glukonowego, który ma kwaśny odczyn, wzmacnia pikantny smak jedzenia. W organizmie jest metabolizowany do kwas glukonowego, jeden gram GDL daje w przybliżeniu taką samą porcję energii metabolicznej, co gram sacharozy.
Po dodaniu do wody GDL częściowo hydrolizuje do kwasu glukonowego, z którym pozostaje w równowadze. Szybkość hydrolizy wzrasta wraz z temperaturą i zasadowością.

</doc>
<doc id="2848380" url="https://pl.wikipedia.org/wiki?curid=2848380" title="Lakton kwasu glukonowego">
Lakton kwasu glukonowego



</doc>
<doc id="2848382" url="https://pl.wikipedia.org/wiki?curid=2848382" title="Glukono delta-lakton">
Glukono delta-lakton



</doc>
<doc id="2848387" url="https://pl.wikipedia.org/wiki?curid=2848387" title="Wiślanie 69">
Wiślanie 69

Wiślanie 69 – polski zespół wokalno-instrumentalny, który w założeniu miał łączyć folklor słowiański z bigbitem, rhythm and bluesem i soulem.
Historia.
Grupa Wiślanie'69 została założona w październiku 1968 roku przez Andrzeja Tylczyńskiego na bazie białostockiego zespołu bigbitowego Żółtodzioby. W pierwszym składzie znaleźli się: Leon Adamiak (eks-Żółtodzioby) – gitara basowa, pianino; Kazimierz Królikowski (eks-Żółtodzioby) – saksofon, harmonijka ustna, flet, śpiew; Sławomir Hancewicz (eks-Żółtodzioby) – gitara, trąbka, śpiew oraz Bogdan Sakowicz (eks-Żółtodzioby) – perkusja, puzon, śpiew. Wkrótce skład grupy zasiliła dwójka solistów zauważonych przez Tylczyńskiego w warszawskim klubie Hybrydy, a byli to: Grażyna Litwin – śpiew i Bogdan Wyszyński – śpiew, gitara. Przez zespół przewinął się także Wiesław Ejssymont (eks-Bizony) – trąbka. Zespół odniósł sukces występując w „Telewizyjnej Giełdzie Piosenki” (18.02.1969), podczas której laureatką została piosenka "Kiedyś przecież spotkamy się znów". Także w lutym i w maju odbyły się kolejne sesje nagraniowe dla Młodzieżowego Studia „Rytm”, podczas których Wiślanie 69 nagrali przebojowe piosenki, takie jak m.in.: "Za daleko ten twój brzeg", "Czerwone maliny", czy "Tam, gdzie wiślany brzeg". Muzyka zespołu posłużyła jako ilustracja serialu telewizyjnego pt. "". 
W czerwcu 1969 roku grupa wystąpiła na VII KFPP w Opolu wykonując piosenkę "Kiedyś przecież spotkamy się znów". Na skutek kłopotów technicznych z mikrofonem do którego śpiewał Wyszyński, zespół nie zdobył żadnej nagrody, ale za to pozyskał wyróżnioną na tym festiwalu wokalistkę Elżbietę Żakowicz, absolwentkę średniej szkoły muzycznej i laureatkę krakowskiej imprezy „Mikrofon dla wszystkich” (1966), gdzie zwyciężyła w konkursie piosenką "Ty jesteś moim światem". Dzięki wygranej współpracowała z zespołami Zygmunta Wicharego, Desant i Skaldowie. W lipcu 1969 r. zmienił się skład osobowy, który wraz z E. Żakowicz tworzyli byli muzycy Ślęzan, a byli to: Janusz Hryniewicz, Andrzej Bartoszek – gitara solowa, Albin Biskupski – gitara basowa i Stefan Płaza – perkusja. 
We wrześniu, a następnie w październiku tegoż roku z zespołu odeszli K. Królikowski i S. Hancewicz. Ich miejsca zajęli: Bogusław Biełło (eks-Pod Jaszczurami) – saksofon tenorowy, saksofon barytonowy i Bogusław Kot-Mazurkiewicz (eks-Kolorowe Koty) – trąbka. Dołączył także Andrzej Ibek – pianino, organy. W tym składzie grupa wylansowała przeboje, takie jak: "Chcę wierzyć twoim słowom", "Czy nawet kilku dni nie chcesz podarować mi?" (1 miejsce w „Telewizyjnej Giełdzie Piosenki”, 20.01.1970). Wiślanie 69 doczekali się wielu pochlebnych recenzji na łamach prasy. Pisali o nich m.in.: Zbigniew Adrjański na łamach "Nowej Wsi", Lucjan Kydryński na łamach "Filipinki", Jerzy Piastowski na łamach "Panoramy", czy Roman Waschko na łamach "Sztandaru Młodych".
Dotychczasowa wokalistka grupy Grażyna Litwin razem z Wyszyńskim i Sakowiczem stworzyli zespół In Plus and Sava, który występował m.in. w klubie Sound City w Oslo.
Z końcem września 1970 r. Wiślanie 69, bez dotychczasowej sekcji dętej, z B. Kotem-Mazurkiewiczem jako organistą i z grającym na basie Stefanem Żochowskim w miejsce Biskupskiego, wyjechali na 9-miesięczne tournée do Holandii, gdzie występowali obok grup The Cats i George Baker Selection i nagrali singla "Maybe she, maybe you" / "Clear sun". Do współpracy z grupą przymierzał się Stanisław Wenglorz, lecz ostatecznie wiosną 1972 roku miejsce dotychczasowego wokalisty J. Hryniewicza zajął Roman Wojciechowski (eks-Twarze). Ponadto w skład zespołu wchodzili wówczas: E. Żakowicz, A. Bartoszek, B. Kot-Mazurkiewicz, Stefan Żochowski i S. Płaza. Po odejściu z zespołu B. Kota-Mazurkiewicza, klawiszowcem został Żochowski, zaś nowym gitarzystą basowym Krystian Wilczek (eks-Twarze). Piosenki "Kiedy nadejdzie czas" i "A o nas nie wie nikt", przez kilka miesięcy gościły na pierwszym miejscu listy przebojów Studia „Rytm”. Gdy z końcem 1972 r. A. Tylczyński zakończył współpracę z zespołem, muzycy Wiślan przez jakiś czas działali pod nazwą Ela i Grupa, biorąc m.in. udział w imprezie „Zima Katowicka”, która miała miejsce w lutym 1973 roku w Katowicach.

</doc>
<doc id="2848393" url="https://pl.wikipedia.org/wiki?curid=2848393" title="San Andrés (Petén)">
San Andrés (Petén)

San Andrés – miasto w północnej części Gwatemali w departamencie Petén, leżące około 3 km, po drugiej stronie jeziora Petén Itzá co stolica departamentu, jednak w odległości drogowej ponad 20 km. 
Jest siedzibą władz gminy o tej samej nazwie, która w 2012 roku liczyła 42 941 mieszkańców. Gmina jest największą obszarowo gminą Gwatemali, a jej powierzchnia obejmuje 8874 km². Na terenie gminy znajduje się wiele zabytków kultury Majów, z których większość leży w Rezerwacie Biosfery Majów (hiszp.) "Reserva de la Biosfera Maya". Jednym z najbardziej znanych zespołów zabytków Majów jest Tikál.

</doc>
<doc id="2848394" url="https://pl.wikipedia.org/wiki?curid=2848394" title="Approach and Landing Tests">
Approach and Landing Tests



</doc>
<doc id="2848395" url="https://pl.wikipedia.org/wiki?curid=2848395" title="Thermal Protection System">
Thermal Protection System



</doc>
<doc id="2848396" url="https://pl.wikipedia.org/wiki?curid=2848396" title="Northwest Africa 7034">
Northwest Africa 7034

Northwest Africa 7034 (NWA 7034) – meteoryt marsjański znaleziony w 2011 na Saharze. Meteoryt znany jako „Black Beauty” („Czarna piękność”), uformował się około 2,1 miliarda lat temu, na początku obecnie trwającej na Marsie epoki geologicznej znanej jako okres amazoński. Jest to drugi najstarszy ze znanych meteorytów marsjańskich. NWA 7034 nie należy do żadnego z wcześniej znanych typów meteorytów marsjańskich (shergottyty, nakhlity i chassignity), otworzył on nowy typ znany jako „marsjański (brekcja bazaltowa)”.
Odkrycie.
Meteoryt został odnaleziony na Saharze. W 2011 zakupił go w Maroku Jay Piatek, który jest prywatnym kolekcjonerem meteorytów. Oficjalne oznaczenie meteorytu pochodzi od miejsca jego znalezienia (północno-zachodnia Afryka).
Charakterystyka.
Meteoryt waży 319,8 gramów, ma czarną, błyszczącą powierzchnię i należy do grupy achondrytów. Z racji jego wyglądu znany jest jako „Black Beauty” („Czarna piękność”).
Meteoryt uformował się około 2,1 miliarda lat temu na początku obecnie trwającego na Marsie okresu geologicznego - okresu amazońskiego. Jest to drugi pod względem wieku ze wszystkich obecnie znanych (styczeń 2013) meteorytów marsjańskich (najstarszy znaleziony na Ziemi meteoryt marsjański, Allan Hills 84001, liczy ponad cztery miliardy lat).
NWA 7034 zbudowany jest z fragmentów bazaltu, głównie skalenia i piroksenów, najprawdopodobniej pochodzących z aktywności wulkanicznej. Skład chemiczny kamieni składających się na meteoryt jest identyczny z wieloma próbkami marsjańskich kamieni zbadanymi przez sondy Mars Exploration Rover i Mars Odyssey Orbiter, jednak w porównaniu z nimi meteoryt zawiera dziesięć razy więcej cząsteczek wody. Duża zawartość wody w meteorycie może wskazywać na to, że powstał on w skorupie Marsa w jej obecności. Stosunek zawartych w meteorycie izotopów tlenu różni się od stosunku tychże izotopów w innych znanych marsjańskich meteorytach, co było zapewne spowodowane oddziaływaniem marsjańskiej atmosfery w trakcie tworzenia się meteorytowych skał.

</doc>
<doc id="2848399" url="https://pl.wikipedia.org/wiki?curid=2848399" title="Odwołanie do natury">
Odwołanie do natury

Odwołanie do natury (nazywane niekiedy Argumentum ad naturam (argument odwołujący się do natury) lub "błędem naturalistycznym") – argument lub retoryczna zagrywka, w której zjawisko opisuje się jako pożądane, ponieważ jest naturalne, bądź jako niepożądane, ponieważ jest nienaturalne. Argumentu tego używa się często w dyskusjach na temat homoseksualizmu, ekologii, medycyny, wegetarianizmu, feminizmu czy fizyki.
Forma.
Naukowe podstawy wnioskowania z doświadczeń natury sformułował empirysta angielski David Hume w "Traktacie o naturze ludzkiej". Formalna postać argumentu wygląda następująco:
W stanowisku Komitetu Biologii Ewolucyjnej i Teoretycznej PAN przeczytać możemy:
Filozof Julian Baggini tłumaczy: 
Steven Pinker z kolei zauważa, że:
Przykłady.
Odwoływanie się do natury jest częstą praktyką marketingową stosowaną w przypadku produktów żywieniowych, ubrań lub alternatywnych ziołowych leków. Etykietki zawierają wyrażenia typu "100% naturalne", sugerując, że produkt jest przyjazny dla środowiska i/lub bezpieczny. Jednakże wiele toksycznych substancji jest obecnych w naturze, np. cykuta, belladonna, trujące grzyby, dlatego uważa się, że to, czy produkt jest naturalny, nie ma najmniejszego znaczenia w kwestii jego bezpieczeństwa lub efektywności.
W nauce konserwatywne cechy natury potwierdzają reguła przekory (chemia), a w fizyce prawo Lenza.

</doc>
<doc id="2848411" url="https://pl.wikipedia.org/wiki?curid=2848411" title="Oscar, Ridder van Rappard">
Oscar, Ridder van Rappard



</doc>
<doc id="2848412" url="https://pl.wikipedia.org/wiki?curid=2848412" title="Sposób na spędzanie czasu">
Sposób na spędzanie czasu

Sposób na spędzanie czasu (tytuł oryg. Spinout) – amerykański komediowy film muzyczny w reżyserii Normana Tauroga wydana 23 listopada 1966 roku.
Film zarobił 3 000 000 dolarów amerykańskich.
Fabuła.
Mike McCoy (Elvis Presley) jest piosenkarzem, czekają go zmagania z trzema pięknymi kobietami, każda z nich che zostać jego żoną.
Osada.
Źródło: Filmweb

</doc>
<doc id="2848414" url="https://pl.wikipedia.org/wiki?curid=2848414" title="Douglas Kimbell">
Douglas Kimbell



</doc>
<doc id="2848415" url="https://pl.wikipedia.org/wiki?curid=2848415" title="Doug Kimbell">
Doug Kimbell



</doc>
<doc id="2848417" url="https://pl.wikipedia.org/wiki?curid=2848417" title="Acta Zoologica Cracoviensia">
Acta Zoologica Cracoviensia

Acta Zoologica Cracoviensia – półrocznik wydawany od 1956 roku w Krakowie przez Instytut Systematyki i Ewolucji Zwierząt PAN. Pismo publikuje najnowsze wyniki badań z zakresu systematyki, filogenezy, biogeografii, ekologii i paleontologii lądowych i słodkowodnych zwierząt na całym świecie.
W latach 2005–2012 czasopismo było wydawane w dwóch seriach:
W miarę reorganizacji struktur Polskiej Akademii Nauk formalnym wydawcą poszczególnych tomów był:
Redaktorzy naczelni:

</doc>
<doc id="2848418" url="https://pl.wikipedia.org/wiki?curid=2848418" title="Tjanewo (obwód Chaskowo)">
Tjanewo (obwód Chaskowo)

Tjanewo (bułg. "Тянево") – wieś w południowej Bułgarii, w obwodzie Chaskowo, w gminie Simeonowgrad.
We wsi znajdują się pozostałości drogi rzymskiej.

</doc>
<doc id="2848419" url="https://pl.wikipedia.org/wiki?curid=2848419" title="Tjanewo">
Tjanewo



</doc>
<doc id="2848420" url="https://pl.wikipedia.org/wiki?curid=2848420" title="Kaługerowo">
Kaługerowo



</doc>
<doc id="2848422" url="https://pl.wikipedia.org/wiki?curid=2848422" title="Srem (ujednoznacznienie)">
Srem (ujednoznacznienie)



</doc>
<doc id="2848426" url="https://pl.wikipedia.org/wiki?curid=2848426" title="Wyżnie Rzędowe Skały">
Wyżnie Rzędowe Skały

Wyżnie Rzędowe Skały (słow. "Horné Radové skaly") – górna część jednej z grani w masywie Osobitej w słowackich Tatrach Zachodnich. Opada z jej środkowego wierzchołka – Kopy w Osobitej (1617 m) w północno-wschodnim kierunku i oddziela górne części dwóch żlebów: Szerokiego Żlebu (patrząc od dołu po lewej stronie) i Żlebu pod Siodło (po prawej stronie). Niżej grań zakręca we wschodnim kierunku, przechodząc w Niżnie Rzędowe Skały oddzielające dolne części wymienionych żlebów.
Wyżnie Rzędowe Skały zbudowane są ze skał osadowych (wapieni i dolomitów). Do Szerokiego Żlebu ich górna część opada turniami i długą gołą ścianką, część dolna jest mniej stroma i porośnięta lasem. Stoki opadające do Żlebu pod Siodło są mniej strome i całkowicie porośnięte lasem.

</doc>
<doc id="2848430" url="https://pl.wikipedia.org/wiki?curid=2848430" title="Niżnie Rzędowe Skały">
Niżnie Rzędowe Skały

Niżnie Rzędowe Skały (słow. "Dolné Radové skaly") – dolna część jednej z grani w masywie Osobitej w słowackich Tatrach Zachodnich. Grań ta opada z jej środkowego wierzchołka – Kopy w Osobitej (1617 m) w północno-wschodnim kierunku i jej górna część ma nazwę Wyżnie Rzędowe Skały. Niżej grań łukowato zakręca we wschodnim kierunku, przechodząc w Niżnie Rzędowe Skały. Wyżnie i Niżnie Rzędowe Skały oddzielają dwa żleby: Szeroki Żleb (patrząc od dołu po lewej stronie) i Żleb pod Siodło (po prawej stronie). Dolna część Niżnich Rzędowych Skał zmienia kierunek na północny, opadając stromo w widły tych żlebów.
Niżnie Rzędowe Skały zbudowane są ze skał osadowych (wapieni i dolomitów). Do Szerokiego Żlebu ich górna część opada długą gołą ścianą i turniami, część dolna jest mniej stroma i porośnięta lasem. Stoki opadające do Żlebu pod Siodło są mniej strome i całkowicie porośnięte lasem.

</doc>
<doc id="2848431" url="https://pl.wikipedia.org/wiki?curid=2848431" title="Eutropiusz">
Eutropiusz



</doc>
<doc id="2848437" url="https://pl.wikipedia.org/wiki?curid=2848437" title="Vogtei">
Vogtei



</doc>
<doc id="2848438" url="https://pl.wikipedia.org/wiki?curid=2848438" title="Jeff Louis">
Jeff Louis

Jeff Louis (ur. 8 sierpnia 1992 w Port-au-Prince) – haitański piłkarz występujący na pozycji pomocnika. Od lata 2015 roku jest zawodnikiem klubu SM Caen.
Kariera klubowa.
Louis do Francji trafił w 2010 roku, kiedy to został piłkarzem Le Mans FC. Po dwóch sezonach spędzonych w tym klubie przeniósł się do AS Nancy, 16 lipca 2012 roku podpisując trzyletni kontrakt. W 2014 roku przeszedł do klubu Standard Liège. W 2015 trafił do SM Caen. W 2018 był wypożyczony do US Quevilly.
Kariera reprezentacyjna.
W reprezentacji Haiti zadebiutował 12 listopada 2011 roku. Rozegrał całe spotkanie w ramach eliminacji MŚ 2014 przeciwko reprezentacji Antigui i Barbudy.
Dotychczasowe mecze Louisa w reprezentacji

</doc>
<doc id="2848439" url="https://pl.wikipedia.org/wiki?curid=2848439" title="Crown of Creation (zespół muzyczny)">
Crown of Creation (zespół muzyczny)

Crown of Creation – niemiecki zespół muzyczny pochodzący z Hanoweru, grający muzykę opartą na syntezatorach, z pogranicza rocka i synth popu, nawiązującą do stylów new romantic i rocka elektronicznego. W ich muzycznym kierunku stworzyli swój własny styl: muzyka pop z silnymi wpływami trance, oraz klasycznym, charakterystycznym głosem Anny Crönert.
Życiorys.
Zespół został zołożony w roku 1985. Nazwa zespołu wywodzi się od nazwy albumu Crown of Creation grupy Jefferson Airplane.
Zespół rozpoczął swoją działalność w miejscowości Großmoor (gmina Adelheidsdorf) i przeniósł się do Hanoweru w 1987 roku. W 1993r. po licznych zmianach składu grupy, zespół wszedł do studia, którego właścicielem był Rick J. Jordan (Scooter), z Nicole Sukar i nagrał wspierany przez producenta muzycznego Hermana Franka (Accept), debiutancki album „Real Life”. Po publikacji (1994) nowym gitarzystą zespołu został Olaf Oppermann.
W 1994 i 1995 roku zespół koncertował w Seine-et-Marne, pod Paryżem. W 1998 roku nastąpił rozpad zespołu. Po 11 latach nieobecności Crown of Creation w 2009 roku wznowił działalność. Nową wokalistką została Anne Crönert.
W roku 2010 ukazała się płyta maxi CD „Darkness in your Life” Videoclip do utworu tytułowego powstał przy współpracy z grupą taneczną Dance Factory z Lachendorfu. Począwszy od 8 maja 2010 w czasopiśmie „Wathlinger Boten” oraz „Wathlinger Echo” pojawił się cykl artykułów opisujący nowości oraz fakty z dwudziestopięcioletniej historii zespołu.
Na Boże Narodzenie 2010 roku, zespół podarował swojemu rodzinnemu miastu Hanowerowi piosenkę „At Christmas Time”.
Dzieci z chóru szkoły podstawowej Adelheidsdorf były z zespołem w sierpniu 2011 roku w studiu w Hanowerze, by zaśpiewać refren „Child’s Eyes” i trzech niemieckojęzycznych partii.
W 2012 roku ukazały się na wydanej w celu charytatywnym kompilacji „Made in Ce(lle)” dwa utwory zespołu. Płyta z której dochód przeznaczony został na hospicjum dziecięce powstała przy aktywnej współpracy zespołu w zakresie produkcji i marketingu.
W 2013 roku ukaże się nowy maxisingel pod tytułem „With the Rhythm in my Mind”. Agencja "emovion" przygotowuje aktualnie wideo-produkcje do piosenki tytułowej i utworu „Childs Eyes”. 18 sierpnia 2015 ukazał się ich album kompilacyjny zatytułowany „Best of Crown of Creation – 30 Jahre Bandgeschichte 1985–2015”.

</doc>
<doc id="2848446" url="https://pl.wikipedia.org/wiki?curid=2848446" title="Vogtei (Turyngia)">
Vogtei (Turyngia)

Vogtei – gmina (niem. "Landgemeinde") w Niemczech, w kraju związkowym Turyngia, w powiecie Unstrut-Hainich.
Powstała 31 grudnia 2012 z połączenia trzech gmin wchodzących do 30 grudnia 2012 w skład wspólnoty administracyjnej Vogtei: Langula, Niederdorla, Oberdorla.
Gmina pełni funkcję "gminy realizującej" (niem. "erfüllende Gemeinde") dla dwóch gminy wiejskich: Kammerforst i Oppershausen.

</doc>
<doc id="2848447" url="https://pl.wikipedia.org/wiki?curid=2848447" title="Jerzy XII">
Jerzy XII

Jerzy XII (ur. 10 października 1746, zm. 28 grudnia 1800) – ostatni król Kartlii i Kachetii przed wcieleniem jej terytorium do Imperium Rosyjskiego. 
Życiorys.
Był synem króla Kartlii i Kachetii (Gruzji wschodniej) Herakliusza II i jego drugiej żony Anny. Na dworze swojego ojca odebrał staranne wychowanie przygotowujące go do przyszłego objęcia rządów w państwie. Tron objął na początku r. 1798 po śmierci Herakliusza II. Na mocy postanowień traktatu gieorgijewskiego z 1783 jego wstąpienie na tron zostało potwierdzone przez cara Rosji Pawła I. Uzyskując inwestyturę dla siebie, Jerzy XII sprawił także, że Rosja uznała za następcę tronu gruzińskiego jego syna Dawida, z pominięciem swoich młodszych braci, którzy zgodnie z gruzińską tradycją powinni dziedziczyć po nim. Fakt ten wywołał poważne spory w rządzącej Kartlią i Kachetią rodzinie Bagratydów.
Mimo odebranego wykształcenia Jerzy XII okazał się królem chwiejnym, niezdecydowanym i niezdolnym do skutecznego rządzenia. Dążąc do uniezależnienia się Kartlii i Kachetii od Rosji, wbrew postanowieniom traktatu gieorgijewskiego samodzielnie wysłał swoich posłów Arslana Orbeliani i Giorgi Ciciszwili odpowiednio do stolic Turcji i Persji. Od obydwu wymienionych krajów otrzymał następnie propozycje przejścia pod jego protektorat, co miało łączyć się z zerwaniem podległości od Rosji, a nawet z uzyskaniem określonych terytorialnych nabytków. Działania Jerzego XII wywołały niepokój w Petersburgu. Ministrowie cara Pawła I, który sam nie interesował się Kaukazem, przekonali go, by wprowadził do Gruzji wojska. W takiej sytuacji Jerzy XII został zmuszony do rozmów z Rosją w sprawie szczegółowego uregulowania kwestii rosyjskiego protektoratu nad Kartlią i Kachetią. W przesłanym do Petersburga projekcie rozwiązania tego problemu postulował następujące rozwiązania:
Rozwiązania proponowane przez Jerzego XII nie stały się jednak, jak oczekiwał, przedmiotem rozmów gruzińsko-rosyjskich, gdyż w kręgach rządowych Rosji zdecydowano o całkowitej inkorporacji Kartlii i Kachetii. Doszło do tego już po śmierci Jerzego XII, gdy głównodowodzący wojsk carskich w Gruzji gen. Iwan Łazariew nie dopuścił do objęcia tronu przez jego syna Dawida.
Rodzina.
Był dwukrotnie żonaty, najpierw z Ketewan Andronikaszwili, a po jej śmierci przy porodzie w 1782 - z Marią Ciciszwili.

</doc>
<doc id="2848448" url="https://pl.wikipedia.org/wiki?curid=2848448" title="Siły Zbrojne Republiki Serbskiej Krajiny">
Siły Zbrojne Republiki Serbskiej Krajiny

Armia Republiki Serbskiej Krajiny (serb. "Српска Војска Крајине / Srpska Vojska Krajine") – uformowana 19 marca 1992 i istniejąca do 1995, formacja zbrojna Republiki Serbskiej Krajiny. Formacje te skupione były głównie na armii lądowej i lotnictwie - nie istniała marynarka wojenna.
Organizacja ARSK.
Struktura ARSK.
Statystyki liczby żołnierzy służących w Armii Republiki Serbskiej Krajiny:

</doc>
<doc id="2848452" url="https://pl.wikipedia.org/wiki?curid=2848452" title="Pył (gruntoznawstwo)">
Pył (gruntoznawstwo)

Pył (ang. "silt") – frakcja granulometryczna gleb lub gruntu (od 0,002 mm do 0,05 mm lub 0,063 mm według ISO 14688). Zgodnie z klasyfikacją Polskiego Towarzystwa Gleboznawczego frakcja pyłowa obejmuje wymiary od 0,002 do 0,05 mm i dzieli się na pył gruby (0,05-0,02 mm) i pył drobny (0,02-0,002 mm).
Podgrupy.
Podgrupy granulometryczne pyłu oraz udział poszczególnych frakcji (według BN-78/9180-11):
Podgrupy granulometryczne pyłu oraz udział poszczególnych frakcji (od 2008 r.):
Glina pylasta według wcześniejszych klasyfikacji to obecnie pył ilasty (clSi).
Przybliżone porównanie obu klasyfikacji:

</doc>
<doc id="2848453" url="https://pl.wikipedia.org/wiki?curid=2848453" title="Górówka manto">
Górówka manto

Górówka manto ("Erebia manto") – motyl dzienny z rodziny rusałkowatych.
Wygląd.
Rozpiętość skrzydeł od 34 do 38 mm, dymorfizm płciowy wyraźny jedynie na spodniej stronie skrzydeł: u samic rysunek tylnego skrzydła jest bardziej rozbudowany niż u samców.
Siedlisko.
Gatunek alpejski, żyje na bujnych kwiecistych łąkach i zboczach.
Biologia i rozwój.
Wykształca jedno pokolenie w roku (lipiec-początek września). Główne rośliny żywicielskie: kostrzewa czerwona, kostrzewa owcza. Jaja składane są pojedynczo na trawach lub innych roślinach. Larwy rozwijają się przez dwa lata. Stadium poczwarki trwa ok. 2-3 tygodnie.
Rozmieszczenie geograficzne.
Gatunek europejski, występuje lokalnie w górach w środkowej i południowej części kontynentu. W Polsce występuje wyłącznie w Tatrach.

</doc>
<doc id="2848454" url="https://pl.wikipedia.org/wiki?curid=2848454" title="Pył (gleboznawstwo)">
Pył (gleboznawstwo)



</doc>
<doc id="2848457" url="https://pl.wikipedia.org/wiki?curid=2848457" title="Bomba tsunami">
Bomba tsunami



</doc>
<doc id="2848458" url="https://pl.wikipedia.org/wiki?curid=2848458" title="Projekt Seal">
Projekt Seal

Projekt Seal – tajny, amerykańsko-nowozelandzki program wojskowy z okresu II wojny światowej, którego zadaniem było opracowanie „bomby tsunami” (ang. "tsunami bomb"), kontrolowanego wybuchu będącego w stanie wywołać sztuczną falę tsunami.
Historia.
To, że duże eksplozje mogły powodować powstanie dużych i niszczących fal znane było od dawna, na przykład tsunami powstałe po erupcji Krakatoa w 1883 było odpowiedzialne za przynajmniej 36 tysięcy ofiar śmiertelnych. Wiedziano także, że sztuczne eksplozje mogą spowodować powstanie fal, na przykład eksplozja statku z bronią na kanale La Manche w 1915 spowodowała powstanie niewielkiej fali pływowej zaobserwowanej na wybrzeżu Wielkiej Brytanii. W czasie II wojny światowej amerykański oficer United States Navy E. A. Gibson zauważył, że wyburzanie raf koralowych ładunkami wybuchowymi czasami powodowało znaczne fale, dało mu to pomysł na stworzenie „bomby tsunami”. W czerwcu 1944 stworzono tajny Projekt Seal pod kierownictwem nowozelandzkiego profesora Thomasa Leecha, którego zadaniem było opracowanie takiej właśnie bomby.
W ramach projektu w latach 1944–45 w okolicach Nowej Kaledonii i półwyspu Whangaparaoa przeprowadzono około 3700 próbnych wybuchów. W trakcie eksperymentów udało się wytworzyć fale, które osiągnęły wysokość do około dziesięciu metrów. Według wyliczeń do wywołania tsunami o wielkości równej naturalnym tego typu falom potrzebnych było około dwóch milionów kilogramów materiałów wybuchowych.
Rządy Stanów Zjednoczonych i Wielkiej Brytanii uważały, że „bomba tsunami” może być realną alternatywą do powstającej wówczas w ramach Programu Manhattan bomby atomowej. Ostatecznie projekt został zakończony w 1945, a dwa lata później w 1947 Leech otrzymał Order Imperium Brytyjskiego za prace nad rozwojem tej broni.
Już po zakończeniu programu w Nowej Zelandii kontynuowano niezależne badania nad tego typu wybuchami, które ostatecznie zakończono w latach 50. Istnieją także przypuszczenia, że podobne badania prowadzono w Związku Radzieckim w czasach zimnej wojny z myślą o ataku na południowe regiony Wielkiej Brytanii i Holandię.

</doc>
<doc id="2848460" url="https://pl.wikipedia.org/wiki?curid=2848460" title="Shergottyt">
Shergottyt

Shergottyt – typ meteorytu kamiennego należącego do achondrytów. Jest skałą magmową. Nazwa tej grupy meteorytów pochodzi od meteorytu Shergotty, który spadł 25 sierpnia 1865 roku w miejscowości Shergotty w Indiach. Shergottyty wchodzą w skład podgrupy achondrytów nazywanej też SNC, do której zaliczają się jeszcze nakhlity i chassignity. Badania meteorytów zaliczanych do shergottytów wykazały, że pochodzą one z powierzchni Marsa i powstały ze skał bazaltowych przeobrażonych pod wpływem uderzenia. 

</doc>
<doc id="2848461" url="https://pl.wikipedia.org/wiki?curid=2848461" title="Shergottyty">
Shergottyty



</doc>
<doc id="2848463" url="https://pl.wikipedia.org/wiki?curid=2848463" title="FK Ałma-Ata">
FK Ałma-Ata



</doc>
<doc id="2848466" url="https://pl.wikipedia.org/wiki?curid=2848466" title="Piotr Sziło">
Piotr Sziło



</doc>
<doc id="2848467" url="https://pl.wikipedia.org/wiki?curid=2848467" title="Glina pylasta">
Glina pylasta



</doc>
<doc id="2848468" url="https://pl.wikipedia.org/wiki?curid=2848468" title="Girl, Interrupted">
Girl, Interrupted



</doc>
<doc id="2848482" url="https://pl.wikipedia.org/wiki?curid=2848482" title="CONSUR Sevens 2007">
CONSUR Sevens 2007

CONSUR Sevens 2007 – drugie mistrzostwa strefy CONSUR w rugby 7 mężczyzn, oficjalne międzynarodowe zawody rugby 7 o randze mistrzostw kontynentu organizowane przez Confederación Sudamericana de Rugby mające na celu wyłonienie najlepszej męskiej reprezentacji narodowej w tej dyscyplinie sportu w strefie CONSUR, które odbyły się wraz z turniejem żeńskim w chilijskim mieście Viña del Mar w dniach 12–13 stycznia 2007 roku.
Informacje ogólne.
Federación de Rugby de Chile otrzymała prawa do organizacji turnieju w grudniu 2006 roku. Do rozegranych na boiskach Mackay School w Viña del Mar zawodów przystąpiło osiem reprezentacji, liczących maksymalnie dziesięciu zawodników, podzielonych na dwie czterozespołowe grupy. W pierwszym dniu rywalizowały one w ramach grup systemem kołowym, po czym w drugim dniu nastąpiła faza pucharowa – dwie czołowe drużyny z każdej grupy walczyły o medale, pozostałe zaś w turnieju "Plate".
Tytuł obroniła reprezentacja Argentyny w finale pokonując gospodarzy.
Zawody po raz pierwszy odbyły się wraz z turniejem żeńskim.

</doc>
<doc id="2848484" url="https://pl.wikipedia.org/wiki?curid=2848484" title="CONSUR Women’s Sevens 2007">
CONSUR Women’s Sevens 2007

CONSUR Women’s Sevens 2007 – trzecie mistrzostwa strefy CONSUR w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez Confederación Sudamericana de Rugby mające na celu wyłonienie najlepszej żeńskiej reprezentacji narodowej w tej dyscyplinie sportu w strefie CONSUR, które odbyły się wraz z turniejem męskim w chilijskim mieście Viña del Mar w dniach 12–13 stycznia 2007 roku.
Informacje ogólne.
Federación de Rugby de Chile otrzymała prawa do organizacji turnieju w grudniu 2006 roku. Do rozegranych na boiskach Mackay School w Viña del Mar zawodów przystąpiło osiem zespołów, liczących maksymalnie dziesięciu zawodników, podzielonych na dwie czterozespołowe grupy. W pierwszym dniu rywalizowały one w ramach grup systemem kołowym, po czym w drugim dniu nastąpiła faza pucharowa – dwie czołowe drużyny z każdej grupy walczyły o medale, pozostałe zaś w turnieju "Plate".
Tytuł obroniła reprezentacja Brazylii podobnie jak w poprzednim turnieju nie tracąc żadnego przyłożenia.
Zawody po raz pierwszy odbyły się wraz z turniejem męskim.

</doc>
<doc id="2848488" url="https://pl.wikipedia.org/wiki?curid=2848488" title="Teniente Luis Carvajal Villaroel">
Teniente Luis Carvajal Villaroel

Base Teniente Luis Carvajal Villarroel – letnia stacja polarna należąca do Chile, położona na południowo-zachodnim krańcu Wyspy Adelajdy u wybrzeży Antarktydy. Powstała jako brytyjska baza "Adelaide Island Station T", założona przez "Falkland Islands Dependencies Survey" (FIDS, obecnie British Antarctic Survey) w 1961 roku.
Historia.
Miejsce nad Zatoką Małgorzaty, w którym znajduje się baza, zostało wybrane ze względu na mniejszą ilość lodu morskiego utrudniającego dostęp statkom i lepsze lądowisko niż Rothera Point. Stacja została utworzona dla prowadzenia prac badawczych w zakresie glacjologii, geologii i meteorologii. Służyła jako centrum brytyjskich badań lotniczych Antarktydy. Była używana przez British Antarctic Survey od 3 lutego 1961 do 1 marca 1977 roku; ze względu na pogarszanie się stanu lądowiska działalność została przeniesiona do stacji Rothera.
Pierwszy budynek był znany jako Stephenson House, nazwany na cześć A. Stephensona, członka brytyjskiej ekspedycji na Ziemię Grahama w latach 1934-37. Nazwa drugiego budynku, Rymill House, wzniesionego w marcu 1962 r., upemiętnia Johna Riddocha Rymilla, dowódcę tej ekspedycji. Oddzielny budynek mieszkalny nosił nazwę Hampton House, po W.E. Hamptonie, zastępcy dowódcy i głównym pilocie ekspedycji; wzniesiony został 1 stycznia 1963.
Baza została przekazana Chile 14 sierpnia 1984 i przemianowana na "Base Teniente Luis Carvajal Villarroel" (Bazę porucznika Luisa Carvajala Villarroela), na cześć chilijskiego pilota, który zginął podczas misji na Antarktydzie. Jest ona obecnie wykorzystywana jako stacja letnia. Chilijskie Siły Powietrzne zaprzestały działalności w bazie Carvajal, w związku z dalszym pogarszaniem się stanu lądowiska, które ostatecznie doprowadziło do śmierci mechanika lotniczego. Obecnie o budynki dba chilijska marynarka wojenna.

</doc>
<doc id="2848496" url="https://pl.wikipedia.org/wiki?curid=2848496" title="Silent Hill (gra konsolowa)">
Silent Hill (gra konsolowa)



</doc>
<doc id="2848526" url="https://pl.wikipedia.org/wiki?curid=2848526" title="Kościół św. Bartłomieja w Kębłowie">
Kościół św. Bartłomieja w Kębłowie

Kościół św. Bartłomieja w Kębłowie – rzymskokatolicki kościół parafialny we wsi Kębłowo, w gminie Wolsztyn, w powiecie wolsztyńskim, w województwie wielkopolskim. Należy do dekanatu wolsztyńskiego. Mieści się przy ulicy Stradyńskiej.
Historia i architektura.
Obecna, murowana budowla została zbudowana w latach 1852–1857 w czasie urzędowania ks. Jana Kunze (1847–1871). Kamień węgielny został poświęcony w 1852 roku przez przeora z Obry O. Widawskiego - OMI, a świątynię poświęcił ks. dziekan Sulikowski w dniu 3 listopada 1857 roku. Kościół był w znacznym stopniu wykończony, tak że mógł zostać oddany wiernym i mogły być w nim sprawowane nabożeństwa. W dniu 11 września 1897 roku świątynia została konsekrowana przez biskupa Edwarda Likowskiego. W końcu XIX stulecia świątynia była już prawie ukończona, chociaż przez całe następne lata trwało jej wyposażanie. Jest to budowla masywna, bezstylowa, o powierzchni 700 metrów kwadratowych, nawa główna jest wysoka na 10,88 metrów, natomiast wieża na 34 metry. 
Wyposażenie.
W ołtarzu głównym mieści się obraz św. Bartłomieja namalowany na płótnie zapewne w 1857 roku przez nieznanego artystę. Dwa boczne ołtarze przy prezbiterium dedykowane są Maryi i św. Józefowi, w których umieszczone są rzeźby z II połowy XVIII stulecia. W połowie nawy głównej umieszczone są następne dwa ołtarze, z których jeden dedykowany jest św. Janowi Nepomucenowi, a drugi Matce Bożej Szkaplerznej. Obrazy świętych umieszczone w tych ołtarzach namalowane są na płótnie przez Leopolda Nowotnego. Obraz św. Jana Nepomucena zapewne z 1860 roku został ufundowany przez hrabiego Stanisława Broel - Platera. z Wroniaw, obraz Matki Bożej Szkaplerznej pochodzi zapewne z 1865 roku. Strop w nawie głównej ozdabiają malowidła z życia Maryi i Chrystusa namalowane przez nieznanego autora. W świątyni można również zobaczyć zabytkową neobarokową ambonę, fasadę organów o cechach klasycyzmu i baroku oraz wiele innych malowideł i płaskorzeźb.

</doc>
<doc id="2848534" url="https://pl.wikipedia.org/wiki?curid=2848534" title="Krzysztof Włodzimierz Szewczyk">
Krzysztof Włodzimierz Szewczyk

Krzysztof Włodzimierz Szewczyk (ur. 4 stycznia 1952 w Warszawie, zm. 20 października 2011 w Warszawie) – profesor Politechniki Warszawskiej, twórca kierunku Biotechnologia na Politechnice Warszawskiej.
Urodził się w rodzinie inteligenckiej. Po ukończeniu szkoły podstawowej w 1965 r. kontynuował naukę w Technikum Chemicznym nr 3 w Warszawie. Technikum ukończył w 1970 r. uzyskując dyplom technika-chemika o specjalności "technologia chemiczna". 
W 1970 podjął studia na Wydziale Chemicznym Politechniki Warszawskiej na specjalności "inżynieria chemiczna". Studia ukończył z wyróżnieniem w 1975 w Instytucie Inżynierii Chemicznej Politechniki Warszawskiej. Pracę dyplomową wykonał pod kierunkiem doc. dr. hab. Ryszarda Pohoreckiego i dotyczyła ona obliczania sprawności półek absorpcyjnych dla procesu absorpcji z reakcją chemiczną.
Od czerwca 1975 rozpoczął pracę w Zakładzie Procesów Podstawowych Instytutu Inżynierii Chemicznej Politechniki Warszawskiej początkowo jako asystent-stażysta, następnie w latach 1976–1977 asystent i w latach 1977–1981 starszy asystent. W marcu 1981 obronił przed Radą Naukową Instytutu Inżynierii Chemicznej PW pracę doktorską pt. "Studia nad konwekcją pasożytniczą w kolumnie termodyfuzyjnej"; praca wykonana została pod kierunkiem prof. dr. hab. Anatola Seleckiego. Od kwietnia 1981 został zatrudniony na etacie adiunkta. We wrześniu 1987 przeszedł do Zakładu Inżynierii Reaktorów Chemicznych i Bioprocesów IIChiP. W lutym 1986 złożył rozprawę habilitacyjną pt. "Modelowanie kinetyki i dynamiki wzrostu biomasy w reaktorach". Kolokwium habilitacyjne przeszedł pomyślnie w grudniu 1987. Decyzja Rady Naukowej Instytutu Inżynierii Chemicznej i Procesowej PW o nadaniu stopnia doktora habilitowanego została zatwierdzona przez Centralą Komisję Kwalifikacyjną d.s. Kadr Naukowych w kwietniu 1989. W październiku 1989 został zatrudniony na stanowisku docenta w Zakładzie Inżynierii Reaktorów Chemicznych i Bioprocesów IChiP PW. Od maja 2002 zajmował stanowisko profesora nadzwyczajnego. W 2006 uzyskał tytuł profesora zwyczajnego.
W 1985 odbył półroczny staż zawodowy w Wytwórni Surowic i Szczepionek 
w Warszawie. W okresie do sierpnia 1989 do grudnia 1990 przebywał na stażu naukowym w Uniwersytecie w Cincinnati, USA. W 1995 ukończył kurs „Budowa i utrzymanie Systemu Zapewniania Jakości w Laboratorium” zorganizowany przez Polskie Centrum Badań i Certyfikacji. W 1997 uczestniczył w miesięcznym kursie zarządzania projektami w Narodowym Instytucie Badań (EMPA) w Dubendorfie (Szwajcaria).
W trakcie pracy dydaktycznej w Instytucie Inżynierii Chemicznej i Procesowej Politechniki Warszawskiej prowadził zajęcia z następujących przedmiotów:
W trakcie pracy w Instytucie Inżynierii Chemicznej i Procesowej PW pełnił szereg funkcji organizacyjno-wychowawczych: opiekuna domu studenckiego (1979–1981), opiekuna obozów naukowych, członka i sekretarza Wydziałowej Komisji Rekrutacyjnej. Pełnił też szereg funkcji organizacyjnych: Pełnomocnika Dyrektora ds gospodarki truciznami (1978–1985), członka Komisji ds Osobowych oraz Komisji d.s. Regulacji Wynagrodzeń (1982–1987). W okresie od 1987 do 1989 był sekretarzem Senackiej Komisji d.s. Współpracy z Zagranicą. Od 1999 pełnił funkcje przewodniczącego Wydziałowej Komisji Wyborczej Wydziału Inżynierii Chemicznej i Procesowej. W latach 1988–1989 był sekretarzem Komisji d.s. Programu dla kierunku „Biotechnologia”. Od 1992 sekretarzem Komisji Programowej dla kierunku „Biotechnologia”. Od 2002 pełnił funkcję zastępcy dyrektora Międzywydziałowego Centrum Biotechnologii Politechniki Warszawskiej.
W okresie od 1992 do 1995 powierzono mu funkcję sekretarza Sekcji Inżynierii Bioprocesowej Komitetu Inżynierii Chemicznej PAN, od 1995 roku był członkiem rady programowej kwartalnika PAN „Biotechnologia”, od 2003 był członkiem Komitetu Biotechnologii przy Prezydium Polskiej Akademii Nauk, od 2004 roku pełnił funkcję sekretarza Zarządu Polskiej Federacji Biotechnologii.
Jego praca badawcza obejmowała różne dziedziny inżynierii procesowej: absorpcję z reakcją chemiczną, niekonwencjonalne metody rozdzielania mieszanin, mechanikę aerozoli. Od 1983 zajmował się głównie inżynierią bioprocesową w tym modelowaniem procesów wzrostu mikroorganizmów, reakcji enzymatycznych, hodowlą mikroorganizmów w podłożach stałych i biologicznymi metodami oczyszczania ścieków.
Wyniki badań przedstawił w 120 artykułach i komunikatach na konferencjach. Był współautorem 5 patentów i jednego wzoru użytkowego. Był też autorem bądź współautorem 8 skryptów. Pod jego kierunkiem wykonano 9 prac doktorskich i 70 prac magisterskich.
Odznaczony Srebrnym Krzyżem Zasługi (1995), Medalem Komisji Edukacji Narodowej (2005), wyróżniony Nagrodą Ministra Nauki i Szkolnictwa Wyższego (2008).

</doc>
<doc id="2848535" url="https://pl.wikipedia.org/wiki?curid=2848535" title="Lista tomów serii Detektyw Conan (1–30)">
Lista tomów serii Detektyw Conan (1–30)

 – japońska detektywistyczna manga napisana i zilustrowana przez Gōshō Aoyama. W Japonii zostały one opublikowane w czasopiśmie "Shūkan Shōnen Sunday" wydawnictwa Shōgakukan od 19 stycznia 1994 roku. Od swojej premiery opublikowano w Japonii ponad 950 rozdziałów serii. Opublikowane rozdziały zostały zebrane w tomach tankōbon. Pierwszy tom został wydany 18 czerwca 1994 roku. Poniżej znajduje się lista rozdziałów i tomów (1–30) mangi "Detektyw Conan".
Lista tomów.
&lt;onlyinclude&gt;
&lt;/onlyinclude&gt;

</doc>
<doc id="2848537" url="https://pl.wikipedia.org/wiki?curid=2848537" title="Walter Bathe">
Walter Bathe

Walter Bathe (ur. 1 grudnia 1892 w Probsthain, zm. 21 września 1959 w Cesenatico) – niemiecki pływak. Dwukrotny złoty medalista olimpijski ze Sztokholmu.
Specjalizował się w stylu klasycznym. Zawody w 1912 były jego jedynymi igrzyskami olimpijskimi. Triumfował na dystansie 200 i 400 metrów żabką. Sześciokrotnie był mistrzem kraju.
W 1970 został przyjęty do International Swimming Hall of Fame.

</doc>
<doc id="2848538" url="https://pl.wikipedia.org/wiki?curid=2848538" title="Powerless">
Powerless

Powerless – ballada electrorockowa amerykańskiego zespołu Linkin Park, wydana jako trzeci singel z ich piątego albumu studyjnego, "Living Things". Został wydany 31 października 2012 przez wytwórnię płytową Warner Bros. Za produkcję muzyczną odpowiedzialni są Mike Shinoda oraz Rick Rubin. Do utworu zrealizowano teledysk w ramach kampanii „Power the World”.
Utwór zawiera wiele motywów z utworu instrumentalnego poprzedzającego tę piosenkę – „Tinfoil”. Jest to również czwarty utwór z płyty, gdzie nie pojawia się rap Mike’a Shinody.

</doc>
<doc id="2848539" url="https://pl.wikipedia.org/wiki?curid=2848539" title="Konflikt kurdyjsko-turecki">
Konflikt kurdyjsko-turecki

Konflikt kurdyjsko-turecki – kurdyjska rebelia na terytorium Turcji trwająca od 1984 do 2013 roku, podczas której bojówki kurdyjskie walczyły o niepodległość Kurdystanu. W wyniku konfliktu trwającego niemal trzydzieści lat zginęło ponad 43 tysiące ludzi. Konflikt zbrojny został przerwany zawieszeniem broni i toczącym się bilateralnym procesem pokojowym.
Tło.
Bunty Kurdów miały miejsce już za czasów Imperium Osmańskiego. Istotne wystąpienia o charakterze separatystycznym miały miejsce także w dwudziestoleciu międzywojennym: Rebelia Koçgiri (1920), Rebelia Szejka Sajda (1925), Rebelia Ararata (1930) i Rebelia Dersim (1938).
Historia konfliktu.
1978–1984: Wstęp do konfliktu.
Wiosną 1977 Abdullah Öcalan, przyszyły założyciel Partii Pracujących Kurdystanu (PKK), podróżował po Kurdystanie i prowadził kampanię uświadamiania społeczeństwu problemu kurdyjskiego. Lider odwiedził m.in. Góry Ararat, Erzurum, Tunceli, Elazig, Antep. W tym samym czasie „Szare Wilki” - ultranarodowe i neofaszystowskie młodzieżowe skrzydło nacjonalistycznej tureckiej Partii Akcji Narodowej - prowadziły represje przeciwko kurdyjskim działaczom. W czasie objazdu kraju zamordowani zostali kurdyjscy działacze - Haki Karer (marzec 1977) i Halil Çavgun (maj 1978).
Dnia 27 listopada 1978 w miejscowości Fis na zachodzie Turcji doszło do kongresu założycielskiego Partii Pracujących Kurdystanu, w którym udział wzięło 25 osób. Ta lewicowa organizacja w założeniach miała na celu utworzenie niezależnego państwa Kurdystan. Na zjeździe zdecydowano zaangażować bojówki PKK w walki polityczne, jakie w latach 1978-1980 w Turcji prowadziła prawica z lewicą. Partia Pracujących Kurdystanu opowiedziała się po stronie lewicy, co wynikało z jej programu politycznego. Efektem tego była masakra w Kahramanmaraş przeprowadzona 25 grudnia 1978 przez „Szare Wilki” na alewickich Kurdach. W pacyfikacji zginęło 109 osób, a 176 zostało rannych.
Latem 1979 Öcalan pojechał do Syrii oraz na tereny palestyńskie, gdzie ubiegał się o współpracę polityczną z tamtejszymi przywódcami. Po zamachu stanu w Turcji z 12 września 1980 po którym rządy objął Kenan Evren, kurdyjscy działacze udali się na emigrację do Syrii i Libanu. Sam pucz zakończył lata konfliktów pomiędzy lewicowymi i prawicowymi ugrupowaniami politycznymi, które kosztowały życie ok. 5 tys. ludzi. Bojownicy PKK wzięli udział w wojnie domowej w Libanie w latach 1982-1985. Zginęło tam łącznie 11 bojowników PKK.
W dniach 20-25 sierpnia 1982 odbył się II Zjazd Partii Pracujących Kurdystanu. Miał on miejsce w syryjskim mieście Dara. W czasie kongresu zdecydowano się powrócić do Turcji i rozpocząć wojnę partyzancką przeciwko tureckiemu rządowi w celu utworzenia niezależnego państwa kurdyjskiego. Nim do tego doszło kurdyjskich partyzantów szkolono w obozach w Syrii i Libanie. Jednak wielu bojowników wysyłanych do Turcji było od razu zatrzymywanych i zsyłanych do więzienia w Diyarbakır.
1984–1999: Działania partyzanckie.
Zbrojna rebelia Partii Pracujących Kurdystanu rozpoczęła się 15 sierpnia 1984 atakiem na tureckie siły zbrojne w Eruh oraz Semdinli na wschodzie kraju. W wyniku ataku zginął jeden turecki żołnierz, a siedmiu żołnierzy, dwóch policjantów i troje cywilów odniosło rany. Dwa dni później zaatakowano posterunek policji w Siirt. Początkowo władze zbagatelizowały zagrożenie, jednakże ugrupowanie w ciągu dwóch miesięcy dokonało ataku na gwardię prezydenta Kenana Evrena w mieście Yüksekova. Zginęło wówczas trzech ochroniarzy prezydenta. Przez pięć lat ataków partyzanckich PKK łącznie zginęło ok. 2500 osób.
W związku z działalnością PKK, na wschodzie kraju, władze zmobilizowały 350 tys. żołnierzy oraz 35 tys. policjantów, podczas gdy rebelianci zaciągnęli w swoje szeregi 70 tys. mężczyzn. Władze 19 lipca 1987 uchwaliły stan wyjątkowy w utworzonym regionie "OHAL", który obejmował prowincje Adiyaman, Bingöl, Bitlis, Diyarbakir, Elazig, Hakkari, Mardin, Muş, Siirt, Tunceli, Wan. Nieco później stan wyjątkowy rozszerzono o prowincje Batman oraz Şirnak. Począwszy od 1994 roku region został powoli zawężany, aż rozwiązano go ostatecznie 30 listopada 2002.
Od 1990 rebelianci zintensyfikowali swoją kampanię partyzancką, rozprzestrzeniając działania na wszystkie kurdyjskie regiony i miasta. W latach 1991-1995 z tego powodu zginęło 15 tys. ludzi, czyli sześć razy więcej niż w analogicznym okresie w pierwszych pięciu latach rebelii. W 1992 turecki prezydent Turgut Özal rozporządził rozpoczęcie ofensywy przeciwko kurdyjskim rebeliantom, jednak została ona zatrzymana we wrześniu 1992 kurdyjskim atakiem w Tasdelen, gdzie poległo 20 wojskowych. Po kurdyjskim powstaniu w Iraku z 1991, Partia Pracujących Kurdystanu założyła tam własne bazy wypadowe. W odpowiedzi jesienią 1992, Turcja przeprowadziła operację w irackim Kurdystanie, która spowodowała śmierć 1551 i aresztowanie ponad 1232 kurdyjskich bojowników.
W 1993 prezydent Turgut Özal ogłosił chęć nawiązania dialogu z partyzantami. Wskazał potrzebę rozwiązania problemu kurdyjskiego, w tym wprowadzenie języka kurdyjskiego do urzędów i uchwalenia w Turcji ustroju federacyjnego. W związku z tym krokiem prezydenta, PKK ogłosiło rozejm 20 marca 1993. Jednak śmierć Özala w dniu 17 kwietnia 1993 z powodu otrucia, zniweczyła starania tureckich władz na porozumienie z Kurdami. Przerwane rokowania miały swoje reperkusje. 24 maja 1993 w zasadzce separatystów na autostradzie Elazığ-Bingöl zginęło 33 tureckich żołnierzy. Oznaczało to zerwanie zawieszenia broni przez Partię Pracujących Kurdystanu.
Tureckie władze zaczęły wyludniać kurdyjskie wioski na terytoriach własnego państwa. Z kolei rebelianci w 1993 dokonali wielu ataków na tureckie obiekty dyplomatyczne i handlowe w krajach Europy Zachodniej. W odpowiedzi 16 czerwca 1994 aresztowano kilku ważnych postaci ze środowiska militarnego Kurdów. Ataki na tureckie konsulaty powtórzyły się wiosną 1995. 15 grudnia 1995 rebelianci ogłosili drugie jednostronne zawieszenie broni, jednak zostało ono zerwane 6 maja 1996, kiedy to Turcja i Izrael nazwały założyciela Partii Pracujących Kurdystanu, Abdullaha Öcalana, terrorystą.
15 lutego 1999, lider PKK Abdullah Öcalan został złapany w Kenii w wyniku wspólnej operacji CIA, tureckich służb specjalnych (MIT) i izraelskiego Mosadu. Po pojmaniu, Öcalan zadeklarował "pokojową ofensywę". Założyciel PKK został zesłany do więzienia na wyspę İmralı na Morzu Marmara. Choć 29 czerwca 1999 został skazany na karę śmierci, wykonanie jej zostało bezterminowo odroczone i zmienione na dożywocie. W Turcji w 2002 roku zakazano wykonywania kary śmierci.
1999–2004: Rozejm.
We wrześniu 1999 PKK ogłosiło jednostronne zawieszenie broni i całkowicie wycofało swoje bojówki z terytorium Turcji. W związku z tym nowe bazy zakładano w górach północnego Iraku. W lutym 2000 ogłoszono zakończenie wojny. Aby osiągnąć swoje cele ugrupowanie kurdyjskie stawiało na rozwiązania drogą pokojową i dyplomatyczną. W kwietniu 2002 Partię Pracujących Kurdystanu przemianowano na KADEK (Wolność i Demokracja Kongres Kurdystanu), by przekształcić ją w organizację typowo polityczną. W październiku 2003 rozwiązano KADEK i na jej łonie powstał KONGRA-GEL (Kongres Ludzi Kurdystanu).
Turecki rząd przez okres zawieszenia broni notorycznie ignorował oferty pokojowe Kurdów, odnoszące się do ich roszczeń. Według Ankary, KONGRA-GEL nadal dopuszczał się ataków partyzanckich, jednak ich skala była znacznie mniejsza niż sprzed września 1999. Jednak ogłoszenie rozejmu przez PKK nie oznaczało faktycznie zakończenia wojny. Nie uznające rozejmu ugrupowania nadal operowały. Radykalni dowódcy KONGRA-GEL założyli w 2004 jednostki pod nazwą Sokoły Wolności Kurdystanu, które przeprowadzały akcje dywersyjne i terrorystyczne. W związku z tym tureckie lotnictwo przeprowadziło w tym okresie wojny około 700 nalotów na pozycje bojowników, głównie na terenie Iraku. W sporadycznych walkach w latach 1999-2004 zginęło w sumie 711 osób.
Po dojściu do władzy Partii Sprawiedliwości i Rozwoju (AKP) w 2002, państwo tureckie rozpoczęło łagodzić ograniczenia w stosowaniu języka kurdyjskiego i tejże kultury. W latach 2003-2004 wewnątrz KONGRA-GEL doszło do walki o stanowisko idealistyczne. Reformatorzy chcieli całkowicie organizacje zdemobilizować, z kolei konserwatyści nawoływali do powrotu do metod ruchu oporu. Ci drudzy ostatecznie wyszli zwycięsko ze sporu, co doprowadziło do porzucenia partii przez reformatorów i w efekcie ponownego wybuchu rebelii. W kwietniu 2005, KONGRA-GEL z powrotem przemianowano na Partię Pracujących Kurdystanu.
2004–2012: Wznowienie konfliktu.
1 czerwca 2004 Kurdowie wznowili działania partyzanckie na szeroką skalę. Powodem byłą ignorancja tureckich władz do podjęcia negocjacji nad sprawą kurdyjską i atakowanie ich sił. W tym samym miesiącu z irackiego Kurdystanu na terytorium Turcji przedostało się 2 tys. bojowników. Rebelianci podczas wznowienia konfliktu obrali nową taktykę. Z powodu ograniczonych środków militarnych i pieniężnych, zredukowano liczbę bojowników. W pojedynczej jednostce terenowej z 15-20 bojowników zmniejszono oddział do 6-8 osób, a ogólna liczba rebeliantów z 8 tys. zmalała o połowę. Partyzanci unikali bezpośrednich potyczek, bazowali na snajperach i zasadzkach oraz stosowali strategię "uderzaj i uciekaj" ("hit and run"). Rebelianci przeprowadzali również zamachy bombowe. Zmiana taktyki spowodowała, iż separatyści nie byli w stanie kontrolować żadnych większych terytoriów nawet po zmroku, jedynie wyprowadzali uderzenia ze swoich górskich baz, by zmusić władze do podjęcia rozmów.
Przemoc w Turcji znacznie wzrosła w drugiej połowie 2004 i w 2005. W jednym z większych zamachów bombowych, w dniu 16 lipca 2005 zginęło pięć osób, a 14 zostało rannych. Wówczas wysadzono bombę w minibusie w kurorcie Kuşadası. W marcu 2006 zwolennicy PKK sprowokowali zamieszki w Diyarbakır, po czym wokół miasta wybuchły ciężkie walki między rebeliantami i wojskiem narodowym. W wyniku tego zamknięto drogę do lotniska Diyarbakır. Zawieszono także działalność wielu miejscowych szkół i przedsiębiorstw. W sierpniu 2006, Sokoły Wolności Kurdystanu ogłosiły, iż zaprowadzą w Turcji "piekło". Pod tym hasłem rozpoczęła się kampania zamachów bombowych. 25 sierpnia 2006 doszło do podwójnego skoordynowanego zamachu w banku w Adanie, 27 sierpnia 2006 celem zamachu terrorystycznego była szkoła w Stambule, z kolei dzień później przeprowadzono trzy skoordynowane ataki w mieście Marmaris i jeden w Antalayi. 30 sierpnia 2006 do zamachu doszło w mieście Mersin. 1 października 2006 PKK ogłosiło jednostronny rozejm, jednak drobne starcia nadal były prowadzone w południowo-wschodnich częściach kraju.
22 maja 2007 doszło do zamachu terrorystycznego w tureckiej stolicy. W wyniku wybuchu bomby w centrum handlowym zginęło dziewięć osób, a 121 zostało rannych. 4 czerwca 2007 w zamachu na bazę wojskową w Tunceli zginęło siedmiu żołnierzy, a sześciu zostało rannych. By ograniczyć zagrożenie ze strony kurdyjskich partyzantów, wojsko w czerwcu 2007 rozpoczęło operację w pobliżu granicy z Irakiem. Tureckie wojsko ostrzeliwało terytorium irackiego Kurdystanu. Żołnierze ginęli także od min lądowych. 7 października 2007 podczas trwających operacji, partyzanci wzięli w zasadzkę w prowincji Hakkari 18-osobowe Commando, zabijając 15 żołnierzy i raniąc trzech. Były to największe jednorazowe straty tureckiej armii od lat. 90. XX wieku. Incydent powtórzył się 21 października 2007, kiedy partyzanci napadli na posterunek obsadzony przez 50-osobowy batalion piechoty. PKK zabiło 12 żołnierzy. W odwecie armia zastrzeliła 32 bojowników. Wobec coraz bardziej zuchwałych poczynań rebeliantów, turecki parlament przyjął ustawę, zawalającą na działanie tureckim wojskom na terytorium Iraku. 24 października 2007 rozpoczęło się bombardowanie kurdyjskich górskich kryjówek i przygotowania do transgranicznej operacji militarnej.
Turcja rozpoczęła swoje pierwsze naloty 16 grudnia 2007. Zaatakowano 200 obiektów w irackim Kurdystanie, w tym trzy ośrodki dowodzenia i 14 składów uzbrojenia. Wojsko tureckie oświadczyło, że podczas pierwszego zmasowanego nalotu, zginęło od 150 do 175 separatystów. Dwa miesiące później, siły tureckie przeprowadziły na terytorium irackiego Kurdystanu operację pod kryptonimem "Słońce". Działania zbrojne składające się z fazy lądowej oraz powietrznej toczyły się w dniach 21-29 lutego 2008. Według tureckiego Sztabu Generalnego, w sumie 272 lotnicze i 517 naziemne cele zostały zniszczone w trakcie operacji. Wśród zniszczonej wojskowej infrastruktury rebeliantów było m.in. 290 schronów, 11 stanowisk łączności, 6 ośrodków szkoleniowych, 23 obiekty logistyczne, 18 środków transportu, 40 dział lekkiej artylerii i 59 działek przeciwlotniczych. Strona turecka ogłosiła, że zabiła ok. 230 bojowników PKK oraz trzech innych pojmała podczas operacji naziemnych. Po stronie tureckiej zginęło 27 żołnierzy i 3 strażników wsi. PKK zakwestionowało informacje przekazane przez Turcję, twierdząc, że zginęło co najmniej 27 tureckich żołnierzy, jednocześnie siły PKK miały stracić 9 bojowników. Niespełna pół roku po operacji na terytorium Iraku, 27 lipca 2008 w Stambule doszło do krwawego zamachu. W wyniku podwójnego zamachu zginęło 17 osób (w tym pięcioro dzieci) a 154 odniosło rany.
W 2009 roku władze tureckie wyraziły zgodę na uruchomienie pierwszego kanału w języku kurdyjskim (TRT-6), mimo iż oficjalnie zakazywała tego turecka konstytucja. 13 kwietnia 2009, Abdullah Öcalan ogłosił jednostronne zawieszenie broni i wezwał swoich popleczników do zakończenia działań zbrojnych, by móc przystąpić do pokojowych negocjacji. We wrześniu 2009 administracja premiera Recepa Tayyipa Erdoğana wyszła z inicjatywą ws. kurdyjskiej. Postanowiono przywrócenie dawnych nazw kurdyjskich miejscowości, rozszerzenia zakresu wolności wypowiedzi, przywrócenie obywatelstwo tureckiego dla uchodźców kurdyjskich, wzmocnienie samorządów i częściowej amnestii dla bojowników PKK, którzy złożyli broń. Plany inicjatywy sprawy kurdyjskiej zostały zablokowane przez turecki Sąd Konstytucyjny. Ponadto 11 grudnia 2009 przeciwko liderom PKK i kurdyjskiej Partii Demokratycznego Społeczeństwa (DTP), która w samorządowych wyborach z marca 2009 uzyskała większość na południu kraju, wszczęto procesy o terroryzm. W represjach przeciwko DTP aresztowano 1400 działaczy. Spowodowało to wystąpienia Kurdów i zamieszki w całym kraju. W Reşadiye Partia Pracujących Kurdystanu w zasadzce zabiła siedmiu tureckich żołnierzy.
1 maja 2010 PKK ogłosiło zerwanie rozejmu. Zaraz po tym przeprowadzono atak w Tunceli, w którym zginęli czterej wojskowi, a siedmiu zostało rannych. 30 maja 2010, Abdullah Öcalan zdecydował się porzucić wysiłki na rzecz pokojowej ugody z rządem. Po tej decyzji działania zbrojne PKK zaostrzyły się. Dzień później po deklaracji Öcalan, przebywającego w dalszym ciągu w więzieniu, doszło do ataku separatystów na bazę marynarki wojennej w Iskenderun, w wyniku czego zginęło siedmiu żołnierzy, a sześciu odniosło obrażenia.
Do ciężkich walk doszło w dniach 18-19 czerwca 2010. Kurdyjscy partyzanci zaatakowali posterunek służb bezpieczeństwa położony w pobliżu granicy iracko-tureckiej. Atak miał miejsce w okolicy miejscowości Gediktepe. W wyniku akcji śmierć poniosło 12 tureckich żołnierzy, a 17 zostało rannych. Tuż po ataku armia wysłała na miejsce dodatkowe oddziały, które rozpoczęły starcie z rebeliantami. Ponadto, niedługo po informacji o zamachu, turecka armia ostrzelała pozycje partyzantów z PKK w północnym Iraku. Zginęło łącznie 12 rebeliantów. W nocy 6 lipca 2010 kurdyjscy rebelianci z Partii Pracujących Kurdystanu (PKK) dokonali ataku na oddział tureckiego wojska, które odpowiedziało ogniem. W wyniku potyczki śmierć poniosło 10 rebeliantów oraz trzech żołnierzy. Trzech innych odniosło rany. Kolejny poważny atak miał miejsce 20 lipca 2010 w prowincji Hakkari, kiedy to rebelianci zabili sześciu żołnierzy, a Ci w odwecie jednego bojownika.
21 lipca 2010 lider wojskowy PKK Murat Karayılan zagroził, że ugrupowanie nie złoży broni, dopóki Ankara nie przyjmie warunków stawianych przez Kurdów. Ponadto zapowiedział, że w przypadku ignorowania sprawy kurdyjskiej przez tureckie władze, Kurdystan proklamuje niepodległość. Do końca lipca 2010 w aktach przemocy zginęło 100 tureckich żołnierzy i 187 partyzantów. Jednak 12 sierpnia 2010 bojownicy PKK poinformowali o jednostronnym warunkowym zawieszeniu broni do czasu wyborów powszechnych w Turcji przeprowadzonych 12 czerwca 2011. Rebelianci dodali, że nie był możliwy trwały rozejm, gdyż władze tureckie nie wypuściły 1700 więźniów politycznych, co mogłoby zainicjować proces pokojowy. Pomimo rozejmu sepratayści w dniach 11-12 września 2010 dokonali trzech ataków, w których zginęło łącznie 12 tureckich żołnierzy.
Rozejm na dobre został zerwany 28 lutego 2011. W maju 2011 doszło do operacji sił rządowych wymierzonych w partyzantów. Zabito w ten sposób 12 rebeliantów, zginęło też pięciu żołnierzy. Spowodowało to masowe przedwyborcze protesty w miastach tureckiego Kurdystanu. Prokurdyjska Partia Pokoju i Demokracji rozpoczęła kampanię obywatelskiego nieposłuszeństwa. Podczas demonstracji dwie osoby zginęły, 308 zostało rannych i 2506 aresztowane zostały przez władze tureckie. Podczas wyborów parlamentarnych BDP zdobyła na terenach kurdyjskich 36 mandatów, podczas gdy zwycięska partia AKP premiera Erdoğana 30 mandatów. Kandydaci z BDP startowali jako niezależni, a sześciu z wybranych osadzono w więźniach po majowych protestach. Po wyborach mandat jednego z działaczy Partii Pokoju i Demokracji został anulowany (ze względu na wyrok sądowy obciążający go winą za „propagandę terrorystyczną”). Wybrani kurdyjscy deputowani, którzy byli na wolności zbojkotowali ceremonię pierwszego posiedzenia parlamentu.
W lipcu 2011, PKK zintensyfikowało swoją kampanię partyzancką, zabijając 20 żołnierzy, tracąc przy tym co najmniej dziesięciu bojowników. W odwecie tureckie lotnictwo 17 sierpnia 2011 rozpoczęło sześciodniową operację powietrzną na pograniczu turecko-irackim, podczas której zbombardowano 132 celów i zabito 90-100 rebeliantów. W międzyczasie od lipca do września 2011 irańskie siły zbrojne prowadziły na terytorium swojego kraju i Iraku kampanie przeciwko Partii Wolności Kurdystanu (PJAK), prowadzących analogiczną separatystyczną walkę na terytorium Iranu. W wyniku porażki rebeliantów PJAK, w Iranie w dniu 29 września 2011 wprowadzono zawieszenie broni, które zakończyło siedmioletni konflikt. Po tym wydarzeniu bojownicy PJAK uciekli z Iranu i związali się z PKK. Tureckie władze alarmowały, że wśród zabitych bojowników pod koniec 2011 był wysoki odsetek obywateli Iranu.
19 października 2011 był najbardziej krwawym dniem od 24 maja 1993 podczas trwania separatystycznej rebelii w Turcji, gdyż w ośmiu skoordynowanych atakach PKK w miejscowościach Cukurca i Yuksekova, w prowincji Hakkari, zginęło 26 tureckich żołnierzy. Jeszcze więcej strat przyniósł nalot tureckich sił powietrznych z końca grudnia 2011 na kryjówki PKK. Zginęło 35 wówczas cywilów, co stanowiło jedną z najwyższych jednodniowych strat wśród ludności cywilnej. Omyłkowy nalot wywołał falę oburzenia i protestów w kurdyjskich miastach. Turecki rząd ostatecznie zgodził się rodzinom ofiar wypłacić odszkodowanie. Według analityków rok 2011 wykazał się gwałtownym wzrost przemocy i był jednym z najbardziej krwawych roków w najnowszej historii kurdyjsko-tureckiego konfliktu.
W lipcu 2012 w czasie trwania wojny domowej w Syrii, siły rządowe walczące z tamtejszymi rebeliantami, przekazały Kurdom ze zbrojnej organizacji Powszechnych Jednostek Ochrony (YPG) mających związki z tureckimi Kurdami spod sztandaru PKK, kontrolę nad kurdyjskimi miastami na północy Syrii. Równocześnie partyzanci podjęli wzmożoną aktywność po stronie tureckiej granicy. Władze tureckie oskarżały syryjskiego dyktatora Baszara al-Asada, iż korzysta z usług bojowników PKK w walce z syryjskimi opozycjonistami. Bezpośredni związek między powstaniem kontrolowanej przez Kurdów enklawy w Syrii a eskalacją działań PKK w Turcji, sympatyzowanie z syryjską opozycją i działania zaczepne armii Syrii powodowały, że Turcja nie wykluczyła interwencji wojskowej na terytorium syryjskim. Latem 2012 separatyści próbowali przejąć kontrolę nad miastem Şemdinli, blokując dogi dojazdowe do granic z Irakiem i Iranem. Po dwunastodniowej operacji tureckich sił zbrojnych przeprowadzonych na przełomie lipca i sierpnia 2012, udało się odeprzeć kurdyjskich rebeliantów. Zginęło wówczas 115 bojowników i sześciu żołnierzy. Z kolei od 1 stycznia do 24 września 2012 w walkach łącznie zginęło 110 tureckich żołnierzy i 427 rebeliantów.
2013-2015: Proces pokojowy.
W styczniu 2013 władze Turcji i Abdullah Öcalan uzgodnili etapy zakończenia konfliktu. Ustalony harmonogram przewidywał przerwanie walk, wycofanie się bojowników PKK z Turcji. Następnie zaplanowano rozmowy o rozbrojeniu, po czym rebelianci mieli złożyć broń. W zamian rząd turecki obiecał rozszerzyć prawa Kurdów, w tym zniesienie przeszkód dla nauki w języku kurdyjskim, wzmocnienie administracji lokalnej na terenach zamieszkanych przez Kurdów, a także zmienienie definicji obywatelstwa na neutralną etnicznie. Öcalan przesłał listy wraz ze szczegółami swojego planu do Partii Pokoju i Demokracji (BDP), przywódcy PKK w północnym Iraku, aktywistów PKK w Europie oraz do tureckiej opinii publicznej. Postulaty założyciela PKK były umiarkowane, nie żądał on już niepodległości, federacji czy autonomii. Mimo podjęcia rokowań 14 i 16 stycznia 2013 tureckie lotnictwo zaatakowało górskie cele bojowników PKK w północnym Iraku. Pierwszego z dni zaatakowano 18 celów, następnie zbombardowano 50 baz partyzanckich. 24 stycznia 2013 turecki parlament uchwalił ustawę zezwalającą na posługiwanie się językiem kurdyjskim w sądzie. Był to jeden z postulatów kurdyjskich polityków w ramach negocjacji zmierzających do zakończenia konfliktu.
21 marca 2013 Abdullah Öcalan wezwał bojowników kurdyjskich do zaprzestania ataków na turecką policję oraz armię. Zaapelował także o wycofanie się poza granicę kraju bez broni. 23 marca 2013 dowódca wojskowy PKK Murat Karajilan, ogłosił w przemówieniu umieszczonym na stronie internetowej sympatyzującej z Kurdami Firat News zawieszenie broni, które weszło w życie dwa dni wcześniej - 21 marca 2013. Zgodnie z nim oddziały wolnego Kurdystanu nie będą atakować, jednakże będą odpowiadały na jakiekolwiek działania zbrojne drugiej strony. Karajilan poinformował również, że wycofywanie się Kurdów z terenów tureckich, nastąpi dopiero wtedy, gdy rząd w Ankarze zacznie realizować swoje zobowiązania. Jednocześnie, zgodnie z informacjami telewizji NTV, rząd turecki powołał komitet mędrców, mający koordynować proces pokojowy.
8 maja 2013 kurdyjscy bojownicy rozpoczęli wycofywanie z Turcji. 2 tys. bojowników będący dotąd w Turcji przechodziło przez górskie regiony do baz w irackim Kurdystanie. W irackich bazach przebywało wówczas 2,5 tys. powstańców. Murat Karayilan, zastępca lidera PKK powiedział, że wycofywanie się bojowników powinno zakończyć się do jesieni 2013. Przeciwko wycofywaniu się bojowników do północnego Iraku, protestował Bagdad. Znacznie pogorszyło to stosunki bilateralne między Turcją i Irakiem. Ponadto na oziębione relacje między państwami rzutowało udzielenie w 2012 azylu sunnickiemu wiceprezydentowi Iraku Tarikowi Haszimiemu, ściganemu pod zarzutem organizowania zabójstw przeciwników politycznych. Napięcie dodatkowo wzrosło, gdy Ankara poparła sunnickie protesty antyrządowe w Iraku oraz zawarła umowy o dostawach surowców energetycznych z władzami autonomii kurdyjskiej.
Jednak proces pokojowy przebiegał z pewnymi problemami. Komendant wojskowy PKK, 19 czerwca 2013 oskarżył rząd o sabotowanie procesu pokojowego poprzez wzmożoną obecność wojskową na pograniczu turecko-irackim. Według ustaleń, do sierpnia 2013 rząd w Ankarze miał rozpocząć debatę nad reformami postulowanymi przez PKK, jednak terminu nie dotrzymano. Wobec tego partyzanci ogłosili 9 września 2013, iż zaprzestają się wycofywać z Turcji, lecz będą przestrzegać zawieszenia broni. Według źródeł rządowych przez cztery miesiące do Iraku wyjechało tylko 20 proc. bojowników, a w większości były to kobiety i dzieci. Wobec napięcia między stronami, szef PKK Abdullah Öcalan 15 września 2013 wyraził potrzebę "nowego formatu" w rozmowach pokojowych. 30 września 2013, rząd przyjął tzw. "pakiet demokratyzacji", mający kontynuować proces pokojowy. PKK wyraziła niezadowolenie z ofert Ankary, postulując przeprowadzenie nowych negocjacji pokojowych.
W grudniu 2013 w Yuksekovej doszło do aktu wandalizmu grobów zmarłych bojowników PKK. W demonstracjach przeciwko profanacji nagrobków zabitych zostało dwóch demonstrantów. Wywołało to walki między żołnierzami a bojownikami PKK, którzy uprowadzili czterech wojskowych. Po grudniowych incydentach, dowództwo PKK ogłosiło, iż chwyci za broń ponownie, jeśli proces pokojowy nie przyśpieszy na wiosnę 2014. Na przełomie stycznia i lutego 2014 doszło do kilku potyczek między stronami w prowincji Şırnak. 6 marca 2014 zabity został pierwszy żołnierz od czasu ogłoszenia zawieszenia broni. Procesowi pokojowemu nie sprzyjała sytuacja na tureckiej scenie politycznej. W kraju dochodziło do starć zwolenników i przeciwników premiera Erdoğana. Rząd 20 marca 2014 nałożył cenzurę blokując dostęp do Twittera i YouTube.
Postęp w proces pokojowym nastąpił 26 czerwca 2014, kiedy to turecki parlament przedstawił nową ustawę do parlamentu proponowała nadanie powołanie nowych komitetów negocjacyjnych oraz wdrożenia programu amnestii i pomocy socjalnej dla bojowników PKK. Rządowy program został pozytywnie przyjęty przez przywódcy PKK Abdullaha Öcalana. W połowie sierpnia 2014, rząd Erdoğana ogłosił gotowania wysłania delegacji do północnego Iraku, w celu wypracowania pokojowej "mapy drogowej" z przebywającymi tam przywódcami PKK. Duran Kalkan, działacz Partii Pracujących Kurdystanu wezwał do radykalną kurdyjską młodzież do respektowania i wspierania procesu pokojowego.
Pomimo postępu, w dniu 19 sierpnia 2014 doszło do potyczki między stronami w pobliżu miasta Van, w efekcie której zginął turecki żołnierz. Na początku września 2014, bojownicy PKK podpalili 17 szkół w proteście rządowej decyzji zamknięcia kurdyjskich szkół na południu kraju. Tymczasem pogląd na kurdyjskich bojowników walczących w Syrii, Turcja zmieniła wraz z pojawieniem się Państwa Islamskiego na ziemiach Syrii i Iraku. Bojownicy PKK zaangażowali się w walki z dżihadystami wspierając w Syrii oddziały YPG oraz w Iraku kurdyjskiej Peszmergi, dozbrajanej przez wiele państw Zachodu. Mimo istniejącego zagrożenia dla Turcji ze strony Państwa Islamskiego, Ankara nie przyszła z pomocą Kurdom oblężonym w przygranicznym mieście Ajn al-Arab od grudnia 2014 do stycznia 2015. Bierność Turcji wobec sytuacji za południową granicą wywołała falę protestów Kurdów w Turcji. Podczas protestów i zamieszek, 25 października 2014, bojownicy PKK zabili trzech żołnierzy w mieście Yuksekova. Pod koniec listopada 2014, Öcalan przedstawił plan negocjacji, podkreślając potrzebę negocjacji warunków zawieszenia broni i powołania rady monitorującej rozejm.
29 stycznia 2015, rząd wezwał Partię Pracujących Kurdystanu do całkowitego rozbrojenia, wznowienia rozmów pokojowych 21 marca 2015, w drugą rocznicę wprowadzenia zawieszenia broni. 28 lutego 2015, Abdullah Öcalan wezwał swoich zwolenników do całkowitego złożenia broni. Prezydent Turcji, Tayyip Erdoğan, z zadowoleniem przyjął wezwanie, ale ostrzegł, że rebelianci nie wywiązali się ze wcześniejszych zobowiązań. Ponadto turecki rząd po raz kolejny ogłosił gotowość negocjacji z Kurdami.

</doc>
<doc id="2848542" url="https://pl.wikipedia.org/wiki?curid=2848542" title="Studio Filmowe Barrandov">
Studio Filmowe Barrandov

Studio Filmowe Barrandov – jedna z największych europejskich, a największa w Czechach wytwórnia filmowa.
Historia.
Studio Filmowe Barrandov zaczęto budować 23 listopada 1931 r., a 25 stycznia 1933 r. odbył się pierwszy dzień zdjęciowy. Nazwa pochodzi od nazwiska francuskiego geologa Joachima Barrande'a, który w XIX wieku prowadził badania w Pradze. Zostało założone przez braci Miloša i Václava Havla (jeden z braci – Václav jest ojcem Václava Havla – dramaturga i pierwszego prezydenta Czech). W latach 30. Barrandov współdziałało z wytwórniami filmowymi UFA, Paramount Pictures czy MGM, łącznie zrealizowano 32 pełnometrażowe filmy.
Podczas okupacji niemieckiej Havla zmuszono do sprzedaży studia, jednak pozostał jego dyrektorem. W tym okresie powstało ponad 20 filmów, a w 1943 roku Niemcy zbudowali w wytwórni nowe studia filmowe. Po przejęciu władzy przez komunistów studio przeszło pod państwowy zarząd. W latach 1960. przeżyło okres prosperity. Po transformacji, na początku lat 1990., studio Barrandov zostało sprywatyzowane i zaczęło działać jako podwykonawca dla innych studiów.
Ze studiem pracowali znani czechosłowaccy reżyserzy filmowi, m.in. Miloš Forman, Jiří Menzel czy Václav Vorlíček. Studio Filmowe Barrandov jest producentem wielu znanych filmów amerykańskich, które zostały nagrodzone m.in. Oscarem czy Złotymi Globami. Także dla Polski Barrandov przygotowywało efekty specjalne, m.in. do filmu Juliusza Machulskiego Kingsajz, czy plan zdjęciowy do serialu Jana Łomnickiego Dom z 1980 r.
Siedziba Studia Filmowego Barrandov znajduje się w Pradze w dzielnicy Barrandov.

</doc>
<doc id="2848546" url="https://pl.wikipedia.org/wiki?curid=2848546" title="Margaret A. Brewer">
Margaret A. Brewer

Margaret Ann Brewer (ur. 1 lipca 1930 w Durand, zm. 2 stycznia 2013 w Springfield) – amerykańska generał w United States Marine Corps.
Życiorys.
Margaret Brewer urodziła się w mieście Durand w stanie Michigan w 1930 roku, gdzie otrzymała wykształcenie podstawowe. Ukończyła katolickie liceum w Baltimore w stanie Maryland. 
W styczniu 1952 roku otrzymała tytuł licencjata z geografii na Uniwersytecie Michigan, była członkiem bractwa Alpha Zeta Tau. Po ukończeniu studiów dołączyła do United States Marine Corps i do czerwca 1953 roku służyła jako oficer łączności. 
Od września 1955 roku do czerwca 1958 roku była instruktorem w oddziałach kobiecych w Norfolk Virginii i Marine Corps Base Camp Lejeune. W grudniu 1966 roku awansowała do stopnia podpułkownika. 11 maja 1978 roku została mianowana do stopnia generała brygady. 1 lipca 1980 przeszła w stan spoczynku. Była pierwszą kobietą w historii United States Marine Corps w stopniu generała.
Została dwukrotnie odznaczona Legią Zasługi.

</doc>
<doc id="2848549" url="https://pl.wikipedia.org/wiki?curid=2848549" title="Kościół św. Kazimierza w Kotlinie">
Kościół św. Kazimierza w Kotlinie

Kościół św. Kazimierza w Kotlinie - rzymskokatolicki kościół parafialny we wsi Kotlin, w gminie Kotlin, w powiecie jarocińskim, w województwie wielkopolskim. Należy do dekanatu Czermin. Mieści się przy ulicy Staszica. 
Historia.
Świątynia została wybudowana w 1858 roku. Jego budowa rozpoczęła się w 1855 roku, natomiast wnętrze zostało wyposażone do 1868 roku. Budowa została rozpoczęta przez księdza Wojciecha Niedzielskiego, a została zakończona przez księdza Stanisława Rymarkiewicza. Świątynię ufundował Teodor Mukułowski. W czasie II wojny światowej budowla została przeznaczona przez Niemców na magazyn.
Architektura.
Budowla jest orientowana (mieści się na osi wschód-zachód), neogotycka, o jednej nawie, murowany z cegły, nie posiada wieży, tylko sygnaturkę, ma boczną kaplicę oraz niższą od nich zakrystię. Długość świątyni razem z zakrystią to 29 metrów, szerokość - 11 metrów, wysokość - 8,5metra. Świątynia ma piwnice, tylko pod kaplicą jest umieszczony grobowiec rodziny Mukułowskich.
Wyposażenie.
Wnętrze posiada cechy stylu barokowego. Ołtarze wykonane są z drewna o tym samym układzie konstrukcyjnym i rytmicznym, posiadają polichromie ze złoceniami. Są dużo starsze, bo pochodzą ze świątyni z 1734 roku. Dlatego obecną budowlę zbudowano niejako ,do ołtarzy”. Obraz znajdujący się głównym ołtarzu to kopia obrazu Bartolomé Estebana Murilla znajdującego się w Rzymie. W ołtarzu bocznym św. Kazimierza jest umieszczona powiększona kopia św. Kazimierza. Obraz ten poświęcił papież Pius IX w dniu 29 stycznia 1868 roku. Obraz św. Jana z Dzieciątkiem został ufundowany po zakończeniu II wojny światowej przez żołnierzy Armii Krajowej. W głównym ołtarzu umieszczone są relikwie św. męczenników Urbana i Lididiusza.

</doc>
<doc id="2848552" url="https://pl.wikipedia.org/wiki?curid=2848552" title="Zawłotnia śnieżna">
Zawłotnia śnieżna

Zawłotnia śnieżna ("Chlamydomonas nivalis") – gatunek glonu z rodziny zawłotniowatych. Jednokomórkowa zielenica o postaci wiciowca. Kriobiont naśnieżny dający zakwity, znane jako czerwony śnieg, a w literaturze podróżniczej, zwłaszcza dotyczącej Stanów Zjednoczonych – śnieg arbuzowy.
Ze względu na trudności w oznaczaniu, czasem nazwę "Chlamydomonas nivalis" stosuje się jako zbiorczą dla wszystkich zawłotni tworzących czerwone zakwity śniegu.
Morfologia.
Komórki najczęściej w postaci przetrwalnej, bezwiciowej. W przybliżeniu kuliste. Całkowicie czerwone, co maskuje chloroplast. Gruba ściana komórkowa, co daje wrażenie cysty. Pirenoid centralny. O rozmiarach od 6 μm do ponad 30 μm. Ze względu na wytwarzanie śluzu czasem oblepione materiałem obcym i sklejone z innymi komórkami, tworząc agregacje. Oprócz chlorofilu a i b wytwarza barwniki takie jak: luteina, β-karoten i astaksantyna. Ta ostatnia i jej estry to tzw. karotenoidy drugiego rzędu, występujące poza plastydami (hematochrom) wytwarzane m.in. w warunkach stresu, np. niedoboru azotu, ale przede wszystkim podczas formowania form przetrwalnych. W małych lub śladowych ilościach wytwarzany jest α-tokoferol czy echinenon. Również ksantofile inne niż luteina (tj. wiolaksantyna, anteraksantyna, zeaksantyna) są wytwarzane w mniejszych ilościach (mniej więcej ⅓ ilości luteiny) i to nie u wszystkich osobników. U osobników o w pełni wykształconym czerwonym zabarwieniu astaksantyny jest ok. dwudziestokrotnie więcej niż chlorofilu a.
Występowanie.
Gatunek kosmopolityczny występujący na topniejącym śniegu. Jako element krioplanktonu żyje głównie w błonie tworzonej przez wodę na powierzchni śniegu, a w mniejszych zagęszczeniach w wodzie znajdującej się wewnątrz warstwy śniegu, między jego kryształami. Izolowane połacie śniegu kolonizuje przenoszony jako element aeroplanktonu. Występuje w różnych miejscach, które osiągają granicę wiecznego śniegu, co w przypadku stref podbiegunowych oznacza poziom morza. W Afryce notowana w górach Maroka. Na paku lodowym Oceanu Arktycznego zawłotnia śnieżna była notowana w zagęszczeniu średnio 156 000 komórek na mililitr topniejącego śniegu, osiągając niemal stuprocentową dominację wśród naśnieżnych glonów, natomiast w głębi śniegu i w zbiornikach roztopiskowych występuje w mniejszych zagęszczeniach. Z kolei w górach Sierra Nevada średnie zagęszczenie wyniosło ok. 1 306 komórek w mililitrze. Również w Alpach niemal wszystkie komórki tworzące czerwony śnieg należą do tego gatunku.
Biologia i ekologia.
Ekofizjologia.
Wytrzymuje zamarzanie do temperatury -35 °C. Różne szczepy optimum fotosyntezy osiągają w różnych temperaturach od -3 °C do 20 °C, choć zwykle za optymalną temperaturę wzrostu podaje się 2–4 °C. W razie stopienia śniegu może przetrwać kilka miesięcy w postaci wysuszonej, stając się elementem pyłu pokrywającego skały, po czym ponownie być aktywna po nowym opadzie śniegu. Zakwity śniegu są tworzone przez nieruchliwe postacie przetrwalne (aplanospory), które do kiełkowania w postacie uwicione potrzebują wody w stanie płynnym, a więc w przypadku śniegu nie może on być zbyt suchy, czyli świeży. Postacie ruchliwe umiejscawiają się we właściwej lokalizacji względem światła i stref termicznych, ale większość cyklu życiowego zawłotnia spędza w postaci przetrwalnej, bardziej wytrzymałej na trudne warunki (np. cykl zamarzania i tajania). Formy przetrwalne nie pozostają całkowicie nieaktywne, lecz wykazują metabolizm. W czasie badań zakwitu często wszystkie komórki są znajdowane właśnie w tej formie. Przekształcenie w formę przetrwalną wymaga zgromadzenia substancji zapasowych (cukrów i lipidów) oraz pozachloroplastowych karotenoidów. Na początku sezonu wegetacyjnego proporcje barwników są inne niż w jego pełni – z czasem rośnie stosunek astaksantyny do chlorofilu, a maleje proporcja karotenoidów pierwszego rzędu i tokoferolu.
Astaksantyna prawdopodobnie pełni funkcję filtra chroniącego przed promieniowaniem ultrafioletowym, które może być szczególnie intensywne na śniegu.
Z otoczką śluzową oprócz zanieczyszczeń mineralnych (w warunkach paku lodowego w dużej mierze skorupek okrzemek) związany może być kriofilny grzyb "Chionaster nivalis".
Fotosynteza.
Mimo właściwości kriofilnych, eksperymentalny wzrost temperatury nawet do 20 °C generalnie nie powoduje spadku wydajności fotosyntezy. Niemniej, przy małym naświetleniu (&lt;100 mmol kwantów m-2 s-1) zysk netto z fotosyntezy obserwowano w zakresie 1,5–12 °C, a w wyższych temperaturach zysk netto był ujemny. W wyższych temperaturach (kilkanaście stopni Celsjusza) wzrost naświetlenia powoduje szybki wzrost tempa fotosyntezy, a punkt jej wysycenia następuje dopiero przy natężeniu ok. 900 mmol/m²/s, natomiast w warunkach bliższych typowym dla jej naturalnych siedlisk punkt ten to ok. 300 mmol kwantów m-2 s-1). Nie zaobserwowano fotoinhibicji. Nie jest jednak jasne, czy wnioski z krótkotrwałych warunków eksperymentalnych można przenieść na populacje występujące w naturze, w warunkach bardzo dużej zmienności warunków zależnych m.in. od głębokości położenia w warstwie śniegu.

</doc>
<doc id="2848553" url="https://pl.wikipedia.org/wiki?curid=2848553" title="Chlamydomonas nivalis">
Chlamydomonas nivalis



</doc>
<doc id="2848555" url="https://pl.wikipedia.org/wiki?curid=2848555" title="Kino Polska International">
Kino Polska International

Kino Polska International – nadawany w języku polskim kanał filmowy, skierowany do Polonii w USA, Kanadzie, Wielkiej Brytanii i Ukrainie. Oglądać go można za pomocą platformy Dish Network.
Profil kanału.
Kino Polska International to kanał telewizyjny, poświęcony w całości promocji polskiego kina i polskich twórców filmowych. W ramówce znajdują się kultowe filmy i seriale, dzieła znanych reżyserów oraz hity z najlepszymi polskimi aktorami. Kanał prezentuje również kino niezależne, filmy krótkometrażowe oraz etiudy młodych twórców.

</doc>
<doc id="2848556" url="https://pl.wikipedia.org/wiki?curid=2848556" title="Rząd Lubena Berowa">
Rząd Lubena Berowa

Rząd Lubena Berowa – rząd Bułgarii, który został powołany 30 grudnia 1992 i urzędował do 17 października 1994.

</doc>
<doc id="2848558" url="https://pl.wikipedia.org/wiki?curid=2848558" title="Hipólito Mejía">
Hipólito Mejía

Rafael Hipólito Mejía Domínguez (ur. 22 lutego 1941 w Gurabo) – dominikański agronom, inżynier rolnik i działacz polityczny Dominikańskiej Partii Rewolucyjnej, minister rolnictwa w rządzie Antonio Guzmana Fernandeza, 52. prezydent Dominikany w od 16 sierpnia 2000 do 16 sierpnia 2004. 
Wybory prezydenckie.
W 2000 roku kandydował na prezydenta jako kandydat lewicowej Dominikańskiej Partii Rewolucyjnej. W swoim programie zawarł m.in. zwiększenie nakładów na opiekę zdrowotną, edukację i ubezpieczenia społeczne poprzez podwyżki podatków. Wygrał w pierwszej turze, zdobywając 49,87% głosów. Jego główni przeciwnicy, Danilo Medina i były prezydent Joaquín Balaguer, otrzymali odpowiednio 24,9% i 24,6% głosów.
Zabrakło mu niewiele głosów do przekroczenia progu 50-procentowego, więc jego zwolennicy ogłosili zwycięstwo i wezwali Medinę do poddania się. Medina szybko zdał sobie sprawę, że nie ma szans na zmniejszenie prawie 25-punktowej straty z Mejíą, zwłaszcza gdy Balaguer zasugerował, że niektórzy z jego wyborców mogą przejść do PRD w drugiej rundzie. Medina potrzebowałaby prawie wszystkich wyborców Balaguera, którzy zagłosowaliby na niego, aby mieć realistyczną szansę na wygraną. W związku z tym Medina wycofała się z tury, przekazując prezydenturę Mejii.
Prezydentura.
Podczas swojej prezydentury zajął się wypełnianiem swoich obietnic z kampanii wyborczej, takich jak ubezpieczenia społeczne, pomoc małym firmom, rolnictwu, podnoszenie poziomu edukacji czy rozwiązanie problemu deficytu mieszkań. W pierwszych dwóch latach mandatu uzyskał znaczne poparcie ludności, co spowodowało, że jego partia wygrała wybory do Kongresu i samorządów, przejmując kontrolę nad Senatem z udziałem 29 z 31 senatorów.

</doc>
<doc id="2848559" url="https://pl.wikipedia.org/wiki?curid=2848559" title="Prometeuszek gruziński">
Prometeuszek gruziński

Prometeuszek gruziński ("Prometheomys schaposchnikowi") – gatunek ssaka z podrodziny karczowników (Arvicolinae) w obrębie rodziny chomikowatych (Cricetidae).
Zasięg występowania.
Prometeuszek gruziński występuje w Kaukazie Północnym w Rosji (Adygeja, Karaczajo-Czerkiesja, Kabardo-Bałkaria i Osetia Północna), Gruzji i północno-wschodniej Turcji.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1901 roku rosyjski zoolog Konstantin Aleksiejewicz Satunin nadając mu nazwę "Prometheomys schaposchnikowi". Holotyp pochodził z . Jedyny przedstawiciel rodzaju prometeuszek ("Prometheomys") który opisał w 1901 roku również Satunin.
"P. schaposchnikowi" ma wiele cech pierwotnych i jest filogenetycznie izolowany wśród norników i lemingów. Rodzaj ten może leżeć u podstawy "Arvicolinae". Epitet gatunkowy jest często błędnie pisana jako "schaposchnikovi". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 126–165 mm, długość ogona 36–58 mm; masa ciała 59,5–87,8 g (samce są nieco większe i cięższe od samic).

</doc>
<doc id="2848565" url="https://pl.wikipedia.org/wiki?curid=2848565" title="Castle of Glass">
Castle of Glass

Castle of Glass – czwarty singel amerykańskiego zespołu rockowego Linkin Park z ich piątego albumu studyjnego, "Living Things". Został wydany 1 lutego 2013 przez wytwórnię płytową Warner Bros. Records. Za produkcję muzyczną odpowiedzialni są Mike Shinoda oraz Rick Rubin. Do utworu zrealizowano teledysk promujący grę komputerową , który wyreżyserowali Drew Stauffer i Jerry O’Flaherty.
Lista utworów i formaty singla.
Castle of Glass EP.
W katalogu niemieckiego sklepu iTunes pojawiło się Castle Of Glass EP. Wydawnictwo, poza numerem tytułowym, zawiera również remiks „Lost In The Echo” w wykonaniu KillSonika, a także zarejestrowane na "Rock Im Park 2012" wersje live utworów „Burn It Down” oraz „Lies Greed Misery”. Minialbum (jedynie w formie cyfrowej) jest dostępny w sprzedaży od 22 marca (w innych europejskich sklepach pojawił się 3 dni później).

</doc>
<doc id="2848566" url="https://pl.wikipedia.org/wiki?curid=2848566" title="Man Dandan">
Man Dandan

Man Dandan (; ur. 5 maja 1989 w Harbinie) – chińska biegaczka narciarska, dwukrotna medalistka zimowych igrzysk azjatyckich, olimpijka.

</doc>
<doc id="2848572" url="https://pl.wikipedia.org/wiki?curid=2848572" title="Paul Magloire">
Paul Magloire

Paul Eugène Magloire (ur. 19 lipca 1907 w Quartier-Morin, zm. 12 lipca 2001 w Port-au-Prince) – haitański generał i polityk.
Syn generała, w 1930 wstąpił do armii. W 1944 został szefem policji w Port-au-Prince, którym pozostawał do 1946, kiedy to wziął udział w zamachu stanu przeciw Élie Lescotowi. W administracji następcy Lescota, Francka Lavauda, obejmował stanowiska: członka Wojskowego Komitetu Wykonawczego (od 11 stycznia do 16 sierpnia 1946) i jednocześnie ministra spraw wewnętrznych i obrony (od 12 stycznia do 16 sierpnia 1946). Po ponownym dojściu Lavauda do władzy wszedł w skład rządzącej junty (od 10 maja do 6 grudnia 1950) i ponownie ministra spraw wewnętrznych i obrony (od 12 maja do 3 sierpnia 1950).
6 grudnia 1950 objął urząd prezydenta. Rządził po dyktatorsku aż do ustąpienia w dniu 12 grudnia 1956 na skutek nacisków społecznych. W 1957, po dojściu do władzy François Duvaliera, Magloire wyjechał z kraju. Powrócił dopiero po obaleniu dyktatury Duvalierów w 1986.

</doc>
<doc id="2848573" url="https://pl.wikipedia.org/wiki?curid=2848573" title="Choroba Pageta">
Choroba Pageta



</doc>
<doc id="2848576" url="https://pl.wikipedia.org/wiki?curid=2848576" title="Hipolito Mejia">
Hipolito Mejia



</doc>
<doc id="2848578" url="https://pl.wikipedia.org/wiki?curid=2848578" title="Kwaśna Polanka">
Kwaśna Polanka

Kwaśna Polanka – polana na północno-zachodniej grani Grzesia w słowackich Tatrach Zachodnich. Jest to niewielka polanka położona na północnej, opadającej do Dolinki Kwaśnej stronie grzbietu, pomiędzy polaną Kasne i Czołem. Po utworzeniu TANAP-u i zniesieniu pasterstwa polanka skazana jest na samorzutne zarośnięcie lasem, nie prowadzi się tutaj bowiem zabiegów ochrony czynnej. Przez polankę prowadzi szlak turystyczny.

</doc>
<doc id="2848582" url="https://pl.wikipedia.org/wiki?curid=2848582" title="Dmitrij Abacijew">
Dmitrij Abacijew



</doc>
<doc id="2848585" url="https://pl.wikipedia.org/wiki?curid=2848585" title="Delta Ursae Minoris">
Delta Ursae Minoris

Delta Ursae Minoris ("δ UMi", "Yildun") – gwiazda w gwiazdozbiorze Małej Niedźwiedzicy. Ma ona obserwowaną wielkość gwiazdową równą 4,052, znajduje się w odległości 172 lat świetlnych od Słońca.
Nazwa.
Gwiazda nosi tradycyjną nazwę Yildun. Wywodzi się ona od tureckiego , co oznacza po prostu „gwiazda”; nazwa była też zniekształcana do postaci Vildiur i Gildun. Prawdopodobnie zawdzięcza nadanie nazwy swojemu szczególnemu położeniu, zaledwie 3,5° od północnego bieguna niebieskiego. Międzynarodowa Unia Astronomiczna zatwierdziła użycie nazwy Yildun dla określenia tej gwiazdy.
Właściwości fizyczne.
Jest to biała gwiazda ciągu głównego, należąca do typu widmowego A1. Temperatura jej powierzchni to 9000 K. Gwiazda ta jest 47 razy jaśniejsza od Słońca, a jej średnica wynosi 2,8 średnicy słonecznej. Charakteryzuje ją duża prędkość obrotowa – 174 kilometry na sekundę, która sprawia, że jej linie widmowe są rozmyte. Gwiazda obraca się 87 razy szybciej niż Słońce, co oznacza, że wykonuje pełny obrót w ciągu zaledwie 19 godzin.
Jest to gwiazda podwójna, opisanemu wyżej składnikowi towarzyszy znacznie słabsza gwiazda o wielkości 11,80, oddalona o 4,5 sekundy kątowej (pomiar z 2009 r.).

</doc>
<doc id="2848586" url="https://pl.wikipedia.org/wiki?curid=2848586" title="Dideba zec'it' kurtxeuls">
Dideba zec'it' kurtxeuls



</doc>
<doc id="2848589" url="https://pl.wikipedia.org/wiki?curid=2848589" title="Aravere">
Aravere

Aravere – wieś w Estonii, prowincji Rapla, w gminie Märjamaa.

</doc>
<doc id="2848592" url="https://pl.wikipedia.org/wiki?curid=2848592" title="Haimre">
Haimre

Haimre – wieś w Estonii, prowincji Rapla, w gminie Märjamaa.

</doc>
<doc id="2848593" url="https://pl.wikipedia.org/wiki?curid=2848593" title="Hiietse">
Hiietse

Hiietse – wieś w Estonii, prowincji Rapla, w gminie Märjamaa.

</doc>
<doc id="2848594" url="https://pl.wikipedia.org/wiki?curid=2848594" title="Krzysztof Kubryński">
Krzysztof Kubryński

Krzysztof Kubryński (ur. 1954) – polski specjalista od aerodynamiki. Autor pakietu programów KK-AERO wspomagających proces projektowania aerodynamicznego statków powietrznych. W projektowaniu większości obecnych szybowców wyczynowych (ASW-27/ASG-29, Ventus-2, DG-1000, ASW-28, Antares, JS-1, Concordia) wykorzystana była jego metodyka trójwymiarowego projektowania aerodynamicznego oraz oprogramowanie. Projektant żagla użytego przez zwycięzcę (Mateusz Kusznierewicz) regat olimpijskich w Atlancie.
Doktorat uzyskał z Wydziału MEiL Politechniki Warszawskiej w której Zakładzie Aerodynamiki i Mechaniki Płynów był pracownikiem od 1990 roku. Jego najbardziej znaną konstrukcją jest skrzydło szybowca SZD-56-2 Diana 2 (wielokrotne wygrane w Mistrzostwach Świata i wyścigach Grand Prix).
W 2018 Aeroklub Polski przyznał Medal Tańskiego, najwyższe polskie odznaczenie szybowcowe za wybitny wkład w rozwój 
szybownictwa.

</doc>
<doc id="2848596" url="https://pl.wikipedia.org/wiki?curid=2848596" title="Królestwo Imeretii">
Królestwo Imeretii

Królestwo Imeretii – jedno z niezależnych gruzińskich państw dzielnicowych powstałych w XV w. wskutek rozpadu Królestwa Gruzji. Wcielone do Rosji na początku XIX stulecia.
Historia.
W XV w., na skutek głębokiego kryzysu wewnętrznego, Królestwo Gruzji rozpadło się na trzy odrębne królestwa rządzone przez różne gałęzie dynastii Bagratydów: Królestwo Kartlii i Królestwo Kachetii na wschodnie oraz Królestwo Imeretii w części zachodniej. Przyczyną tego stanu rzeczy były najazdy zewnętrzne (walka Złotej Ordy i Tamerlana o kontrolę nad Zakaukaziem), jak również ambicje gruzińskich feudałów dążących do jak największej samodzielności.
Królestwo Imeretii rządzone było przez Bagratydów-potomków Dawida, syna królowej Rusudan. Stolicą państwa było Kutaisi. W XV i na pocz. XVI w. było na tyle silnym organizmem państwowym, by z powodzeniem odpierać ataki tureckie. Energiczne rządy królów Bagrata I i Aleksandra I pozwoliły na utrzymywanie integralności terytorialnej kraju i sprzeciwianie się ambicjom wielkich rodów możnowładczych, aspirujących do utworzenia własnych księstw. Dopiero w latach 40. XVI w. władcy Imeretii stracili kontrolę nad księstwami Megrelii, Abchazji i Gurii, a z czasem także nad Swanetią, Raczą i Leczhumi. Władcy wymienionych organizmów pozostawali jedynie nominalnie lennikami królów imeretyńskich. Sami władcy Imeretii popadli w zależność od Turcji, zostali zmuszeni do wpuszczenia na terytorium kraju garnizonów tureckich; jeden z nich znalazł się nawet w stolicy państwa. Na sytuację wewnętrzną w Imeretii wpływ miały nie tylko władze centralne Turcji, ale i jej dostojnicy zarządzającymi dzielnicami graniczącymi z gruzińskim królestwem. Turcy działali dodatkowo na rzecz osłabienia Imeretii i innych państw zachodniogruzińskich, skłócając ze sobą ich władców. W celu ratowania własnej niezależności od XVII w. królowie Imeretii (podobnie jak władcy Kartlii i Kachetii) zwracali się o pomoc do Rosji, nie uzyskując jednak oczekiwanego wsparcia. Carowie przekazywali jedynie dary pieniężne Gruzińskiemu Kościołowi Prawosławnemu lub jego poszczególnym instytucjom lub przyjmowali w Rosji wygnanych z Gruzji władców lub politycznych emigrantów.
Próbę przeprowadzenia szeroko zakrojonych reform wewnętrznych w państwie podjął w 1752 król Imeretii Solomon I. Działał on na rzecz ograniczenia samowoli feudałów, odbudowy zrujnowanej przez najazdy i walki wewnętrzne gospodarki kraju i ostatecznie wyzwolić się spod wpływów tureckich. Uzyskał poparcie aznaurów, tj. pomniejszych feudałów, jak również książąt Gurii i Megrelii. Jego decyzje wzbudzały natomiast opór wśród najpotężniejszych możnowładców, którzy w 1757 poparli turecki najazd na Imeretię. Solomon I dwukrotnie odparł jednak wojska osmańskie. W 1758 zawarł także traktat sojusznicy z królem Kartlii Herakliuszem II, w którym obydwa państwa zobowiązywały się do wzajemnej pomocy w przypadku zewnętrznej agresji przeciwko jednemu z nich.
W czasie wojny rosyjsko-tureckiej lat 1768-1774 walki toczyły się także na terytorium Imeretii. Na teren kraju weszły wojska tureckie, a następnie siły rosyjskiego gen. Totlebena, który szybko znalazł się w konflikcie z Solomonem I. Mimo to rosyjsko-gruzińska współpraca wojskowa pozwoliły na niemal całkowite usunięcie Turków z Imeretii. Kończący wojnę traktat w Küczük Kajnardży nie gwarantował jednak Imeretii całkowitej niezawisłości, uznając jej niepodległość przy zastrzeżeniu, iż pozostawała w sferze wpływów Turcji. Turcja nie chciała jednak doprowadzić do kolejnej wojny z Rosją i zaprzestała ingerowania w wewnętrzne sprawy królestwa. Był to jednak stan niepewny; władcy wszystkich państw gruzińskich zdawali sobie sprawę, że mogą zostać ponownie zaatakowani przez Turcję lub Persję, gdy tylko sprzyjać temu będzie koniunktura polityczna. Wskutek walk wewnętrznych i agresji zewnętrznych miasta Królestwa Imeretii w XVIII w. były zniszczone. Żaden ośrodek miejski w Imeretii nie jest wymieniany wśród znaczących takich ośrodków na terenie dawnego Królestwa Gruzji. Okres rządów Solomona I był natomiast czasem rozwoju kultury, gdyż władca był wielkim mecenasem nauki i literatury.
Włączenie Imeretii do Rosji.
Po śmierci Solomona I tron objął po nim Solomon II. W 1801 zdołał on podporządkować sobie księstwo Megrelii; jego władca Grzegorz Dadiani podjął wówczas rozmowy z Rosją i w grudniu 1801 uznał jej protektorat. Trzy lata później do tego samego został zmuszony sam król Imeretii, który bezskutecznie poszukiwał pomocy przeciwko Imperium Rosyjskiemu w Turcji. Nie mogąc pogodzić się z utratą niepodległości, Solomon II zbiegł ze stolicy w Kutaisi i najpierw usiłował nakłonić Turków do wystąpienia zbrojnego przeciwko Rosji, a gdy wysiłki te zakończyły się fiaskiem - zaczął organizować antyrosyjskie powstanie. W 1810 został oficjalnie zdetronizowany, a Imeretia włączona do Rosji. Ostatni król Imeretii poniósł w walce zbrojnej klęskę i musiał ratować się ucieczką do Turcji. Ostatnie powstanie wyzwoleńcze w Imeretii miało miejsce w latach 1819-1820 i również zostało stłumione przez wojska rosyjskie.

</doc>
<doc id="2848597" url="https://pl.wikipedia.org/wiki?curid=2848597" title="Jaworzynka (dopływ Zimnej Wody)">
Jaworzynka (dopływ Zimnej Wody)

Jaworzynka – potok w słowackich Tatrach Zachodnich, prawy dopływ Zimnej Wody. Ma źródła w Ciepłym Żlebie na wysokości około 1380 m. Górna część Ciepłego Żlebu jest sucha. Jaworzynka spływa w zachodnim kierunku, przepływa przez polanę Puczatina i w Dolinie Zuberskiej uchodzi do Zimnej Wody. Następuje to na wysokości około 980 m, w połowie odległości między polaną Brestowa i Zwierówką. 

</doc>
<doc id="2848598" url="https://pl.wikipedia.org/wiki?curid=2848598" title="Inda">
Inda

Inda – wieś w Estonii, prowincji Rapla, w gminie Märjamaa.

</doc>
<doc id="2848600" url="https://pl.wikipedia.org/wiki?curid=2848600" title="Jerik Utembajew">
Jerik Utembajew



</doc>
<doc id="2848604" url="https://pl.wikipedia.org/wiki?curid=2848604" title="Jaaniveski">
Jaaniveski

Jaaniveski – wieś w Estonii, prowincji Rapla, w gminie Märjamaa.

</doc>
<doc id="2848606" url="https://pl.wikipedia.org/wiki?curid=2848606" title="Jõeääre">
Jõeääre

Jõeääre – wieś w Estonii, prowincji Rapla, w gminie Märjamaa.

</doc>
<doc id="2848607" url="https://pl.wikipedia.org/wiki?curid=2848607" title="Prometheomys">
Prometheomys



</doc>
<doc id="2848609" url="https://pl.wikipedia.org/wiki?curid=2848609" title="Kaguvere">
Kaguvere

Kaguvere – wieś w Estonii, prowincji Rapla, w gminie Märjamaa.

</doc>
<doc id="2848610" url="https://pl.wikipedia.org/wiki?curid=2848610" title="I wszystko lśni">
I wszystko lśni

I wszystko lśni (ang. "Sunshine Cleaning") – amerykański komediodramat z 2008 roku w reżyserii Christine Jeffs. Wyprodukowany przez Overture Films. Premiera filmu miała miejsce 18 stycznia 2008 roku podczas Festiwalu Filmowego w Sundance.
Opis fabuły.
30-letnia Rose (Amy Adams) oraz jej młodsza siostra Norah wychowywały się bez matki, która popełniła samobójstwo. To tragiczne wydarzenie zaciążyło na ich dalszych losach. Rose ma za sobą serię nieudanych związków i potrzebuje pieniędzy na naukę swojego syna. Otwiera więc z siostrą firmę sprzątającą.

</doc>
<doc id="2848612" url="https://pl.wikipedia.org/wiki?curid=2848612" title="Kangru (Märjamaa)">
Kangru (Märjamaa)

Kangru – wieś w Estonii, prowincji Rapla, w gminie Märjamaa.

</doc>
<doc id="2848614" url="https://pl.wikipedia.org/wiki?curid=2848614" title="Paweł Okoński">
Paweł Okoński

Paweł Okoński (ur. 16 stycznia 1961 w Wąchocku) – polski aktor.
Życiorys.
W 1979 ukończył II Liceum Ogólnokształcące im. Stanisława Staszica w Starachowicach. Zadebiutował 18 listopada 1981 rolą Staszka w "Weselu" Stanisława Wyspiańskiego w reżyserii Igora Przegrodzkiego na scenie Teatru Polskiego we Wrocławiu. W 1983 zdobył wyróżnienie za rolę Bareau w przedstawieniu "Demokracja-Kopulacja-Rewolucja" na I Ogólnopolskim Przeglądzie Spektakli Dyplomowych Szkół Teatralnych w Łodzi. W tym samym roku ukończył studia na Wydziale Aktorskim wrocławskiej filii PWST w Krakowie. W latach 1983–2005 był aktorem Teatru Polskiego we Wrocławiu. Od 2006 współpracował m.in. z Wrocławskim Teatrem Komedia, a także z Teatrem im. Wojciecha Bogusławskiego w Kaliszu i Kujawsko-Pomorskim Impresaryjnym Teatrem Muzycznym w Toruniu.

</doc>
<doc id="2848617" url="https://pl.wikipedia.org/wiki?curid=2848617" title="Swirkowo">
Swirkowo

Swirkowo (bułg. "Свирково") – wieś w południowej Bułgarii, w obwodzie Chaskowo, w gminie Simeonowgrad.
Swirkowo za czasów panowania imperium osmańskiego nazywało się Djudjukczelii.
Mieszkańcy zajmują się uprawą bawełny, sezamu i melonów.

</doc>
<doc id="2848619" url="https://pl.wikipedia.org/wiki?curid=2848619" title="Prometheomyini">
Prometheomyini

Prometheomyini – plemię ssaków z podrodziny karczowników (Arvicolinae) w obrębie rodziny chomikowatych (Cricetidae). 
Podział systematyczny.
Do plemienia należy jeden występujący współcześnie rodzaj:
Opisano również rodzaje wymarłe: 

</doc>
<doc id="2848622" url="https://pl.wikipedia.org/wiki?curid=2848622" title="Kościół Miłosierdzia Bożego w Gdańsku">
Kościół Miłosierdzia Bożego w Gdańsku

Kościół Bożego Miłosierdzia w Gdańsku – świątynia rzymskokatolicka w dzielnicy Gdańska, Pieckach-Migowie. Jest siedzibą parafii.
Historia.
W 1994 w miejscu tym znajdował się punkt katechetyczny, rozbudowany w ośrodek duszpasterski (plebanię) z kaplicą, pomieszczeniami administracyjnymi, mieszkaniami księży i salkami. Parafię erygowano 17 czerwca 1997 dekretem abpa Tadeusza Gocłowskiego. Przekazano jej obszar parafii Bożego Ciała, obejmujący osiedle Migowo (część dzielnicy Piecki-Migowo), skupione wokół ul. Bulońskiej i ul. Myśliwskiej. 27 lipca 1997 odprawiono inauguracyjną Mszę.
Budowę kościoła w nowoczesnym stylu, według projektu architektów Andrzeja Błażko i Agnieszki Papugi, rozpoczęto w 1998 r., dobudowując go od zachodu do plebanii. Powstała świątynia jednonawowa, na planie prostokąta, z wyodrębnionym prezbiterium, z krużgankami od wschodu i zachodu wzdłuż nawy i chórem nad krużgankiem wschodnim. 27 lipca 1999, w drugą rocznicę inauguracji parafii, abp Tadeusz Gocłowski poświęcił dzwon. Nad głównym wejściem (od strony północnej) umieszczono 10-metrową wieżę dzwonnicę (budowana od roku 2002, ukończona po 2006). Kościół do użytku oddany został w 1999, planowany jako lokalne sanktuarium propagowanego kultu Bożego Miłosierdzia. Kamień węgielny poświęcił papież Jan Paweł II. 
W latach 2014–2015 przeprowadzono remont i modernizację prezbiterium kościoła pod nadzorem Mariusza Drapikowskiego i firmę „Murkam” Leona Czerwińskiego z Przodkowa. Wykonano m.in. marmurową chrzcielnicę z ozdobnymi figurkami, złotą osłonę tabernakulum z 12 bryłkami bursztynu, srebrne figury baranka na ołtarz i symbole czterech ewangelistów na ambonę. 
W prezbiterium, w ołtarzu głównym, znajduje się obraz Chrystusa Miłosiernego, w korpusie interesujące witraże o treści paschalnej i maryjnej. Po prawej znajduje się tabernakulum, a po lewej obraz Matki Bożej z dzieciątkiem. Na tyłach znajdują się 27-głosowe organy, obok nich jest obraz przedstawiający papieża Jana Pawła II. W lewej nawie znajduje się wejście do zakrystii. W wieży znajduje się jeden dzwon.

</doc>
<doc id="2848625" url="https://pl.wikipedia.org/wiki?curid=2848625" title="Geografia (Ptolemeusz)">
Geografia (Ptolemeusz)

Geografia (, "Geographike hyphegesis" – wstęp do kreślenia map) – obok "Almagestu" () i "Tetrabiblos" ( – Czworoksiąg) jedno z najważniejszych dzieł greckiego matematyka, astronoma i geografa Klaudiusza Ptolemeusza. Jest kompendium współczesnej autorowi wiedzy geograficznej i kartograficznej doby imperium rzymskiego w II wieku n.e.
Manuskrypt.
Istnieje około trzech (lub więcej) linii przekazu (archetypów) znanego nam dzisiaj tekstu wywodzących się z autorskiego rękopisu Ptolemeusza. Żaden (podobnie jak sam oryginał) nie zachował się do naszych czasów. Znamy za to pięćdziesiąt greckich kopii. Wszystkie mają średniowieczny rodowód i bardzo dużo błędów, zbyt poważnych, aby mogły powstać z winy autora. Jak pokazują badania, już teksty archetypów zawierały liczne nieścisłości, wynikające często z nieumiejętnego „poprawiania” współrzędnych przez kopistów, ale także z faktu, że były pisane majuskułami alfabetu greckiego i później były błędnie odczytywane. Według badaczy określa to czas ich powstania na późną starożytność do X wieku n.e.
Najważniejsze zachowane do naszych czasów manuskrypty wyszły spod ręki trzynastowiecznego bizantyjskiego uczonego Maksyma Planudesa (ok. 1255–1305). Są one częściowo skorygowane, pięknie zdobione i zawierają odtworzone mapy. Poszczególne egzemplarze mają swoje nazwy: "Urbinas" przechowywany jest w Bibliotece Watykańskiej, "Fabricianus" w Bibliotece Królewskiej w Kopenhadze, a "Seragliensis" w Pałacu Topkapı w Stambule.
Treść.
Sam Ptolemeusz informuje, że obok oryginalnych treści, dzieło zawiera również dorobek poprzedników. Znaczna część lokalizacji i ich rozmieszczenie na mapach opracowane zostały przez Marinosa z Tyru, a sposób wykorzystania obserwacji astronomicznych w celu ustalenia pozycji geograficznej przez Hipparchosa z Nikei. Traktat składa się z ośmiu ksiąg uzupełnionych 26 mapami znanego w II wieku n.e. świata.
Księga I.
Wstęp ma charakter teoretyczny. Zdając sobie sprawę z tego, jak łatwo mapy ulegają zniekształceniu poprzez niedokładne kopiowanie, Ptolemeusz w Księdze I wyłożył zasady ich rysowania. Chcąc mieć pewność, że czytelnik będzie w stanie odtworzyć je na bazie samego tekstu, zaprezentował zasady przenoszenia kulistej rzeczywistości na płaszczyznę przy zastosowaniu siatki geograficznej. Długość ustalił dzięki obserwacji tego samego zjawiska astronomicznego w dwóch różnych miejscach. Posłużyło do tego zaćmienie Księżyca z 331 p.n.e. w noc poprzedzającą bitwę pod Gaugamelą. Porównując zapisy astronomów babilońskich z tymi poczynionymi w Kartaginie uznał, że obydwa miejsca dzielą 3 godziny co daje 45° długości geograficznej. Po czym pokrył znany świat 180 południkami stopni geograficznych począwszy od Wysp Szczęśliwych (południk 0°) aż do Chin. Poprawioną koncepcję obliczania szerokości przejął od poprzedników i objął nią obszar od Bałtyku po Tanzanię. Na tak przygotowaną siatkę naniósł poszczególne punkty, których położenie znał dzięki obserwacjom astronomicznym Hipparchosa z Nikei.
Księgi II – VIII.
Księgi od II do VII zawierają podzieloną na regiony listę ważniejszych miejsc (miast, gór, rzek) ze współrzędnymi. Każdy region zawarty jest w osobnym rozdziale i bardzo dokładnie opisany, poczynając od granic, poprzez opis wnętrza regionu ze szczególnym uwzględnieniem miast, aż do pobliskich wysp (jeżeli występują). Lista zawiera ponad 8000 toponimów.
W Księdze II opisującej region "Magna Germania" autor wymienił m.in. Budorgis (Βουδοργίς) utożsamiane później z Brzegiem, Kalisię () identyfikowaną z Kaliszem czy Askaukalis () z Bydgoszczą.
Księga VIII zawiera wskazówki dotyczące kreślenia map poszczególnych regionów z podkreśleniem prostej zasady, że bogactwo treści powinno zależeć od skali rysunku. Zakończenie to kolejna lista najważniejszych miast z ich lokalizacją wyrażoną w godzinach (i ich ułamku długości) najdłuższego dnia roku oraz szacunkową odległością od Aleksandrii.
Błędy.
Dzieło Ptolemeusza zawiera błędy wynikające głównie z niedoskonałości sporządzonej przez niego siatki geograficznej. Powodowało to, że miejsca wzmiankowane w dziele były do niedawna niezwykle trudne do zidentyfikowania na mapach współczesnych. Ptolemeusz mylił się też, wskazując lokalizację nie tylko miejsc trudnych do usytuowania, ale także tak charakterystycznie położonych, jak chociażby Jutlandia czy Szlezwik-Holsztyn. Przyjął również za Posejdoniosem z Rodos błędne wyliczenie długości stopnia geograficznego, co pomnożyło nieścisłości.
Na Uniwersytecie Technicznym w Berlinie została wypracowała tzw. „geodetic deformation analysis” (analiza deformacji geodezyjnych) pozwalająca na skorygowanie istniejących błędów. Na jej podstawie powstał wykaz miast ("poleis") z „Magna Germania” (Księga II) z ich lokalizacjami na terenie dzisiejszych Niemiec i Polski. Według berlińskich naukowców lokalizacje te odpowiadają umiejscowieniu stanowisk archeologicznych m.in. współczesnej Ptolemeuszowi kultury wielbarskiej.
Wpływ i znaczenie.
Ptolemeusz był pierwszym człowiekiem w historii, który wykorzystał siatkę geograficzną w kartografii.
Już późnoantyczni i wczesnośredniowieczni następcy Ptolemeusza odwoływali się do treści "Geografii", m.in. Pappus z Aleksandrii (ok. 300 n.e.), Ammianus Marcellinus (koniec IV w.) czy Kasjodor (połowa VI w.). Przynajmniej część tradycji translatorskich pochodzi ze świata arabskiego.
Dzieło Ptolemeusza było niezwykle ważne dla autorów późnośredniowiecznych i renesansowych, którzy znali je dzięki pracom Maksyma Planudesa (przełom XIII i XIV wieku) i Miguela Serveta (1535). Miało niebagatelny wpływ na Krzysztofa Kolumba i jego plany dotarcia do Indii poprzez opłynięcie kuli ziemskiej, a także późniejszy rozwój nauk kartograficznych.

</doc>
<doc id="2848628" url="https://pl.wikipedia.org/wiki?curid=2848628" title="Języki makrogunwinyguskie">
Języki makrogunwinyguskie

Języki makrogunwinyguskie (, ) – fyla języków australijskich używanych we wschodniej Ziemi Arnhema na północy Australii.
Języki.
Rebecca Green zrekonstruowała paradygmaty 28 protomakrogunwinyguskich ("proto-Arnhem") czasowników. Rodziny włączone przez Green to:
Propozycja ta jest bliska przedstawionej przez Evansa (1997) pod nazwą języki gunwinyguskie ("Gunwinyguan languages") (wraz z językami Ziemi Arnhema, "Arnhem Land languages").
Marra, warndarrang, alawa i mangarrayi mają tworzyć dość luźną rodzinę marską ("Marran") (Sharpe 2008). 
Heath (1990) przedstawił jako wschodnioarnhemską rodzinę ngandi + nunggubuyu; język enindhilyagwa został dodany później.
Klasyfikacja.
Evans (1997) postuluje pokrewieństwo tych języków z rodziną pama-njugaską w ramach rodziny, którą nazywa makro-pama-njungaską, ale nie zostało to (jeszcze) udowodnione.
W 2003 zaproponował, że są one (także) spokrewnione z językami Daly.

</doc>
<doc id="2848629" url="https://pl.wikipedia.org/wiki?curid=2848629" title="Barchfeld-Immelborn">
Barchfeld-Immelborn

Barchfeld-Immelborn – gmina w Niemczech, w kraju związkowym Turyngia, w powiecie Wartburg.
Powstała 31 grudnia 2012 z połączenia dwóch gmin wchodzących w skład wspólnoty administracyjnej Barchfeld, która dzień później została rozwiązana: Barchfeld oraz Immelborn. Aktualnie (2016) burmistrzem gminy jest Ralph Groß.

</doc>
<doc id="2848631" url="https://pl.wikipedia.org/wiki?curid=2848631" title="Windows XP Professional">
Windows XP Professional



</doc>
<doc id="2848635" url="https://pl.wikipedia.org/wiki?curid=2848635" title="Guangzhou University Town Stadium">
Guangzhou University Town Stadium

Guangzhou University Town Stadium () – wielofunkcyjny stadion znajdujący się w Kantonie w Chinach służący do rozgrywania spotkań piłki nożnej i rugby union, zarówno na poziomie krajowym, jak i międzynarodowym.
Na jego trybunach może zasiąść 50 000 widzów, co czyni go trzecim co do wielkości stadionem w Kantonie, po Guangdong Olympic Stadium i Tianhe Stadium.
Był areną turnieju rugby 7 i części spotkań piłki nożnej na Igrzyskach Azjatyckich 2010.
Od czerwca 2012 roku swoje domowe mecze rozgrywa na nim zespół Guangzhou R&amp;F FC. Stadion gościł również mecz reprezentacji Chin w azjatyckich eliminacjach do MŚ 2014.
Na stadionie w roku 2013 i 2014 odbywały się żeńskie turnieje rugby 7 China Women’s Sevens wchodzące w skład IRB Women’s Sevens World Series.

</doc>
<doc id="2848636" url="https://pl.wikipedia.org/wiki?curid=2848636" title="Guangzhou University City Stadium">
Guangzhou University City Stadium



</doc>
<doc id="2848638" url="https://pl.wikipedia.org/wiki?curid=2848638" title="Stanisław Zajkowski">
Stanisław Zajkowski

Stanisław Stanisławowicz Zajkowski (ros. Станислав Станиславович Зайковский; ur. 4 sierpnia 1899, pow. Horoszczany, zm. w lipcu 1975 w Odessie) – generał major Armii Czerwonej i generał brygady LWP.
Życiorys.
Ukończył szkołę podstawową i został murarzem, od 1909 w Moskwie, od 1 lutego 1918 w 4 Moskiewskim Pułku Robotniczym Czerwonej Gwardii, następnie w Armii Czerwonej, 1919 ukończył kursy piechoty w Moskwie, po czym był zastępcą dowódcy, potem dowódcą kompanii strzeleckiej 2 Pułku Białostockiego. Walczył w wojnie domowej przeciw "białym" i w wojnie z Polską w 1920. 1921–1923 skończył szkołę wojskową w Kijowie, od 1926 zastępca dowódcy, a od 1929 dowódca batalionu. 1932–1936 w Akademii Wojskowej im. Frunze w Moskwie. W listopadzie 1937 został dowódcą pułku piechoty w 66 Dywizji Piechoty Armii Dalekiego Wschodu, a od 1940 wykładał taktykę na kursach w Sołniecznogorsku p. Moskwą. Od maja 1942 walczył na Froncie Woroneskim (w czerwcu 1942 mianowany pułkownikiem), od 1943 szef sztabu 82 Gwardyjskiej Dywizji Piechoty 3 Frontu Ukraińskiego. 
Od 1 marca 1944 w WP, szef sztabu 3 Dywizji Piechoty im. R. Traugutta, a od 26 września 1944 do końca wojny dowódca tej dywizji. 3 maja 1945 mianowany generałem brygady. Za nadużycia i zamieszanie w kradzieże i przemyt został ukarany dyscyplinarnie, a jesienią 1946 zakończył służbę w WP i wrócił do ZSRR.
Mieszkał w Moskwie. Był żonaty z Marią Pietrowną Łajkiną.

</doc>
<doc id="2848641" url="https://pl.wikipedia.org/wiki?curid=2848641" title="Honorowi Obywatele Bydgoszczy">
Honorowi Obywatele Bydgoszczy



</doc>
<doc id="2848644" url="https://pl.wikipedia.org/wiki?curid=2848644" title="Leon Szyszko">
Leon Szyszko

Leon Szyszko (ur. 15 marca 1924 w Kolonii Kamienica na Polesiu, zm. 7 listopada 2009 w Warszawie) – generał brygady LWP.
Życiorys.
Do 1939 był uczniem Państwowego Gimnazjum nr 94 w Prużanie na Polesiu. 13 kwietnia 1940 wraz z matką i bratem został deportowany przez NKWD do północnego Kazachstanu, gdzie pracował w gospodarstwie rolnym należącym do szpitala. W 1943 przybył do Centrum Formowania Polskich Sił Zbrojnych w ZSRR w Sielcach nad Oką i został powołany do służby w 6 pułku piechoty 2 Dywizji Piechoty im. Jana Henryka Dąbrowskiego, gdzie służył w stopniu szeregowego, a następnie kaprala. Do lipca 1944 służył w 6 pułku piechoty jako zastępca dowódcy plutonu. Od lipca do października 1944 odbył 3-miesięczny kurs oficerski, początkowo w Łucku, a następnie w Mińsku Mazowieckim. Po ukończeniu kursu został mianowany na stopień porucznika. Przeszedł cały szlak bojowy 2 Dywizji Piechoty im. J. H. Dąbrowskiego. Po wojnie został kapitanem. 
W latach 1946–1949 studiował w Akademii Wojskowej im. Frunze w Moskwie, po czym został awansowany do stopnia majora dyplomowanego i rozpoczął służbę w pionie operacyjnym Sztabu Generalnego WP. W latach 1951–1952 był attaché wojskowym w ChRL i KRL-D. Po powrocie do kraju mianowany w 1952 podpułkownikiem, a w 1956 pułkownikiem. W latach 1961–1965 był stałym przedstawicielem Sztabu Generalnego WP w Sztabie Zjednoczonych Sił Zbrojnych Państw-Stron Układu Warszawskiego w Moskwie. W latach 1965–1969 służył w Inspektoracie Szkolenia MON. Na mocy uchwały Rady Państwa PRL z 9 października 1968 mianowany na stopień generała brygady; nominację wręczył mu w Belwederze 12 października 1968 przewodniczący Rady Państwa marszałek Polski Marian Spychalski w obecności I sekretarza KC PZPR Władysława Gomułki. W latach 1969-1974 został ponownie oddelegowany do służby w Sztabie Zjednoczonych Sił Zbrojnych Państw-Stron Układu Warszawskiego w Moskwie. W latach 1975–1976 szef sztabu – zastępca dowódcy Warszawskiego Okręgu Wojskowego. W ostatnim okresie służby w latach 1977–1987 był głównym specjalistą kierownictwa Sztabu Generalnego WP i przewodniczącym Komisji Głównej MON ds. Inicjatyw i Nowatorstwa. 
3 września 1987 przeszedł w stan spoczynku pożegnany przez ministra obrony narodowej gen. armii Floriana Siwickiego. Pochowany na Cmentarzu Komunalnym Południowym w Antoninowie (kwatera 14-D-4-17).
Życie prywatne.
Był synem Leona, właściciela 22-ha gospodarstwa i Olgi z domu Baran. Po zajęciu wschodnich terenów Polski przez Armię Czerwoną jego ojciec został 20 lutego 1940 aresztowany przez NKWD i prawdopodobnie zaraz potem zamordowany. Mieszkał w Warszawie. Był wdowcem (żona zmarła w 2003). Miał syna.

</doc>
<doc id="2848645" url="https://pl.wikipedia.org/wiki?curid=2848645" title="Wasilij Cziczagow">
Wasilij Cziczagow

Wasilij Jakowlewicz Cziczagow (ros. Василий Яковлевич Чичагов; ur. , zm. w Petersburgu) – rosyjski wojskowy, podróżnik i odkrywca, admirał, dowódca Floty Bałtyckiej w wojnie ze Szwecją, zwycięzca w bitwach pod Rewlem i w Zatoce Wyborskiej (1790). Jako pierwszy oficer floty rosyjskiej odznaczony Orderem św. Jerzego I klasy.
Życiorys.
Urodził się roku w niezamożnej rodzinie szlacheckiej, w majątku niedaleko Kostromy. Po ukończeniu Akademii Morskiej w Petersburgu, w 1742 roku rozpoczął służbę w rosyjskiej flocie. Po awansie do stopnia lejtnanta, w 1754 roku objął dowodzenie fregatą „Swiatyj Michaił”. Brał udział w wojnie siedmioletniej: w 1757 roku uczestniczył w blokadzie wybrzeża Prus i odbywał rejsy krążownicze w kierunku Sundu; w 1761 roku walczył pod Kołobrzegiem. Rok później został awansowany do stopnia kapitana II rangi. W 1764 roku ponownie awansował, do stopnia kapitana I rangi i w maju tegoż roku został wyznaczony dowódcą okrętu liniowego „Rewel”.
Po kilkunastu dniach otrzymał jednak nowy przydział: zastępcy komendanta portu w Archangielsku. Już roku Admiralicja mianowała go dowódcą ekspedycji polarnej, mającej wytyczyć drogę do Azji przez Ocean Arktyczny, wzdłuż wybrzeży Spitsbergenu i Grenlandii do Kamczatki – teoretyczną możliwość istnienia tej drogi nakreślił Michaił Łomonosow. W latach 1765–1766, na okrętach „Cziczagow”, „Panow” i „Babajew” (nazwanych od nazwisk swoich dowódców), dwukrotnie podejmował próby pokonania niezwykle trudnej nawigacyjnie trasy, osiągając 80°30′ szerokości geograficznej północnej i stwierdzając, że przebycie tej drogi drewnianym żaglowcem jest niemożliwe. Zasługi ekspedycji i jej dowódcy zostały wysoko ocenione przez cesarzową Katarzynę II.
W 1767 roku powrócił do Floty Bałtyckiej, lecz już w roku następnym został ponownie skierowany na północ, jako komendant portu w Archangielsku. Jego głównym zadaniem tam było przyspieszenie budowy nowych okrętów dla floty rosyjskiej, potrzebującej coraz większej ich liczby w związku z wojną z Turcją. Jako człowiek z zewnątrz, wszedł w konflikt z miejscową administracją, z gubernatorem na czele. W 1770 roku został, rozkazem Katarzyny II, odwołany i przeniesiony do Floty Bałtyckiej, z jednoczesnym awansem do stopnia kontradmirała. Przez krótki czas służył w Admiralicji, następnie był między innymi komendantem portu w Rewlu i dowódcą tamtejszego zespołu okrętów. Latem 1771 roku stanął na czele eskadry liniowej, bazującej w Kronsztadzie, która w roku następnym została pod jego flagą wysłana na Morze Śródziemne. Po przybyciu do Livorno zdał dowodzenie i powrócił do Petersburga. Za pomyśle przeprowadzenie okrętów otrzymał Order św. Anny, a w 1773 roku został odznaczony Orderem św. Jerzego IV klasy za udział w 20 kampaniach morskich.
Pod koniec 1773 roku został wysłany na południe, na stanowisko zastępcy dowódcy Flotylli Azowskiej, admirała Aleksieja Sieniawina. W następnym roku dwukrotnie udaremnił próbę przedarcia się floty tureckiej przez Cieśninę Kerczeńską na Morze Azowskie. Po zakończeniu wojny z Turcją został odwołany do Petersburga, w 1775 roku awansowany do stopnia wiceadmirała. W 1777 roku objął dowodzenie pierwszą dywizją Floty Bałtyckiej – dowódcą drugiej został admirał Samuel Greig. roku otrzymał awans na pełny stopień admiralski, w tym okresie został również odznaczony Orderem św. Aleksandra Newskiego.
Po wybuchu wojny ze Szwecją i śmierci admirała Greiga w 1788 roku, objął dowodzenie całością Floty Bałtyckiej. Swoje pierwsze starcie w tej roli – bitwę koło Olandii roku – poprowadził w skrajnie pasywny sposób, nie wykorzystując błędów przeciwnika, chociaż przy nierozstrzygniętym wyniku samej bitwy zachował strategiczną przewagę w działaniach morskich, blokując flotę szwedzką w jej bazach. W kampanii następnego roku odniósł dwa znaczące zwycięstwa: na redzie Rewla oraz w Zatoce Wyborskiej . Przyniosły mu one odznaczenia, odpowiednio, Orderem św. Andrzeja oraz Orderem św. Jerzego I klasy – ten ostatni jako pierwszemu przedstawicielowi floty w historii Rosji. Jednak, według znacznej części rosyjskich oficerów, jak i dość zgodnej opinii historyków, nazbyt ostrożna taktyka rosyjskiego głównodowodzącego pozwoliła Szwedom na ocalenie znacznej części swojej floty i przejęcie inicjatywy w działaniach na morzu, co doprowadziło do porażki księcia von Nassau-Siegen w II bitwie na wodach Svensksundu.
Do 1796 roku pozostawał na stanowisku dowodzącego Flotą Bałtycką, uczestniczył również w pracach czteroosobowej komisji opracowującej plany rozbudowy Floty Czarnomorskiej. Po objęciu tronu przez Pawła I nastąpiła reorganizacja Floty Bałtyckiej i jej podział na trzy samodzielne dywizje. Cziczagow objął na krótko dowództwo jednej z nich, a następnie został skierowany do Rewla, gdzie miał utworzyć kursy dla wyższych oficerów marynarki. W kampanii 1797 roku głównodowodzącym flotą był sam cesarz, który osobistym rozkazem z przeniósł Cziczagowa w stan spoczynku. Oficjalnym powodem zwolnienia ze służby był zły stan zdrowia admirała, bardziej prawdopodobnym jednak konflikt, w jaki popadł z młodszymi admirałami rosyjskimi, protegowanymi Pawła I i niełaska cesarska – dowodem na to miało być zwolnienie z floty także dwóch synów admirała. Jeden z nich, Pawieł, został później przywrócony do służby, brał udział w wojnach napoleońskich, gdzie wyróżnił się w bitwie nad Berezyną, awansował do stopnia admiralskiego i pełnił funkcję ministra marynarki.
Wasilij Cziczagow zmarł roku w Petersburgu i został pochowany na cmentarzu Łazarza przy ławrze Aleksandra Newskiego. W pogrzebie uczestniczył cesarz Aleksander I. Imieniem obu admirałów Cziczagowów nazwano szereg obiektów geograficznych oraz liczne okręty i statki.

</doc>
<doc id="2848649" url="https://pl.wikipedia.org/wiki?curid=2848649" title="Kompakt zmiennoobiektywowy">
Kompakt zmiennoobiektywowy



</doc>
<doc id="2848653" url="https://pl.wikipedia.org/wiki?curid=2848653" title="Uri Cehen">
Uri Cehen

Uri Cehen - izraelski goalballista, uczestnik Letnich Igrzysk Paraolimpijskich 1988.
Na igrzyskach, reprezentował swój kraj w goalballu. Jego reprezentacja zajęła siódme miejsce.

</doc>
<doc id="2848657" url="https://pl.wikipedia.org/wiki?curid=2848657" title="Władysław Szymłowski">
Władysław Szymłowski

Władysław Szymłowski (ur. 9 marca 1924 w Czeczersku, zm. 26 lutego 2011) – generał dywizji WP.
Życiorys.
Syn polskich zesłańców na Sybir. Po zakończeniu wojny polsko-sowieckiej 1920 roku jego rodzina usiłowała powrócić do Polski, jednak w 1922 kilka ostatnich transportów zostało zatrzymanych w Mińsku Białoruskim, a repatrianci zostali zmuszeni do pozostania w ZSRR. Skończył 10-letnią szkołę sowiecką w Taszkencie. W sierpniu 1947 powrócił z rodziną do Polski i zamieszkał w Górsku pod Toruniem. Uczęszczał na Uniwersytecki Kurs Przygotowawczy w Toruniu. W końcu 1948 wcielony do ludowego WP i skierowany do 24 pułku artylerii pancernej w Opolu na stanowisko dowódcy działa 122 mm. Od 1949 dowódca kompanii szkolnej w 2 pułku czołgów w Opolu. W 1950 ukończył kurs przygotowawczy dla kandydatów na akademię w Wyższej Szkole Piechoty w Rembertowie, po czym w latach 1950-1954 studiował w Wojskowej Akademii Wojsk Pancernych ZSRR im. J. W. Stalina w Moskwie w specjalności dowódczej i został oficerem dyplomowanym. 
Po powrocie do kraju był starszym pomocnikiem szefa oddziału operacyjnego w Szefostwie Wojsk Pancernych w Warszawie. Od 1959 zastępca dowódcy 9 pułku czołgów ds. liniowych w Słupsku, a od 1960 dowódca 58 pułku czołgów w Elblągu. Od 1965 szef sztabu – zastępca dowódcy 20 Dywizji Pancernej w Szczecinku. W latach 1966–1968 studiował w Akademii Sztabu Generalnego Sił Zbrojnych ZSRR im. K. Woroszyłowa w Moskwie. Pu ukończeniu studiów został dowódcą 5 Dywizji Pancernej w Gubinie (1968–1973); dywizja ta zdobyła tytuł przodującej w WP i w 1970 reprezentowała ludowe WP podczas ćwiczeń w NRD, kiedy forsowała rzekę Łabę. 5 października 1972 na mocy uchwały Rady Państwa PRL mianowany na stopień generała brygady; nominację wręczył mu 11 października 1972 w Belwederze przewodniczący Rady Państwa prof. Henryk Jabłoński. W latach 1973-1978 był szefem Służby Czołgowo-Samochodowej MON, a w latach 1978-1982 szefem Sztabu Służb Technicznych - zastępcą Głównego Inspektora Techniki WP. 5 października 1978 Rada Państwa PRL awansowała go na stopień generała dywizji. Nominację wręczył mu w Belwederze 11 października 1978 przewodniczący Rady Państwa prof. Henryk Jabłoński. Od 1986 był zastępcą Głównego Inspektora Techniki - szefem Wojskowych Przedsiębiorstw Remontowo-Produkcyjnych. W latach 1986–1989 zastępca szefa Komitetu Technicznego Zjednoczonych Sił Zbrojnych Państw-Stron Układu Warszawskiego w Moskwie. 
15 grudnia 1989 pożegnany przez ministra obrony narodowej gen. armii Floriana Siwickiego w związku z zakończeniem zawodowej służby wojskowej i z dniem 17 lipca 1990 przeniesiony w stan spoczynku.
Pochowany na wojskowych Powązkach (kwatera C4-1-1).
Życie prywatne.
Syn Mariana i Wiktorii z Wiernikowskich. Żonaty z Izabelą (1928-1988), a następnie z Ireną, dwoje dzieci.

</doc>
<doc id="2848659" url="https://pl.wikipedia.org/wiki?curid=2848659" title="Refa’el Falach">
Refa’el Falach

Refa’el Falach – izraelski goalballista, uczestnik Letnich Igrzysk Paraolimpijskich 1992.
Na igrzyskach, reprezentował swój kraj w goalballu. Jego reprezentacja zajęła siódme miejsce. Wystąpił w czterech spotkaniach.

</doc>
<doc id="2848661" url="https://pl.wikipedia.org/wiki?curid=2848661" title="Nunzio Galantino">
Nunzio Galantino

Nunzio Galantino (ur. 16 sierpnia 1948 w Cerignoli) – włoski duchowny katolicki, przewodniczący Administracji Dóbr Stolicy Apostolskiej od 2018.
Życiorys.
Prezbiterat.
Święcenia kapłańskie otrzymał 23 grudnia 1972 i został inkardynowany do Ascoli Satriano i Cerignola. Po święceniach został wicerektorem seminarium w Foggii, a w latach 1974-1977 był także wykładowcą seminarium w Benevento. W 1977 skierowany do parafii św. Franciszka w Cerignoli, gdzie pracował jako proboszcz do nominacji biskupiej.
Episkopat.
9 grudnia 2011 papież Benedykt XVI mianował go biskupem ordynariuszem diecezji Cassano all’Jonio. Sakry biskupiej 25 lutego 2012 udzielił mu kard. Angelo Bagnasco.
28 grudnia 2013 został wybrany sekretarzem Konferencji Episkopatu Włoch, zastępując na tym stanowisku biskupa Mariano Crociata. Kierował diecezją do 28 lutego 2015, kiedy to papież przyjął jego rezynację, mianując jego następcą ks. Francesco Savino. 26 czerwca 2018 został mianowany przewodniczącym Administracji Dóbr Stolicy Apostolskiej, jednocześnie w tym dniu przestał pełnić funkcję sekretarza w CEI.

</doc>
<doc id="2848671" url="https://pl.wikipedia.org/wiki?curid=2848671" title="Exafs">
Exafs



</doc>
<doc id="2848679" url="https://pl.wikipedia.org/wiki?curid=2848679" title="Historia ruchu komunistycznego">
Historia ruchu komunistycznego

Historia ruchu komunistycznego obejmuje historię grup i organizacji uznających idee komunistyczne.
Komunizujące ruchy polityczne do rewolucji francuskiej.
Zwolennicy komunizmu szukali początków swojego ruchu już w starożytności. Wskazywali, że komunistyczny charakter miały bunty uciśnionych, zmierzające do ich wyzwolenia, np. powstanie Spartakusa w 73-71 r. p.n.e. W historii istniało też wiele ruchów, mających na celu obalenie istniejących hierarchii władzy, propagujących równość i wspólnotę własności. Taki charakter miał ruch perskiego filozofa Mazdaka w imperium Sasanidów (V-VI w. n.e.).
W okresie średniowiecza i późniejszej reformacji powstaje wiele grup religijnych mających charakter chrześcijańskiego komunizmu. Grupy te czerpały na ogół inspirację z Pisma Świętego. Niektóre odłamy purytanizmu w okresie angielskiej wojny domowej, szczególnie diggerzy, również nawoływały do zniesienia prywatnej własności i zaprowadzenia radykalnej równości.
Krytyka własności prywatnej nasiliła się w okresie oświecenia. Bardzo wpływowe były pisma Jeana-Jacques’a Rousseau. W "Rozprawie o pochodzeniu i podstawach nierówności między ludźmi" (1755 r.) dowodził, że powstanie własności prywatnej było źródłem upadku moralnego ludzkości. Do radykalnej równości i wspólnoty własności nawoływały niektóre grupy okresu rewolucji francuskiej. Najbardziej znanym aktywistą był François Noël Babeuf, postulujący wspólną własność ziemi i ogółu ekonomii oraz polityczną równość obywateli.
Socjalizm utopijny.
Słowo "socjalizm" pojawiło się po raz pierwszy w 1832 r. Socjalistami określano początkowo społecznych reformatorów z początków XIX wieku, którzy zaczęli zakładać wspólnoty oparte na wspólnej własności. W odróżnieniu od wielu wcześniejszych wspólnot komunistycznych miały one podstawy oświeceniowe, a nie religijne. Najbardziej znanym z ówczesnych reformatorów był Robert Owen, który założył osadę w New Harmony w stanie Indiana. Także zwolennicy Charlesa Fouriera organizowali osady oparte na własności powszechnej, największą z nich była Brook Farm w Stanach Zjednoczonych, która działała w latach 1841-1847.
Reformatorzy ci byli przez późniejszych komunistów opisywani jako "socjaliści utopijni" (pojęcie Karola Marksa), co miało podkreślać ich odmienność od marksizmu, który miał być "socjalizmem naukowym" (termin Fryderyka Engelsa).
Powstanie współczesnego komunizmu.
Komunizm w nowoczesnej formie wyrósł z ruchu socjalistycznego pod koniec XIX wieku. W okresie rewolucji przemysłowej socjaliści obwiniali kapitalizm za nędzę pracowników i promowali emancypację proletariatu. Najbardziej popularnymi ówczesnymi socjalistami byli Marks i Engels. W 1848 roku zaproponowali nową definicję komunizmu i spopularyzowali ją w "Manifeście Komunistycznym". Ruch komunistyczny oddzielił się od ruchu socjalistycznego na przełomie XIX i XX wieku, uważając dotychczasowe metody działania za nieskuteczne. Ich zdaniem partie socjalistyczne sprzeniewierzyły się swoim ideałom. Komuniści stawiali szczególny nacisk na międzynarodową współpracę proletariatu do walki z kapitalizmem.
Pierwszą międzynarodową organizacją skupiającą ludzi o lewicowych i radykalnie lewicowych była I Międzynarodówka powstała w 1864 roku jednak z powodu konfliktów między marksistami a anarchistami została rozwiązana w 1876 roku, a na jej miejsce została założona przez marksistów w 1889 roku II Międzynarodówka, która po zakończeniu I wojny światowej podzieliła się na dwa nurty:
Późniejszą formą organizacyjną były partie komunistyczne, których celem było zdobycie władzy drogą rewolucyjną. Odrzucały one tradycyjne parlamentarne metody działania, uważając je za nieskuteczne i argumentując, że w ramach systemu kapitalistycznego nie można przeprowadzić trwałych prospołecznych zmian. Komuniści zrzeszyli się w III Międzynarodówce, która przejęła zasady organizacji bolszewików.
Powstanie państw socjalistycznych.
Rosyjski ruch socjalistyczny do rewolucji.
Pod koniec XIX wieku marksizm w carskiej Rosji przybrał odrębny charakter niż ten w pozostałej części Europy. Pierwszą główną postacią rosyjskiej myśli marksistowskiej był Gieorgij Plechanow, późniejszy krytyk Lenina i bolszewików oraz zwolennik demokratycznej formy socjalizmu. U podstaw prac Plechanowa leżało założenie, że Rosja, mniej zurbanizowana i uprzemysłowiona niż Europa Zachodnia, potrzebuje jeszcze wielu lat, aby przygotować się do rewolucji proletariackiej. Musi być też ona poprzedzona okresem demokracji.
W 1898 r. powstała Socjaldemokratyczna Partia Robotnicza Rosji (RSDPR). W 1903 rozpadła się na dwie frakcje: mienszewików o charakterze socjaldemokratycznym, oraz rewolucyjnie nastawionych bolszewików pod przywództwem Lenina. Bolszewicy uważali, że możliwe jest przeprowadzenie w Rosji rewolucji i „przeskoczenie” etapu gospodarki kapitalistycznej. Pogląd taki znajdował też pewne uzasadnienie w pismach Marksa.
Rewolucja październikowa.
W 1917 w Rosji roku wybuchła rewolucja październikowa, w której przywództwo zdobyli bolszewicy. Tym samym Rosja stała się pierwszym krajem w którym siła o orientacji marksistowsko-rewolucyjnej przejęła władzę.
Bolszewikom udało się dojść do władzy dzięki zmęczeniu społeczeństwa rosyjskiego I wojną światową. Poprzez hasła takie jak „pokoju, chleba i ziemi” bolszewicy zyskali poparcie dużej części chłopstwa, która domagała się reformy rolnej. Po 1917 roku zaczęto powszechnie odróżniać określenia „komunizm” i „socjalizm”. Frakcja bolszewicka stała się odrębną partią, która przyjęła w nazwie określenie „komunistyczna”. Początkowo była to Rosyjska Partia Komunistyczna (bolszewików) RPK(b)(od 1918 r.), następnie Wszechzwiązkowa Partia Komunistyczna (bolszewików) WKP(b) (od 1925 r.), a w końcu Komunistyczna Partia Związku Radzieckiego KPZR (od 1952 r.).
Do czasu powrotu Lenina do Piotrogrodu z zagranicy, bolszewicy nie odgrywali czołowej roli w wystąpieniach rewolucyjnych. Po powrocie do kraju Lenin zwołał Zjazd Rad, tworząc Komitet Wojskowo-Rewolucyjny, który znalazł się pod kontrolą bolszewików. Dowództwo nad radami objął Lew Trocki. W 1917 powstało szereg republik uznających się za państwa socjalistyczne. Po połączeniu w 1922 r. powstał ZSRR.
Bolszewicy wydali w tym okresie dekret o samostanowieniu narodów Imperium Rosyjskiego. W lipcu 1921 Armia Czerwona pod pretekstem pomocy komunistom Suche Batora zajęła Mongolię Zewnętrzną rozbijając wojska Ungerna i mongolskie. Ustanowiony został rząd komunistyczny, jednak zachowano ustrój teokratyczny i władzę Bogda Chana, dopiero po jego śmierci w 1924, proklamowano utworzenie Mongolskiej Republiki Ludowej. Podczas rosyjskiej wojny domowej (1918-1922), bolszewicy upaństwowili wszystkie produktywne nieruchomości i wprowadzili politykę komunizmu wojennego. Stawiane fabryki i kolejne pozostawały pod ścisła kontrolą rządu. Po trzech latach wojny i powstaniu w Kronsztadzie w 1921, Lenin ogłosił Nową Politykę Ekonomiczną (NEP). NEP trwał do 1928 roku, kiedy Józef Stalin przejął władzę w partii i zaczął realizować gospodarkę planów pięcioletnich.
Komintern i Węgierska Republika Rad.
W 1916 r. rozpadła się II Międzynarodówka. W 1919 r. Lenin utworzył konkurencyjną wobec głównego nurtu socjalizmu europejskiego III Międzynarodówkę (Międzynarodówka Komunistyczna lub "Komintern"). III Międzynarodówka ustaliła 21 warunków przystąpienia do jej struktur i rozesłała propozycję przystąpienia do tejże organizacji do większości organizacji socjalistycznych Europy. Główną zasadą funkcjonowania był centralizm demokratyczny. Odzew był jednak niewielki i doprowadził do rozłamu w wielu partiach socjalistycznych, Jedynie we Francji znacząca część członków opuściła SFIO i dołączyła do komunistycznej SFIC. Odtąd określenie „komunizm” było stosowane do organizacji działających pod patronatem Kominternu. Ich program wzywał do zjednoczenia robotników świata i rewolucji która miałaby ustanowić dyktaturę proletariatu, jak i rozwój gospodarki socjalistycznej.
W Europie w tym okresie z inicjatywy Kominternu, zaczęły powstać partie komunistyczne składające się w dużej mierze z rewolucyjnych skrzydeł ówczesnych partii socjalistycznych. Komunistom udało się utworzyć Węgierską Republikę Rad. Do powstania rządu radzieckiego, doszło gdy pierwszy rząd niepodległych Węgier podał się do dymisji. Komuniści zawiązali koalicję z socjaldemokratami, korzystając także ze wsparcia znacznej części oficerów dążących do pokonania obcych sił na terenach zamieszkiwanych przez Węgrów. Przywódcą Republiki został Bela Kun, jeniec wojenny uwolniony z rosyjskiej niewoli po rewolucji. Wojska Republiki Rad rozpoczęły ofensywę w Rumunii i Słowacji, chcąc zachować tereny rdzennie węgierskie które miały przejść w ręce Czechosłowacji i Królestwa Rumunii po traktatach pokojowych. Węgierskim komunistom udało się wspomóc nowo powstałą Słowacką Republikę Rad, która jednak została rozwiązana przez wojska czechosłowackie. Bela Kun wzorując się na Rosji Radzieckiej, znacjonalizował przemysł oraz rozpoczął kampanię antyklerykalną, a Węgry przyjęły nową konstytucję. W odpowiedzi na radykalne reformy w kraju zaczęły wybuchać powstania. Ogarnięty chaosem kraj szybko znalazł się w zasięgu armii państw sąsiednich, które nowym przywódcą Węgier mianowały admirała Miklósa Horthiego. W kraju zaprowadzono biały terror, a przywódcy Republiki Rad, nie otrzymując pomocy ze strony bolszewików, musieli udać się na emigrację.
W 1921 roku strajki pracownicze przeciwko polityce rządu we Włoszech zmieniły się w rewoltę komunistyczną. Pracownicy zajęli fabryki w Turynie i Mediolanie w północnych Włoszech, rząd szybko zdławił bunt robotników. W tym samym roku wybuchło powstanie komunistyczne w Niemczech. Do kolejnego powstania w tym kraju doszło dwa lata później, jednak i za drugim razem komuniści zostali pokonani przez siły rządowe. Także w Bułgarii w 1923 roku doszło do nieudanego powstania, jednak jak większość innych rebelii w Europie, została stłumione.
Komunizm w latach 20. XX wieku.
ZSRR.
W 1924 roku władzę w ZSRR objął Józef Stalin. Ze znaczących działaczy bolszewickich popierał go np. Nikołaj Bucharin. Do jego przeciwników należeli Lew Trocki, Grigorij Zinowjew i Lew Kamieniew. Stalin wprowadził przymusową kolektywizację rolnictwa. Polityka ta doprowadziła do głodu w niektórych częściach ZSRR (np. na Ukrainie). Stalin dążył do wyeliminowania opozycji wewnątrz ZSRR oraz podporządkowania sobie Kominternu.
Niemcy.
W 1915 roku rewolucyjna frakcja Socjaldemokratycznej Partii Niemiec, na czele której stali Róża Luksemburg i Karl Liebknecht, powołała niezależną organizację pod nazwą Związek Spartakusa. Powodem rozłamu w niemieckiej socjaldemokracji było poparcie przez większość partii udziału Niemiec w I wojnie światowej (uznawanej przez lewe skrzydło za „wojnę imperialistyczną”). W 1915 roku Związek zmienił nazwę na „Gruppe Internationale”, a po 1916 na „Grupę Spartakusa”. Przywódcy ruchu Liebknecht i Luksemburg w latach 1916-1918 za działalność pacyfistyczną zostali osadzeni w więzieniu. Pozbawiona kierownictwa grupa w 1917 roku weszła w skład Niezależnej Socjaldemokratycznej Partii Niemiec (USPD). Po rewolucji październikowej wielu spartakusowców zaczęło agitować na rzecz wybuchu rewolucji również w Niemczech.
9 listopada 1918 roku Liebknecht proklamował z balkonu pałacu cesarskiego powstanie republiki socjalistycznej, o dwie godziny wyprzedził go członek skrzydła reformistycznego SPD, Philipp Scheidemann, który ogłosił w Reichstagu powołanie Republiki Weimarskiej. Rewolucja listopadowa, która do tego momentu wymierzona była przede wszystkim przeciwko władzy cesarza, zamieniła się w walkę między różnymi nurtami niemieckiej lewicy. SPD domagała się utworzenia ustroju republikańskiego. Z kolei USPD domagała się zakończenia wojny i budowy państwa opartego na Radach Robotniczych i Żołnierskich, Związek Spartakusa natomiast głosił koncepcję ponadnarodowej rewolucji europejskiej.
10 listopada na terenie Alzacji i Lotaryngii powołana została Alzacka Republika Rad, lider miejscowej socjaldemokracji Jacques Peirotes natychmiast zwrócił się do wojsk francuskich o opanowanie „anarchii”. 13 kwietnia 1919 roku utworzona została współrządzona przez anarchistów Bawarska Republika Rad. Miesiąc później, 3 maja, wojska republiki zajęły jej stolicę (Monachium), kładąc jej kres.
Luksemburg głosiła poglądy konsekwentnie antybolszewickie, krytykując Lenina za autorytaryzm. Jej zwolennicy, luksemburgiści widzieli mimo to w rewolucji rosyjskiej szansę na rozprzestrzenienie rewolucji robotniczej w całej Europie. Róża Luksemburg i Karl Liebknecht zostali zamordowani przez oddziały Freikorps po wystąpieniach robotniczych w Berlinie w 1919 roku. Z zastawionej obławy zbiegł Wilhelm Pieck.
Po rozłamie wewnątrz USPD w grudniu 1918 roku, Spartakusowcy utworzyli Komunistyczną Partię Niemiec, będącą sekcją Międzynarodówki Komunistycznej.
Polska.
W Polsce w wyniku połączenia Socjaldemokracji Królestwa Polskiego i Litwy oraz Polskiej Partii Socjalistycznej – Lewica w 1918 roku powstała Komunistyczna Robotnicza Partia Polski. KPRP od samego początku była wrogo nastawiana wobec nowo powstałej II Rzeczypospolitej, uważając je za państwo autorytarne i burżuazyjne. Stąd też partia zbojkotowała wybory parlamentarne w styczniu 1919 roku, nie biorąc w nich udziału.
W latach 1918–1919 na terenie Polski partie robotnicze tworzyły niezależne rady na wzór niemieckich "Arbeiterräte" i rosyjskich "sowietów". Co prawda KPRP miała w nich mniejsze wpływy niż socjalistyczne PPS i Bund, a w niektórych miejscach nawet mniejszy wpływ od Narodowego Związku Robotniczego. W radach tych największe poparcie KPRP odnotowała w Warszawie, Zamościu oraz Dąbrowie. Na terenie Zamościa i Dąbrowy wojsko tłumiło zbrojne wystąpienia Gwardii Czerwonej. W 1919 roku podporządkowane KPRP związki zawodowe liczyły 77 000 osób a sama partia liczyła od 5 do 6 tysięcy członków. Polski ruch komunistyczny składał się z takich organizacji jak grupująca Ślązaków Komunistyczna Partia Górnego Śląska, Komunistycznej Partii Zachodniej Ukrainy, Komunistyczna Partia Zachodniej Białorusi oraz krótko istniejącej Komunistycznej Partii Galicji Wschodniej. Nie widząc szans na rewolucję „od wewnątrz”, KPRP przyjęła pozytywnie wieść o "rewolucji z zewnątrz", która do historii przeszła jako wojna polsko-bolszewicka. Armii Czerwonej udało się uformować sześć pułków składających się z Polaków, jednak do spontanicznych zrywów proradzieckich nie dochodziło, w rezultacie kierownictwo przyszłej Polskiej Republiki Rad zmieniało swoje siedziby zgodnie z ruchem wojsk bolszewickich. W skład przyszłego rządu wchodziło niewielu działaczy KPRP, jednak sama partia akceptowała go. Akty przemocy dokonywane przez Czeka, na czele której stał Polak Feliks Dzierżyński, zraziły wielu polskich robotników przeciwko Rosji Radzieckiej. Ostatecznie RFSRR uznała II RP w traktacie ryskim.
Uznanie II RP przez Rosję Radziecką odbiło się na działaniach polskiego ruchu komunistycznego. W 1922 roku do sejmu wybranych zostało dwóch przedstawicieli partii komunistycznej. Byli nimi Stefan Królikowski i Stanisław Łańcucki. Na drugim kongresie (1923) zmieniono nazwę KPRP na Komunistyczną Partię Polski oraz uznano dotychczasową linię polityczną za błędną. Legalnym komitetem wyborczym KPP był Związek Proletariatu Miast i Wsi, który co jakiś czas wprowadzał swoich kandydatów do parlamentu. W 1926 roku komuniści poparli przewrót majowy przeprowadzony przez zwolenników Józefa Piłsudskiego. Poparcie to został następnie określone przez KPP jako błąd majowy. Decyzja o poparciu została potępiona przez część polskich komunistów i władze ZSRR. A wystąpienia komunistów przeciw dotychczasowej władzy zostały stłumione przez piłsudczyków. Na Poparciu KPP wobec Piłsudskiego, zaważył głównie negatywny stosunek partii wobec rządu „Chjeno-Piastu”. Na kongresie w 1932 roku, z partii wydalone został ortodoksyjnie marksistowskie skrzydło na czele z Izaakiem Deutscherem. Według wewnątrzpartyjnych i pozapartyjnych polskich trockistów i luksemburgistów należało dojść do porozumienia z PPS i organizacjami socjaldemokratycznymi, wspólnie działając przeciwko faszyzmowi.
Stany Zjednoczone.
W 1919 roku w Stanach Zjednoczonych założona została Komunistyczna Partia Pracy i Partia Komunistyczna. Obydwie organizacje połączyły się tworząc istniejącą do dziś Komunistyczną Partię Stanów Zjednoczonych (CPUSA). Komuniści amerykańscy utworzyli związek zawodowy Trade Union Unity League zrzeszający początkowo ponad 50 tys. pracowników. Okres po rewolucji październikowej stał się w USA czasem podsycanej przez rząd „czerwonej paniki”. W latach 1918–1920, w reakcji na ataki bombowe ze strony anarchistycznych bojówek, rząd amerykański nasilił represje wobec komunistów, organizując masowe aresztowania i akcje policyjne skierowane przeciwko CPUSA. Działalność komunistów w Stanach Zjednoczonych była ukierunkowana nie tylko na zwalczanie nierówności społecznych, ale również segregacji rasowej w USA; w latach 20. i 30. XX wieku amerykańscy komuniści byli jedyną krajową siłą polityczną opowiadającą się za całkowitą równością rasową.
Francja.
Pierwsze wybory, w których udział wzięła Francuska Partia Komunistyczna, odbyły się w 1924 roku. Partia zdobyła wówczas 9,82% poparcia. W 1928 roku partia nieznacznie zwiększyła poparcie do 11,26%, w 1932 roku jej poparcie spadło do 8,32% było to spowodowane powstaniem nowego ugrupowania pod nazwą Proletariacka Partia Jedności. Francuscy komuniści zyskali w 1936 roku na fali zadowolenia z powstania Frontu Ludowego, uzyskali wówczas rekordową w okresie 20-lecia międzywojennego liczbę parlamentarzystów (72) i 15,26% poparcia.
Mongolia i Tuwa.
Na skutek rewolucji w Mongolii w 1921 roku, trzy lata później powstała Mongolska Republika Ludowa. Na czele sił rewolucyjnych stał Damdin Suche Bator, przeciwko jego wojskom stanęły siły "białego" rosyjskiego generała Romana von Ungerna-Sternberga i wojsko chińskie. Ungern proklamował monarchię teokratyczną na czele z Bogda Chanem. Na czele mongolskiego ruchu wyzwoleńczego walczącego przeciw siłom rosyjskim stanął probolszewicki Chorlogijn Czojbalsan i dążący do niezależności Mongolii Damdin Suche Bator. Siły wierne białym zostały pokonane w lipcu 1921 roku, gdy przybyły oddziały Armii Czerwonej. Bogda Chan pozostawał oficjalnie głową państwa do śmierci w 1924 roku, w tym samym roku proklamowana została Mongolska Republika Ludowa.
W 1921 roku powołana została Mongolska Partia Ludowa. W 1924 roku podjęto decyzję o zmianie nazwy na Mongolska Partia Ludowo-Rewolucyjna. W latach 30. do władzy wewnątrz partii doszedł Chorlogijn Czojbalsan, zwolennik stalinizmu. W okresie jego rządów w partii doszło do czystki w wyniku której z partii wydaleni zostali przeciwnicy dalszej integracji z ZSRR. Od roku 1929 rozpoczęto politykę wzorowaną na sowieckiej, rozpoczęto kolektywizacje rolnictwa, nie zlikwidowano jednak prywatnego rzemiosła. Nastąpiła też kampania walki z religią, ograniczona po 1937 roku. W 1941 roku zmieniono klasyczny alfabet mongolski, na nowy, oparty na cyrylicy.
W 1926 roku powołano Tuwińską Republikę Ludową, choć w praktyce rządy komunistyczne w Tuwie trwały już od 1920 roku. Kraj pozostawał niezależny w sprawach polityki wewnętrznej, natomiast na arenie międzynarodowej reprezentowany był przez Rosję Radziecką, a następnie Związek Radziecki. W okresie leninowskim władzę w kraju sprawował lama Donduk Kuular, który ustanowił buddyzm oficjalną religią państwową. Po objęciu władzy przez Józefa Stalina w Rosji, Kuular został aresztowany (1929 r.) a władzę w kraju przejął Sołczak Toka. Rozpoczęto politykę kolektywizacji rolnictwa i zwalczania buddyzmu i szamanizmu. W 1944 roku kraj został włączony do Związku Radzieckiego jako Tuwiński Obwód Autonomiczny.
Chińska wojna domowa.
W latach dwudziestych rządzący na południu Chin Kuomintang pod przywództwem Sun Jat-sena, zaczął współpracować ze Związkiem Radzieckim. Wielu działaczy powiązanych z tą partią odbyło studia w Moskwie, radzieccy doradcy uczestniczyli w formowaniu i zbrojeniu armii chińskiej. Wizerunek Czang Kaj-szeka pojawiał się obok wizerunków Marksa, Lenina i Stalina w czasie moskiewskich obchodów 1 maja. Do rozłamu doszło w 1926 roku, gdy z partii wydaleni zostali zwolennicy Międzynarodówki Komunistycznej, a Kuomintang zerwał współpracę z założoną w 1921 roku Komunistyczną Partią Chin. Powodem rozłamu były rozruchy w Nankinie zajętym przez połączone siły KPCh i Kuomintangu w czasie ekspedycji północnej. Doszło do zamieszek przeciw obcokrajowcom, a w rezultacie w kierunku miasta otworzyła ogień kanonierka brytyjska. Winą za zamieszki wzajemnie obarczali się narodowcy i komuniści. 12 kwietnia 1927 wojska Czanga Kaj-szeka rozpoczęły falę aresztowań komunistów w Nankinie. Popierany przez KPCh, lewicowy rząd w Wuhanie został rozwiązany. Z podporządkowanej Kuomintangowi Armii Narodowo-Rewolucyjnej wydalono doradców radzieckich i wszystkich komunistów. W odpowiedzi na represje komuniści wywołali kilka powstań antyrządowych.
W listopadzie 1931 komuniści powołali Chińską Republikę Rad ze stolicą w Ruijin. W mieście odbył się zjazd delegatów regionalnych rad, w czasie którego powołano do życia nową, wzorowaną na radzieckiej, konstytucję. W wyniku ofensywy rządowej w 1934 roku, Chińska Republika Rad została rozbita, a Chińska Robotniczo-Chłopska Armia Czerwona przegrupowała się, przemieszczając się na tereny Chin północno-zachodnich. Przegrupowanie to nazwane zostało jako "Długi Marsz", w którym wycofujące się wojska komunistyczne na skutek pościgu wojsk rządowych straciły ponad 50% stanu osobowego. W 1935 od władzy w partii komunistycznej odsunięto 28 bolszewików, a nowym przywódcą został Mao Zedong.
Do zawieszenia broni doszło w czasie wojny chińsko-japońskiej (1937-1945). KPCh pod wodzą Mao stała się łącznikiem między Chinami a ZSRR. Kontakty te skutkowały polepszeniem stosunków między krajami i militarnym wsparciem ZSRR po stronie Chin. Do kontynuacji konfliktu wewnętrznego doszło po kapitulacji wojsk japońskich w 1945 roku.
Inne kraje.
Komunistyczna Partia Holandii powstała w wyniku przekształcenia Partii Socjaldemokratycznej ("Sociaal-Democratische Partij"). W procesie kształtowania partii kluczową rolę odegrały także koalicyjne wobec SDP "Socialistische Partij" i "Bond Christen Socialisten". Komunistyczna Partia Wielkiej Brytanii powstała w 1920 roku, w jej skład weszli działacze lewego skrzydła Brytyjskiej Partii Socjalistycznej i Socjalistycznej Federacji Robotniczej, a także niektórych działaczy Partii Pracy. Ewenementem była Brazylijska Partia Komunistyczna, która powstała na gruncie, wcześniejszych organizacji anarchistycznych.
Lata 30. – Front Ludowy i stalinizm.
Front Ludowy.
Szczególnie zaciętymi przeciwnikami formacji komunistycznych były organizacje skrajnie prawicowe. We Włoszech w 1922 roku, faszyści pod przywództwem Benito Mussoliniego zorganizowali marsz na Rzym, w wyniku którego król oddał im władzę w państwie. Wraz z tym rozpoczęto kampanię represji wobec działaczy lewicy.
Również w Republice Weimarskiej na przełomie lat dwudziestych i trzydziestych zaostrzała się walka między lewicą a prawicą. Jeszcze przed objęciem władzy przez Adolfa Hitlera w 1933 r., na ulicach niemieckich miast działacze Akcji Antyfaszystowskiej i Roter Frontkämpferbund toczyli regularne bitwy z nazistowskimi SS i SA. W nocy z 27 na 28 lutego 1933 r. spłonął budynek Reichstagu. O podpalenie oskarżony został holenderski komunista Marinus van der Lubbe (skazany na karę śmierci, uniewinniony pośmiertnie w 2008 roku). Na miejscu znajdować się mieli także przewodniczący KPD w Reichstagu, Ernst Torgler, oraz członkowie Kominternu Georgi Dymitrow, Błagoj Popow i Wassil Tanew (uniewinnieni z braku dowodów). Pożar spowodował wzrost nastrojów antykomunistycznych i przyczyniły się do przekazania władzy NSDAP i Hitlerowi 24 marca 1933 r. W lipcu 1933 r. NSDAP stała się jedyną legalną partią na terenie Niemiec. Niemieccy socjaliści i komuniści, a także działacze nienazistowskich związków zawodowych byli prześladowani i zamykani w obozach koncentracyjnych. Lider KPD, Ernst Thälmann zginął w 1944 roku w obozie koncentracyjnym w Buchenwaldzie.
Walka z organizacjami skrajnie prawicowymi spowodowała zbliżenie między komunistami a innymi ruchami lewicowymi. Po VII Kongresie Międzynarodówki Komunistycznej w 1935 r. powstał Front Ludowy – koalicja ruchów socjalistycznego, socjaldemokratycznego i komunistycznego, którego celem miało być zdobywanie władzy w poszczególnych krajach, za pomocą procedur demokracji parlamentarnej. Front przejął władzę we Francji i Hiszpanii.
W Polsce polityka Frontu Ludowego określana była jako "polityka jednolitofrontowa" i dotyczyła współdziałania KPP z częścią środowisk PPS.
Hiszpańska wojna domowa.
W odpowiedzi na zwycięstwo wyborcze Frontu Ludowego w Hiszpanii, wojsko korzystające z poparci faszystowskiej Falangi i monarchistycznego ruchu karlistów dokonało zamachu stanu, który szybko zamienił się w wojnę domową. Głównymi siłami hiszpańskiego Frontu była Republikańska Lewica Katalonii, Unia Republikańska, Hiszpańska Socjalistyczna Partia Robotnicza, Komunistyczna Partia Hiszpanii oraz Robotnicza Partia Marksistowskiej Unifikacji. Już po wybuchu wojny lewicowy rząd uzyskał poparcie anarchistów, separatystów katalońskich i baskijskich, liberałów oraz części ruchu ludowego. Rząd republikański był wspierany przez ZSRR, Meksyk i Francję, frankiści natomiast przez III Rzeszę i Włochy.
Z inicjatywy Międzynarodówki Komunistycznej powstały Brygady Międzynarodowe, skupiające lewicowych ochotników z wielu państw świata. Celem Brygad była obrona legalnego rządu Republiki Hiszpańskiej. Polacy weszli w skład Brygady im. Jarosława Dąbrowskiego, Włosi uczestniczyli w Brygadzie im. Giuseppe Garibaldiego, Niemcy i Austriaccy w Brygadzie im. Ernsta Thälmanna, Francuzi w Brygadzie im. Marsylianki, Amerykanie natomiast w Brygadzie im. Abrahama Lincolna.
ZSRR.
Lata 1936–1939 w Związku Radzieckim określa się mianem wielkiego terroru. Nastąpiło wtedy nasilenie represji ze strony aparatu biurokratycznego i policyjnego. Ofiarami represji padły miliony osób. Represje wymierzone były także w działaczy komunistycznych, co określane jest jako „wielka czystka”. Stracono wtedy większość wyższych kadr partii, ponieważ w dużej części były przeciwne rządom Stalina i nie podlegały dyscyplinie partyjnej. W procesach moskiewskich zamordowanych zostało wielu starych bolszewików, którzy grali znaczącą rolę podczas rewolucji rosyjskich z 1917 roku i rządzie radzieckim w okresie kierownictwa Lenina. Straceni zostali między innymi Lew Kamieniew, Grigorij Zinowjew, Aleksiej Rykow i Nikołaj Bucharin. Wielu komunistów po torturach zostało zmuszonych do przyznania się do winy i straconych. Zginęła też wtedy większa część polskich działaczy komunistycznych przebywających w ZSRR. Radzieckie służby bezpieczeństwa uważały KPP za „polskich szpiegów, prowokatorów i dywersantów”. Zginęli między innymi weterani SDKPiL i PPS-Lewicy, Adolf Warski, Stanisław Bobiński, Maria Koszutska, Józef Unszlicht, Maksymilian Horwitz, Julian Leszczyński, Jerzy Heryng, Władysław Stein-Krajewski, Stanisław Łańcucki, Stefan Królikowski. W czasie czystki zginęła także duża liczba komunistów fińskich, chińskich, węgierskich. Zginął między innymi były przywódca Węgierskiej Republiki Rad Béla Kun.
Opozycja antystalinowska.
W partiach komunistycznych kładziono duży nacisk na dyscyplinę wobec celów formułowanych przez przywódców, a także zakazywano krytyki partii na zewnątrz. Po dojściu do władzy, partie komunistyczne stapiały się z aparatem państwowym. Na ogół szybko zatracały swoją ideowość i stawały się często środkiem do podniesienia statusu społecznego osób z kręgu partii. W Związku Radzieckim, po dojściu do władzy Józefa Stalina, w partii komunistycznej całkowicie zlikwidowana została demokracja wewnątrzpartyjna, a obywatele kraju poddani terrorowi. Zastosowany tam autorytarny model sprawowania władzy, został również przeniesiony do Międzynarodówki.
Działacze komunistyczni sprzeciwiający się stalinizmowi założyli w 1938 r. z inicjatywy Lwa Trockiego IV Międzynarodówkę, której celem była walka z kapitalizmem, jak i ze stalinizmem i faszyzmem. Wśród komunistów trockizm stał się główną alternatywą ideową dla stalinizmu.
W Polsce ruch trockistowski reprezentowała tzw. Opozycja KPP zawiązana w 1932 roku. Odrzucała ona teorie "socjalfaszyzmu", a za główne zagrożenie wobec ruchu robotniczego uważała faszyzm. Elementy myśli Lwa Trockiego, przyjął Związek Niezależnej Młodzieży Socjalistycznej „Spartakus” do którego należeli między innymi Krzysztof Kamil Baczyński i Konstanty Jeleński. W 1934 grupa byłych działaczy KPP założyła Związek Komunistów Internacjonalistów Polskich. Trockizm w Polsce, największą popularnością cieszył się w Warszawie, został jednak rozbity w wyniku represji policyjnych w roku 1935. Do prześladowań trockistów doszło także na terenach zajętych w czasie kampanii wrześniowej przez Związek Radziecki. W tym okresie do łagru trafił jeden z czołowych polskich filozofów marksistowskich XX wieku, Ludwik Hass.
Oprócz trockizmu (Lewicowej Opozycji) w Związku Radzieckim powstała również „Opozycja Prawicowa” powiązana z Nikołajem Bucharinem, Aleksiejem Rykowem i Michaiłem Tomskim. Zwolennikami tej tendencji byli między innymi Adolf Warski, Henryk Walecki, Maria Koszutska, Jules Humbert-Droz i Palmiro Togliatti. W Niemczech działacze SPD i KPD założyli Niemiecką Komunistyczną Partię Robotniczą. W Hiszpanii przedstawiciele nurtu antystalinowskiego założyli POUM.
II wojna światowa – ruch oporu.
Polska.
Już w 1939 na terenie Polski zaczęły powstawać podziemne organizacje komunistyczne. Jedną z pierwszych były Rewolucyjne Rady Robotniczo-Chłopskie „Młot i Sierp”, której powołały „Czerwoną Milicję”, liczącą ponad 1000 członków. W Warszawie działał Związek Walki Wyzwoleńczej. Duża część organizacji komunistycznych w Polsce wprost głosiła hasła sprzeczne z polityką Kominternu. Komuniści w początkowym okresie wojny nie byli skupieni w jednej organizacji, a w swojej działalności ograniczali się do wydawania podziemnych biuletynów, rzadko organizując akcje bojowe. Do większego rozwoju ruchu komunistycznego w okupowanej Polsce, doszło po ataku Niemiec na ZSRR. W 1942 roku powstała Polska Partia Robotnicza grupująca dużą część wcześniejszych lewicowych organizacji konspiracyjnych. W odróżnieniu od poprzedniczek była jednak podporządkowana ZSRR i Kominternowi. Za początek partii uznaje się przyjazd z ZSRR na tereny Polski Grupy Inicjatywnej PPR, składającej się z polskich komunistów. Organizacją młodzieżową partii był Związek Walki Młodych. Partia na skutek silnych represji hitlerowskich ograniczyła działalność, tworząc pierwsze komunistyczne oddziały partyzanckie. Początkowo grupy bojowe skupione były w Gwardii Ludowej. Następnie połączyły się z innymi grupami lewicowymi i ludowymi w Armię Ludową. Oprócz walki z okupantem, GL-AL sporadycznie toczyła walki z NSZ i innymi organizacjami podziemnymi. W czasie powstania warszawskiego, AL razem z innymi formacjami lewicy utworzyła Połączone Siły Zbrojne AL, PAL i KB.
Samodzielność wobec GL-AL zachował Polski Sztab Partyzancki, koordynujący działalność Polaków w partyzantce radzieckiej. Jednym z większych oddziałów PSP było Zgrupowanie Partyzanckie „Jeszcze Polska nie zginęła” na czele którego stał Robert Satanowski. Kres komunistycznej konspiracji w Polsce położyło wkroczenie do kraju Armii Berlinga, w skład której włączona została Armia Ludowa. Oddziały Armii Ludowej dalej znajdujące się w partyzantce utworzyły natomiast „Oddziały Partyzanckie Wojska Polskiego”.
Grecja.
Grecki ruch oporu zdominowany był przez ELAS ("Greckie Ludowe Wyzwoleńcze Wojsko"). Formacja ta powiązana była z Narodowym Frontem Wyzwoleńczym (EAM) zawiązanym przez Komunistyczną Partię Grecji (KKE) i inne ugrupowania republikańskie w 1941 roku. Do lata 1943, ELAS opanowała większą część terenów górskich, tworząc na ich obszarze partyzanckie, ludowe państwo EAM/ELAS. Na jego terenie, odbyły się wybory samorządowe, w powszechnym głosowaniu wybrano 180 członków Rady Narodowej, w wyborach wzięło udział ponad 1,5 miliona osób. Utworzono także sądy ludowe, zorganizowano system powszechnej opieki zdrowia i edukacji. Państwo upadło po ofensywie hitlerowskiej pod koniec 1943 r., ale zostało stopniowo odbudowane w 1944. Inną organizacją konspiracyjną ruchu komunistycznego, była Organizacja Ochrony Ludowych Bojowników. Działała ona w konspiracji, zajmując się przede wszystkim wykonywaniem wyroków śmierci w imieniu innych organizacji konspiracyjnych (głównie ELAS), stąd też często uważana była za tajną policję tej organizacji.
Partie komunistyczne w Europie Zachodniej.
Postawa ZSRR na początku II wojny światowej wywołała falę sprzeciwu w zachodnich partiach komunistycznych. Komunistyczna Partia Wielkiej Brytanii (CPGB), znana z posłuszeństwa wobec polityki ZSRR, początkowo poparła wojnę przeciwko Niemcom i udział w niej Wielkiej Brytanii. Po interwencji Stalina, wycofała jednak poparcie potępiając wojnę jako imperialistyczną. Po inwazji III Rzeszy na ZSRR, CPGB ponownie poparła udział Wielkiej Brytanii w wojnie. Przeciwnikami jakiegokolwiek zaangażowania w wojnie był skrajnie pacyfistyczny nurt trockistowskiej Rewolucyjnej Partii Komunistycznej.
Komuniści byli jednym z głównych nurtów ruchu antyhitlerowskiego Europy Zachodniej. We Francuskiej Partii Komunistycznej (PCF) wybuchł konflikt między zwolennikami konsekwentnego antyfaszyzmu a proradzieckimi zwolennikami polityki neutralności. Francuska Partia Komunistyczna początkowo prezentowała postawy antywojennej. Od 1940 działacze ugrupowania brali jednak udział w oporze przeciw represjom nazistowskim. Po ataku Niemiec na ZSRR w 1941 roku, komunistyczny ruch oporu został zasilony przez wielu nowych ochotników. W dniu 21 sierpnia 1941, pułkownik Pierre Georges, weteran Brygad Międzynarodowych, dokonał zamachu na niemieckiego oficera na stacji paryskiego metra. Był to pierwszy przejaw aktywności zbrojnej PCF, po którym nastąpiły kolejne. W konsekwencji, 20 października 1941 r., Niemcy dokonali egzekucji 98 zakładników, wśród których znaleźli się czołowi działacze lewicy.
Z inicjatywy komunistów powstał również podziemny ruch oporu "Francs-Tireurs et Partisans" (Wolni strzelcy i partyzanci; FTP), do którego przyjmowano jednak także przedstawicieli innych opcji politycznych. Jego członkowie zaangażowani byli zarówno w akcje sabotażowe, jak i walki partyzanckie. Liczbę żołnierzy FTP w 1944 szacuje się na 100.000. W czasie wojny do PCF dołączyło wielu znanych artystów i intelektualistów, w tym malarz Pablo Picasso i filozof Jean-Paul Sartre. Po zakończeniu wojny, niektóre radykalne grupy komunistyczne dążyły do wywołania rewolucji, jednak zwyciężyła tendencja na rzecz tworzenia rządu Frontu Ludowego.
Jugosławia.
Na terenie Jugosławii działała Narodowa Armia Wyzwolenia Jugosławii (NOVJ), na czele której stał Josip Broz Tito. NOVJ była największą armią partyzancką walcząca z włoskimi i niemieckimi okupantami na Bałkanach. Oprócz walk z okupantami, NOVJ zwalczała faszystowski ruch chorwackich Ustaszy i nacjonalistycznych, serbskich Czetników. Członkami armii byli obywatele Jugosławii, a także obcokrajowcy. Inną grupą o charakterze lewicowym był Front Wyzwolenia Ludu Słoweńskiego, który grupował min. działaczy związanych z Komunistyczną Partią Słowenii, chrześcijańskich socjalistów, oraz środowiska lewicy intelektualnej skupione wokół pism "Sodobnost" i "Ljubljanski Zvon". W 1944 roku organizacja zmieniła nazwę na „Socjalistyczny Sojusz Ludzi Pracy Słowenii”, a następnie została włączona do NOVJ. Największymi bitwami między partyzantami NOVJ a okupantami były bitwa nad Sutjeską i nad Neretwą. W 1941 r. jugosłowiańscy komuniści ogłosili powstanie Užickiej Republiki Radzieckiej, która przetrwała 55 dni.
Zimna wojna.
Udział Związku Radzieckiego w koalicji antyhitlerowskiej nie zmienił generalnie negatywnego nastawienia opinii publicznej wobec komunistów. Ruch komunistyczny był postrzegany jako rywal i zagrożenie wobec zachodnich demokracji.
Po wojnie większość partii komunistycznych podporządkowana była Związkowi Radzieckiemu i była włączona w jego politykę zagraniczną. Komuniści przejęli władzę w wielu państwach Europy Środkowej i Wschodniej. Związek Radziecki wraz z uzależnionymi od niego państwami zaczęto określać jako blok wschodni. Wraz z tym ukształtował się podział świata na dwa rywalizujące obozy, skupione wokół Stanów Zjednoczonych i Związku Radzieckiego. Konflikt zwany "zimną wojną" przebiegał a wielu płaszczyznach, od wyścigu zbrojeń po eksplorację kosmosu.
Rządy na wzór radziecki zostały wprowadzone w Bułgarii, Czechosłowacji, NRD, Polsce, na Węgrzech i w Rumunii. Komunistyczny rząd powstał również w Jugosławii, lecz niezależna polityka prowadzona przez marszałka Tito doprowadziła do wydalenia Jugosławii z Kominformu. Niezależny rząd komunistyczny powstał też w Albanii. W 1949 roku Komunistyczna Partia Chin, kierowana przez Mao Zedonga, utworzyła Republikę Ludową, która zerwała z ZSRR i blokiem wschodnim w czasie rozłamu chińsko-radzieckiego.
Rządy komunistyczne objęły też władzę w licznych krajach rozwijających się, np. na Kubie (1959), w Korei Północnej (1945), Wietnamie (1954), Laos (1975), Kambodża (1975), Angola (1975) i Mozambik (1975). W wielu innych krajach komuniści byli znaczącą siłą polityczną, starającą się zdobyć władzę.
Rywalizacja między komunistami a innymi ugrupowaniami doprowadzała wielokrotnie do konfliktów zbrojnych. W 1949 roku doszło do wybuchu wojny koreańskiej pomiędzy komunistami z północy a wojskami Republiki Korei, wspieranej przez siły ONZ (głównie amerykańskie). Korea podzieliła się na dwa państwa: komunistyczną Koreańską Republikę Ludowo-Demokratyczną i autorytarną Republikę Korei. Na Kubie w 1959 roku po obaleniu proamerykańskiego reżimu Fulgencio Batisty władzę przejęli komuniści z Fidelem Castro na czele.
W 1957 r. doszło do wybuchu wojny w Wietnamie. Walki toczyły się między komunistycznym Wietnamem Północnym, wspieranym przez ZSRR i Chiny, a Wietnamem Południowym wspieranym przez Stany Zjednoczone i sojuszników. W wyniku wojny Wietnam został zjednoczony przez komunistów. Komuniści przejęli też władzę w sąsiednich państwach: Laosie i Kambodży.
W wielu krajach zachodnich, obawiano się ruchów komunistycznych, co prowadziło do represji. 9 lutego 1950 roku senator Joseph McCarthy z Wisconsin oskarżył 205 Amerykanów pracujących w Departamencie Stanu o bycie agentami komunistycznymi. Było to początkiem antykomunistycznej paniki w Stanach Zjednoczonych, określanej jako polityka makkartyzmu, wymierzoną w osoby podejrzane o lewicowe sympatie.
Na początku 1980 roku prawie jedna trzecia ludności świata mieszkała w państwach komunistycznych, w tym większość w Związku Radzieckim i ChRL.
Rozpad bloku wschodniego.
W 1985 roku Michaił Gorbaczow został sekretarzem generalnym KC KPZR. Rozpoczął on w Związku Radzieckim politykę "pieriestrojki" (przebudowy) i "głasnosti" (jawności). Jednocześnie w wielu krajach bloku wschodniego narastała opozycja. Najbardziej znaczącym ruchem opozycyjnym była polska "„Solidarność”".
W 1989 r. rozpoczęły się w Polsce rozmowy między rządem a opozycją, które doprowadziły do wyborów parlamentarnych, a w konsekwencji do utraty przez komunistów władzy i głębokich przemian społeczno-gospodarczych.
Również w pozostałych krajach socjalistycznych nastąpiły reformy, prowadzące do przemian ustrojowych i rozpadu bloku wschodniego (tzw. "Jesień Ludów"). Symbolicznym wydarzeniem był upadek Muru Berlińskiego w 1989 r. W 1990 r. nastąpiła zmiana ustroju w NRD, Czechosłowacji, Bułgarii, Rumunii i Węgrzech. W 1991 roku rozwiązano Związek Radziecki.

</doc>
<doc id="2848684" url="https://pl.wikipedia.org/wiki?curid=2848684" title="Archidiecezja Rossano-Cariati">
Archidiecezja Rossano-Cariati

Archidiecezja Rossano-Cariati - łac. "Archidioecesis Rossanensis-Cariatensis" – diecezja Kościoła rzymskokatolickiego we Włoszech, w metropolii Cosenza-Bisignano.
Została erygowana w VII wieku.

</doc>
<doc id="2848685" url="https://pl.wikipedia.org/wiki?curid=2848685" title="Les Fleurs du Mal">
Les Fleurs du Mal

Les Fleurs du Mal – piętnasty album studyjny szwedzkiej grupy muzycznej Therion. Wydany 28 sierpnia 2012 nakładem End of the Light. Wszystkie utwory na nim są w języku francuskim. 

</doc>
<doc id="2848686" url="https://pl.wikipedia.org/wiki?curid=2848686" title="SPG dystrykt">
SPG dystrykt

SPG dystrykt – pierwszy album studyjny polskiego rapera Nullo, członka zespołu Trzeci Wymiar. Wydawnictwo ukazało się 15 grudnia 2012 roku nakładem wytwórni muzycznej Labirynt Records. Materiał wyprodukowali Donatan, DJ Creon, Nullo, Defekt Muzgó, DJ Kut-O, Szur, Tyran, L.A. (White House), Maciej Kozak, Nietoperz oraz Wojciech Hunek. Gościnnie w nagraniach wzięli udział: Pork, Szad, Defekt Muzgó, Massey, Carbonville oraz 11 raperów związanych z SPG: Klif, Hary, K-Fka, Emate, Kaes, Maro, Martin, Arkanoid, Szachu, Hany, FaF.
Lista utworów.
Opracowano na podstawie materiału źródłowego.

</doc>
<doc id="2848688" url="https://pl.wikipedia.org/wiki?curid=2848688" title="Most im. Majora Jana Gryczmana w Przeworsku">
Most im. Majora Jana Gryczmana w Przeworsku

Most im. Majora Jana Gryczmana w Przeworsku – most drogowy w Przeworsku na rzece Mleczce w ciągu ulic: Krakowskiej i Łańcuckiej (droga E40 4).
Historia.
Pierwszy most w miejscu obecnego wzniesiono w 1785. Wiązało się to z budową nowej, cesarskiej drogi Kraków – Lwów, nieprzebiegającej dawnym traktem ruskim. Obiekt był wielokrotnie niszczony podczas I wojny światowej przez cofające się wojska. Za każdym razem prowizorycznie go odbudowywano. W 1928 wzniesiono most z drewna o konstrukcji wiszącej. Ze względu na interesującą konstrukcję, jego projekt był prezentowany na wystawie w Poznaniu. W 2001 most został przebudowany według projektu Tomasza Siwowskiego. Uchwałą Nr XXXI/237/12 Rady Miasta Przeworska z dnia 20 grudnia 2012 obiektowi nadano imię Majora Jana Gryczmana, przeworszczanina, uczestnika obrony Westerplatte.
Parametry techniczne.
Długość całkowita mostu wynosi 40,2 m, zaś rozpiętość teoretyczna przęsła 33,6 m. Schemat statyczny stanowi ruszt stalowy swobodnie podparty, zespolony żelbetową płytą pomostu. Ustrój nośny obejmuje dźwigary stalowe, blachownice spawane o wysokości 1,124 m, 8 sztuk w przekroju poprzecznym mostu, płytę pomostu żelbetową, zespoloną z dźwigarami. Podpory stanowią lekkie przyczółki betonowe, zatopione w nasypie, posadowione na palach wielkich średnic 1,5 m. Most posiada klasę nośności A.

</doc>
<doc id="2848689" url="https://pl.wikipedia.org/wiki?curid=2848689" title="Diecezja San Marco Argentano-Scalea">
Diecezja San Marco Argentano-Scalea

Diecezja San Marco Argentano-Scalea - łac. "Dioecesis Sancti Marci Argentanensis-Scaleensis" - diecezja Kościoła rzymskokatolickiego we Włoszech, w metropolii Cosenza-Bisignano, w regionie kościelnym Kalabria.
Została erygowana w 1179.

</doc>
<doc id="2848690" url="https://pl.wikipedia.org/wiki?curid=2848690" title="Alice in Chains 2010 European Tour">
Alice in Chains 2010 European Tour



</doc>
<doc id="2848691" url="https://pl.wikipedia.org/wiki?curid=2848691" title="Cerkiew św. Szymona Apostoła w Nowym Atonie">
Cerkiew św. Szymona Apostoła w Nowym Atonie

Cerkiew św. Szymona Apostoła, także: Szymona Kananejczyka w Nowym Atonie - prawosławna cerkiew wzniesiona między VI a VIII wiekiem w Nowym Atonie (wówczas Anakopii) w Abchazji.
W tradycji Gruzińskiego Kościoła Prawosławnego świątynia została zbudowana na miejscu grobu apostoła Szymona, który poniósł męczeńską śmierć, głosząc chrześcijaństwo w Abchazji.
Jest to świątynia krzyżowo-kopułowa z trzema absydami. Została wzniesiona w okresie, gdy w pobliskiej Anakopii znajdowała się stolica Królestwa Abchazji. Pełniła funkcje katedry biskupiej eparchii suchumskiej, w niej też odbywały się pochówki miejscowych hierarchów. 
Z czasem świątynia straciła na znaczeniu i została całkowicie porzucona. Do jej odnowienia doszło dopiero po 1875. Mnisi z klasztoru św. Pantelejmona na Athosie, zmuszeni do wyjazdu z macierzystej wspólnoty, poszukiwali w Abchazji (znajdującej się ówcześnie pod panowaniem rosyjskim) dogodnego miejsca na utworzenie nowego monasteru. Postanowili osiedlić się właśnie przy zniszczonej świątyni św. Szymona. Był to początek budowy klasztoru znanego następnie jako Nowy Athos.
W 1924, po zamknięciu Nowego Athosu przez władze bolszewickie, cerkiew ponownie została porzucona. Od 1992 nabożeństwa były odprawiane pod jej ścianami. Obecnie (2014) cały kompleks Nowego Athosu, razem ze świątynią, należy do niekanonicznego Abchaskiego Kościoła Prawosławnego.

</doc>
<doc id="2848694" url="https://pl.wikipedia.org/wiki?curid=2848694" title="Jacques Nguyễn Văn Mầu">
Jacques Nguyễn Văn Mầu

Jacques Nguyễn Văn Mầu (ur. 22 stycznia 1914 w Bà Rịa, zm. 31 stycznia 2013) – wietnamski duchowny katolicki, biskup Vĩnh Long w latach 1968-2001.
Życiorys.
Święcenia kapłańskie przyjął 21 września 1940 roku. 
12 lipca 1968 roku papież Paweł VI mianował go ordynariuszem Vĩnh Long. Sakry udzielił mu ówczesny delegat apostolski w Wietnamie abp Angelo Palmas. Na emeryturę przeszedł w sędziwym wieku 87 lat 3 lipca 2001 roku. W chwili śmierci był jednym z najstarszych żyjących biskupów katolickich na świecie.

</doc>
<doc id="2848698" url="https://pl.wikipedia.org/wiki?curid=2848698" title="Accademia Nazionale di Santa Cecilia">
Accademia Nazionale di Santa Cecilia



</doc>
<doc id="2848702" url="https://pl.wikipedia.org/wiki?curid=2848702" title="Archidiecezja Reggio Calabria-Bova">
Archidiecezja Reggio Calabria-Bova

Archidiecezja Reggio Calabria-Bova - łac. "Archidioecesis Rheginensis-Bovensis" - diecezja Kościoła rzymskokatolickiego we Włoszech, w metropolii Reggio Calabria-Bova.
Została erygowana w I wieku.

</doc>
<doc id="2848705" url="https://pl.wikipedia.org/wiki?curid=2848705" title="Smokowice (Legnica)">
Smokowice (Legnica)

Smokowice – dzielnica Legnicy usytuowana na granicy miasta i wsi Szymanowice.
Nazwa.
Nazwa miejscowości notowana była po raz pierwszy w 1422 roku w formie "Smochewicz". Ma ona charakter patronimiczny i została utworzona przez dodanie sufiksu -"owice" do nazwy osobowej "Smok". Do języka niemieckiego została zaadaptowana w postaci "Schmochwitz". Polska nazwa w formie "Smokowice" formalnie obowiązuje od 12 lutego 1948 roku.

</doc>
<doc id="2848713" url="https://pl.wikipedia.org/wiki?curid=2848713" title="Jan Wojtala">
Jan Wojtala

Jan Wojtala (ur. 16 czerwca 1934 w Nowej Wsi w Łódzkiem, zm. 25 września 2021) – generał dywizji WP.
Życiorys.
W 1948 wstąpił do KBW, 1952-1956 studiował w Wojskowej Akademii Technicznej w Warszawie, po ukończeniu której został porucznikiem w 1 Warszawskiej Dywizji Zmechanizowanej. Pomocnik dowódcy 14 Batalionu Rozpoznawczego ds. technicznych w Zambrowie i Giżycku, potem pomocnik dowódcy 2 Pułku Zmechanizowanego ds. technicznych w Skierniewicach. Od 1959 kapitan, od 1963 major, od 1968 podpułkownik, 1970 skończył studia drugiego stopnia w WAT i został inżynierem magistrem. Szef wydziału w szefostwie Służby Czołgowo-Samochodowej Warszawskiego Okręgu Wojskowego. Od VI 1972 szef służb technicznych - zastępca dowódcy 3 Dywizji Zmechanizowanej ds. technicznych w Lublinie w stopniu pułkownika. 1973-1975 studiował w Akademii Sztabu Generalnego Sił Zbrojnych ZSRR im. K. Woroszyłowa w Moskwie, następnie został szefem służb technicznych - zastępcą dowódcy Warszawskiego Okręgu Wojskowego ds. technicznych. Jesienią 1977 mianowany generałem brygady; nominację wręczył mu w Belwederze I sekretarzem Komitetu Centralnego PZPR Edward Gierek. W 1982 został szefem Zarządu Planowania Materiałowego w Sztabie Generalnym WP, a w 1985 zastępcą szefa Sztabu Generalnego WP ds. organizacyjno-mobilizacyjnych. Jesienią 1987 mianowany generałem dywizji; nominację wręczył mu w Belwederze przewodniczący Rady Państwa PRL gen. armii Wojciech Jaruzelski. Od września 1990 szef Głównej Kontroli Wojskowej, a od 1 IV 1993 dyrektor Departamentu Kontroli MON. Na początku 1995 pożegnany przez p.o. szefa MON Jerzego Milewskiego i przeniesiony w stan spoczynku.
Zmarł 25 września 2021 i został pochowany w kolumbarium urnowym na Cmentarzu Wojskowym na Powązkach.
Awanse.
W trakcie wieloletniej służby w Wojsku Polskim otrzymywał awanse na kolejne stopnie wojskowe:
Odznaczenia i wyróżnienia.
I inne.

</doc>
<doc id="2848714" url="https://pl.wikipedia.org/wiki?curid=2848714" title="Depresja maskowana">
Depresja maskowana

Depresja maskowana (ang. "masked depression"; niekiedy także określana jako depresja atypowa, depresja poronna lub subdepresja) – szczególna forma zaburzeń depresyjnych, których obraz znacznie odbiega od powszechnych postaci tych zaburzeń i może sugerować występowanie innej choroby, czyli tzw. „maski depresji”. Stąd też, objawy depresji maskowanej określa się także mianem „ekwiwalentów depresji”. W depresji maskowanej podstawowe objawy takie, jak obniżony nastrój, niemożność przeżywania radości (anhedonia), czy też brak energii, mogą mieć nieznaczne nasilenie, zaś na pierwszy plan mogą wysuwać się objawy takie, jak dolegliwości bólowe, różne postacie lęku, bezsenność, natręctwa, zaburzenia motoryki przewodu pokarmowego, okresowe nadużywanie leków, czy też substancji psychoaktywnych. Przyjmuje się, że objawy depresji maskowanej, choć nietypowe, mają podobne uwarunkowania, co objawy innych postaci zaburzeń depresyjnych. Ponadto, w leczeniu depresji maskowanej skuteczne są metody, które stosuje się także w przypadkach innych form depresji. Jednakże, nietypowość obrazu klinicznego sprawia, że depresja maskowana jest trudna do zdiagnozowania.
Używany bywa również termin „depresja ukryta”.
Różne maski depresji.
W piśmiennictwie naukowym opisywane są następujące zespoły objawowe mogące być maskami zaburzeń depresyjnych:
Problemy diagnostyczne i epidemiologia.
Klasyfikacje chorób takie, jak ICD-10 i DSM-5 nie zawierają jednostki nozologicznej (kategorii diagnostycznej) o nazwie „depresja maskowana”. Ze względu na bardzo zróżnicowany obraz depresji maskowanej, stworzenie jednolitych kryteriów jej rozpoznania nie jest możliwe, a postawienie rozpoznania może nastręczać poważnych trudności. Przyjmuje się, że wiele przypadków pozostaje nierozpoznanych, choć depresja maskowana jest często występującym zaburzeniem. W pozostałych przypadkach, nierzadko rozpoznanie depresji maskowanej stawiane jest ze znacznym opóźnieniem. Na skutek tego, pacjenci często zanim zostaną objęci odpowiednią terapią lub zanim trafią do psychiatry, poddawani są zbędnym lub nieskutecznym procedurom medycznym oraz często leczeni są przez lekarzy innych specjalności. Jej rozpoznanie jest łatwiejsze do postawienia w przypadku wykluczenia innych przyczyn występujących u pacjenta dolegliwości (diagnoza przez wykluczenie), np. objawów bólowych czy też somatyzacyjnych. Za trafnością diagnozy może także przemawiać uzyskanie poprawy objawowej po zastosowaniu leczenia przeciwdepresyjnego (łac. "diagnosis ex juvantibus"). Badania wskazują, że pośród wszystkich pacjentów, którzy zgłaszają się z różnych przyczyn do lekarzy różnych specjalności, 10% cierpi z powodu zaburzeń nastroju, w obrazie których dominują objawy somatyczne. Z kolei, według szacunków obejmujących ogół pacjentów z zaburzeniami depresyjnymi, od 5% do 60% z nich zostaje trafnie zdiagnozowana i jest odpowiednio leczona.
Historia.
Pojęcie depresji maskowanej było bardzo popularne w latach 70' i 80' XX wieku. Badacze z różnych krajów i kierunków opisywali to zaburzenie posługując się rozmaitymi określeniami. Obok terminu "depresja maskowana" używa się pojęć "depresja ukryta", "depresja utajona", "depresja wegetatywna", "depresja bez depresji", "depresja latentna" i in., przy czym zamiast przymiotnika "maskowana" często używa się wyrazu pochodnego, wyprowadzonego z łacińskiego słowa "larva", czyli "maska" (; ; ; ). Zdaniem niemieckich autorów, ta forma zaburzeń afektywnych należy do depresji endogennej.

</doc>
<doc id="2848716" url="https://pl.wikipedia.org/wiki?curid=2848716" title="Depresje maskowane">
Depresje maskowane



</doc>
<doc id="2848720" url="https://pl.wikipedia.org/wiki?curid=2848720" title="Kepler-32">
Kepler-32

Kepler-32 – gwiazda położona w gwiazdozbiorze Łabędzia w odległości około 988 lat świetlnych. Jest to słaby czerwony karzeł typu widmowego M. Wokół tej gwiazdy krąży pięć planet odkrytych metodą obserwacji tranzytu przez Kosmiczny Teleskop Keplera. 
Gwiazda Kepler-32 jest typowym przedstawicielem czerwonych karłów obserwowanych przez Kosmiczny Teleskop Keplera. Jej system planetarny jest ustawiony korzystnie z punktu widzenia obserwacji z Ziemi, pięć planet tranzytuje przed tarczą gwiazdy; jest to najbardziej złożony znany system planetarny wokół gwiazdy tego typu (stan na grudzień 2012). Jest on reprezentatywny dla całej próbki planet obserwowanych przez TKK, krążących wokół karłów typu M i pozwala wyciągać ogólne wnioski dotyczące systemów planetarnych gwiazd tego typu.
Planety.
Układ planetarny gwiazdy Kepler-32 jest bardzo ciasny, podobnie jak wcześniej odkryte układy gwiazd Kepler-11 i Kepler-33, ale gwiazda centralna jest w tym przypadku znacznie mniejsza. Wszystkie planety krążą w odległości mniejszej niż 1/3 średniego promienia orbity Merkurego. Planety są niewielkie, mają średnice od 0,81 do 2,7 średnicy Ziemi; najprawdopodobniej są to obiekty typu ziemskiego. Planety b i c mogą posiadać także znaczną domieszkę substancji lotnych spoza linii śniegu. Okresy orbitalne planet e, b i c są bliskie rezonansu 1:2:3. Te dwa fakty wskazują, że w układzie zaszła w przeszłości migracja planet z dalszych orbit. Planeta f krąży obecnie na tyle blisko gwiazdy, że najprawdopodobniej utraciła całą atmosferę; wskazuje na to także jej najmniejszy promień.

</doc>
<doc id="2848723" url="https://pl.wikipedia.org/wiki?curid=2848723" title="Czawdarci">
Czawdarci

miejscowości w Bułgarii:

</doc>
<doc id="2848725" url="https://pl.wikipedia.org/wiki?curid=2848725" title="Diecezja Mileto-Nicotera-Tropea">
Diecezja Mileto-Nicotera-Tropea

Diecezja Mileto-Nicotera-Tropea - łac. "Dioecesis Miletensis-Nicotriensis-Tropiensis" – diecezja Kościoła rzymskokatolickiego we Włoszech, w metropolii Reggio Calabria-Bova, w regionie kościelnym Kalabria.
Została erygowana w XI wieku.

</doc>
<doc id="2848733" url="https://pl.wikipedia.org/wiki?curid=2848733" title="Sirakowo">
Sirakowo



</doc>
<doc id="2848739" url="https://pl.wikipedia.org/wiki?curid=2848739" title="Roudnice">
Roudnice

Roudnice – miejscowość i gmina (obec) w Czechach, w kraju hradeckim, w powiecie Hradec Králové. W 2022 roku liczyła 696 mieszkańców.

</doc>
<doc id="2848742" url="https://pl.wikipedia.org/wiki?curid=2848742" title="François Lapierre">
François Lapierre

François Lapierre PME (ur. 16 lipca 1941 w Bromont) – kanadyjski duchowny katolicki, biskup Saint-Hyacinthe w latach 1998-2017.
Życiorys.
Święcenia kapłańskie otrzymał 18 grudnia 1965 w Stowarzyszeniu Katolickich Misji Zagranicznych.
7 kwietnia 1998 papież Jan Paweł II mianował go ordynariuszem Saint-Hyacinthe w metropolii Sherbrooke. Sakry w dniu 16 czerwca 1998 udzielił mu jego poprzednik bp Louis-de-Gonzague Langevin MAfr.

</doc>
<doc id="2848745" url="https://pl.wikipedia.org/wiki?curid=2848745" title="Achira">
Achira



</doc>
<doc id="2848747" url="https://pl.wikipedia.org/wiki?curid=2848747" title="Achirus fasciatus">
Achirus fasciatus



</doc>
<doc id="2848754" url="https://pl.wikipedia.org/wiki?curid=2848754" title="Dzieci Groznego">
Dzieci Groznego

Dzieci Groznego (tytuł angielski: "Angel of Grozny: Inside Chechnya" lub "Angel of Grozny: Orphans of a Forgotten War") – to oparty na faktach obraz codzienności Czeczenii w czas pierwszej wojny czeczeńskiej i po 2006 roku pod panowaniem popieranego przez Rosję Ramzana Kadyrowa. W książce odniesienia do drugiej wojny czeczeńskiej. Autorką książki jest norweska dziennikarka Åsne Seierstad. Wydaną w 2007 roku w języku norweskim książkę w Polsce wydano w 2009. Pozycja została wydana przez Warszawskie wydawnictwo WAB, w formacie A5, zawiera 412 stron.

</doc>
<doc id="2848761" url="https://pl.wikipedia.org/wiki?curid=2848761" title="Bernie Kopell">
Bernie Kopell

Bernard "Bernie" Kopell (ur. 21 czerwca 1933 w Nowym Jorku) - amerykański aktor telewizyjny znany głównie z roli dr Adama Brickera w popularnym serialu komediowym "Statek miłości" (1977-86).

</doc>
<doc id="2848764" url="https://pl.wikipedia.org/wiki?curid=2848764" title="Albumy numer jeden w roku 2013 (Polska)">
Albumy numer jeden w roku 2013 (Polska)

Artykuł prezentuje albumy muzyczne numer jeden na notowaniu OLiS w roku 2013.

</doc>
<doc id="2848765" url="https://pl.wikipedia.org/wiki?curid=2848765" title="Jan Wiśniewski (kontradmirał)">
Jan Wiśniewski (kontradmirał)

Jan Wiśniewski (ur. 5 stycznia 1920 w Warszawie, zm. 15 grudnia 1969 w Egipcie) – polski żołnierz i polityk. Pułkownik Ludowego Wojska Polskiego i kontradmirał Marynarki Wojennej PRL. Poseł na Sejm PRL II kadencji (1957–1960).
Życiorys.
Młodość (1925-1943).
W 1938 skończył gimnazjum rzemieślnicze w Warszawie i został wzorcarzem w Państwowej Fabryce Uzbrojenia. Od marca 1940 do jesieni 1941 ślusarz w Fabryce Budowy Maszyn w Debalcewie w Donbasie, później ślusarz i brygadzista w Kombinacie im. Stalina w Stalińsku.
Kariera w LWP (1943–1951).
3 VI 1943 wstąpił do 1 DP im. Kościuszki. Żołnierz 1 Pułku Czołgów, w lutym 1944 skończył szkołę podchorążych artylerii w Tambowie ze stopniem podporucznika i został zastępcą dowódcy dywizjonu artylerii ds. technicznych w 2 PAL 2 DP im. Dąbrowskiego. Od 1 V 1944 instruktor i dowódca plutonu szkolnego kompanii oficerskiej w Sztabie Polskiego Ruchu Partyzanckiego. Po zajęciu wschodniej części Polski przez Armię Czerwoną wrócił do kraju i walczył z podziemiem niepodległościowym. W grudniu 1944 został oficerem do zleceń specjalnych i dowódcą kompanii szkolnej Szkoły Oficerskiej MBP. Od stycznia 1945 w stopniu porucznika był przewodniczącym komisji rehabilitacyjnej w MBP. IV-IX 1945 na kursie w Akademii Wojskowej im. Frunzego w Moskwie, po ukończeniu którego został szefem wydziału personalnego Dowództwa Warszawskiego Okręgu Wojskowego w stopniu kapitana, a od grudnia 1945 – majora. Od 22 VII 1947 podpułkownik. 1947-1948 studiował w Akademii Sztabu Generalnego WP w Rembertowie, a 1948-1950 w Akademii Sztabu Generalnego Sił Zbrojnych ZSRR im. K. Woroszyłowa w Moskwie. Po studiach został pułkownikiem dyplomowanym i starszym wykładowcą taktyki ogólnej w ASG.
Kariera w Marynarce Wojennej (1951–1959).
Od grudnia 1951 szef Sztabu Głównego Marynarki Wojennej, przeniesiony z Wojsk Lądowych mimo braku praktycznego przygotowania do pracy w Marynarce Wojennej. Jesienią 1953 jako pierwszy w Polsce oficer piechoty został mianowany kontradmirałem. 1954-1955 na kursie w Akademii Marynarki Wojennej ZSRR w Leningradzie.
W latach 1956–styczeń 1958 pełnił obowiązki dowódcy Marynarki Wojennej, zastępując szkolącego się admirała Zdzisława Studzińskiego. Na fali odwilży politycznej, w piśmie z 23 listopada 1956 roku do Ministra Obrony Narodowej krytykował przejmowanie przestarzałych i zużytych okrętów sprzedawanych Polsce przez ZSRR, zwłaszcza okrętów podwodnych serii XV. W latach 1958–1959 ponownie był szefem sztabu. W marcu 1959 roku zainicjował poszukiwanie wraków niemieckich okrętów podwodnych w celu ich ewentualnego remontu i wcielenia, lecz działania te nie przyniosły rezultatu. Między innymi w związku z krytyką sprzętu radzieckiego, jego pozycja po powrocie admirała Studzińskiego osłabła i 6 listopada 1959 roku został odwołany ze stanowiska szefa sztabu i następnie przeniesiony do rezerwy. 1957-1960 był posłem na Sejm PRL II kadencji. Od lipca 1960 podsekretarz stanu w Ministerstwie Żeglugi, od grudnia 1966 ambasador PRL w Zjednoczonej Republice Arabskiej. Był też prezesem Polskiego Związku Żeglarskiego.
Zmarł na zawał w Egipcie. Pochowany na wojskowych Powązkach w Warszawie (kwatera A14-2-4).
Awanse.
W trakcie służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Był żonaty z Lucyną Wiśniewską z domu Stępniewską (1922-2010). Małżeństwo miało syna.

</doc>
<doc id="2848766" url="https://pl.wikipedia.org/wiki?curid=2848766" title="Józef Badecki">
Józef Badecki

Józef Badecki (ur. 5 listopada 1908 w Uhnowie, zm. 15 lipca 1982) – pułkownik ludowego Wojska Polskiego, sędzia sądów wojskowych.
Życiorys.
W 1933 roku ukończył studia na Wydziale Prawa Uniwersytetu im. Jana Kazimierza we Lwowie. Następnie, w latach 1934–1939, był aplikantem sądowym Sądów Okręgowych w Samborze i Przemyślu. W kampanii wrześniowej dowodził plutonem w batalionie marszowym 5 pułku Strzelców Podhalańskich. Podczas okupacji był nauczycielem i aplikantem adwokackim w Lublinie i Przemyślu.
Po zajęciu Polski przez Sowietów został zmobilizowany do Wojska Polskiego. Od 20 grudnia 1944 roku był sędzią Wojskowego Sądu Polowego 2 Dywizji Artylerii, a od 8 maja 1945 roku szefem Wojskowego Sądu Polowego 5 Dywizji Artylerii. 1 maja 1945 roku awansował na porucznika. Później pełnił służbę w Wojskowym Sądzie Okręgowym nr 1 w Warszawie, Wojskowym Sądzie Garnizonowym w Toruniu i Wojskowym Sądzie Rejonowym w Kielcach. Od 30 sierpnia 1948 do 26 maja 1949 był zastępcą szefa WSR w Warszawie. W latach 1949–1956, w Oficerskiej Szkole Prawniczej, Akademii Wojskowo-Politycznej oraz na Fakultecie Wojskowo-Prawnym, wykładał teorię państwa i prawa oraz procesu karnego. W 1956 r. został pułkownikiem, a w 1957 roku sędzią Najwyższego Sądu Wojskowego. Do czasu zwolnienia go z zawodowej służby wojskowej (styczeń 1968 r.) pełnił służbę w Izbie Wojskowej Sądu Najwyższego.
Jako sędzia stalinowskiego aparatu represji orzekł co najmniej 29 kar śmierci. Od 3 do 15 listopada 1948 r. przewodniczył rozprawie przeciwko Hieronimowi Dekutowskiemu „Zaporze” i siedmiu jego podkomendnym, z których sześciu oraz Dekutowski zostało skazanych na karę śmierci. 9 lutego 1949 r., na niejawnym posiedzeniu warszawskiego WSR, jako sędzia-sprawozdawca, przyczynił się do przedłużenia (ex post) tymczasowego aresztowania płk. Aleksandra Krzyżanowskiego „Wilka” (dowódcy Okręgu Wileńskiego AK) o co wnioskował dyrektor Departamentu Śledczego MBP Józef Różański. Brał udział jako sędzia w rozprawie przeciwko rotmistrzowi Witoldowi Pileckiemu. Nie został osądzony za mordy sądowe.
Został pochowany na Cmentarzu Wojskowym na Powązkach w Warszawie (kwatera F-13-11).

</doc>
<doc id="2848769" url="https://pl.wikipedia.org/wiki?curid=2848769" title="Pol. Merk. Lek.">
Pol. Merk. Lek.



</doc>
<doc id="2848770" url="https://pl.wikipedia.org/wiki?curid=2848770" title="Beau Jack">
Beau Jack

Sidney Walker znany jeko Beau Jack (ur. 1 kwietnia 1921 w Waynesboro w stanie Georgia, zm. 9 lutego 2000 w Miami) – amerykański bokser, zawodowy mistrz świata kategorii lekkiej.
Życiorys.
Urodził się w Waynesboro, lecz wychował w Auguście w stanie Georgia. Po śmierci matki wychowywała go babka, która nazwala go "Beau Jack". Jako młody chłopiec pracował jako pucybut, a w wieku 15 lat zaczął dorabiać sobie jako uczestnik tzw. "battles royal" czyli walk na gołe pięści między kilkoma czarnymi mieszkańcami, które wygrywał ten, który jako ostatni utrzymał się na nogach.
Rozpoczął karierę boksera zawodowego w 1939, początkowo w Massachusetts, a od sierpnia 1941 w Nowym Jorku. 13 listopada 1942 W Madison Square Garden w Nowym Jorku niespodziewanie pokonał Alvina Stolza w walce eliminacyjnej o prawo walki o wakujący tytuł zawodowego mistrza świata wagi lekkiej w wersji NYSAC. 18 grudnia tego roku, również w Madison Square Garden, Beau Jack zdobył ten tytuł po pokonaniu przez nokaut w 3. rundzie Tippy'ego Larkina.
W 1943 najpierw wygrał w towarzyskich walkach z byłymi mistrzami świata Fritzie Zivicem (dwukrotnie) i z Henrym Armstrongiem, a 21 czerwca stoczył walkę w obronie tytułu z Bobem Montgomerym, pierwszą z czterech walk między tymi pięściarzami. Przegrał jednogłośnie na punkty i stracił pas mistrza świata. 11 listopada tego roku odzyskał tytuł po pokonaniu na punkty Montgomery'ego.
28 stycznia 1944 w Nowym Jorku Beau Jack zremisował w towarzyskiej walce z Sammym Angottem, a 3 marca tego roku, także w Madison Square Garden przegrał z Montgomerym, tracąc tytuł mistrza świata. Następnie pokonał Ala "Bummy" Davisa i Juana Zuritę, a 4 sierpnia 1944 zmierzył się w swym czwartym pojedynku z Bobem Montgomerym. Tytuł mistrza świata nie był stawką tej walki. Bilety mogli kupić tylko posiadacze obligacji wojennych wypuszczonych przez rząd USA. Jack i Montgomery, którzy służyli wówczas w armii, odmówili wynagrodzenia za tę walkę. Beau Jack wygrał na punkty po 10. rundach. W tym roku został wybrany bokserem roku przez magazyn "The Ring".
W 1946 ponownie pokonał Angotta, a 12 lipca 1948 otrzymał kolejną szansę walki o tytuł mistrza świata wagi lekkiej z Ikem Williamsem. Przegrał ją przez techniczny nokaut w 6. rundzie. Później nie walczył już o tytuł. W 1949 przegrał z Kidem Gavilanem, w 1950 pokonał przez techniczny nokaut w 5. rundzie Lewa Jenkinsa, a w 1952 ponownie przegrał z Williamsem. W latach 1952-1954 nie walczył, a w 1955 stoczył 4 walki, z których 2 wygrał z mało znanymi pięściarzami, a dwie pozostałe stoczył z Williamsem, jedną remisując i jedną przegrywając przed czasem. Po tej walce zakończył karierę. 
Po zaprzestaniu walk bokserskich Beau Jack prowadził bar i farmę, a po wyczerpaniu się oszczędności powrócił do wykonywania zawodu pucybuta. Był orędownikiem wprowadzenia systemu emerytalnego dla byłych bokserów zawodowych.
Został wybrany w 1991 do Międzynarodowej Bokserskiej Galerii Sławy.

</doc>
<doc id="2848772" url="https://pl.wikipedia.org/wiki?curid=2848772" title="Dziwisz">
Dziwisz

Osoby noszące nazwisko Dziwisz:

</doc>
<doc id="2848774" url="https://pl.wikipedia.org/wiki?curid=2848774" title="Altocumulus stratiformis">
Altocumulus stratiformis

Altocumulus stratiformis – gatunek chmur Altocumulus. Chmury te składają się z członów tworzących rozległą warstwę. Mają one bardzo różnorodne formy, np.: kłaczków, kłębków, równoległych lub podłużnych walców, bochenków chleba, czy rozległych płatów. Ich ułożenie może być radialne lub nieregularne. Mogą być oddzielone pasami czystego nieba. Powstają także w różny sposób: z powoli rozpadających się chmur Altostratus, lub Nimbostratus, na brzegu rozległej warstwy unoszącego się wilgotnego powietrza, czy wskutek ruchów turbulencyjnych i konwekcyjnych na średnich wysokościach. Ruchy te powodują zafalowania powietrza, przypominające fale na wodzie. Na grzbiecie fali para wodna ulega kondensacji tworząc chmury, a w dolinie reakcja jest odwrotna po czym powstają pasy czystego nieba. Chmury te składają się często albo prawie wyłącznie z kropelek wody, albo z kryształków lodu. Mogą też składać się z ich mieszaniny. Dzięki temu towarzyszą im różne zjawiska optyczne, ich rodzaj zależy od przeważającej w chmurze postaci wody.

</doc>
<doc id="2848777" url="https://pl.wikipedia.org/wiki?curid=2848777" title="Chór Mieszany „Ogniwo”">
Chór Mieszany „Ogniwo”

Chór „Ogniwo” – chór mieszany założony w 1913 roku w Katowicach.
Charakterystyka.
„Ogniwo” jest ok. 50 osobowym chórem amatorskim z siedzibą przy Filharmonii Śląskiej w Katowicach. Chór jest członkiem Śląskiego Związku Chórów i Orkiestr oraz Konfraterni Najstarszych Chórów i Orkiestr w województwie śląskim.
Historia.
Chór mieszany „Ogniwo” powstał 17 listopada 1913 roku. Przez lata swojej działalności zapisał się w kulturze Górnego Śląska jako zespół wykonujący największe dzieła polskiej i światowej muzyki klasycznej. Od chwili założenia aż do wybuchu II wojny światowej pielęgnował polską pieśń patriotyczną. W roku 1930 z inicjatywy Stefana Mariana Stoińskiego, ówczesnego dyrygenta chóru, oraz śpiewaków „Ogniwa” został odsłonięty pomnik Stanisława Moniuszki, pierwszy w Polsce pomnik wybudowany całkowicie ze składek chórzystów.
Artystyczną drogę chóru „Ogniwo” wytyczali od początku najwybitniejsi dyrygenci, często zawodowo związani z Filharmonią Śląską, czy Akademią Muzyczną w Katowicach. Osiągnięcia zespołu są rezultatem pracy wszystkich członków zespołu i dowodem kwalifikacji dyrygentów chóru, a także współpracy z orkiestrą symfoniczną Filharmonii Śląskiej.
W 2003 „Ogniwo” – z okazji jubileuszu 90-lecia – otrzymało certyfikat członka Konfraterni Najstarszych Chórów i Orkiestr Województwa Śląskiego.
W 2014 Chór został wyróżniony Nagrodą im. Wojciecha Korfantego.
Repertuar.
Repertuar zespołu obejmuje nie tylko pieśni patriotyczne i sakralne, stanowiące normalny program chórów amatorskich, ale także wielkie dzieła chóralne, oratoria, kantaty, msze, przekroje oper i operetek należące do najwybitniejszych pozycji polskiej i światowej literatury muzycznej.

</doc>
<doc id="2848778" url="https://pl.wikipedia.org/wiki?curid=2848778" title="Renata Cytacka">
Renata Cytacka

Renata Cytacka z domu Mikutajcis (ur. 5 maja 1975 w Tawsiunach) – litewska prawnik polskiej narodowości, polityk, w latach 2012–2014 wiceminister energetyki w rządzie Algirdasa Butkevičiusa.
Życiorys.
W 1998 ukończyła studia prawnicze na Uniwersytecie Gdańskim. Kształciła się też w zakresie administracji publicznej, była stypendystką Programu Fulbrighta. W latach 2003–2006 pracowała jako doradca mera rejonu solecznickiego. W 2006 objęła funkcję sekretarza rady samorządu rejonu wileńskiego. Działaczka Związku Polaków na Litwie oraz Akcji Wyborczej Polaków na Litwie (AWPL), z ramienia której kandydowała do Parlamentu Europejskiego (2009, 2014) oraz do litewskiego Sejmu (2012, 2016, 2020). Została także prezesem Forum Rodziców Szkół Polskich Rejonu Solecznickiego. Zamężna z Mariuszem, ma dwoje dzieci (Katarzynę i Małgorzatę).
28 grudnia 2012 z rekomendacji AWPL została zastępczynią ministra energetyki Jarosława Niewierowicza w rządzie Algirdasa Butkevičiusa. Funkcję tę pełniła do 2014. W 2015 została radną miejską w Wilnie (reelekcja w 2019). Do 2021 była asystentką europosła Waldemara Tomaszewskiego. Przez kilka lat pełniła także funkcję wiceprzewodniczącej Związku Polaków na Litwie; w 2021 bez powodzenia ubiegała się o stanowisko przewodniczącej tej organizacji.

</doc>
<doc id="2848779" url="https://pl.wikipedia.org/wiki?curid=2848779" title="Wyścig Makau WTCC 2010">
Wyścig Makau WTCC 2010

Wyścig Makau WTCC 2010 – jedenasta i ostatnia runda World Touring Car Championship w sezonie 2010 i szósty z kolei Wyścig Makau. Rozegrał się on w dniach 18-21 listopada 2010 na torze Guia Circuit w Makau będącym specjalnym regionem administracyjnym Chin. W pierwszym wyścigu zwyciężył Robert Huff z Chevroleta, a w drugim Norbert Michelisz z zespołu Zengő-Dension Team.

</doc>
<doc id="2848781" url="https://pl.wikipedia.org/wiki?curid=2848781" title="Cmentarz parafialny w Czarnej Wodzie">
Cmentarz parafialny w Czarnej Wodzie

Cmentarz parafialny w Czarnej Wodzie – rzymskokatolicki cmentarz parafialny zlokalizowany przy ul. Długiej, w południowej części Czarnej Wody, powstał w 1984 r. na gruntach wykupionych od Nadleśnictwa Kaliska. Cmentarz należy do Parafii Matki Bożej Częstochowskiej w Czarnej Wodzie.
Historia.
Pierwszy pogrzeb miał miejsce 29 lutego 1984 r. Na cmentarzu znajduje się około tysiąca grobów. Część z nich została przeniesiona w latach 1984–1990, z pobliskiego Łęga, poprzedniej parafii, do której należała również Czarna Woda.
Zgodnie z projektem J.Teperek opracowanym na mapie sytuacyjnej w skali 1:500, sporządzonej w czerwcu 1983 r. przez geodetę Ryszarda Wojdowskiego, całość cmentarza została podzielona na oddzielne kwatery a numeracja grobów jest ciągła i jednolita dla całego cmentarza.
W granicach cmentarza, nad brzegiem przepływającej obok rzeki Wdy, ustawiono kamień z wyrytym wizerunkiem ks. Karola Wojtyły, jako pamiątkę ze spływu, w którym uczestniczył w lipcu 1956 r.
Z uwagi na wysoki poziom wód gruntowych, a przede wszystkim na niestabilne, niespoiste i luźne podłoże piaskowe, zabroniono tworzenia grobów głębinowych, wobec czego szybko ubywa wolnego miejsca pod nowe pochówki.

</doc>
<doc id="2848784" url="https://pl.wikipedia.org/wiki?curid=2848784" title="EHH B2">
EHH B2

EHH B2 – amerykański wojskowy sztuczny satelita zwiadu elektronicznego (monitorowania radarów naziemnych). Wystrzelony razem z satelitą wywiadowczym KH-7 19.

</doc>
<doc id="2848788" url="https://pl.wikipedia.org/wiki?curid=2848788" title="Kosmos 70">
Kosmos 70

Kosmos 70 – radziecki satelita technologiczny, siódmy i ostatni z serii DS-A1; czwarty który osiągnął orbitę. Służył do testowania systemów komunikacji i łączności na użytek radzieckich wojsk jądrowych. Urządzenia te użyto później w satelitach typu Uragan. Oficjalnie służył do badania promieniowania kosmicznego, promieniowania z wybuchów jądrowych, oraz badań pasów radiacyjnych.

</doc>
<doc id="2848793" url="https://pl.wikipedia.org/wiki?curid=2848793" title="Mount Waddington (ujednoznacznienie)">
Mount Waddington (ujednoznacznienie)



</doc>
<doc id="2848799" url="https://pl.wikipedia.org/wiki?curid=2848799" title="Kamienica przy ul. Armii Krajowej 1 w Kłodzku">
Kamienica przy ul. Armii Krajowej 1 w Kłodzku

Kamienica przy ul. Armii Krajowej 1 w Kłodzku – pochodząca z 1611 roku renesansowa kamienica, położona w obrębie starówki.
Historia.
Budynek pochodzi z 1611 roku, w okresie późniejszym był całkowicie przebudowany
Decyzją wojewódzkiego konserwatora zabytków z dnia 30 listopada 1984 roku kamienica została wpisana do rejestru zabytków
Architektura.
Kamienica posiada trzy kondygnacje, nie licząc szczytu. Elewacja jest trójosiowa (posiada trzy piony okien). Portal jest renesansowy i składa się z graniastych boniowanych ościeży. Na prostych, pionowo żłobkowanych impostach spoczywa grubo cięta boniowana archiwolta, bez profilu, na prostokątnym tle lekko wysuniętym przed lice ściany. W kluczu bogaty kartusz. Między łukiem a krawędziami ramy, z obu stron, po jednej wypukłorzeźbionej masce i parze owocowych girland. Nad wąskim, drobno profilowanym architrawem biegnie gładki fryz z napisem: "VITA BREVIS HOMINUM VARIIS OBNOXIA CURIS. MANE VIRET. LANGUET VESPERE. NOCTE CADIT. QUOD PIA FATA VOLUNT. HOMINUM NOINVIDAT OLLEN VOTA. SIT IN VOTIS. QUOD PIA FATA VOLUNT". Po poprawieniu omyłek kamieniarza na – "non invida tollent" napis ten, lekko podstylizowany, w języku polskim znaczy: „Krótki jest żywot człowieczy i różnym troskom podległy. Rankiem rozkwita, wieczorem słabnie, nocą zachodzi. Czego chcą losy pobożne, to skreśli ludzkie życzenia. Niech tedy będzie w życzeniach, czego chcą losy pobożne”. Prócz tego znajduje się tam data „1611” i godło domowe (gmerk) z literami „C.G.”. W tympanonie mieści się wypukłorzeźba św. Krzysztofa.
Narożnik od ulicy Spadzistej jest sfazowany do wysokości parapetów okiennych pierwszego piętra. W tym miejscu ustawiono toskańską kolumnę na niskim postumencie, a na niej naturalnej wielkości posąg św. Wacława w zbroi rzymskiej i z włócznią, w lewej ręce. Rycerz stoi na leżącym lwie, wspierając się prawą ręką na tarczy z dwugłowym orłem habsburskim. Rzeźbę umieszczono już po wybudowaniu domu, co poznać łatwo po prymitywnym ścięciu narożnika. Abstrahując od analizy stylowej tego dość banalnego dzieła, należy zwrócić uwagę na przejrzystą symbolikę: rycerz położył stopę na herbowym lwie czeskim, mając w ręku godło Habsburgów. Wygląda to na pognębienie buntu praskiego przez władzę cesarską po bitwie pod Białą Górą w 1620 roku.

</doc>
<doc id="2848802" url="https://pl.wikipedia.org/wiki?curid=2848802" title="Fernando José Monteiro Guimarães">
Fernando José Monteiro Guimarães

Fernando José Monteiro Guimarães CSsR (ur. 19 lipca 1946 w Recife) – brazylijski duchowny katolicki, arcybiskup polowy Brazylii w latach 2014–2022.
Życiorys.
15 sierpnia 1971 otrzymał święcenia kapłańskie w zgromadzeniu redemptorystów. Przez kilka lat był duszpasterzem w zakonnych parafiach. W latach 1980-1983 pracował w kilku dykasteriach Kurii Rzymskiej, zaś po powrocie do kraju został sekretarzem wykonawczym komisji archidiecezji Rio de Janeiro ds. nauki wiary. W 1990 uczestniczył jako doradca w Synodzie Biskupów, a po zakończeniu obrad objął stanowisko wykładowcy w instytucie teologicznym w Rio de Janeiro. W 1994 został pracownikiem Kongregacji ds. Duchowieństwa.
12 marca 2008 papież Benedykt XVI mianował go biskupem diecezji Garanhuns. Sakry biskupiej udzielił mu 31 marca 2008 kardynał Cláudio Hummes.
6 sierpnia 2014 papież Franciszek mianował go arcybiskupem polowym Brazylii.
13 marca 2022 papież Franciszek przyjął jego rezygnację z funkcji arcybiskupa polowego Brazylii.

</doc>
<doc id="2848803" url="https://pl.wikipedia.org/wiki?curid=2848803" title="Inkwizycja rzymska">
Inkwizycja rzymska

Inkwizycja rzymska – współczesne określenie zreformowanej inkwizycji papieskiej, działającej po 1542 roku głównie na terenie państw włoskich, podlegającej zwierzchnictwu i kontroli ze strony centralnego organu Kurii Rzymskiej, tj. Świętej Kongregacji Rzymskiej i Powszechnej Inkwizycji, zwanej także Świętym Oficjum.
W węższym znaczeniu określenie to używane jest w stosunku do samej Świętej Kongregacji Rzymskiej i Powszechnej Inkwizycji, wówczas jednak powinno być pisane wielkimi literami jako skrócona forma oficjalnej nazwy własnej tego organu.
Lokalne trybunały inkwizycji rzymskiej istniały do 1860 roku, natomiast Święta Kongregacja Rzymskiej i Powszechnej Inkwizycji istnieje do dziś pod nazwą Kongregacja Nauki Wiary.
Choć historycy są zgodni, że inkwizycja rzymska była instytucją odmienną od średniowiecznej inkwizycji papieskiej, nie sposób wyznaczyć precyzyjnej granicy czasowej między tymi dwiema formami inkwizycji. Proces przekształcania systemu zdecentralizowanych trybunałów średniowiecznych w scentralizowaną i zbiurokratyzowaną inkwizycję rzymską trwał wiele dziesięcioleci i na poziomie lokalnym nie wszędzie przebiegał równomiernie. Odmiennie niż w przypadku inkwizycji hiszpańskiej, która w sposób radykalny zrywała ze swą średniowieczną poprzedniczką (m.in. poprzez wymianę personelu i tworzenie od podstaw nowych trybunałów), inkwizycja rzymska formowała się w sposób ewolucyjny, a wszelkie daty graniczne mogą mieć jedynie charakter umowny.
Pisanie historii rzymskiej inkwizycji jest dla historyków niezwykle trudne z uwagi na skromny zasób dokumentacji, jaki przetrwał do czasów współczesnych. Kiedy na przełomie XVIII i XIX wieku oświeceniowe, a potem rewolucyjne rządy likwidowały trybunały inkwizycyjne, bardzo często niszczyły też ich archiwa. Centralne Archiwum Kongregacji Nauki Wiary (ACDF) dopiero od 1998 roku jest udostępnione do badań naukowych.
Historia inkwizycji rzymskiej we Włoszech.
Inkwizycja papieska we Włoszech na początku XVI wieku.
Inkwizycja papieska, kościelna instytucja powołana w XIII wieku do walki z herezjami, na początku XVI wieku zachowała niewiele ze swej dawnej potęgi. Choć sieć trybunałów inkwizycyjnych pokrywała niemal całą Europę, ich praktyczne znaczenie było niewielkie. Od połowy XIII wieku papieże cedowali swe uprawnienia do mianowania inkwizytorów w poszczególnych krajach na generałów i prowincjałów zakonów dominikanów i franciszkanów, co doprowadziło do tego, że urząd ten stopniowo zaczął być traktowany jedynie jako element zakonnego "cursus honorum". Wielu inkwizytorów sprawowało także rozmaite funkcje administracyjne w swoim zakonie lub poświęcało się pracy naukowej na uniwersytetach, a urząd inkwizytorski traktowali jedynie jako honorowe wyróżnienie.
We Włoszech, w świetle dostępnych danych, papiescy inkwizytorzy byli wyznaczani regularnie w północnych regionach tego kraju przez władze zakonów dominikańskiego (Lombardia) i franciszkańskiego (prowincje Toskania, Marchia Trewizańska i Romania), a ich liczba nawet wzrosła w pierwszej połowie XVI wieku. Jedynym znaczącym polem aktywności tych inkwizytorów były procesy o czary.
Mniej oczywista jest natomiast sytuacja we franciszkańskich okręgach w środkowej Italii (Umbria, Lacjum i Marchia Ankońska); znane katalogi franciszkańskich inkwizytorów w tych prowincjach, kompilowane na początku XVIII wieku, nie wymieniają prawie żadnych inkwizytorów z tego okresu, a w latach 1547–1569 doszło do przekazania tych okręgów dominikanom.
Kiedy na Półwyspie Iberyjskim poważnym problemem stały się podejrzenia wobec chrześcijan żydowskiego pochodzenia (tzw. marranów) o potajemne wyznawanie judaizmu, trybunały papieskiej inkwizycji okazały się całkowicie niezdolne do sprostania zadaniu weryfikacji tych zarzutów. Tamtejsi władcy, za zgodą Stolicy Apostolskiej, utworzyli wówczas nowe, państwowo-kościelne trybunały inkwizycyjne (inkwizycja hiszpańska w 1480 roku, inkwizycja portugalska w 1536 roku), które, choć działały pod tą samą nazwą, organizacyjnie nie miały praktycznie nic wspólnego z papieską inkwizycją. Królom Hiszpanii na początku XVI wieku podlegały Sycylia, Sardynia i królestwo Neapolu, a po roku 1535 pod ich władzę przeszło także księstwo Mediolanu. W 1487 roku trybunał hiszpańskiej inkwizycji został utworzony na Sycylii, gdzie w pierwszej połowie XVI wieku prowadził bardzo intensywną działalność przeciwko marranom. Od 1492 roku istniał także trybunał hiszpańskiej inkwizycji na Sardynii. Próby wprowadzenia hiszpańskiej inkwizycji podejmowane były także w królestwie Neapolu, najpierw przez króla Ferdynanda I (1510), a potem przez Karola V (1547). Jakkolwiek wobec oporu miejscowych elit próby te nie powiodły się, ich ubocznym skutkiem był zanik słabo zakorzenionych w tym królestwie struktur inkwizycji dominikańskiej.
Reformacja we Włoszech.
Zapoczątkowana przez Marcina Lutra w 1517 roku reformacja w stosunkowo krótkim czasie oderwała od Kościoła katolickiego znaczną część Europy północnej. Poglądy Lutra i jego współpracownika Filipa Melanchtona, a nieco później także Jana Kalwina, przenikały również do Włoch, gdzie cieszyły się pewnym zainteresowaniem w kręgach intelektualnych, w tym także wśród duchownych. Tamtejsi zwolennicy reformacji nigdy nie wytworzyli jednolitej doktryny ani kościoła, były to raczej luźno powiązane grupy, czerpiące jednocześnie z poglądów różnych reformatorów, w tym także Erazma z Rotterdamu, który nigdy nie zerwał z Kościołem katolickim. Głównym inspiratorem dla włoskich protestantów był hiszpański teolog Juan de Valdés (zm. 1541), autor "Alfabeto cristiano" (wyd. drukiem w Wenecji w 1545 roku), którego doktryna łączyła elementy luteranizmu, kalwinizmu, erazmianizmu i hiszpańskiego mistycyzmu, ale jednocześnie nie nawoływała do zerwania z papiestwem. Wśród sympatyków nauk Valdesa byli m.in. generał zakonu kapucynów Bernardino Ochino, który w 1542 roku uciekł do Szwajcarii, Pietro Carnesecchi, arystokratki Giulia Gonzaga i Vittoria Colonna, a nawet niektórzy biskupi, tacy jak np. Vittore Soranzo z Bergamo. O provaldesiańskie sympatie podejrzewano także kardynałów Reginalda Pole’a i Giovanniego Girolamo Morone. W latach 40. XVI wieku dysydenckie grupy religijne istniały w Cagliari, Palermo, Neapolu, Kapui, Casercie, Viterbo, Sienie, Faenzy, Lukce, Bolonii, Ferrarze, Modenie, Mantui, Brescii, Cremonie, Bergamo, Casale, Padwie, Vicenzy, Wenecji i Udine. Wielką protektorką proreformacyjnych kół intelektualnych była księżna Ferrary Renata de Valois.
W Piemoncie oraz w Kalabrii i Apulii żyły wspólnoty waldensów, uważanych przez Kościół za heretyków, ale faktycznie tolerowanych przez władze lokalne (zarówno świeckie, jak i kościelne), o ile tylko nie afiszowali się ze swoimi poglądami i płacili dziesięciny. Na początku lat 30. XVI wieku piemonccy waldensi nawiązali kontakty ze szwajcarskimi działaczami reformacyjnymi, m.in. z Wilhelmem Farelem. Na synodzie w Chanforan w 1532 roku włoscy i francuscy waldensi zadecydowali o przyłączeniu się do ruchu reformacyjnego. Fakt ten jednak przeszedł wówczas niezauważony przez władze kościelne.
Utworzenie Inkwizycji Rzymskiej (1541/1542).
Reakcja władz kościelnych na przenikanie nowych idei do Włoch początkowo nie była zbyt energiczna. Dopiero z 1528 roku pochodzi najwcześniejszy dokument papieski nakazujący inkwizytorom zwrócenie uwagi na ten problem. W latach 30. i na początku lat 40. XVI wieku sporadycznie dochodziło do procesów osób podejrzanych o proluterańskie sympatie w Wenecji, Modenie i kilku innych ośrodkach, ale trudno mówić o jakichś systematycznych prześladowaniach i stałej kontroli prawowierności Włochów, tym bardziej, że działaniom lokalnych trybunałów brakowało koordynacji. Nie zmieniło tego również mianowanie 4 stycznia 1532 roku inkwizytora generalnego dla całych Włoch w osobie kanonika laterańskiego Callisto Fornariego da Piacenza. Co więcej, w Kościele dość silny był nurt nastawiony koncyliacyjnie względem reformacji i stawiający na dialog, a nie represje. Należeli do niego m.in. kardynałowie Giovanni Girolamo Morone, Reginald Pole, Mistrz Świętego Pałacu (późniejszy kardynał) Tommaso Badia i wielu biskupów. Nurt ten jednak znacząco osłabł na początku lat 40. XVI wieku. W kwietniu 1541 roku rozmowy z protestantami na konferencji w Ratyzbonie zakończyły się totalnym fiaskiem, a rok później generał zakonu kapucynów Bernardino Ochino uciekł do Szwajcarii i otwarcie przeszedł na protestantyzm. W Kurii Rzymskiej przewagę zyskał wówczas kurs represyjny. Z uwagi na słabość lokalnych trybunałów papież Paweł III podjął decyzję o utworzeniu centralnego organu kierującego i koordynującego działania antyheretyckie. Decyzja ta została zrealizowana w czterech etapach:
Nieco wcześniej, bo już 21 kwietnia 1541 roku, Paweł III utworzył trybunał inkwizycyjny w papieskim Awinionie, podporządkowany papieskiemu wicelegatowi, którym był wówczas Jacopo Sadoleto, biskup Carpentras.
Okres początkowy (1542–1555).
Pierwsze lata działalności Rzymskiej Inkwizycji są słabo udokumentowane. Wiadomo, że wszczęła ona śledztwa w sprawie poglądów wielu wysokich rangą duchownych katolickich, których podejrzewano o sprzyjanie reformacji. W kręgu zainteresowań kardynałów inkwizytorów znaleźli się m.in. arcybiskup Otranto Pietro Antonio di Capua, biskup Chioggii Giacomo Nacchianti, biskup Capodistrii Pier Paolo Vergerio, patriarcha Akwilei Giovanni Grimani czy biskup Bergamo Vittore Soranzo. Nie wszystkich spośród nich Inkwizycja zdołała doprowadzić przed swoje oblicze i skazać. Pier Paolo Vergerio wyjechał z Włoch i w 1550 roku został ostatecznie potępiony zaocznie. Z kolei biskup Nacchianti w 1549 roku zdołał oczyścić się z zarzutów. Biskup Soranzo z Bergamo został uwięziony w 1551 roku i zmuszony do wyrzeczenia się swych poglądów, jednak nawet wtedy nie pozwolono mu ponownie objąć diecezji.
Prowadzone przeciwko biskupom i liderom grup dysydenckich śledztwa często wymagały działań poza Rzymem, a nawet poza granicami Państwa Kościelnego. W związku z tym Kongregacja delegowała swoich komisarzy do przeprowadzenia określonych dochodzeń lub przesłuchań, np. Annibale Grisonio został komisarzem w Istrii w 1548 roku w związku ze śledztwem przeciwko biskupowi Capodistrii Pierowi Paolo Vergerio, a dominikański inkwizytor Como Michele Ghislieri w latach 1550–1551 był komisarzem w Bergamo i Ferrarze m.in. w związku z dochodzeniem przeciwko biskupowi Bergamo Vittore Soranzo. W grudniu 1551 roku Juliusz III mianował trzech komisarzy Inkwizycji Rzymskiej dla Toskanii, którymi zostali: benedyktyn Isidoro da Montauto, wikariusz arcybiskupa Florencji Nicolò Duranti oraz prepozyt florencki Alessandro Strozzi. W samym Państwie Kościelnym, które na mocy rozporządzeń Innocentego IV z 1254 roku podlegało inkwizytorom franciszkańskim, począwszy od 1547 roku Kongregacja eliminowała stopniowo franciszkanów ze sprawowania funkcji inkwizytorów, zastępując ich dominikanami (np. w 1551 roku utworzyła trybunał inkwizycyjny w Perugii, kierowany przez dominikanów).
Kongregacja stopniowo przejmowała od władz zakonnych prawo nominacji inkwizytorskich, np. od 1550 roku mianowała inkwizytorów w okręgach Bolonii i Cremony.
Kongregacja starała się wywierać nacisk na poszczególne państwa włoskie, aby akceptowały i wspierały działania jej przedstawicieli oraz wydawały w jej ręce głównych podejrzanych o herezję. Najlepiej udokumentowane są kontakty w tych sprawach z Republiką Wenecką. Władze Republiki zgodziły się na podjęcie zdecydowanych kroków przeciwko szerzeniu się protestantyzmu, niemniej broniły przy tym swej autonomii w tej dziedzinie. Począwszy od 1546 roku w Republice powstało kilka nowych trybunałów inkwizycyjnych (Belluno w 1546 roku, Rovigo najpóźniej w 1547 roku, Werona w 1550 roku, Vicenza w 1552 roku). W kwietniu 1547 zreorganizowany został trybunał w samej Wenecji; odtąd w jego skład mieli wchodzić inkwizytor, nuncjusz papieski (lub jego przedstawiciel), patriarcha wenecki (lub jego wikariusz) oraz trzech świeckich urzędników, tzw. "tre Savii sopra eresia". Również w Bergamo i Brescii (od 1548 roku) oraz w innych trybunałach lokalnych na terenie Republiki w trybunałach inkwizycji musieli zasiadać świeccy urzędnicy.
Silnym naciskom ze strony Rzymu poddane zostało także rządzone przez dynastię D’Este księstwo Ferrary i Modeny. Żona księcia Ercole II d’Este, Renata de Valois, była zwolenniczką reformacji, a dwór książęcy był bezpiecznym schronieniem dla włoskich i zagranicznych protestantów (w roku 1536 Ferrarę odwiedził sam Kalwin). Ponieważ miejscowy inkwizytor Girolamo Papini był blisko związany z dworem, Kongregacja wysłała do Ferrary własnych komisarzy. Pod ich naciskiem książę Ercole zgodził się na egzekucję jednego z czołowych włoskich protestantów, Fanino Faniniego (w 1550 roku). W 1554 roku księżna Renata oficjalnie złożyła ortodoksyjne wyznanie wiary i wyrzekła się herezji protestanckiej, a trzy lata później zmarł łagodny inkwizytor Papini i Rzym zastąpił go bardziej energicznym Camillo Campeggio.
Republika Lukki, będąca jednym z głównych centrów reformacji włoskiej, odmówiła ustanowienia trybunału inkwizycji rzymskiej. Zamiast tego w 1545 roku utworzyła Urząd ds. Religii ("Officio sopra la Religione"), będący państwowym, świeckim trybunałem do zwalczania herezji. Urząd ten zachował niezależność od Kongregacji, co jednak nie wykluczało wzajemnych konsultacji. Bezpośrednie ustanowienie trybunału inkwizycyjnego nie powiodło się także w zależnym od Hiszpanii królestwie Neapolu. Jednakże kardynał Gian Pietro Carafa, jeden z inkwizytorów generalnych, był jednocześnie arcybiskupem Neapolu i korzystając ze swych prerogatyw w 1553 roku mianował swojego wikariusza archidiecezjalnego Scipione Rebibę komisarzem Inkwizycji Rzymskiej w Neapolu.
Akcje antyheretyckie odnotowano w tym okresie także w innych miastach, m.in. Como, Cremonie (gdzie w 1548 roku utworzono osobny trybunał) i Piacenzy. Nawrócenie anabaptysty Pietro Manelfiego przed inkwizytorem Bolonii Leandro Albertim w 1551 roku doprowadziło do ujawnienia wielu powiązań włoskich anabaptystów i luteran o zasięgu międzynarodowym. Informacje te inkwizytor przekazał do Rzymu, a stamtąd przekazane zostały władzom weneckim, które podjęły akcję represyjną, ale z umiarkowanym sukcesem.
Kongregacja Inkwizycji Rzymskiej rychło zdobyła silną pozycję wewnątrz Kurii Rzymskiej. Podczas Konklawe 1549–1550 kardynał Carafa używał zebranych w toku dochodzeń informacji w celu podważenia ortodoksji jednego z głównych kandydatów, Anglika Reginalda Pole’a. Podczas pontyfikatu wybranego wówczas papieża Juliusza III (1550–1555) często dochodziło do sporów między papieżem a Carafą i innymi kardynałami inkwizytorami. Juliusz III był zwolennikiem łagodnego podejścia do heretyków i przynajmniej w kilku przypadkach interweniował na korzyść oskarżonych. 29 kwietnia 1550 roku ogłosił bardzo istotną regulację, umożliwiającą skruszonym heretykom na uzyskanie od inkwizytorów rozgrzeszenia prywatnie ("in foro interno"), bez konieczności publicznego ("in foro esterno") wyrzekania się herezji (abiuracji) i związanych z tym upokorzeń. Kardynał Carafa, który był dominującą osobowością w Kongregacji, nie mogąc liczyć na pełne poparcie papieża, nie wahał się podejmować działań inkwizycyjnych bez jego wiedzy i zgody.
W kwietniu 1555 roku kardynał inkwizytor Marcello Cervini został papieżem Marcelim II, ale jego pontyfikat trwał zaledwie kilka tygodni.
Pontyfikat Pawła IV (1555–1559).
W 1555 roku Gian Pietro Carafa sam objął tron papieski jako papież Paweł IV. Ranga Inkwizycji Rzymskiej w całym Kościele wówczas wzrosła, tym bardziej, że Paweł IV nadal osobiście uczestniczył w posiedzeniach Kongregacji i kierował jej pracami. 14 grudnia 1558 roku kardynał Michele Ghislieri został mianowany przez Pawła IV „wielkim inkwizytorem całego chrześcijaństwa” i pierwszym formalnym zwierzchnikiem Kongregacji, co było kolejnym krokiem w kierunku nadania bardziej zorganizowanej formy tej instytucji. Papież ten wydał kilka dekretów nakazujących sprawców określonych występków (np. unitarianizm, profanacja eucharystii, celebrowanie mszy bez święceń kapłańskich) karać śmiercią nawet, gdyby okazali skruchę i nie byli recydywistami. Rozszerzył także kompetencje inkwizytorów na występki nie podlegające dotąd ich jurysdykcji (np. symonia). Ponadto papież ten zabronił spowiednikom rozgrzeszania penitentów z błędów doktrynalnych; osoby takie, aby uzyskać rozgrzeszenie, musiały zgłosić się do inkwizytora i wyznać swoje przewinienia.
Śledztwa za pontyfikatu Pawła IV objęły nawet kardynałów. Na jego polecenie uwięziony został kardynał Giovanni Girolamo Morone. Papież polecił także wszczęcie śledztwa przeciwko kardynałowi Reginaldowi Pole i to w czasie, gdy ten był legatem w Anglii i wspierał dzieło rekatolicyzacji tego kraju. Przedwczesna śmierć uchroniła jednak Pole’a przed aresztowaniem. Oskarżonych o herezję zostało także kilku biskupów, m.in. Andrea Centanni z Limassol, Vittore Soranzo z Bergamo czy Giovanni Tommaso Sanfelice z Cava de’ Tirreni. 15 lutego 1559 roku Paweł IV wydał bullę "Cum ex apostolatus officio", w której stwierdził, że wybór heretyka na Stolicę Piotrową jest nieważny z mocy prawa.
Paweł IV zaostrzył politykę wobec żydów oraz marranów, tj. żydów podejrzanych o fałszywe nawrócenie na chrześcijaństwo. W 1555 roku w Rzymie utworzono getto, a wiosną 1556 roku w Ankonie komisarze Inkwizycji Rzymskiej skazali na stos 24 marranów.
W 1559 roku Paweł IV opublikował pierwszy oficjalny "Indeks ksiąg zakazanych", choć lokalne trybunały, a także niektóre uniwersytety, publikowały spisy ksiąg zakazanych już wcześniej. W Republice Weneckiej powstały natomiast cztery nowe trybunały (Udine w 1556 roku, Feltre i Capodistria w 1558 roku, Portogruaro w 1559 roku).
Ponieważ rządy Pawła IV były bardzo niepopularne, po jego śmierci w 1559 roku doszło w Rzymie do rozruchów, w trakcie których tłum splądrował gmach Inkwizycji Rzymskiej i zniszczył lub zrabował znaczną część jej dokumentacji.
Pontyfikat Piusa IV (1559–1565).
Śmierć Pawła IV i wstąpienie na tron papieski Piusa IV (1559–1565) doprowadziły do zmniejszenia wpływów Kongregacji w Kurii Rzymskiej. Nowy papież, choć sam był jednym z kardynałów inkwizytorów, oddalił zarzuty wobec kardynała Morone, odwołał też część dekretów Pawła IV rozszerzających kompetencje inkwizycji na niektóre czyny nie związane bezpośrednio z herezją. Mimo to jej działalność nie doznała większego uszczerbku.
18 czerwca 1564 roku papież Pius IV nakazał lokalnym trybunałom przysyłanie regularnych raportów ze swej działalności na ręce wielkiego inkwizytora Ghislieriego, co stanowiło istotny krok w procesie centralizacji inkwizycji rzymskiej. 2 sierpnia 1564 roku Pius IV ostatecznie przekształcił Kongregację w stały organ Kurii Rzymskiej.
Za Piusa IV rozwiązane zostały spory z Republiką Wenecką dotyczące funkcjonowania w tym państwie inkwizycji. Na mocy porozumienia z 1560 roku inkwizytorem Wenecji miał być zawsze dominikanin, utworzony został także nowy trybunał dla diecezji Ceneda (1561). Od tej pory współpraca Kongregacji z Republiką w zwalczaniu herezji przebiegała bez większych zakłóceń.
W 1561 roku władze hiszpańskie w królestwie Neapolu zorganizowały ekspedycję zbrojną przeciwko skupiskom waldensów w Kalabrii. Wojskom towarzyszyli dominikanie Giulio Pavesi i Valerio Malvicino jako komisarze Rzymskiej Inkwizycji. Ponieważ waldensi stawili zbrojny opór, ekspedycja zamieniła się w krwawą rzeź; wioski Guardia i San Sisto zostały zrównane z ziemią, ponad 2 tysiące waldensów zostało zamordowanych, a ponad tysiąc trzysta znalazło się w więzieniach. Rzym na wieść o masakrze zadecydował o zmianie polityki wobec heretyków kalabryjskich i postanowił wysłać w ten rejon misjonarzy jezuickich.
W 1561 roku, Pius IV ustanowił trybunał inkwizycji na Malcie.
Pius IV doprowadził do końca obrady Soboru Trydenckiego. Po ich zakończeniu ogłosił nowy, uaktualniony Indeks dzieł zakazanych (1564). Za jego pontyfikatu Kongregacja kontynuowała też procesy przeciwko hierarchom podejrzanym o sprzyjanie protestantyzmowi. Najbardziej znaczącym spośród tych hierarchów był francuski kardynał Odet de Coligny de Châtillon, który otwarcie przeszedł na kalwinizm. Został on potępiony 31 marca 1563 roku i pozbawiony urzędów i godności kościelnych, jednak Kongregacji nie udało się doprowadzić do jego aresztowania i ekstradycji przez Francję.
W 1563 roku Pius IV i jego siostrzeniec, arcybiskup Mediolanu Karol Boromeusz, wsparli lokalną opozycję przeciwko wprowadzeniu inkwizycji hiszpańskiej w księstwie Mediolanu. W rezultacie król Hiszpanii Filip II Habsburg musiał zrezygnować z tych planów.
Pontyfikat Piusa V (1566–1572).
W styczniu 1566 roku nowym papieżem został dotychczasowy wielki inkwizytor Michele Ghislieri, jako Pius V. Na jego pontyfikat przypada apogeum prześladowań sympatyków reformacji we Włoszech. Kongregacja Świętego Oficjum skutecznie wymuszała od władz lokalnych przekazywanie w jej ręce liderów grup dysydenckich, np. w 1566 roku książę Toskanii Cosimo I Medici zgodził się na ekstradycję do Rzymu Pietro Carnesecchiego, jednego z czołowych zwolenników doktryny Juana Valdesa. Został on stracony w Rzymie 1 października 1567 roku. Ogółem za Piusa V w Rzymie odbyło się ponad trzydzieści egzekucji z wyroku Inkwizycji Rzymskiej, przy czym, wzorem inkwizycji hiszpańskiej, odbywały się one publicznie, po okazałych ceremoniach pokutnych zwanych auto da fe.
Akcje represyjne na dużą skalę przeciwko sympatykom reformacji miały miejsce za jego pontyfikatu także w Faenzy, Bolonii, Ferrarze, Modenie, Mantui, Wenecji i przede wszystkim w Awinionie, gdzie do 1574 roku ogłoszono ponad 800 wyroków śmierci (choć wiele z nich zaocznie).
Pius V wydał także szereg rozporządzeń dotyczących struktury terytorialnej i organizacyjnej inkwizycji. Utworzył nowy trybunał inkwizycyjny w Faenzy (1567) i ostatecznie potwierdził, że inkwizytorami w prowincjach Romanii i Marchii Ankońskiej mają być wyłącznie dominikanie, a nie franciszkanie. Ponadto w 1569 roku Pius V zadecydował o odebraniu franciszkanom kilku okręgów inkwizytorskich powierzonych im w XIII wieku i przekazaniu ich dominikanom (Werona, Vicenza), uzasadniając to tym, że franciszkanie zaniedbali sprawowanie urzędu inkwizytorskiego. Wydał on także rozporządzenia nadające inkwizytorom określone beneficja lub zobowiązujące biskupów do wypłacania im stałych pensji, co dało wielu trybunałom względną niezależność finansową.
W chwili śmierci Piusa V w 1572 roku inkwizycja we Włoszech była już zupełnie inną instytucją niż trzydzieści lat wcześniej, znacznie bardziej scentralizowaną i zbiurokratyzowaną.
Pontyfikat Grzegorza XIII (1572–1585).
Grzegorz XIII nie przywiązywał aż tak dużej wagi jak Pius V do działań inkwizycji, niemniej, nie wprowadził w tym zakresie żadnych istotnych zmian, pozostawiając Kongregacji wolną rękę. Inkwizycja za jego czasów ograniczyła częste za Piusa V publiczne ceremonie pokutne "auto da fe", także z uwagi na ich propagandowe wykorzystywanie przez polemistów z obozu protestanckiego. Ponadto represje z końca lat 60. wyeliminowały główne grupy zwolenników reformacji we Włoszech, przez co zmniejszyła się potrzeba takich działań. W związku z tym pontyfikat Grzegorza XIII zapoczątkowuje stopniowy zwrot zainteresowania inkwizytorów w kierunku innych spraw niż herezje protestanckie, takie jak magia, przesądy, niektóre występki seksualne (bigamia, solicytacja) czy nieortodoksyjne opinie wygłaszane przez zwykłych katolików. W 1582 roku kilkanaście osób oskarżonych o czary zostało spalonych w Awinionie, co było jednym z ostatnich tego rodzaju epizodów w dziejach inkwizycji rzymskiej. Szczególnie dużo spraw za czasów Grzegorza XIII dotyczyło podejrzeń o kryptojudaizm. W 1576 roku zakończył się także trwający 17 lat proces arcybiskupa Toledo Bartolomé Carranzy.
W 1578 roku Grzegorz XIII ustanowił trybunał inkwizycyjny w Zadarze w Dalmacji (należącej do Wenecji).
Zwierzchnikami Inkwizycji Rzymskiej za Grzegorza XIII byli kolejno kardynałowie Scipione Rebiba (do 1577 roku) i Giacomo Savelli (1577–1587). Za jego czasów nastąpił dalszy wzrost kontroli Kongregacji nad trybunałami lokalnymi. W 1580 roku inkwizytorzy lokalni zostali zobowiązani do składania jej corocznych raportów zawierających listę wyroków skazujących, a dwa lata później do sporządzania zestawień przychodów i wydatków. W celu zapewnienia trybunałom regularnych dochodów Grzegorz XIII wydał zresztą dodatkowe rozporządzenia nadające im pensje i beneficja. W 1578 roku działający w Rzymie hiszpański kanonista Francisco Peña wydał drukiem i opatrzył komentarzami podręcznik dla inkwizytorów autorstwa Nicolasa Eymerica "Directorium Inquisitorum".
16 września 1572 roku Grzegorz XIII utworzył Kongregację Indeksu, mającą się zajmować cenzurą publikacji i wydawaniem Indeksu ksiąg zakazanych we współpracy z Kongregacją Inkwizycji Rzymskiej.
Pontyfikat Sykstusa V (1585–1590).
Następca Grzegorza XIII, Sykstus V, jeszcze jako Felice Peretti OFMConv był inkwizytorem Wenecji (1557–1560). Jego pontyfikat pod wieloma względami był przełomowy dla inkwizycji rzymskiej. 22 stycznia 1588 roku wydał bullę "Immensa aeterni", reformującą Kurię Rzymską i zarząd Państwem Kościelnym. Święte Oficjum, zwane odtąd oficjalnie Najwyższą Świętą Kongregacją Inkwizycji Rzymskiej i Powszechnej, na stałe weszło w skład rządu papieskiego. Za Sykstusa V Kongregacja przejęła od władz zakonnych prawo nominacji inkwizytorskich w ostatnich okręgach, które zachowywały jeszcze pod tym względem autonomię (Mediolan w 1587 roku, Parma w 1588 roku). Było to swego rodzaju przypieczętowanie procesu centralizacji inkwizycji rzymskiej i podporządkowywania Kongregacji trybunałów lokalnych. Kongregacja wzmocniła też więzi z nielicznymi trybunałami inkwizycyjnymi funkcjonującymi jeszcze wówczas na północ od Alp (np. Besançon w 1588 roku). W 1585 roku zorganizowano także stały trybunał inkwizycyjny w Neapolu z udziałem przedstawiciela Kongregacji, tytułowanego jako "minister delegowany Inkwizycji w Neapolu".
W 1586 roku, z uwagi na ciężką chorobę wielkiego inkwizytora Giacomo Savelliego, papież utworzył urząd kardynała sekretarza Inkwizycji Rzymskiej, na którego ręce miała być odtąd kierowana wszelka korespondencja. Urząd ten objął kardynał Giulio Antonio Santori. Santori, jako kardynał sekretarz, wywarł znaczące piętno na tej instytucji, tym bardziej, że po śmierci Savelliego w 1587 roku zaniechano kolejnych nominacji na urząd wielkiego inkwizytora, co uczyniło sekretarza faktycznym zwierzchnikiem Kongregacji. Na czterech kolejnych konklawe w latach 1590–1592 Santori był poważnym kandydatem do tronu papieskiego. Udało mu się przeforsować i utrwalić wśród inkwizytorów racjonalne podejście do problematyki czarów i czarownic (w tym zwłaszcza domniemanych lotów na sabat). Dzięki temu od końca XVI wieku inkwizycja rzymska nie tylko nie paliła czarownic na stosie, ale wręcz wielokrotnie ingerowała w postępowania wszczęte przez sądy świeckie, ratując podsądnym życie (np. w Triora w Ligurii w 1588 roku). Dla odmiany jednak, bulla Sykstusa V "Coeli et terrae" ze stycznia 1586 roku rozszerzała kompetencje inkwizytorów na praktycznie wszelkie formy praktyk magicznych, takie jak astrologia, wróżbiarstwo i wzywanie demonów. O ile więc inkwizycja rzymska nie uczestniczyła w polowaniach na rzekomych uczestników sabatów, o tyle konsekwentnie ścigała osoby oddające różnego rodzaju praktykom magicznym.
Za pontyfikatu Sykstusa V w Wenecji i Bolonii doszło do ostatnich udokumentowanych egzekucji włoskich zwolenników reformacji. Wprawdzie egzekucje protestantów miały miejsce we Włoszech także w późniejszych latach, jednak dotyczyły one cudzoziemców.
Okres stabilizacji (ok. 1590–XVIII wiek).
Pontyfikat Sykstusa V zamyka okres formowania się i rozwoju inkwizycji rzymskiej jako instytucji i rozpoczyna zarazem okres stabilizacji jej działań. Już pod koniec XVI wieku jej przedstawiciele mówili o utrwalonym „stylu Inkwizycji” ("stylus officii Inquisitionis"), jaki został wypracowany. Trybunały inkwizycyjne we Włoszech kontynuowały swoją działalność w sposób niemalże niezakłócony co najmniej do połowy XVIII stulecia, nie napotykając na opozycję, która by kwestionowała sam sens ich istnienia i działalności.
Po roku 1588 utworzonych zostało kilka nowych trybunałów. W 1598 roku, po przyłączeniu Ferrary do Państwa Kościelnego, spod jurysdykcji tamtejszego trybunału wyłączono okręgi, które pozostały pod władzą książąt Este i utworzono dla nich trybunały w Modenie i Reggio Emilia. W 1614 Paweł V utworzył trybunał w Cremie, która była wenecką eksklawą otoczoną ziemiami należącymi do księstwa Mediolanu. W ciągu XVII wieku powstały także trzy nowe trybunały w Państwie Kościelnym: Fermo i Gubbio w 1631 roku oraz Spoleto w 1685 roku.
Inkwizycja rzymska pozostawała w tym okresie jedną z najbardziej wpływowych instytucji w Kościele. Spośród 24 papieży wybranych między rokiem 1590 a 1800, aż trzynastu było w chwili wyboru kardynałami inkwizytorami:
Papieże Klemens X (Emilio Altieri, 1670–1676) i Innocenty XII (Antonio Pignatelli, 1691–1700) nie byli wprawdzie kardynałami inkwizytorami, ale ten pierwszy przed promocją kardynalską był przez wiele lat (1661–1669) konsultorem Kongregacji Świętego Oficjum a drugi w latach 1646–1649 sprawował urząd inkwizytora na Malcie.
Ponadto papieże Urban VIII (Maffeo Barberini, 1623–1644) i Pius VI (Giovanni Angelo Braschi, 1775–1799) byli członkami jedynie Kongregacji Indeksu (Urban VIII był nawet jej prefektem).
W Kongregacji Świętego Oficjum oraz w Kongregacji Indeksu zasiadało także wielu wybitnych i powszechnie szanowanych kardynałów, np. kanonizowany później Robert Bellarmin (1542–1621), historyk i pisarz Guido Bentivoglio (1577–1644) czy ceniony znawca historii i uchwał Soboru Trydenckiego Francesco Maria Sforza Pallavicini (1607–1667).
Po rozbiciu zorganizowanych grup protestanckich inkwizycja zajmowała się głównie pilnowaniem prawowierności i moralności zwykłych katolików, co przełożyło się także na spadek liczby formalnych procesów, a także surowości orzekanych kar. Liczba wyroków śmierci, stosunkowo duża jeszcze za pontyfikatu Klemensa VIII (1592–1605), systematycznie zmniejszała się i około połowy XVII wieku inkwizycja rzymska w zasadzie zaprzestała stosowania tej kary. Nieliczne wyjątki, jakie zdarzały się jeszcze aż do 1761 roku, dotyczyły niemal wyłącznie dwóch szczególnych kategorii występków: profanacji konsekrowanych hostii i sprawowania mszy bez święceń kapłańskich. W 1677 roku papież Innocenty XI potwierdził zapomniane już nieco rozporządzenia Pawła IV z 1559 roku o karaniu takich czynów śmiercią. Jedynym znanym heretykiem straconym przez inkwizycję rzymską po śmierci papieża Urbana VIII (1644) był Vincenzo Pellicciari, stracony w Modenie w 1727 roku. O wymierzeniu mu kary śmierci za nieortodoksyjne poglądy na temat Dziewicy Maryi zadecydował osobiście papież Benedykt XIII wbrew opinii kardynałów inkwizytorów. Wyraźny spadek liczby egzekucji w stosunku do XVI wieku niekoniecznie oznacza jednak zmniejszoną aktywność trybunałów. Choć trybunały w Wenecji i Udine rzeczywiście odnotowały znaczny spadek liczby rozpatrywanych spraw po około 1650 roku, trybunały w Sienie, Modenie i na Malcie utrzymywały bardzo wysoki poziom aktywności do samego końca swego istnienia.
W latach 1596, 1664, 1681, 1711, 1758 i 1786 ukazały się kolejne, poprawione wydania "Indeksu ksiąg zakazanych", którego egzekwowanie stanowiło niemałą część zadań inkwizytorów. W ciągu XVII i XVIII wieku pojawiły się też nowe idee i ruchy, które Kościół uznawał za groźne dla swej doktryny. W tym czasie jednym z głównych problemów doktrynalnych wewnątrz Kościoła były ruchy mistyczne i pobożnościowe, podejrzewane o odstępstwa od ortodoksji, takie jak kwietyzm czy jansenizm. Potępienie kwietyzmu przez Innocentego XI w 1687 roku doprowadziło do wytoczenia procesu przeciwko kardynałowi Pierowi Matteo Petrucciemu, sympatykowi tych idei. W rezultacie kardynał ten musiał wyrzec się swych poglądów. Natomiast jansenizm największe poparcie zyskał we Francji i Niderlandach, a więc poza zasięgiem działalności trybunałów inkwizycji rzymskiej. W 1738 roku papież Klemens XII potępił masonerię, a jej członkowie znaleźli się w zainteresowaniu trybunałów inkwizycyjnych. Głośnym echem odbił się proces toskańskiego poety i sekretarza loży masońskiej we Florencji Tommaso Crudeliego, który został aresztowany przez trybunał florencki w 1739 roku i spędził w więzieniu prawie dwa lata. Na dłuższą metę jednak inkwizycja nie była w stanie zapobiec działalności lóż masońskich we Włoszech.
Jednym z najbardziej znanych i zarazem najbardziej kontrowersyjnych epizodów w dziejach inkwizycji rzymskiej jest potępienie dzieła Mikołaja Kopernika "O obrotach sfer niebieskich" w 1616 roku i skazanie w 1633 roku Galileusza (1564–1642) na areszt domowy jako zwolennika teorii heliocentrycznej. Literatura heliocentryczna została wówczas umieszczona na Indeksie dzieł zakazanych. Ogólny zakaz czytania i publikowania takiej literatury został uchylony przez Benedykta XIV w 1757 roku, jednak niektóre pojedyncze publikacje (w tym dzieło Kopernika) znalazły się jeszcze na Indeksie z 1819 roku. Dopiero w 1822 roku Kongregacja Indeksu przyznała, że teoria heliocentryczna została naukowo udowodniona i publikacje podające ten fakt mogą ukazywać się bez żadnych przeszkód. Kolejne wydanie Indeksu z 1835 roku nie zawierało już tego rodzaju literatury. W 1992 roku papież Jan Paweł II oficjalnie zrehabilitował Galileusza.
Choć do połowy XVIII wieku we Włoszech nie kwestionowano w zasadzie sensu istnienia inkwizycji, nie wykluczało to sporów na poziomie lokalnym, na ogół o charakterze jurysdykcyjnym. Władze państw północnowłoskich niemal od samego początku próbowały uzyskać wpływ na działalność trybunałów i ograniczać bezpośrednie ingerencje Rzymu. W Republice Weneckiej od 1547 roku w trybunałach zasiadali przedstawiciele władz świeckich. W Genui ingerencje władz nasiliły się od lat 70. XVII wieku i doprowadziły do znacznego ograniczenia samodzielności trybunału inkwizycyjnego, m.in. poprzez narzucenie inkwizytorowi asysty świeckich „protektorów”.
Szczególnie ostry charakter miały konflikty w księstwie Sabaudii za Wiktora Amadeusza II (pan. 1675–1730). Władca ten począwszy od 1698 roku wetował nominacje inkwizytorskie dokonywane przez Kongregację, doprowadzając stopniowo do trwałych wakatów na stanowiskach inkwizytorów większości sabaudzkich trybunałów (Saluzzo i Asti w 1698 roku, Turyn w 1708 roku, Alessandria w 1709 roku, Vercelli w 1712 roku, Casale Monferrato w 1713 roku, Mondovì w 1717 roku). Nie oznaczało to likwidacji tych trybunałów, ale obniżyło ich rangę, gdyż były kierowane jedynie przez wikariuszy, a nie pełnoprawnych inkwizytorów. Ponadto Wiktor Amadeusz II w sprawach dotyczących wiary faworyzował sądy biskupie oraz świeckie w stosunku do inkwizycji, której jurysdykcja obejmowała zresztą tylko część terytorium kraju, gdyż nie podlegały jej diecezja nicejska, opactwo terytorialne Pinerolo i archidiecezja Tarentaise oraz jej sufraganie (Genewa-Annecy, Maurienne i Aosta). W rezultacie na początku XVIII wieku w Sabaudii zauważalny jest wzrost aktywności sądów świeckich w dziedzinach do tej pory zdominowanych przez inkwizycję, jak np. procesy o czary. Sytuacja taka utrzymała się już do końca istnienia inkwizycji w tym kraju.
Zniesienie lokalnych trybunałów inkwizycyjnych (1746–1809/10).
XVIII wiek to okres Oświecenia, rozwoju idei tolerancji religijnej oraz nowego spojrzenia na stosunki państwa i Kościoła. Idee te zostały potępione przez Kościół, a wielu oświeceniowych autorów znalazło się na Indeksie, niemniej inkwizycja nie była w stanie zapobiec rozszerzaniu się tych poglądów wśród włoskich elit, w tym także na dworach władców. Wpływ idei oświeceniowych początkowo objawiał się w zwiększaniu ingerencji państwa w sprawy religijne i ograniczaniu kompetencji instytucji kościelnych, w tym inkwizycji, w końcu jednak doszło do zapoczątkowania procesu likwidacji trybunałów inkwizycyjnych, uznawanych przez filozofów oświeceniowych za szkodliwy anachronizm. Przykładem ograniczania kompetencji inkwizycji może być przejęcie przez urzędników państwowych kontroli nad cenzurą publikacji w Wielkim Księstwie Toskanii w 1743 roku czy odbieranie przywilejów podatkowych członkom wspierających inkwizycję świeckich konfraterni zwanych "crocesignati".
Pierwszym państwem włoskim, które zniosło inkwizycję, było królestwo Neapolu. Już w 1692 roku na skutek konfliktu z władzami lokalnymi wygnany został ostatni minister delegowany Inkwizycji, biskup Giovanni Battista Giberti (zm. 1720). Trybunał inkwizycyjny w tym mieście działał jeszcze przez ponad pół wieku, choć kierowali nim niżsi rangą urzędnicy archidiecezjalni podlegli wikariuszowi generalnemu. Pod wpływem narastającej krytyki procedury inkwizycyjnej, król Karol VII Burbon w dniu 29 grudnia 1746 roku wydał dekret rozwiązujący neapolitański trybunał inkwizycyjny i nakazujący, by wszelkie procesy w sprawach wiary były prowadzone od tej pory przez zwykłe sądy diecezjalne zgodnie ze standardową procedurą kryminalną (tzw. "via ordinaria").
Kolejnym państwem włoskim, które podjęło próbę likwidacji inkwizycji, było księstwo Parmy i Piacenzy. Książę Ferdynand I Parmeński z dynastii Burbonów początkowo sprzyjał ideom oświeceniowym, a jego premierem był Francuz Guillaume Du Tillot, który przeprowadził w kraju wiele reform. 9 lutego 1768 roku rząd księstwa wygnał inkwizytora Piacenzy Francesco Vincenzo Ciacchiego za odmowę podporządkowania się wcześniejszym rozporządzeniom znoszącym przywileje podatkowe "crocesignati". Rok później, 27 lutego 1769 roku, zmarł inkwizytor Parmy Pietro Martire Cassio i jeszcze tego samego dnia rząd wydał dekret o formalnym zniesieniu inkwizycji w księstwie. Jednak już w 1771 roku wskutek intryg dworskich doszło do wygnania Tillota, a władzę przejęła frakcja konserwatywna, związana z księżną Marią Amalią Habsburg. 29 lipca 1780 roku doszło do podpisania konkordatu między księciem Ferdynandem I a Stolicą Apostolską i w rezultacie 2 sierpnia 1780 roku trybunały w Parmie i Piacenzy zostały ponownie powołane do życia. Trwałe zniesienie inkwizycji nastąpiło dopiero po śmierci Ferdynanda I i okupacji księstwa przez wojska francuskie. 3 czerwca 1805 roku skasowane zostały konwenty dominikańskie w Parmie i Piacenzy, będące siedzibami inkwizycji.
Kolejnym państwem, w którym zniesiono inkwizycję, było rządzone przez Austrię Księstwo Mediolanu, jednak proces ten, planowany co najmniej od 1771 roku, trwał blisko dekadę. Po śmierci inkwizytorów Pawii (23 lutego 1774) oraz Cremony (26 stycznia 1775) władze austriackie nie zgodziły się na mianowanie ich następców. 9 marca 1775 roku cesarzowa Maria Teresa ogłosiła dekret znoszący trybunały inkwizycyjne, z zastrzeżeniem, że żyjący jeszcze inkwizytorzy Mediolanu i Como dożywotnio zachowają swoje pensje i tytuły. Ostatni inkwizytor Mediolanu Giovanni Francesco Cremona zmarł 10 marca 1779 roku, natomiast trybunał w Como istniał do 9 maja 1782 roku. W sąsiednim księstwie Mantui, także rządzonym przez Austrię, ale formalnie odrębnym, trybunał inkwizycji został zlikwidowany w kwietniu 1782 roku przez cesarza Józefa II, następcę Marii Teresy.
W ślady Mediolanu i Mantui poszła Toskania, gdzie od 1765 roku wielkim księciem był syn Marii Teresy Piotr Leopold Habsburg. Samodzielność i kompetencje tamtejszych trybunałów inkwizycyjnych były systematycznie ograniczane już od lat 40. XVIII wieku, a ich ostateczne rozwiązanie nastąpiło na mocy dekretu książęcego z dnia 5 lipca 1782 roku.
Podobny przebieg jak w księstwach Mediolanu oraz Piacenzy i Parmy miało zniesienie inkwizycji w księstwie Modeny. Kiedy w czerwcu 1780 roku zmarł inkwizytor Reggio Emilia Carlo Giacinto Belleardi, książę Ercole III d’Este nie zgodził się na mianowanie jego następcy i dekretem z 24 czerwca 1780 roku zniósł trybunał w Reggio Emilia, a podległy mu okręg podporządkował trybunałowi w stolicy księstwa Modenie. Pięć lat później, 6 września 1785 roku zmarł inkwizytor Modeny Giuseppe Maria Orlandi i jeszcze tego samego dnia książę wydał dekret o zniesieniu inkwizycji w księstwie.
W chwili wybuchu rewolucji francuskiej w 1789 roku inkwizycja rzymska działała wciąż w Państwie Kościelnym (w tym w Awinionie), Republice Weneckiej, Republice Genui, Księstwie Parmy i Piacenzy, kontynentalnej części Królestwa Sardynii (tj. w Piemoncie) oraz na Malcie i w Kolonii. Zniesienie trybunałów inkwizycyjnych w tych krajach nie było wynikiem suwerennej decyzji ich władców, lecz inwazji rewolucyjnej (a potem napoleońskiej) Francji i dokonywało się w warunkach zawieruchy wojennej. Biorąc ten fakt pod uwagę, w obecnym stanie badań nie zawsze jest możliwe precyzyjne ustalenie dat rozwiązania poszczególnych trybunałów, niewykluczone zresztą, że w niektórych przypadkach nigdy nie wydano żadnego formalnego aktu w tym przedmiocie.
W 1790 roku wojska francuskie zajęły papieską eksklawę w Awinionie i od razu wygnały tamtejszego inkwizytora Jean-Baptiste Mabila. Cztery lata później Francuzi zajęli Kolonię, a ich wojska obsadziły tamtejszy klasztor dominikanów, będący siedzibą inkwizytora Hyacintha Francka (zm. po 1796 r.). W ten sposób likwidacji uległ ostatni trybunał spoza Włoch.
W Genui trybunał inkwizycyjny został zniesiony prawdopodobnie przez władze utworzonej przez generała Napoleona Bonaparte Republiki Liguryjskiej, jednak nie zachował się żaden akt formalnie go rozwiązujący. Na podstawie zachowanej dokumentacji finansowej można określić prawdopodobny czas jego likwidacji na luty 1798.
Malta została zajęta przez flotę francuską w czerwcu 1798 roku, jednak już 26 maja miejscowy inkwizytor Giulio Carpegna opuścił wyspę. Władze francuskie 13 lipca 1798 roku wydały dekret rozwiązujący wszystkie sądy kościelne istniejące na Malcie, w tym także trybunał inkwizycji.
Trybunały inkwizycyjne w Piemoncie (Saluzzo, Asti, Turyn, Novara, Casale, Mondovì, Alessandria, Vercelli i Tortona), w części kierowane jedynie przez wikariuszy, zostały zniesione w dniu 28 stycznia 1799 roku przez marionetkowy rząd tymczasowy, utworzony przez wojska francuskie po zajęciu regionu kilka tygodni wcześniej. Niedługo potem jednak, w maju 1799 roku, Francuzi zostali wyparci z Piemontu przez Austriaków i Rosjan, którzy przywrócili władzę króla Karola Emanuela IV. 28 lipca 1799 roku rząd monarchiczny wydał dekret o przywróceniu inkwizycji. Restauracja monarchii trwała jednak krótko. Niespełna rok później Francuzi ponownie zajęli Piemont i utworzona przez nich Rada Piemontu ("Consulta del Piemonte") dekretem z dnia 23 lipca 1800 roku definitywnie zlikwidowała miejscowe trybunały.
Znacznie trudniej jest ustalić chronologię likwidacji trybunałów w Republice Weneckiej; państwo to w wyniku inwazji francuskiej w 1797 roku przestało bowiem istnieć, a w wielu podległych jej dotąd miastach powoływane były rewolucyjne republiki municypalne (np. Crema, Bergamo). Na mocy traktatu pokojowego z Campo Formio (17 października 1797 roku) większa część terytorium Republiki została przyłączona do Austrii, ale kilka zachodnich okręgów weszło w skład utworzonej kilka miesięcy wcześniej Republiki Cisalpińskiej. Wiadomo, że w ciągu 1797 roku likwidacji uległy trybunały w Wenecji (prawdopodobnie w maju), Brescii (29 maja), Rovigo (9 czerwca), Vicenzy (2 lipca), Weronie (4 lipca), Padwie (17 lipca), Bergamo (prawdopodobnie w lipcu) i Cremie (12 sierpnia), choć w przypadku Wenecji i Bergamo nie da się ustalić konkretnych dat dziennych. Natomiast trybunały działające na ziemiach, które w 1797 roku zostały zajęte przez Austrię (Belluno, Udine, Capodistria, Zadar, Treviso i Conegliano) kontynuowały działalność jeszcze przez kilka lat, jednak w 1805 roku ziemie te również znalazły się pod władzą Francuzów i weszły w skład utworzonego wówczas Królestwa Włoch. Ostatni inkwizytor Belluno, Damiano Miari, zmarł w 1805 roku. 28 lipca 1806 roku rozwiązane zostały konwenty franciszkańskie w Belluno, Treviso, Udine, Capodistrii i Conegliano, będące siedzibami trybunałów inkwizycji. Konwent dominikański w Zadarze w Dalmacji został zlikwidowany przez Francuzów niewiele później, 8 stycznia 1807 roku.
Równie trudne jak w przypadku trybunałów weneckich jest ustalenie chronologii likwidacji trybunałów w Państwie Kościelnym. Na ziemiach tych począwszy od 1796 roku wybuchały rewolty przeciwko rządom papieskim, a Francuzi niezwłocznie po ich zajęciu tworzyli nowe rządy republikańskie. W Bolonii miejscowy trybunał został zlikwidowany już 24 czerwca 1796 roku przez dowództwo francuskie, a w Ferrarze 22 października 1796 roku przez miejscowy rząd rewolucyjny ("Amministrazione Centrale del Ferrarese"). Trybunał w Faenzy został zlikwidowany wraz z miejscowym konwentem dominikańskim w lipcu 1797 roku. Dnia 8 maja 1798 roku również w Rimini ogłoszono kasatę prawie wszystkich zgromadzeń zakonnych, w tym będącego siedzibą inkwizycji konwentu dominkańskiego. Sądy inkwizycyjne w Perugii i Spoleto zostały rozwiązane dekretem marionetkowej, napoleońskiej „Rady Nadzwyczajnej dla Państwa Rzymskiego” z 2 lipca 1809.
Najpóźniejszą możliwą datą rozwiązania pozostałych trybunałów w Państwie Kościelnym, które znalazły się w granicach królestwa Włoch, jest 25 kwietnia 1810 roku. Dekretem z tego dnia Napoleon rozwiązał wszystkie zgromadzenia zakonne w tym królestwie, co oznaczało rozwiązanie konwentów dominikańskich w Ankonie, Fermo i Gubbio, będących siedzibami inkwizycji.
Inwazja francuska nie pozostała bez wpływu na funkcjonowanie samej Kongregacji Świętego Oficjum. W czasie krótkiego istnienia Republiki Rzymskiej w 1798 roku wiele jej dokumentów z ostatnich lat zostało zniszczonych przez rewolucjonistów. Aneksja Państwa Kościelnego przez Francję w 1809 roku doprowadziła do faktycznej likwidacji Kongregacji na kilka lat. Kongregacja, jako rzymski trybunał inkwizycyjny, została objęta dekretem abolicyjnym z 2 lipca 1809. Papież Pius VII i kardynałowie stali się więźniami Francuzów. Sekretarz Kongregacji Leonardo Antonelli (mianowany w listopadzie 1800 roku) zmarł w Senigalli 23 stycznia 1811 roku. Katastrofalne skutki miała decyzja Napoleona o wywiezieniu archiwów Kongregacji do Paryża, gdyż większość tych zasobów uległa później zniszczeniu lub rozproszeniu.
Okres 1814–1908.
Klęska Napoleona Bonaparte w 1814 roku i odbyty rok później Kongres wiedeński doprowadziły do przywrócenia Państwa Kościelnego wraz ze wszystkimi jego instytucjami, nie wyłączając inkwizycji. Już 20 maja 1814 roku papież Pius VII mianował nowego sekretarza Kongregacji w osobie kardynała Giulio della Somaglii, a w ciągu następnych dziesięciu lat przywrócone zostały trybunały lokalne w Bolonii, Faenzy, Ankonie, Fermo, Spoleto, Gubbio i Perugii. Odtworzono także trybunał dla okręgu Rimini, ale jego siedzibę przeniesiono do Pesaro. Na przywrócenie inkwizycji rzymskiej nie zdecydowało się jednak żadne inne włoskie państwo. W roku 1816 prałat Marino Marini został wysłany do Paryża w celu odzyskania archiwów Stolicy Apostolskiej, w tym Inkwizycji. Z uwagi na ogromne koszty transportu, podjął on decyzję o wyselekcjonowaniu dokumentacji niezbędnej do funkcjonowania poszczególnych urzędów i kongregacji i zniszczeniu pozostałej, uznanej za nieistotną. Niestety, do tej drugiej kategorii zaliczona została większa część dokumentacji procesowej Inkwizycji.
Papież Pius VII dokonał w 1816 roku reformy procedury inkwizycyjnej, m.in. zniósł zasadę nieujawniania podejrzanym imion świadków oraz zakazał stosowania tortur.
Urząd inkwizytorski, sprawowany teraz już wyłącznie przez dominikanów, nadal cieszył się dużym prestiżem w tym zakonie. W 1838 roku inkwizytor Bolonii Angelo Domenico Ancarani został wybrany generałem zakonu dominikańskiego. Trzej kolejni następcy Piusa VII, tj. Leon XII (Annibale della Genga, 1823–1829), Pius VIII (Francesco Castiglioni, 1829–1830) i Grzegorz XVI (Mauro Cappellari OCam, 1831–1846) byli uprzednio, podobnie jak sam Pius VII, kardynałami inkwizytorami.
Niewiele da się powiedzieć na temat działalności odnowionych trybunałów inkwizycyjnych w Państwie Kościelnym po roku 1814, gdyż nie było to jak dotąd przedmiotem poważniejszych badań historycznych. Wiadomo, że inkwizycja była częścią machiny represyjnej zwalczającej ruch karbonariuszy oraz tzw. „sektę liberałów”, czyli osób przeciwnych świeckiej władzy papieża, jednak skala tych represji i ich dokładny przebieg nie są znane. Wiadomo też, że inkwizycja była jedną z głównych instytucji egzekwujących regulacje ograniczające prawa żydów w Państwie Kościelnym. Najbardziej znanym epizodem z tego okresu jest sprawa odebrania w 1858 roku żydowskim rodzicom w Bolonii kilkuletniego syna Edgardo Mortary, który został ochrzczony przez niańkę. Prawo kościelne w takim przypadku nakazywało, że ochrzczone dziecko musi się wychowywać wśród chrześcijan. Nakaz odebrania rodzicom Edgardo Mortary wydał inkwizytor Bolonii Pier Gaetano Feletti. Sprawa ta odbiła się szerokim echem w międzynarodowej prasie i negatywnie wpłynęła na wizerunek Stolicy Apostolskiej. Nadal jednak inkwizytorzy zajmowali się czynami tradycyjnie wchodzącymi w zakres ich kompetencji, takimi jak bluźnierstwa, przesądy, nieortodoksyjne opinie, solicytacje czy wielożeństwo.
W XIX wieku ukazało się też pięć kolejnych edycji Indeksu ksiąg zakazanych: w roku 1819, 1835, 1877, 1881 i 1900.
Kres lokalnym trybunałom w Państwie Kościelnym przyniosło dopiero zjednoczenie Włoch przez Królestwo Sardynii w drugiej połowie XIX wieku. Władze sardyńskie, zajmując począwszy od 1859 roku kolejne prowincje podległe papiestwu, likwidowały trybunały inkwizycji. Trybunały w prowincji Romania (Bolonia, Faenza) zostały zniesione na mocy dekretu z 14 listopada 1859 roku, natomiast trybunały w Umbrii i Marche na mocy dekretów odpowiednio z 20 i 27 września 1860 roku. Prowincje te w 1861 roku weszły w skład zjednoczonego Królestwa Włoch. Państwo Kościelne, ograniczone już tylko do Rzymu i Lacjum, przetrwało jedynie do roku 1870. Aneksja Rzymu nie doprowadziła do likwidacji Kongregacji Świętego Oficjum, która była organem Kurii Rzymskiej, ale uniemożliwiła jej definitywnie wykonywanie funkcji policyjno-sądowych.
Stolica Apostolska nie uznała aneksji Państwa Kościelnego przez Włochy i nie od razu pogodziła się z dokonaną w latach 1859–1860 likwidacją trybunałów inkwizycyjnych. Tytularni inkwizytorzy lokalnych trybunałów występują w dokumentach Kongregacji Rzymskiej i Powszechnej Inkwizycji aż do 1880 roku, a sama Kongregacja zachowała w swej oficjalnej nazwie słowo "Inkwizycja" aż do 1908 roku.
Inkwizycja rzymska poza krajami włoskimi.
W chwili utworzenia Kongregacji w 1541/42 roku średniowieczne trybunały inkwizycyjne kierowane przez dominikanów istniały w wielu krajach poza Włochami, jednak w ciągu następnych kilkudziesięciu lat w większości zanikły i trudno uznawać je za część inkwizycji rzymskiej. W jednych krajach było to spowodowane zwycięstwem idei tolerancji religijnej (np. w Polsce). Natomiast w innych było to wynikiem przemian ustrojowych, jakie w nich zachodziły. W wielu regionach (Francja, Niderlandy, Franche-Comté) zadanie zwalczania herezji zostało przekazane sądom świeckim, mającym znacznie większe możliwości realnego działania niż słabe organizacyjnie i niewydolne trybunały papieskiej inkwizycji.
Zanik inkwizycji dominikańskiej w Europie północnej.
We Francji ciężar walki z reformacją od samego początku wziął na siebie parlament paryski, nie oglądając się specjalnie na sądownictwo kościelne. W 1557 roku zmarł ostatni inkwizytor generalny królestwa Francji Mathieu d’Ory, którego jurysdykcja obejmowała północną część kraju. Po jego śmierci pojawiła się wprawdzie koncepcja zreformowania inkwizycji we Francji na wzór hiszpański i papież Paweł IV nawet mianował w tym celu trzech kardynałów, jednak plan ten napotkał zdecydowany opór parlamentu paryskiego i bardzo szybko upadł. Z kolei w Lotaryngii ostatni inkwizytor Jean Beguinet zmarł w 1558 roku. W Polsce działalność papieskiej inkwizycji ustała mniej więcej w tym samym czasie (1552).
Nieco dłużej (do 1608 roku) dominikańska inkwizycja funkcjonowała, aczkolwiek tylko nominalnie, w Niderlandach. Już w latach 20. XVI wieku cesarz Karol V Habsburg nadał kompetencje do zwalczania herezji także sądom świeckim, a ponadto utworzył mieszaną, świecko-kościelną inkwizycję niderlandzką, która wraz ze świeckimi sądami całkowicie zmarginalizowała trybunały dominikańskie. Choć w ciągu XVI wieku Niderlandy były ośrodkiem jednych z najintensywniejszych prześladowań protestantów, represje te nie były w żaden sposób sterowane czy koordynowane przez Kongregację Rzymskiej i Powszechnej Inkwizycji. Również nominacje dominikańskich inkwizytorów dokonywane były jedynie przez władze zakonne prowincji dominikańskiej Germania Dolna, a nie przez Kongregację. Dwaj ostatni inkwizytorzy dominikańscy, Dominique Anseau (inkwizytor Cambrai) oraz Jakoob van Gheely (inkwizytor Mechelen), zmarli w 1608 roku.
Zanik franciszkańskiej inkwizycji w Dalmacji.
Zgodnie z regułami ustalonymi pod koniec XIII wieku, na obszarze Istrii i Dalmacji działali inkwizytorzy z zakonu franciszkańskiego. Kongregacja Świętego Oficjum już kilka lat po swoim utworzeniu zaczęła wysyłać w ten rejon swoich komisarzy, takich jak np. Annibale Grisonio. Jednak władze franciszkańskiej prowincji Dalmacji korzystały ze swych prerogatyw niemal do końca XVI wieku. W Istrii działalność franciszkańskiej inkwizycji została włączona w struktury inkwizycji rzymskiej, poprzez utworzenie stałego trybunału w Capodistrii (1559), który podlegał Kongregacji. W Dalmacji natomiast w 1578 roku utworzony został trybunał inkwizycyjny w Zadarze, kierowany jednak nie przez franciszkanów, lecz dominikanów, którzy w ciągu kilkunastu lat zmonopolizowali tam działalność inkwizytorską. Ostatni franciszkański inkwizytor Dalmacji, Giovanni Doroseo, został wygnany z Szybeniku w 1590 roku.
Inkwizycja rzymska w Langwedocji.
Po roku 1557 jedynymi trybunałami inkwizycyjnymi, jakie istniały w królestwie Francji, były langwedockie trybunały w Carcassonne i Tuluzie, których historia sięgała samych początków papieskiej inkwizycji. Trudno precyzyjnie określić, od kiedy trybunały te mogą być uznawane za część zreorganizowanych struktur inkwizycji rzymskiej, ale z pewnością były już uważane za takowe za pontyfikatu Pawła V (1605–1621). Trybunały te nie miały specjalnych możliwości samodzielnego działania. Już od XV wieku stopniowo wzrastała ich zależność od parlamentu tuluskiego. Skandale z lat 1531–1539, gdy okazało się, że dwaj kolejni inkwizytorzy Tuluzy sympatyzowali z protestantami, podkopały ich już i tak nie najwyższy autorytet. Reformy sądownictwa z 1539 roku przekazały sprawy o herezję sądom parlamentarnym, które całkowicie zmarginalizowały inkwizycję. Od lat 60. XVI wieku postępował we Francji stopniowy proces dekryminalizacji herezji, a ukoronowaniem tego procesu był edykt nantejski z 1598 roku, gwarantujący francuskim protestantom swobodę wyznania i kultu. Urzędy inkwizytorów w Tuluzie i Carcassonne przetrwały jednak aż do końca XVII wieku. Ostatni inkwizytor Carcassonne Thomas Vidal zmarł w 1703 roku, a ostatni inkwizytor Tuluzy Antonin Massoulié w 1706 roku.
Inkwizycja rzymska w Besançon.
Dzieje inkwizycji w Besançon i Burgundii sięgają XIII wieku. Jednak już w 1534 parlament Franche-Comté przejął od sądów kościelnych jurysdykcję w sprawach o herezję. Pięć lat później parlament zastrzegł, że wszelkie akcje przeciwko konkretnym osobom inkwizytor powinien podejmować pod nadzorem świeckich urzędników oraz arcybiskupa lub jego przedstawiciela. Pomimo że przeorowie dominikańskiego konwentu w Besançon nadal, z powołaniem na bullę Innocentego IV z 1247, uważali się ex officio za papieskich inkwizytorów, w praktyce zostali podporządkowani arcybiskupowi Besançon, a ich kompetencje ograniczone zostały do spraw heretyckiej magii, natomiast wyłączeni zostali całkowicie z procesów przeciwko protestantom.
W 1568 papież Pius V wydał dwie bulle tworzące stały trybunał inkwizycyjny z Besançon, podporządkowany Kongregacji Świętego Oficjum w Rzymie. W pierwszej z nich mianował dominikanina Jeana Montota na inkwizytora generalnego oraz Simona Digny na jego asystenta. W drugiej nadał nowemu trybunałowi część dochodów archidiecezji. Przywileje finansowe trybunału w 1588 roku rozszerzył papież Sykstus V. Wiadomo też, że od 1603 roku Kongregacja była odpowiedzialna za obsadę urzędu inkwizytorskiego.
Trybunał inkwizycji rzymskiej w Besançon został zlikwidowany w 1674 roku, gdy miasto zajęli Francuzi, jednak ostatniemu inkwizytorowi, Louisowi Buhon (zm. 1713) pozwolono zachować aż do śmierci beneficja przypisane do urzędu inkwizytorskiego (zwł. przeorat Rosey).
Inkwizycja rzymska w Kolonii.
Urząd inkwizytora dla metropolii kolońskiej, mogunckiej i trewirskiej istniał od 1435 roku, jednak na przełomie XVI/XVII wieku od dłuższego czasu był nieobsadzony. Ostatecznie w 1606 roku kolońscy dominikanie pod naciskiem nuncjusza papieskiego Coriolano Garzadoro zorganizowali na nowo trybunał inkwizycyjny, a funkcję inkwizytora objął koloński przeor Gisbert Specht (zm. 1611). Kompetencje inkwizytora kolońskiego zostały jednak ograniczone do cenzury publikacji, nie mógł on natomiast samodzielnie nikogo aresztować.
Po roku 1606 trybunał inkwizycyjny w Kolonii istniał nieprzerwanie co najmniej do aneksji Kolonii przez rewolucyjną Francję w 1794 roku. Sebastian Knippenberg, inkwizytor w latach 1693–1733, zasłynął tym, że niektóre jego prace w 1719 roku znalazły się na rzymskim Indeksie ksiąg zakazanych, a mimo to zachował urząd inkwizytorski aż do śmierci. Ostatni inkwizytor Kolonii, Hyazinth Franck, został mianowany w roku 1780 i żył jeszcze w grudniu 1796 roku.
Organizacja.
Struktura terytorialna.
Inkwizycja rzymska była strukturą znacznie mniej jednolitą aniżeli inkwizycja hiszpańska czy portugalska. Co więcej, funkcjonowała w różnych państwach, co sprawiało, że lokalne uwarunkowania polityczne odgrywały większą rolę niż na Półwyspie Iberyjskim. Sytuację dodatkowo komplikował pluralizm jurysdykcyjny w sprawach dotyczących wiary na terenach jej podległych. Odmiennie niż inkwizycja hiszpańska, inkwizycja rzymska nigdy nie zabiegała o pełny monopol na prowadzenie procesów w sprawach wiary ("in causa fidei"). Procesy takie nadal mogły prowadzić (i prowadziły) także sądy biskupie, które, choć nie były hierarchicznie podporządkowane Kongregacji Świętego Oficjum, w sprawach herezji często korespondowały z Kongregacją i na ogół uznawały jej autorytet także jako sądu nadrzędnego. Niekiedy biskupi wchodzili w konflikty z lokalnymi trybunałami inkwizycyjnymi na tle jurysdykcyjnym lub finansowym. Wielu niższych urzędników inkwizycji (zwł. wikariusze rejonowi) rekrutowało się z kleru diecezjalnego i na co dzień wykonywali inne zadania. Do tego wszystkiego dochodziły ingerencje ze strony władz świeckich, które w niektórych krajach (Wenecja, Piemont, Genua) narzucały asystę swoich urzędników. Dużą rolę w komunikacji między Kongregacją a lokalnymi inkwizytorami, a także w ich relacjach z władzami państwowymi, odgrywali nuncjusze apostolscy w Wenecji, Florencji, Turynie i Neapolu. Ponadto Kongregacja, jako organ Kurii Rzymskiej, miała też szereg zadań o charakterze ogólnokościelnym i próbowała niejednokrotnie wpływać także na postępowanie władz kościelnych w krajach, gdzie w ogóle nie było trybunałów inkwizycyjnych, np. ingerowała w procesy o czary w Szwajcarii, Francji, Niemczech czy Polsce. Sytuację dodatkowo komplikowały relacje Świętego Oficjum z innymi kongregacjami i urzędami Kurii Rzymskiej, takimi jak Kongregacja Indeksu, Penitencjaria Apostolska czy Kongregacja ds. Obrzędów. Sami kardynałowie inkwizytorzy z reguły byli jednocześnie członkami kilku lub kilkunastu kongregacji, co w razie sporów kompetencyjnych lub konfliktu interesów było źródłem dodatkowych trudności. Wszystko to tworzyło bardzo skomplikowaną mozaikę jurysdykcyjną, która sprawia, że niekiedy trudno jest wyraźnie wyodrębnić działania samej inkwizycji rzymskiej od działań podejmowanych przez inne jurysdykcje.
Generalnie na struktury inkwizycji rzymskiej składały się:
Ponadto można jeszcze dodać doraźnie delegowanych przez Kongregację w określone miejsca funkcjonariuszy tytułowanych najczęściej jako komisarze apostolscy (lub podobnie). Z instytucji tej Kongregacja korzystała często w ciągu pierwszych kilkudziesięciu lat swego istnienia, później straciła na znaczeniu.
Święta Kongregacja Inkwizycji Rzymskiej i Powszechnej (Święte Oficjum).
Najwyższa Święta Kongregacja Inkwizycji Rzymskiej i Powszechnej (Święte Oficjum) była jedną z kilkunastu kongregacji wchodzących w skład Kurii Rzymskiej. W początkowym okresie miała charakter tymczasowy, ale ostatecznie 2 sierpnia 1564 papież Pius IV nadał jej stały charakter. W jej skład wchodziło początkowo (od 1542 roku) sześciu kardynałów, jednak liczba ta była zmienna i podlegała dużym wahaniom. Od roku 1564 liczba ta na prawie sto lat ustabilizowała się na poziomie około dziesięciu kardynałów, ale w drugiej połowie XVII wieku ponownie zwiększyła się do przeciętnie około 15, a w niektórych momentach (np. latach 1670 i 1708) osiągnęła aż 20 kardynałów.
Na czele Kongregacji formalnie stał sam papież, jednak faktycznie jej najważniejszym urzędnikiem był kardynał sekretarz Kongregacji, odpowiedzialny za korespondencję. Był on wśród kardynałów inkwizytorów "primus inter pares" i nie można porównywać go pod względem władzy i znaczenia z wielkim inkwizytorem Hiszpanii. Oprócz kardynałów inkwizytorów (tytułowanych jako "inkwizytorzy generalni") w skład Kongregacji około roku 1700 wchodzili także:
W obradach Kongregacji, które zwyczajowo odbywały się dwa razy w tygodniu w konwencie dominikańskim S. Maria sopra Minerva, często uczestniczyli też Mistrz Świętego Pałacu, gubernator Rzymu (jako odpowiedzialny za więźniów trzymanych w Zamku św. Anioła) oraz generał lub wikariusz zakonu dominikanów.
Kongregacja była najwyższym trybunałem inkwizycyjnym. Sprawowała nadzór na działalnością lokalnych trybunałów, m.in. poprzez udzielanie im instrukcji i wytycznych, przesyłanie list ksiąg zakazanych, przygotowywanie i rozsyłanie formularzy „edyktów łaski” oraz interrogatoriów, kontrolę poprawności stosowanych przez nie procedur, nierzadko także rewizję wyroków; jej zgoda była wymagana do zastosowania tortur i kary śmierci. Dokonywała nominacji inkwizytorów i zatwierdzała dokonywane przez nich nominacje wikariuszy i urzędników niższego szczebla. Kongregacja wymagała od lokalnych inkwizytorów przesyłania regularnych raportów ze swej działalności, utrzymywała centralne archiwum i swoistą bazę danych ruchów heretyckich. W razie potrzeby interweniowała w przypadku sporów inkwizytorów z innymi jurysdykcjami lub występowała o ekstradycję do Rzymu szczególnie ważnych heretyków. W wymiarze ogólnokościelnym była odpowiedzialna za ocenę pojawiających się nowych idei religijnych i filozoficznych i w razie potrzeby ostrzegała wiernych, jeśli uznawała je za sprzeczne z wiarą katolicką. Współpracowała także z Kongregacją Indeksu w ocenie podejrzanych ksiąg.
Kongregacja sprawowała także nadzór nad sądami biskupimi w Lacjum i Kampanii w zakresie spraw o herezję, gdyż w tych prowincjach Państwa Kościelnego nie ustanowiono trybunałów inkwizycyjnych i zwalczanie herezji pozostawiono sądom biskupim.
Lokalne trybunały inkwizycyjne.
Lokalne trybunały inkwizycji rzymskiej w swej strukturze początkowo nie różniły się od trybunałów średniowiecznych, choć doszło do pewnej standaryzacji składu trybunału. Na czele trybunału stał zawsze jeden inkwizytor wywodzący się z zakonu dominikanów lub franciszkanów, zgodnie z ustalonym ostatecznie w drugiej połowie XVI wieku podziałem terytorialnym między oba zakony. Mógł on mieć jednego lub więcej wikariuszy (zastępców), zazwyczaj współbraci zakonnych, którzy mogli samodzielnie przyjmować denuncjacje, przesłuchiwać świadków i podejrzanych, a nawet nakładać pokuty w ramach procedury skróconej. W przypadku większych okręgów inkwizytorskich, zwłaszcza obejmujących więcej niż jedną diecezję, wikariusze byli przydzielani do poszczególnych subdystryktów (na ogół pokrywających się z obszarem diecezji, ale niekiedy mniejszych), co nie wykluczało obecności wikariuszy także w siedzibie głównej trybunału. W skład trybunału wchodziło także co najmniej dwunastu konsultorów – po czterech teologów, kanonistów i prawników. Nadto w skład trybunału wchodzili pomniejsi urzędnicy (oskarżyciel, notariusz, cenzorzy itp.) oraz świeccy pomocnicy. Tych ostatnich zwano "crocesignati", byli to członkowie świeckich konfraterni tworzonych jeszcze w średniowieczu w celu wspierania (także materialnego) inkwizytorów w dziele zwalczania herezji. Członkostwo w takich konfraterniach wiązało się z licznymi przywilejami, także podatkowymi.
Nowością wprowadzoną pod koniec XVI wieku było zwiększenie obecności trybunałów inkwizycyjnych w terenie poprzez utworzenie wikariatów rejonowych ("vicariati foranei"), na czele których stali wikariusze rejonowi ("vicari foranei"). O ile „zwykli” wikariusze byli zastępcami inkwizytora w siedzibie trybunału lub na obszarze większych jednostek (np. sąsiednich diecezji) i z reguły byli jego współbraćmi zakonnymi, o tyle wikariusze rejonowi byli jego „oczami i uszami” na poziomie parafialnym. Na ogół byli zakonnikami, ale niekoniecznie dominikanami czy franciszkanami, nierzadko też wywodzili się z kleru świeckiego. Wikariusz rejonowy miał zawsze do pomocy notariusza oraz kuriera zapewniającego łączność z inkwizytorem. Ich kompetencje były zbliżone do tych, jakie mieli zwykli wikariusze. Innowacja ta związana była z niemal całkowitym zaniechaniem charakterystycznej dla średniowiecznej inkwizycji (i nadal stosowanej w Hiszpanii) praktyki wizytowania przez inkwizytorów podległych im okręgów.
Proces powstawania sieci wikariatów rejonowych dobrze obrazuje przykład trybunału w Faenzy. Pod koniec XVI wieku inkwizytor Faenzy miał siedmiu wikariuszy, którzy rezydowali w siedzibach siedmiu podległych mu diecezji (oprócz samej Faenzy), tj. w Forlì, Cesenie, Rawennie, Imoli, Cervii, Bertinoro i Sarsinie. W 1600 roku utworzono pierwsze cztery wikariaty rejonowe w Brisighella, Castelbolognese, Solarolo i Fognano. Rok później utworzonych zostało jedenaście kolejnych: Tossignano, Riolo, Lugo, Russi, Bagnacavollo, Cotignola, Sant’Agata, Fusignano, Porto Cesenatico, Marradi i Modigliana. Wreszcie w 1607 roku dodano kolejne pięć (Mordano, Bagnara, Casola, Meldola i Pozzolo). Tym samym trybunałowi w Faenzy podlegała sieć siedmiu wikariatów i dwudziestu wikariatów rejonowych.
Władze Republiki Weneckiej niechętnie patrzyły na tworzenie wikariatów rejonowych i preferowały starą instytucję wikariuszy. W rezultacie w roku 1766 dwanaście spośród czternastu trybunałów w Republice (wyłączając Zadar i samą Wenecję) miało łącznie aż 94 wikariuszy „zwykłych”, a tylko 50 wikariuszy rejonowych. Dla porównania, trybunał w Modenie w XVII–XVIII wieku miał tylko jednego wikariusza generalnego, za to aż 43 wikariuszy rejonowych.
Ponadto podczas procesu w trybunale inkwizycyjnym musiał zasiadać przedstawiciel miejscowego biskupa – zazwyczaj był to wikariusz generalny diecezji. W weneckim trybunale zasiadał też nuncjusz Stolicy Apostolskiej w Wenecji. Niektóre państwa wymuszały asystę swoich urzędników w procesach inkwizycyjnych, np. Republika Wenecka od 1547 roku, Republika Genui od roku 1677, Sabaudia od 1728 roku, Toskania od 1754 roku.
Większość trybunałów pod względem finansowym była względnie samowystarczalna dzięki rozporządzeniom papieskim z drugiej połowy XVI wieku, szczególnie Piusa V i Sykstusa V. Papieże ci nadali wielu trybunałom prawa do pensji z dochodów diecezji, w których działały, a nadto przypisali niektóre beneficja do urzędów inkwizytorskich.
Spośród 52 stałych trybunałów lokalnych 40 było kierowanych przez dominikanów, a 10 przez franciszkanów konwentualnych, natomiast trybunał maltański kierowany był przez inkwizytora wywodzącego się z kleru świeckiego, najczęściej w randze kleryka lub prałata, niekiedy nawet biskupa, a inkwizytorem neapolitańskim, począwszy od 1591 roku, był zawsze biskup którejś z południowowłoskich diecezji. Podział między zakony początkowo był jednak płynny. W diecezji Ceneda wśród trzech pierwszych inkwizytorów w latach 1561–1584 byli kolejno franciszkanin i dwóch dominikanów, a dopiero od 1584 roku tamtejszym trybunałem kierowali na stałe franciszkanie z konwentu w Conegliano. W Wenecji franciszkanie kierowali inkwizycją do 1560 roku, a w Vicenzy i Weronie do 1569 roku, po czym trybunały te przeszły w ręce dominikanów. Również trybunał w Rovigo, generalnie obsadzany przez franciszkanów, w latach 1569–1590 został tymczasowo oddany w ręce dominikanów. W Ankonie dwóch pierwszych inkwizytorów było franciszkanami, ale od 1566 roku funkcję tę sprawowali wyłącznie dominikanie.
W zakonie dominikańskim istniała oficjalna hierarchia trybunałów kierowanych przez ten zakon. Były one podzielone na trzy klasy:
U franciszkanów konwentualnych nie było takiej oficjalnej hierarchii trybunałów, aczkolwiek analiza karier inkwizytorów z tego zakonu wskazuje, że za najbardziej prestiżowe uważane były trybunały we Florencji i w Padwie.
Inkwizytor apostolski na Malcie.
Szczególną pozycję spośród lokalnych inkwizytorów miał inkwizytor maltański. Od 1574 roku był on jednocześnie "ex officio" delegatem apostolskim, czyli przedstawicielem dyplomatycznym Stolicy Apostolskiej na Malcie i w przeciwieństwie do pozostałych inkwizytorów zawsze wywodził się z kleru świeckiego, a nie z zakonu dominikanów czy franciszkanów. Zazwyczaj wyznaczano na to stanowisko kleryków lub prałatów wysoko urodzonych, a wielu z nich uzyskało później promocje do najwyższych stanowisk w Kościele. Spośród 62 inkwizytorów maltańskich urzędujących w latach 1574–1798 dwóch zostało papieżami (Aleksander VII i Innocenty XII), dwudziestu pięciu kardynałami a osiemnastu biskupami. Niekiedy promocja następowała już w trakcie pełnienia funkcji na Malcie, np. Fabio Chigi (późniejszy papież Aleksander VII), inkwizytor w latach 1634–1639, już w 1635 roku został biskupem Nardo. Inkwizytor był obok biskupa maltańskiego i wielkiego mistrza zakonu joannitów najważniejszą osobą na wyspie. Miał on swojego zastępcę z tytułem komisarza, który reprezentował go na sąsiedniej, mniejszej wyspie Gozo. Wielu mieszkańców obu wysp należało do grona zauszników trybunału ("familiari"), głównie ze względu na przywileje, z jakimi się to wiązało. Rezydencja inkwizytora znajdowała się w okazałym pałacu koło kościoła św. Wawrzyńca w porcie Birgu.
Trybunał neapolitański i inkwizycja biskupia w królestwie Neapolu.
Na skutek oporu miejscowej ludności, zarówno elit, jak i zwykłych ludzi, w królestwie Neapolu papiestwu nie udało się ustanowić sieci trybunałów inkwizycji rzymskiej, podobnie jak nieco wcześniej Hiszpanom nie udało się wprowadzić tu inkwizycji hiszpańskiej. Jednocześnie około połowy XVI wieku zakon dominikański zaprzestał mianowania swoich inkwizytorów. Nie oznaczało to jednak braku obecności w tym kraju rzymskiej inkwizycji, ani tym bardziej braku represji antyheretyckich. Działalność inkwizycyjna w królestwie Neapolu była prowadzona przez sądy biskupie, a nadzór Kongregacji nad ich działalnością w tym zakresie był znacznie mniej sformalizowany. W drugiej połowie XVI wieku Kongregacja wysyłała do królestwa Neapolu swoich przedstawicieli, najczęściej z tytułem komisarza apostolskiego. Z reguły tytułem tym obdarzano wikariusza generalnego archidiecezji neapolitańskiej, który był przewodniczącym sądu arcybiskupiego, ale niekiedy, zgodnie ze starym zwyczajem wyznaczano do tej roli także dominikanów. W latach 60. i 70. XVI wieku neapolitańscy wikariusze blisko współpracowali z Kongregacją, konsultując z nią procesy przeciwko zwolennikom nauk Valdesa oraz judaizantom. Niektórzy podejrzani z terytorium neapolitańskiego byli nawet przekazywani Inkwizycji w Rzymie. W królestwie odnotowano kilka znaczących akcji antyheretyckich przeciwko valdesianom, waldensom i judaizantom między rokiem 1552 a 1582.
Po blisko 30 latach prób wpływania przez Inkwizycję Rzymską na działalność antyheretycką na południu Włoch za pośrednictwem neapolitańskich wikariuszy archidiecezjalnych lub doraźnie mianowanych komisarzy, doszło w końcu do sformalizowania jej obecności w królestwie Neapolu. W 1585 roku utworzono urząd ministra delegowanego Rzymskiej Inkwizycji ("ministro delegato della Inquisizione"), czyli stałego przedstawiciela Kongregacji w Neapolu. Oficjalnie nie był on tytułowany jako inkwizytor, ale w praktyce taką właśnie funkcję pełnił i w mniej oficjalnych publikacjach był tak określany. Trybunał kierowany przez niego formalnie nie był w pełni autonomiczny, lecz wchodził w skład sądu arcybiskupiego archidiecezji neapolitańskiej i z tego tytułu podlegał, przynajmniej teoretycznie, wikariuszowi generalnemu archidiecezji, co nie wykluczało jednak samodzielnego wszczynania procesów. Działalność inkwizytorska ministra delegowanego ograniczała się do archidiecezji neapolitańskiej, oprócz tego jednak jego rola polegała także na zapewnieniu lepszej komunikacji między sądami diecezjalnymi z południa Włoch a Kongregacją Świętego Oficjum w Rzymie, informowaniu Kongregacji o sytuacji religijnej w tym rejonie i przez to ułatwianiu Kongregacji koordynacji działań antyheretyckich. Każdy minister delegowany był jednocześnie biskupem lub arcybiskupem którejś z południowowłoskich diecezji, z tym, że pierwszy z nich, Carlo Baldino otrzymał nominację biskupią dopiero w trakcie sprawowania tego urzędu. Model ten funkcjonował przez ponad sto lat i zapewniał Kongregacji kontrolę nad działalnością antyheretycką w królestwie Neapolu nie mniejszą niż formalne trybunały inkwizycyjne na północy Włoch.
Poza samym Neapolem prowadzenie postępowań w sprawach wiary w królestwie Neapolu (w tym w diecezjach Aquino i Benewent, będących papieskimi eksklawami w Królestwie Neapolu) należało do wyłącznej kompetencji sądów diecezjalnych (tzw. inkwizycja biskupia). Diecezji w tym królestwie było łącznie około 130, z reguły o mikroskopijnych rozmiarach i z bardzo ograniczonymi zasobami materialnymi. Tamtejsze sądy biskupie prowadziły działalność inkwizycyjną bardzo nieregularnie i w niewielkim zakresie. Odnotowano jednak kilka znaczących akcji antyheretyckich sądów diecezjalnych, m.in. w Kapui (1552, 1563 oraz na przełomie XVI/XVII wieku) czy w Orii (1697).
Trybunały tymczasowe.
W XVI i XVII wieku przez krótki czas (maksymalnie kilkadziesiąt lat) istniało jeszcze kilka innych trybunałów:
Sądy biskupie i samodzielne wikariaty inkwizycyjne w Państwie Kościelnym.
Wiele diecezji w Państwie Kościelnym nie zostało objętych jurysdykcją lokalnych trybunałów inkwizycyjnych. Nie było żadnego trybunału (poza samą Kongregacją Świętego Oficjum) w Lacjum i Kampanii, toteż w tamtejszych diecezjach (Ostia e Velletri, Porto e S. Rufina, Palestrina, Frascati, Sabina, Albano, Alatri, Anagni, Acquapendente, Bagnoregio, Civita Castellana e Orte, Ferentino, Montefiascone e Corneto, Nepi e Sutri, Terracina, Tivoli, Veroli, Viterbo e Toscanella) prowadzenie postępowań "in causa fidei" pozostawało w gestii sądów biskupich. Taka sama sytuacja panowała także w umbryjskich diecezjach Rieti i Orvieto, w diecezji Ascoli Piceno w Marche. Jedynie w porcie Civitavecchia (w diecezji Viterbo e Toscanella) oraz w opactwach terytorialnych Farfa i Subiaco działali wikariusze inkwizycyjni, którzy podlegali bezpośrednio Kongregacji Inkwizycji Rzymskiej i Powszechnej. Natomiast w diecezjach Aquino i Benewent, będących papieskimi eksklawami w Królestwie Neapolu, również działały sądy biskupie, ale pod nadzorem ministra delegowanego Inkwizycji w Neapolu.
Sposób działania.
Procedura.
Procedura stosowana przez inkwizycję rzymską w swych zasadniczych zrębach nie różniła się od tej stosowanej przez średniowieczną inkwizycję. Nadal obowiązywały zasady działania z urzędu, tajności postępowania, zatajania przed podejrzanym imion świadków, nadal też dopuszczalne było stosowanie aresztu i tortur wobec podejrzanego. Mimo to występowało także szereg odrębności w stosunku do modelu zarówno średniowiecznego, jak i tego stosowanego przez inkwizycje iberyjskie.
Podobnie jak średniowieczni inkwizytorzy, także rzymska inkwizycja rozpoczynała dochodzenie od ogłoszenia tzw. edyktu łaski, w którym gwarantowano, że osoby, które w określonym czasie (standardowo trzy miesiące) dobrowolnie przyznają się do herezji, zostaną potraktowane łagodnie i dyskretnie. Ogłaszano je na ogół na początku wielkiego postu. Oprócz standardowych edyktów łaski, ogłaszane były też bardziej uroczyste tzw. edykty generalne, zazwyczaj w związku z przybyciem nowo mianowanego inkwizytora. Edykty te, niezależnie od formuły, zawierały listę występków (mniej lub bardziej precyzyjnie opisanych), które wierni obowiązani są denuncjować inkwizytorowi, przy czym niekiedy ogłaszano edykty w celu uzyskania informacji jedynie o ściśle określonych występkach.
Jedną z najistotniejszych innowacji w porównaniu z inkwizycją średniowieczną czy inkwizycjami iberyjskimi było szerokie stosowanie tzw. procedury skróconej ("procedure sommaria"). Było to wynikiem brewe papieża Juliusza III z 1550 roku, na mocy którego inkwizytorzy uzyskali prawo prywatnego rozgrzeszania skruszonych heretyków, którzy dobrowolnie wyznają swoje błędy. Zastrzeżenie przez Pawła IV rozgrzeszania z błędów doktrynalnych do wyłącznej kompetencji inkwizycji, gwarantowało stały napływ autodenuncjacji ze strony penitentów, którym spowiednicy odmówili rozgrzeszenia. Procedura skrócona nie była jednak zastrzeżona tylko dla osób samooskarżających się. Mogły z niej skorzystać także osoby zadenuncjowane przez innych, które pozwane przed inkwizytora przyznały się na pierwszym przesłuchaniu i okazały skruchę. Procedura skrócona polegała na wymierzeniu podejrzanemu prywatnej pokuty (posty, dodatkowe modlitwy itp.) bez przeprowadzania procesu, stosowania aresztu czy tortur, przesłuchiwania świadków i publicznego wyroku oraz abiuracji. Szerokie zastosowanie znalazła też praktyka ugód obrończych, polegająca na uzgadnianiu przez oskarżonego warunków łagodnego potraktowania.
Jeżeli podejrzanemu nie udało się skorzystać z procedury skróconej, rozpoczynał się formalny proces ("processo formali"), w którym głównymi dowodami były skrupulatnie protokołowane zeznania oskarżonego i świadków. Na czas procesu oskarżonego niekiedy osadzano w areszcie, choć z uwagi na fizyczne ograniczenia często pozwalano oskarżonym odpowiadać z wolnej stopy, gdyż większość trybunałów miało bardzo małe więzienia albo nawet nie miały ich wcale, lecz musiały korzystać z więzień świeckich lub biskupich albo z cel w konwentach zakonnych. Zgodnie z praktyką średniowieczną, oskarżonemu udostępniano obciążające go zeznania, ale w formie uniemożliwiającej identyfikację świadków. W tych warunkach poprowadzenie skutecznej obrony było znacznie utrudnione. Oskarżony mógł próbować dyskredytować oskarżenie poprzez sporządzenie listy swych „śmiertelnych wrogów” – zeznania takich osób uznawano automatycznie za nieważne, co mogło doprowadzić nawet do umorzenia sprawy, jeśli wszyscy świadkowie oskarżenia znaleźli się na takiej liście. Oskarżony mógł też wnioskować o przesłuchanie swoich świadków którzy świadczyliby na jego korzyść (choć musiał się liczyć z obciążeniem go kosztami przeprowadzenia tych czynności), natomiast z zasady nie mógł domagać się konfrontacji ze świadkami oskarżenia, choć sporadycznie zdarzały się od tego wyjątki.
Na etapie formalnego procesu oskarżony mógł korzystać z pomocy obrońcy i to w znacznie szerszym zakresie niż w przypadku inkwizycji hiszpańskiej czy średniowiecznej inkwizycji papieskiej. Odmiennie niż w Hiszpanii, gdzie obrońcy byli najczęściej urzędnikami trybunału, w procesach przed inkwizycją rzymską oskarżony mógł sam wskazać adwokata, choć musiał on zostać zaakceptowany przez inkwizytora. Reguły udzielania pomocy prawnej były jednak bardzo restrykcyjne. Obrońcy nie obowiązywała tajemnica obrończa, wręcz przeciwnie, miał on obowiązek informować inkwizytora o obciążających oskarżonego okolicznościach, które ten mu wyjawił, a zataił przed inkwizycją. Obrońca nie mógł też trwać w obronie oskarżonego, jeśli uznał, że ten jest winny herezji i uporczywie w niej trwa, gdyż prawo kanoniczne zabraniało udzielania pomocy prawnej heretykom. Ponadto obrońcy, tak samo jak oskarżonemu, nie ujawniano tożsamości świadków. W tej sytuacji praktyczna rola obrońcy najczęściej polegała na wskazywaniu okoliczności łagodzących (np. pijaństwo, choroba umysłowa, analfabetyzm itp.), pomaganiu oskarżonemu w przygotowaniu odpowiedniego aktu skruchy i ewentualnie w negocjowaniu warunków łagodnej kary. W wielu przypadkach jednak obrońcy podejmowali także próby dyskredytowania dowodów oskarżenia, co niekiedy się udawało i prowadziło w konsekwencji do uwolnienia oskarżonego od zarzutów. Z zachowanych akt wynika jednak, że oskarżeni nierzadko rezygnowali z usług obrońcy i zdawali się na łaskę trybunału, co zresztą często bywało bardzo skuteczną taktyką.
Sami inkwizytorzy zdawali sobie sprawę, że reguły procesu inkwizycyjnego nie dają oskarżonemu i jego obrońcy zbyt wielkich możliwości prowadzenia skutecznej obrony. Dlatego w instrukcjach Kongregacji oraz w podręcznikach dla inkwizytorów podkreślano, że do wydania wyroku skazującego konieczne są dowody nie budzące żadnych wątpliwości.
Na etapie formalnego procesu oskarżony mógł zostać poddany torturom. Ich stosowanie było dopuszczalne w celu uzyskania przyznania się do winy, wyjaśnienia intencji oraz uzyskania imion wspólników. Mogły być zastosowane tylko wtedy, gdy zebrane dowody wyraźnie świadczyły przeciwko oskarżonemu, a ten mimo to zaprzeczał zarzutom i jednocześnie nie umiał zdyskredytować dowodów oskarżenia lub też gdy dowody wskazywały, że jego przyznanie jest niepełne. Tortur nie wolno było stosować na pierwszym przesłuchaniu, a nadto musiały je poprzedzać dwa wcześniejsze etapy: ustna groźba posłania na tortury, następnie okazanie narzędzi tortur. Często oskarżeni, spotykając się z takimi groźbami, składali zeznania, jakich od nich oczekiwano i nie było potrzeby zadawania im fizycznych mąk. Jeśli jednak podsądny nadal obstawał przy swojej niewinności lub składał niepełne (zdaniem inkwizytorów) zeznania, poddawano go torturom. Inkwizycja rzymska stosowała w zasadzie tylko jeden rodzaj tortur, tzw. strappado (inaczej "corda"). Wzmianki o innych metodach (np. przypalanie stóp) są bardzo rzadkie i często występują w kontekście reprymend udzielanych z tego powodu inkwizytorom przez Kongregację Świętego Oficjum. Zeznania uzyskane na torturach po ich zakończeniu musiały zostać, pod rygorem ich nieważności, potwierdzone przez oskarżonego bez przymusu. Jeśli oskarżony odwołał swoje zeznania (lub na torturach nic nie zeznał), inkwizytorzy mieli do wyboru powtórzenie tortur, uwolnienie oskarżonego lub kontynuowanie przesłuchań w bardziej subtelny sposób. Podręczniki oraz instrukcje Kongregacji stanowczo przestrzegały przed nadużywaniem tortur i nierzadko wyrażały otwarty sceptycyzm co do ich skuteczności w dochodzeniu do prawdy. Podkreślano przy tym, że tortury nie mogą prowadzić do żadnych poważnych uszkodzeń ciała, a przy ich aplikowaniu zawsze musi być obecny lekarz, który miał prawo zabronić stosowania tortur ze względu na stan zdrowia oskarżonego.
W świetle zachowanej dokumentacji wydaje się, że inkwizycja rzymska stosowała tortury bardzo rzadko, jednak skąpa ilość materiałów procesowych nie pozwala na formułowanie w tej materii nazbyt kategorycznych wniosków. Zachowana w dużej części korespondencja między Kongregacją Świętego Oficjum a lokalnymi trybunałami wskazuje jednak, że Kongregacja przywiązywała dużą wagę do przestrzegania reguł w tej materii, a sama zalecała daleko idącą powściągliwość i umiar i co do zasady wymagała uprzedniego konsultowania z nią decyzji o zastosowaniu tortur. Kongregacja także interesowała się warunkami, w jakich przetrzymywano aresztowanych.
Reforma procedury w 1816.
Gdy po okresie wojen napoleońskich wznowiono w Państwie Kościelnym działalność inkwizycji, papież Pius VII w 1816 dokonał gruntownej reformy jej procedury. Zakazał stosowania tortur i zniósł anonimowość świadków, zobowiązując sędziów do konfrontowania ich z oskarżonym. Ponadto stosowanie kar kryminalnych ograniczono do „fałszywych proroków i apostołów fałszywych doktryn”, zakazując wymierzania ich „zwykłym” heretykom, a w każdej sytuacji proces miał być prowadzony „tak, by uniknąć kary śmierci”.
Wyroki i kary.
Proces kończył się ogłoszeniem wyroku i w przypadku stwierdzenia winy także wymierzeniem kary. Od XIII wieku karą przewidzianą w prawodawstwie świeckim i kościelnym za herezję była kara śmierci, jeśli heretyk uporczywie trwa w herezji ("impenitento", nieskruszony) lub popadł w nią ponownie ("relapso", recydywista). Jednak zgodnie z praktyką wypracowaną do pewnego stopnia już w średniowieczu, nie każde odstępstwo od wiary katolickiej było zagrożone śmiercią, lecz wprowadzono w tym zakresie wiele stopni winy. Aby oskarżony mógł zostać skazany na śmierć, jego poglądy religijne musiały być „formalnie heretyckie” ("heresia de formali"), tzn. oskarżony musiał w sposób świadomy odrzucać któryś z dogmatów głoszonych przez Kościół. W innych przypadkach, gdy poglądy doktrynalne oskarżonego nie dotykały wprost dogmatów wiary, mogły zostać zakwalifikowane jako „błędne” ("erronea"), „bliskie herezji” ("haeresis proxima") lub „pośrednio heretyckie” ("haeresim sapiens"). Poglądy mogły zostać potępione także jako niebędące wprawdzie heretyckie, ale „gorszące dla uszu wierzących” ("piarium atrium offensiva"), „skandalizujące” ("scandalosa") lub „przeciwne teologicznemu konsensusowi”. W przypadkach wątpliwych klasyfikacja danych poglądów przypisanych oskarżonemu zależała od opinii teologicznych doradców trybunału, ale często była też przedmiotem negocjacji ("ugoda obrończa") między trybunałem a obrońcą. Jeśli trybunał doszedł do wniosku, że poglądy religijne oskarżonego zasługują na potępienie, ale nie są w żaden sposób heretyckie, oskarżony, aby pojednać się z Kościołem, zobowiązany był te poglądy jedynie „odwołać”, a nie się ich „wyrzec”. W poważniejszych przypadkach natomiast, proces kończył się uznaniem oskarżonego za „winnego herezji” (w przypadku herezji formalnej) lub „podejrzanego o herezję”. Musiał on wówczas dokonać uroczystego wyrzeczenia się (abiuracji) i pojednania z Kościołem, które w zależności od stopnia winy mogło przybrać następujące formy:
Osoby, które po abiuracji "de formali" lub "de vehementi" ponownie popadły w herezję traktowane były jako "relapsos" (recydywiści) i skazywane na śmierć, nawet jeśli ponownie wyrzekły się herezji.
Abiuracja nie dotyczyła oczywiście tych występków, które nie były związane z poglądami religijnymi oskarżonego, lecz poddano je jurysdykcji inkwizycji na mocy szczególnych rozporządzeń, nawet jeśli mogły pociągnąć za sobą bardzo surowe kary (np. solicytacje).
Inkwizycja rzymska stosowała bardzo szeroki wachlarz kar. W najbardziej błahych przypadkach możliwe było nawet odstąpienie od kary i poprzestanie na pouczeniu i ostrzeżeniu. W pozostałych przypadkach wymierzano różne kary, począwszy od typowych środków pokutnych (odmawianie modlitw, posty, pielgrzymki itp.), poprzez grzywny, chłostę lub wygnanie, a skończywszy na więzieniu lub galerach, a w skrajnych przypadkach karze śmierci. Chłostę stosowano często jako karę dodatkową, obok więzienia lub wygnania. W początkowym okresie kary „wolnościowe” niekiedy łączono z obowiązkiem noszenia na odzieniu oznak pokuty (tzw. "abitello"), ponieważ jednak często prowadziło to do dyskryminowania skazańców w społeczeństwie, inkwizytorzy chętnie udzielali dyspensy od tego obowiązku, a w późniejszym czasie praktykę tę zarzucono. Kara więzienia była na ogół orzekana bezterminowo, używano wręcz formuły „wieczyste więzienie” ("carcere perpetuo"), jednak w praktyce rzadko trwała ona dłużej niż trzy lata. Co więcej, często nie polegała ona na faktycznym zamknięciu skazańca w więzieniu, lecz przybierała postać aresztu domowego, pobytu w klasztorze lub nawet tylko zakazu opuszczania miasta. Za najsurowszą karę (oprócz kary śmierci) uważano zesłanie na galery, gdyż wielu skazańców nie dożywało końca wyroku. Ponadto inkwizycja nie zawsze była w stanie wyegzekwować od dowództwa galer zwolnienie skazańca po zakończeniu okresu tej kary.
W najbardziej skrajnych przypadkach inkwizycja przekazywała oskarżonego w ręce „ramienia świeckiego” ("braccio secolare") w celu wymierzenia mu „stosownej kary”, jak eufemistycznie określano karę śmierci. Jak wspomniano wyżej, kara śmierci zarezerwowana była tylko dla osób winnych formalnej herezji, które albo uparcie w niej trwały ("impenitento"), albo popadły w recydywę ("relapso"). Na mocy rozporządzeń Pawła IV roku karę śmierci można było wymierzyć nawet pomimo skruchy oskarżonego już przy pierwszym przewinieniu za zaprzeczanie dogmatowi o Trójcy Świętej, zaprzeczanie boskości Jezusa i zaprzeczanie dziewictwu Maryi (dekret z 22 czerwca 1556 roku). Ponadto papież ten polecił skazywać na śmierć już przy pierwszym przewinieniu za celebrowanie mszy bez święceń kapłańskich (dekret z 20 maja 1557 roku) oraz profanację eucharystii. Wprawdzie po śmierci Pawła IV dekrety te w znacznej mierze poszły w zapomnienie i w XVII wieku za czyny te skazywano na ogół na galery, jednak w marcu 1677 roku odnowił je i potwierdził papież Innocenty XI i są dowody, że były one egzekwowane jeszcze w wieku XVIII.
Choć inkwizycja najczęściej kojarzona jest ze śmiercią przez spalenie na stosie, w rzeczywistości metody wykonywania egzekucji przez władze świeckie na jej skazańcach były różne. Spalenie żywcem zarezerwowane było jedynie dla nieskruszonych heretyków. W innych przypadkach skazańca wpierw wieszano, ścinano lub duszono, a jedynie jego zwłoki były palone. Egzekucje takie niekiedy wykonywano w celi więziennej, a publicznie odbywało się jedynie palenie zwłok. W przypadku osób odprawiających mszę bez święceń czasem nie stosowano palenia zwłok, lecz poprzestawano na ścięciu lub powieszeniu. W Wenecji preferowaną metodą wykonywania kary śmierci było utopienie – skazańca wyrzucano do morza z ciężkim kamieniem przywiązanym do szyi.
Zdarzało się, że wyroki śmierci były orzekane wobec zbiegów. Niekiedy prowadziło to do wykonania „egzekucji in effigie”, czyli spalenia portretu lub kukły skazańca, jednak inkwizycja rzymska nie przywiązywała aż tak dużej wagi do tych symbolicznych egzekucji jak inkwizycje iberyjskie. Zdarzało się też, że za upartego heretyka lub recydywistę uznawano osobę, która zmarła w trakcie procesu. W takim przypadku jej zwłoki formalnie „przekazywano ramieniu świeckiemu” w celu spalenia.
Wyrok śmierci, nawet jeśli został ogłoszony zaocznie, z reguły pociągał za sobą konfiskatę majątku skazańca. W Państwie Kościelnym konfiskata następowała w całości na rzecz inkwizycji, natomiast w pozostałych państwach część majątku przejmowały władze świeckie lub biskupi. W Mantui majątek skazańca dzielono po połowie między inkwizycję i władze świeckie. W księstwie Mediolanu 1/3 otrzymywał inkwizytor, 1/3 biskup i 1/3 państwo. Z kolei na Malcie inkwizycja otrzymywała połowę, a drugą połowę wielki mistrz zakonu joannitów.
Od 1725 roku wszystkie wyroki zobowiązujące podsądnych co najmniej do abiuracji "de levi" wymagały uprzedniego zatwierdzenia przez Kongregację Świętego Oficjum.
Podręczniki dla inkwizytorów.
Odmiennie niż inkwizycje w Hiszpanii i Portugalii, inkwizycja rzymska nigdy nie dokonała jednolitej kodyfikacji swoich reguł postępowania. Skutkiem tego była duża popularność tzw. podręczników dla inkwizytorów, tj. opracowań procedury inkwizycyjnej i reguł postępowania z heretykami. Od XVI do XVIII wieku ukazało się we Włoszech bardzo wiele tego typu dzieł, z czego niektóre wydano drukiem, a inne krążyły tylko w manuskryptach. Nadto korzystano także z podręczników napisanych jeszcze przez średniowiecznych inkwizytorów. Wielkie zasługi na tym polu miał hiszpański kanonista Francisco Peña (ok. 1540–1612), który w latach 70. XVI wieku osiadł na stałe w Rzymie. Wydał on drukiem i opatrzył komentarzami dwa podręczniki autorstwa średniowiecznych inkwizytorów: "Directorium Inquisitorum" aragońskiego inkwizytora Nicolasa Eymerica z ok. 1376 roku (pierwsze wydanie rzymskie w 1578 roku) i "Lucerna Inquisitorum Haereticae Pravitatis" Bernardo Rategno z Como z ok. 1511 roku (pierwsze wydanie rzymskie w 1584 roku). Podręcznik Eymerica stał się najpopularniejszym podręcznikiem inkwizycji rzymskiej w końcu XVI wieku i na początku XVII wieku. W XVII stuleciu zaczął być wypierany przez podręczniki autorstwa rzymskich inkwizytorów (lub ich urzędników), uwzględniających już zmiany organizacyjno-proceduralne, jakie zaszły po utworzeniu Inkwizycji Rzymskiej, a co więcej, często pisane już nie po łacinie, lecz po włosku. Najpopularniejszym takim podręcznikiem był ten autorstwa inkwizytora Eliseo Masiniego ("Sacro Arsenale"), który w latach 1621–1730 był wydawany drukiem aż dziesięć razy. Niewiele mniej, bo dziewięć razy, wydawany był pisany po łacinie podręcznik Cesare Careny (1597–1659) "Tractatus de Officio Sanctissimae Inquisitionis". Niektóre podręczniki krążyły jednak tylko w manuskryptach.
Drukiem wydawano także niektóre instrukcje sporządzane przez Kongregację Świętego Oficjum. Przykładem może tu być "Instructio pro formandis processibus in causis strigum" ("Instrukcja postępowania w sprawach o czary"), zredagowana już około 1600 roku, a wydana drukiem w 1657 roku w Rzymie. Instrukcja ta wywarła bardzo duży wpływ na sposób postępowania sądów kościelnych w sprawach o czary nie tylko we Włoszech, ale także w Szwajcarii, Francji, Niemczech, a nawet w Polsce, gdzie została wydana drukiem w Gdańsku (1682) oraz w Braniewie (1705).
Obszary zainteresowań.
Inkwizycja rzymska pierwotnie miała za zadanie głównie zwalczanie protestantyzmu we Włoszech. Jednak już w latach 80. XVI wieku we Włoszech nie było praktycznie żadnych zorganizowanych grup sympatyzujących z reformacją. W tej sytuacją główną rolą inkwizycji stało się pilnowanie ortodoksji zwykłych wiernych i zwalczanie różnego rodzaju występków:
W zakres kompetencji inkwizytorów wchodziły także tzw. redukcje, czyli nawrócenia muzułmanów, protestantów lub prawosławnych na katolicyzm. Nie były to procesy w ścisłym tego słowa znaczeniu, jednak również były rejestrowane w dokumentacji inkwizycyjnej tak samo jak procesy. Z opcji nawrócenia na katolicyzm przed inkwizytorem korzystały nie tylko osoby wychowane w innej wierze, ale także katolicy, którzy na skutek długotrwałego pobytu w Turcji osmańskiej (także jako niewolnicy lub jeńcy) lub krajach protestanckich przyjęli islam lub protestantyzm, ale ponownie chcieli żyć jako katolicy bez obawy prześladowań. W negocjowaniu warunków redukcji z inkwizytorami często pośredniczyli jezuici i kapucyni.
Stosunek do czarów.
Jednym z najbardziej badanych przez historyków aspektów działalności inkwizycji rzymskiej jest jej stosunek do tzw. polowań na czarownice. Dominikańscy inkwizytorzy w Lombardii w XV i na początku XVI wieku odpowiedzialni byli za bardzo dużą liczbę procesów i egzekucji czarownic i wnieśli znaczny wkład w propagowanie idei realności zbrodni czarów (w tym lotów na sabat). Kongregacja Rzymskiej i Powszechnej Inkwizycji natomiast niemal od samego początku podchodziła do tego sceptycznie, choć w pierwszych latach jej postawie brakowało konsekwencji. W 1559 roku papież Paweł IV, mimo wątpliwości kardynałów inkwizytorów, zatwierdził cztery wyroki śmierci wydane przez trybunał boloński przeciwko rzekomym czarownicom oskarżonym o udział w sabatach, jednak z zachowanej dokumentacji wynika, że o stanowisku papieża zadecydowało to, że osoby te przyznały się do profanowania konsekrowanych hostii, podczas gdy kwestia rzekomych sabatów została potraktowana jako zupełnie drugorzędna. Dziesięć lat później Kongregacja Świętego Oficjum przyczyniła się do zastopowania polowań na czarownice w Lecco, rozpętanych przez arcybiskupa Mediolanu kardynała Karola Boromeusza. Kwestionując dowody winy, Kongregacja anulowała sześć wyroków śmierci wydanych przez arcybiskupa. Z drugiej strony jednak, w tym samym roku pięć kobiet zostało spalonych w Sienie przez inkwizycję bez żadnych zastrzeżeń ze strony Rzymu. Przypadki wysyłania na stos osób oskarżonych o czary przez sądy kościelne (zarówno biskupie, jak i inkwizycyjne) miały miejsce w państwach włoskich do końca XVI wieku, np. w latach 1581–1582 w Awinionie (19 osób spalonych przez inkwizytora), w Val Mesolcina w 1583 roku (7 osób spalonych przez arcybiskupa Mediolanu Karola Boromeusza) i ponownie w 1589 roku (około 40 spalonych przez miejscowego proboszcza Giovan Pietro Stoppaniego), w Velletri w 1587 roku (dwie kobiety spalone przez wikariusza diecezjalnego), w Perugii w 1590 roku (kobieta spalona przez inkwizytora) i w Mantui między 1595 a 1600 rokiem (trzy osoby spalone przez inkwizycję), jednak coraz częściej Święte Oficjum ingerowało w takie sprawy na korzyść oskarżonych. W 1588 roku inkwizycja zakwestionowała wyroki śmierci wydane wobec rzekomych czarownic z Triora przez senat Genui; niestety zachowana dokumentacja nie daje odpowiedzi na pytanie, jaki był ostateczny finał sprawy. Za czasów urzędowania Giulio Antonio Santoriego jako kardynała sekretarza (1587–1602) w Inkwizycji Rzymskiej ostatecznie zwyciężył nurt sceptyczny. Opracowana około 1600 roku "Instructio pro formandis processibus in causis strigum", choć nie kwestionowała realności czarów jako takich, ustanawiała takie standardy postępowania w tego rodzaju sprawach, które praktycznie uniemożliwiały wydanie wyroku skazującego. W szczególności zabronione było wydawanie wyroku skazującego na podstawie pomówień współoskarżonych o czary. Co więcej, inkwizycja rzymska nie traktowała czarów jako zbrodni szczególnej, za którą należy się kara śmierci. Osoby oskarżone o czary, nawet w przypadku stwierdzenia winy, mogły pojednać się z Kościołem tak jak w przypadku zwykłych oskarżeń o herezję. Instrukcja ta wywarła decydujący wpływ na praktykę włoskich sądów kościelnych w sprawach o czary i sprawiła, że po roku 1600 nie uczestniczyły one w polowaniach na czarownice. Co więcej, za pomocą tej instrukcji Kongregacja wpływała też pozytywnie na postępowanie sądów kościelnych w krajach na północ od Alp. Inkwizycja nie zawsze jednak była w stanie zapobiec skazywaniu rzekomych czarownic na śmierć przez sądy świeckie. W Piemoncie, gdzie na początku XVIII wieku doszło do znacznego ograniczenia swobody działania miejscowych trybunałów, sądy świeckie dokonały między rokiem 1707 a 1723 kilku egzekucji rzekomych czarownic.
Statystyki procesów i egzekucji.
Stan archiwów.
Dokładna liczba procesów przeprowadzonych przez inkwizycję rzymską oraz wydanych przez nią wyroków, w tym wyroków śmierci, nie jest i niestety nigdy nie będzie znana. Wynika to z faktu, że archiwa zdecydowanej większości trybunałów uległy zniszczeniu na przełomie XVIII i XIX wieku. Oświeceniowe i rewolucyjne rządy, które pod koniec XVIII wieku likwidowały trybunały inkwizycji, na ogół paliły lub w inny sposób niszczyły ich dokumentację. Wiadomo na przykład, że archiwum trybunału w Mantui zniszczono w październiku 1782 roku, a archiwum trybunału mediolańskiego – zawierające dokumentację procesową sięgającą nieprzerwanie aż do 1470 roku – spalono doszczętnie 3 czerwca 1788 roku w ogrodach konwentu S. Maria delle Grazie na polecenie cesarza Józefa II. Archiwa trybunałów z Padwy i Werony zostały spalone na polecenie władz republikańskich w roku 1797. Niekiedy inkwizycyjne archiwa ulegały przypadkowemu zniszczeniu już znacznie wcześniej, np. archiwum trybunału w Piacenzy, mieszczące się w bibliotece konwentu S. Giovanni in Canale, spłonęło podczas pożaru tej biblioteki w 1650 roku. Jedynymi lokalnymi trybunałami, których oryginalne archiwa zachowały się i zostały zidentyfikowane, są:
Archiwum trybunału genueńskiego wprawdzie zaginęło, ale pewna część inkwizycyjnej dokumentacji trafiła do Archivio Storico dell’Arcidiocesi di Genova, gdzie jednak zasoby te nie stanowią wyodrębnionej całości. W Archivio di Stato w Parmie przechowywana jest niewielka ilość dokumentów pozostałych po archiwach trybunałów inkwizycyjnych w Parmie i Piacenzy, jednak są to niemal bez wyjątku dokumenty o charakterze ekonomicznym. Również Archivio di Stato w Ankonie posiada w swych zasobach garstkę dokumentów miejscowego trybunału o podobnym charakterze. Wiadomo też, że w Archivio Storico Arcivescovile di Fermo jest przechowywany niewielki zbiór dokumentacji inkwizycyjnej trybunału w Fermo, jednak nie jest on jak dotąd udostępniany historykom, stąd nie wiadomo, jaka jest jego rzeczywista zawartość.
W XVI i na początku XVII wieku w wielu okręgach, szczególnie w Republice Weneckiej, główną rolę w zwalczaniu deliktów przeciw wierze odgrywały sądy biskupie, z pomocniczym jedynie udziałem inkwizytorów. Dzięki temu, część dokumentacji procesowej inkwizycji trafiła do archiwów diecezjalnych i uniknęła zniszczenia na przełomie XVIII i XIX wieku. W ten sposób zachowała się dokumentacja części procesów inkwizycyjnych w diecezjach Belluno (w "Archivio Vescovile di Belluno"), Bergamo (w "Archivio Vescovile di Bergamo"), Crema (w "Archivio Storico Diocesano di Crema"), Feltre (w "Archivio Vescovile di Feltre") i Treviso (w "Archivio storico diocesano di Treviso"), ale zasobów tych nie należy utożsamiać z archiwami trybunałów inkwizycyjnych. Dokumenty z procesów prowadzonych przez trybunału biskupie we współpracy z inkwizycją znajdują się także w archiwach diecezjalnych w Acqui Terme ("Curia vescovile di Acqui"), w Novara ("Curia vescovile di Novara"), Tortonie ("Archivio Vescovile di Tortona") i Turynie ("Archivio storico diocesano").
Ponadto zidentyfikowano archiwa wikariatu inkwizycyjnego w Imoli (w Archivio Diocesano w Imoli), podległego trybunałowi w Faenzy, oraz wikariatu w Lodi (w Archivio Storico Diocesano di Lodi), podległego trybunałowi mediolańskiemu. Zidentyfikowano też znaczące zasoby pozostałe po wikariatach inkwizycyjnych w Forlì (w Biblioteca Comunale „Aurelio Saffi”), Savonie (w Archivio Storico Diocesano di Savona-Noli) i Maceracie (w Archivio Diocesano di Macerata), podległych odpowiednio trybunałom w Faenzy, Genui i Ankonie.
Stan powyższych archiwów jest mocno zróżnicowany, np. kompletne lub prawie kompletne są archiwa trybunałów w Udine, Sienie czy w Modenie, podczas gdy np. archiwa trybunałów bolońskiego czy florenckiego są mocno wybrakowane. Podkreślenia jednak wymaga, że kwerendy archiwalne nadal trwają, a niektóre archiwa diecezjalne we Włoszech wciąż nie są udostępniane historykom. Niewykluczone więc, że powyższa lista ocalałych archiwów jeszcze się powiększy.
Przed 1998 rokiem część historyków miała nadzieję, że braki wynikające ze zniszczenia lokalnych archiwów zrekompensują zasoby Archiwum Kongregacji Nauki Wiary (ACDF), czyli dawnego Świętego Oficjum, któremu lokalne trybunały składały raporty ze swej działalności, mimo że historia związana z wywiezieniem tego archiwum do Paryża w 1810 roku i jego powrotem do Rzymu kilka lat później była od dawna dobrze znana. Niestety, po otwarciu ACDF w 1998 roku potwierdziły się obawy, że nie zawiera ono znaczących zasobów dokumentacji procesowej, podobnych do tych odnalezionych w centralnym archiwum hiszpańskiej inkwizycji, choć nieoczekiwanie odkryto tam niemal kompletne archiwum trybunału sieneńskiego.
Archiwum rzymskiego Świętego Oficjum doznało niepowetowanych strat na skutek całego szeregu zdarzeń od 1798 roku (utworzenie Republiki Rzymskiej) aż do drugiej połowy XIX wieku, z czego najbardziej brzemienna w skutki okazała się decyzja Napoleona o wywiezieniu tego archiwum do Paryża (w 1810 roku). Po upadku Napoleona Stolica Apostolska próbowała odzyskać to archiwum, jednak koszty transportu okazały się tak duże, że musiała ograniczyć się tylko do dokumentacji niezbędnej do funkcjonowania Kongregacji, a resztę, w tym znaczną część dokumentacji procesowej z minionych wieków, zniszczono. Pewna część tej dokumentacji jednak ocalała i jest rozproszona po różnych archiwach. Wiadomo też, że dziewiętnastowieczna dokumentacja inkwizycyjna była niszczona przez samą Kongregację z obawy przed wpadnięciem w niepowołane ręce podczas kryzysów politycznych w latach 1848, 1860 i 1870, a także w roku 1881. Dawne archiwum Świętego Oficjum, znajdujące się obecnie w ACDF, liczy łącznie około 4500 tomów dokumentów, ale zbiór dokumentacji procesów karnych z XVI–XVIII wieku (tzw. seria "Criminalia") zawiera zaledwie około 220 tomów, w tym jedynie 171 to akta procesowe z XVI–XIX wieku, 6 dalszych to abiuracje podejrzanych z lat 1546–1843, natomiast kilkadziesiąt pozostałych to dokumentacja innego rodzaju (instrukcje, rejestry, interrogatoria, dawne katalogi archiwalne itd.). Dla porównania, do Paryża w 1810 roku wywieziono aż 4158 tomów zawierających akta procesowe z lat 1542–1771 oraz 472 tomy zawierające rejestry wyroków z tego samego okresu. Do tych około 220 tomów z serii "Criminalia" można doliczyć jeszcze ponad sto tomów dotyczących kwietyzmu, pseudomistycyzmu, magii i kultu niekanonizowanych świętych, znajdujących się w oddzielnych podzbiorach, ale również zawierających dokumentację o charakterze procesowym. Poza ACDF największa kolekcja materiałów procesowych Kongregacji znajduje się w Trinity College w Dublinie. Tamtejszy zbiór liczy 36 tomów akt procesowych i 18 tomów rejestrów wyroków. Garstka podobnych materiałów rozsiana jest po kilku innych europejskich (głównie włoskich) archiwach, co jednak nie zmienia faktu, że zachowane do dziś materiały procesowe stanowią najwyżej około 10% pierwotnych zasobów tej dokumentacji. Dla odmiany, ocalały niemal wszystkie (począwszy od 1548 roku, ale z wyłączeniem lat 1772–1799) protokoły posiedzeń Kongregacji (tzw. "Decreta Sancti Officii"), większa część korespondencji Kongregacji z lokalnymi trybunałami (tzw. "Litterae", 250 tomów z 358 istniejących w roku 1813), a także kompletne archiwum Kongregacji Indeksu (328 tomów).
Powyższe uwarunkowania sprawiają, że historycy nie są w stanie podać precyzyjnych danych co do liczby procesów dla zdecydowanej większości trybunałów, a tym samym także dla inkwizycji rzymskiej jako całości. Możliwe jest jedynie ustalenie pewnego rzędu wielkości, jaki wchodzi w grę, w oparciu o dane jednostkowe uzyskane dla tych kilku trybunałów, których archiwa ocalały i ich ekstrapolację. Nieco lepiej sytuacja przedstawia się w przypadku samych tylko wyroków śmierci, gdyż egzekucje podsądnych inkwizycji były często rejestrowane także w źródłach zewnętrznych. Przykładowo, w przypadku Rzymu, Mediolanu i Parmy liczbę egzekucji odtwarza się przede wszystkim w oparciu o archiwa konfraterni asystujących skazańcom podczas wykonania wyroku. Dodatkowych informacji dostarczają kroniki, raporty dyplomatyczne, protestanckie martyrologia, dokumenty z archiwów miejskich, prywatne listy itd. Źródła te do pewnego stopnia rekompensują braki wynikające ze zniszczenia dokumentacji procesowej, jednak nigdy nie gwarantują kompletności sporządzanego na ich podstawie bilansu.
Liczba procesów.
Jeśli chodzi o liczbę spraw rozpatrzonych przez inkwizycję rzymską, to do tej pory opublikowano dane dla trybunałów w Wenecji, Udine, Sienie, Modenie, Bolonii, Neapolu, na Malcie i w Feltre, a także dla wikariatu w Imoli. Udało się także odtworzyć dane cząstkowe dla kilku innych trybunałów (Mantua, Genua, Ankona, Faenza), jednak dotyczą one bardzo krótkich okresów i nie ma pewności, czy są kompletne. Nie we wszystkich przypadkach uzyskane wyniki opierają się wprost na analizie istniejących zasobów akt procesowych. W przypadku niektórych okręgów (np. Wenecja, Imola, Neapol, częściowo Modena) publikowane dane liczbowe oparte są na inwentarzach archiwalnych, zawierających listy spraw rozpatrzonych przez inkwizycję. Inwentarze te, jako źródła, mają jednak swoje ograniczenia, ponieważ:
Dane dla trybunału weneckiego opierają się na sporządzonym w XIX wieku inwentarzu archiwalnym nr 303 zawierającym katalog podejrzanych z lat 1541–1794. Wynika z niego, że w tym czasie prowadził on dochodzenia w sprawie 3597 podejrzanych, z tym, że inwentarz ten nie zawiera prawie żadnych spraw z lat 1593–1609 i 1611–1615. Andrea Del Col, oprócz odnotowania tej luki, zwrócił uwagę, że bezpośrednia lektura akt procesowych dowodzi, że inwentarz nie wymienia wszystkich podejrzanych. Dla okresu 1541–1560 inwentarz wymienia 418 podejrzanych, rzeczywista liczba to 968. Z drugiej strony jednak, weneckie archiwum zawiera także akta postępowań inkwizycyjnych prowadzonych w innych miastach Republiki Weneckiej; we wspomnianym okresie, z 968 podejrzanych tylko 458 było faktycznie sądzonych przez trybunał wenecki. Z pozostałych 510 aż 301 to osoby sądzone przez komisarza Annibale Grisonio w Istrii w latach 1548–1549 i 1558–1559. Liczby te obejmują wszystkie rodzaje postępowań, w tym także denuncjacje, które nie doprowadziły do formalnego postawienia zarzutów. Ogółem Del Col ocenił liczbę spraw prowadzonych przez trybunał wenecki na około 4400.
Trybunał w Udine, obejmujący swą jurysdykcją diecezje Akwilei i Concordii, ma zachowane całe oryginalne archiwum. Zawiera ono zarówno katalog spraw prowadzonych przez trybunał, jak i akta procesowe, a ich porównanie ujawnia niedostatki tego pierwszego źródła. Według katalogu w latach 1557–1786 rozpatrzył on 2453 sprawy, natomiast analiza akt procesowych wskazuje, że w latach 1557–1804 rozpatrzył on sprawy aż 4087 podejrzanych. Dokumentacja procesowa pozwala także wyodrębnić poszczególne kategorie spraw według rodzaju przyjętej procedury: tylko 525 spraw (12,85%) przybrało postać formalnych procesów, 1701 (41,62%) objęto procedurą skróconą, a pozostałe 1861 (45,53%) to denuncjacje i inne informacje, które zostały zarejestrowane przez trybunał, ale nie doprowadziły do oskarżenia kogokolwiek.
Trybunał sieneński, według akt procesowych w ACDF, w latach 1580–1782 rozpatrzył sprawy 6893 oskarżonych, z tego 614 w ciągu ostatnich dwóch dekad XVI wieku, 2310 w wieku XVII i aż 3969 w wieku XVIII. Akta procesowe w ACDF nie obejmują jednak okresu sprzed 1580 roku. Dokumentacja z tego wcześniejszego okresu jest fragmentarycznie zachowana w dwóch lokalnych archiwach w Sienie. Uwzględniając tę wcześniejszą dokumentację Andrea Del Col ocenił, że w latach 1551–1782 inkwizycja w Sienie osądziła około 7100 osób.
W przypadku Modeny dysponujemy danymi z inwentarza archiwalnego, obejmującego lata 1495–1785 oraz danymi opartymi na analizie akt procesowych, ale tylko z lat 1701–1785. Źródła te wykazują znaczne rozbieżności, które wskazują na dużą wybiórczość inwentarza archiwalnego. Według inwentarza inkwizycja w Modenie rozpatrzyła łącznie sprawy 5605 podejrzanych w latach 1495–1785, w tym 430 do roku 1598 (okręg Modeny był wtedy jedynie wikariatem trybunału w Ferrarze), 3630 w latach 1599–1700 i 1545 w latach 1701–1785. W rzeczywistości akta procesowe z lat 1701–1785 dokumentują postępowania wobec aż 3534 osób, a więc o 130% więcej niż wynika z inwentarza. Tylko w 483 przypadkach (12%) doszło do procesów formalnych, a 1028 osób (29%) objęto postępowaniem skróconym, podczas gdy pozostałych 2078 (59%) ostatecznie nie postawiono w stan oskarżenia. Jedynie 136 podejrzanych zostało aresztowanych na czas procesu. Do tych liczb można dodać 393 procesy przeciw praktykującym żydom z lat 1599–1670, które zostały zarejestrowane w oddzielnym zbiorze archiwalnym. Ogólna liczba znanych spraw rozpatrzonych przez inkwizycję w Modenie w ciągu prawie trzech stuleci wynosi zatem aż 7987. Dane dla XVI i XVII wieku wymagają jednak dalszej weryfikacji w oparciu o akta procesowe. W archiwum modeńskim znajduje się także archiwum trybunału w Reggio Emilia, które jednak jest mocno wybrakowane. Zachowane akta procesowe obejmują jedynie końcowy okres działalności trybunału; w latach 1733–1776 rozpatrzył on sprawy 465 podejrzanych. Na podstawie korespondencji inkwizytorów Reggio Emilia z Kongregacją Świętego Oficjum skatalogowano jednak jeszcze 263 dalsze procesy z lat 1646–1733.
Archiwum trybunału parmeńskiego nie zachowało się (z wyjątkiem garstki dokumentów o charakterze ekonomicznym), jednak zachował się inwentarz archiwalny z 1769 roku, który wskazuje, że zawierało ono 165 tomów akt procesowych z lat 1500–1768. Na tej podstawie ocenia się, że trybunał ten mógł rozpatrzeć o około 1/3 mniej spraw niż trybunał z Modeny, którego archiwum zawiera ponad 230 tomów dokumentacji procesowej z tego samego okresu.
Trybunał maltański w latach 1744–1798 otrzymał aż 3620 denuncjacji (licząc też autodenuncjacje) dotyczących łącznie 3049 osób, z czego jedynie 148 zostało aresztowanych na czas procesu. Z kolei w początkowym okresie, w latach 1546–1581, maltańskie sądy kościelne (zarówno sąd biskupi, jak i inkwizycja) otrzymały łącznie 497 denuncjacji. W latach 1577–1670 tutejszy trybunał otrzymał 3928 denuncjacji, jednak przeprowadził jedynie 2104 procesy.
Trybunał w Feltre w ciągu zaledwie kilku lat swego istnienia (1558–1562) rozpatrzył łącznie 62 sprawy, z czego tylko 20 to procesy formalne i tylko 9 z nich zakończyło się wyrokami. Pozostałe 42 sprawy to jedynie zarejestrowane denuncjacje, które nie doprowadziły do oskarżenia kogokolwiek. Z kolei wikariat inkwizycyjny w Imoli, według inwentarza archiwalnego, w latach 1551–1700 rozpatrzył 742 sprawy.
W archiwum trybunału bolońskiego znajduje się niekompletna dokumentacja procesowa z lat 1543–1583, która zawiera dane o 156 procesach o herezję (w tym 19 prowadzonych zaocznie) i 8 procesach o czary. Z kolei zachowana dokumentacja trybunału genueńskiego wskazuje, że w latach 1540–1583 przeprowadził on 366 procesów, z czego wiele nie zakończyło się wyrokami skazującymi z powodu braku dowodów. Ponadto w latach 1609–1627 w Genui odbyło się 28 publicznych abiuracji. Archiwum florenckie zawiera dokumentację zaledwie 133 procesów, w większości z lat 1578–1620. Nadto znajduje się w nim pięć tomów zawierających abiuracje podejrzanych z lat 1636–1770.
W Mantui w latach 1568–1570 odbyło się łącznie osiem ceremonii "auto da fe", podczas których skazano 41 osób. W Ankonie w procesach przeciwko judaizantom w 1556 roku osądzono łącznie 88 oskarżonych. Z kolei w Faenzy w latach 1567–1569 aresztowano łącznie około 150 osób, z czego skazano 78. W samym Rzymie za pontyfikatu Piusa V udokumentowanych jest 15 ceremonii "auto da fe", podczas których skazano około 180 osób.
Dokumentacja znajdująca się w archiwach diecezjalnych w Cremie i Treviso wskazuje, że w Cremie odbyły się 53 postępowania w latach 1582–1613 (w tym 44 procesy formalne i 9 denuncjacji) oraz 63 w latach 1622–1630 (w tym zaledwie 25 procesów formalnych), natomiast w Treviso w latach 1530–1585 udokumentowane są 102 postępowania.
W swym raporcie rocznym z działalności w 1796 roku inkwizytor Werony Ercole Pio Pavoni informował o 101 denuncjacjach, w tym 57 autodenuncjacjach. Samooskarżenia zakończyły się „odwołaniami” i zastosowaniem środków pokutnych, natomiast pozostałe 44 sprawy zostały zawieszone i wobec zadenuncjowanych nie wyciągnięto żadnych konsekwencji. Z kolei inkwizytor Conegliano, Francesco Antonio Mimiola, w raporcie za rok 1795 odnotował tylko jedno samooskarżenie i trzy denuncjacje. Ostatni inkwizytor Cremy, Pietro Placido Novelli, podczas swego procesu wytoczonego mu przez władze Republiki Cisalpińskiej twierdził, że przez dziesięć i pół roku urzędowania (1786–1797) nie przeprowadził ani jednego procesu, a jedynie udzielał rozgrzeszenia tym, którzy zgłosili się do niego dobrowolnie.
Dla neapolitańskiego trybunału sporządzone zostały dwa inwentarze archiwalne zawierające rejestr postępowań "in causa fidei". Pierwszy z nich obejmuje lata 1564–1740 i wymienia 3038 spraw, niestety jednak jest niekompletny i czasem nie podaje wszystkich podejrzanych w danej sprawie. Drugi inwentarz, uznany przez Del Cola za bardziej wiarygodny, obejmuje jedynie lata 1549–1647 i zawiera rejestr 4390 podejrzanych. Aż 47% spraw zarejestrowanych w tym drugim inwentarzu to procesy formalne, 13% postępowania skrócone, a pozostałe 40% denuncjacje, które ostatecznie nie doprowadziły do postawienia zarzutów. W końcowym okresie (1721–1748) na łączną liczbę 1902 spraw odbyły się tylko 52 procesy formalne.
Na podstawie powyższych, stosunkowo skromnych danych, historycy podejmują próby oszacowania ogólnej liczby spraw rozpatrzonych przez inkwizycję rzymską. Andrea Del Col, bazując na najbardziej kompletnych danych dla trybunałów w Udine (4087 spraw, zaokrąglone przez Del Cola do ok. 4100) i Sienie (ok. 7100 spraw) ocenił, że trybunały inkwizycji rzymskiej w krajach włoskich (w tym w Awinionie) mogły rozpatrzeć około 240–310 tysięcy spraw. Opierając się dalej na danych z Udine oraz z Neapolu przyjął, że procesy formalne stanowiły jedynie 25% wszystkich rozpatrzonych spraw, co oznaczałoby, że inkwizycja rzymska w krajach włoskich przeprowadziła łącznie około 60–77 tysięcy procesów. Francisco Bethencourt natomiast oszacował jedynie liczbę procesów formalnych i przyjął, że wyniosła ona około 50 tysięcy.
Liczba egzekucji.
Dane cząstkowe.
Jak wspomniano wyżej, baza źródłowa do odtworzenia liczby egzekucji jest szersza niż w przypadku szacowania liczby procesów, gdyż egzekucje odnotowywały także źródła zewnętrzne. Dane dotyczące egzekucji zarządzonych przez Kongregację Świętego Oficjum w samym Rzymie odtwarza się przede wszystkim w oparciu o dokumentację z archiwum konfraterni San Giovanni Decollato, która asystowała skazanym na śmierć przy egzekucjach, oferując im ostatnią posługę duchową. Ponieważ dokumentacja ta nie zawsze pozwala stwierdzić jednoznacznie, czy dana egzekucja została zarządzona przez Inkwizycję Rzymską, liczby podawane przez poszczególnych historyków nieznacznie się różnią: Del Col podaje liczbę co najmniej 128 egzekucji, natomiast Decker podaje liczbę 133 egzekucji. W oparciu o samo tylko archiwum konfraterni S. Giovanni Decollato Domenico Orano podał imienną listę 126 osób straconych przez Inkwizycję w Rzymie między rokiem 1553 a 1761. Tak duża liczba egzekucji w Rzymie wynikała z faktu, że w XVI wieku Kongregacja często występowała o ekstradycje czołowych włoskich heretyków i przejmowała ich procesy z rąk lokalnych trybunałów do bezpośredniego prowadzenia.
Dane dla lokalnych trybunałów dają się odtworzyć w kilku zaledwie przypadkach, pokazują one jednak, że wiele formalnie wydanych wyroków śmierci nie zostało nigdy wykonanych, gdyż ogłoszono je zaocznie, skazani uciekli lub też wyrok został anulowany przez władze świeckie lub kardynałów inkwizytorów.
Trybunał w Wenecji wydał w latach 1541–1794 dwadzieścia sześć wyroków śmierci, z czego wykonane zostały dwadzieścia trzy (w tym dwadzieścia dwa w Wenecji i jeden w Brescii). Pierwsza egzekucja odbyła się w 1553 roku, ostatnia w 1724 roku. Wiadomo też, że w 1736 roku w Wenecji stracono jedną osobę skazaną przez trybunał inkwizycji w Padwie za odprawianie mszy bez święceń kapłańskich. Trybunał padewski skazał na śmierć za podobny występek jeszcze co najmniej dwie osoby; ich egzekucje wykonano w Padwie w 1611 i 1631 roku.
Trybunał w Udine przez cały okres swej działalności (1556–1806) wydał trzynaście wyroków śmierci. W ośmiu przypadkach jednak wyroki były zaoczne, a w jednym skazany uciekł przed egzekucją. Faktycznie więc trybunał ten stracił tylko cztery osoby (dwie w Udine po jednej w Portogruaro i Cividale del Friuli), co stanowi mniej niż 1% procesów formalnych prowadzonych przez ten trybunał. Do tego można doliczyć jeszcze trzech innych skazańców, którzy byli sądzeni przez trybunał w Udine, ale ostatecznie przekazano ich w ręce Kongregacji Świętego Oficjum i zostali straceni w Rzymie. Trybunał w Rovigo wydał łącznie cztery wyroki śmierci, z czego trzy zostały wykonane, a jeden skazaniec zdołał zbiec.
W Bolonii fragmentarycznie zachowana dokumentacja procesowa wskazuje, że w latach 1543–1583 tamtejszy trybunał wydał 30 wyroków śmierci, z czego wykonano 19, a reszta była ogłoszona zaocznie. Na podstawie innych źródeł da się jednak zidentyfikować czternaście kolejnych egzekucji, jakie miały miejsce w tym mieście w latach 1587–1744 oraz dwie egzekucje "in effigie" (w 1591 roku i 1594 roku), co dawałoby łącznie co najmniej 33 rzeczywiste egzekucje i co najmniej 13 wyroków zaocznych.
W Ankonie w ciągu samej tylko kampanii przeciwko marranom w 1556 roku stracono 24 osoby. W Mantui na ośmiu ceremoniach "auto da fe" w latach 1568–1570 stracone zostały cztery osoby a osiem innych potępiono zaocznie. W 1581 roku jedną osobę skazano na śmierć zaocznie. W latach 1595–1600 spalono trzy domniemane czarownice.
W Modenie w latach 1541–1785 odbyły się prawdopodobnie tylko dwie egzekucje: Marco Magnavacca został stracony w 1567 roku, a Vincenzo Pellicciari w 1727 roku. Cztery dalsze wyroki śmierci zostały ogłoszone zaocznie w latach 1570–1571. W Ferrarze wiadomo natomiast o dwóch egzekucjach w latach 1550–1551 i kolejnych czterech w latach 1568–1570. Ponadto odbyły się tam przynajmniej dwie egzekucje "in effigie" (w roku 1570 i 1572).
Inkwizycja na Malcie w ciągu całego okresu swej działalności wydała prawdopodobnie pięć wyroków śmierci, z czego wykonano dwa, gdyż pozostali skazańcy zostali osądzeni zaocznie. Obie egzekucje odbyły się w 1639 roku.
W Neapolu udokumentowanych jest co najmniej sześć egzekucji. W 1564 roku spalono w tym mieście dwóch heretyków (Gianfrancesco Alois oraz Giovanniego Bernardino Gargano), a w latach 1633–1642 stracono tam czterech mężczyzn za sprawowanie sakramentów bez odpowiednich ku temu święceń.
W Mediolanie według danych z archiwum bractwa San Giovanni Decollato (pełniącego analogiczną rolę jak to rzymskie) między rokiem 1568 a 1630 za herezję straconych zostało czterech mężczyzn, z czego jednak tylko jeden został skazany przez miejscową inkwizycję (w 1575 roku), podczas gdy trzech pozostałych skazał arcybiskup Karol Boromeusz. Dwie dalsze egzekucje odbyły się w 1641 roku. Z archiwum parmeńskiego bractwa wynika, że w Parmie odbyły się co najmniej dwie egzekucje z wyroku inkwizycji (obie w 1640 roku za świętokradztwo), niewykluczone jednak, że było ich więcej, gdyż w wielu przypadkach zapisy są bardzo lakoniczne i nie precyzują, jaki sąd i za jakie przestępstwo wydał wyrok śmierci. W Piacenzy stracono co najmniej trzy osoby (w latach 1550, 1564 i 1610).
Bilans całkowity.
Z uwagi na brak wiarygodnych danych dla zdecydowanej większości trybunałów, historycy oceniający skalę egzekucji zarządzonych przez inkwizycję rzymską opierają się na tych nielicznych danych, które da się ustalić i dokonują ich ekstrapolacji. Andrea Del Col oparł się na danych całkowitych dla trybunałów w Wenecji i Udine oraz danych częściowych dla Bolonii i Ankony, przy czym za najbardziej reprezentatywny uznał on trybunał wenecki, który dokonał 23 egzekucji. Przy uwzględnieniu liczby lokalnych trybunałów oraz liczby egzekucji wykonanych w Rzymie uznał on, że inkwizycja rzymska w krajach włoskich (z wyłączeniem Awinionu) dokonała między 1100 a 1400 faktycznych egzekucji, najprawdopodobniej około 1250. Również Francisco Bethencourt ocenił tę liczbę na około 1250, nie sprecyzował jednak, czy chodzi mu o faktyczne egzekucje, czy o ogólną liczbę wyroków śmierci (także tych niewykonanych).
Powyższy bilans dotyczy jednak tylko trybunałów we Włoszech i musi być uzupełniony o dane dla co najmniej dwóch trybunałów z obszarów francuskojęzycznych. W papieskim Awinionie między rokiem 1545 a 1557 spalono 18 zwolenników reformacji (hugenotów), a w latach 1581–1582 stracono 19 rzekomych czarownic. Natomiast w okresie pomiędzy rokiem 1566 a 1574, a więc w czasie wojen religijnych we Francji, tamtejszy trybunał orzekł aż 818 wyroków śmierci przeciwko zwolennikom reformacji, wiadomo jednak, że wiele z nich orzeczono zaocznie. Zachowane źródła nie pozwalają jednak na stwierdzenie proporcji między wyrokami wykonanymi a zaocznymi. Z kolei w archidiecezji Besançon w latach 1657–1659 inkwizytor Pierre Symard spalił 22 rzekome czarownice, jednak egzekucje te odbyły się wbrew woli Kongregacji Świętego Oficjum, która z tego powodu odwołała go z urzędu.
Istniejący niespełna dekadę trybunał inkwizycji rzymskiej w Barcelonie osądził 18 osób, z czego trzy skazał na śmierć, ale tylko jeden wyrok faktycznie wykonano (dwie inne osoby spalono "in effigie").
Uwzględniając powyższe szacunki można ostrożnie przyjąć, że ogólna liczba straconych przez inkwizycję rzymską kształtuje się prawdopodobnie na poziomie około 1,5–2 tysięcy. Stanowi ona najwyżej 2–4% formalnych procesów, jakie odbyły się przed jej trybunałami i zaledwie ułamek procenta wszystkich rozpatrzonych przez nią spraw.
Inkwizycja Rzymska współcześnie.
Inkwizycja Rzymska w zmienionej formie istnieje do dnia dzisiejszego. 29 czerwca 1908 roku papież Pius X dokonał reorganizacji Kurii Rzymskiej, w ramach której ostatecznie zaprzestano stosowania anachronicznej już nazwy „Kongregacja Inkwizycji Rzymskiej i Powszechnej” na rzecz używanej dotąd zamiennie nazwy „Kongregacja Świętego Oficjum”. Dziewięć lat później, 22 marca 1917 roku, papież Benedykt XV zlikwidował odrębną Kongregację Indeksu i połączył ją ze Świętym Oficjum. Kongregacja ta przejęła zatem obowiązki związane z ocenianiem literatury i wydawaniem Indeksu ksiąg zakazanych. Oprócz tego pilnowała ortodoksji wewnątrz katolickiego duchowieństwa i instytucji, np. odegrała dużą rolę w kampanii antymodernistycznej, jednak po roku 1870 nie miała już możliwości nikogo aresztować ani skazać na kary inne niż mieszczące się w tradycyjnym katalogu środków pokutnych lub ewentualnie dyscyplinarnych w odniesieniu do osób duchownych. Trzykrotnie ogłaszała nowe edycje Indeksu ksiąg zakazanych: w 1929, 1938 i po raz ostatni w 1948 roku. Odmiennie niż w poprzednich stuleciach, edycje te ukazywały się w języku włoskim, a nie po łacinie.
7 grudnia 1965 roku ponownej reformy Kongregacji dokonał papież Paweł VI, zmieniając jej nazwę na Kongregacja Nauki Wiary, która istnieje do dziś i czuwa nad czystością doktryny katolickiej, jednak nie dysponuje żadnymi innymi środkami dyscyplinującymi niż kary wewnątrzkościelne. W latach 1981–2005 jej prefektem był kardynał Joseph Ratzinger, który 19 kwietnia 2005 roku został papieżem Benedyktem XVI.
Indeks ksiąg zakazanych został zniesiony przez Pawła VI w 1966 roku.
W czasie obchodów roku jubileuszowego 2000 papież Jan Paweł II przeprosił za grzechy ludzi Kościoła z minionych wieków, w tym także za działalność inkwizycji. Dwa lata wcześniej, w styczniu 1998 roku papież ten zadecydował o otwarciu ACDF dla historyków.

</doc>
<doc id="2848804" url="https://pl.wikipedia.org/wiki?curid=2848804" title="Zdzisław Żarski">
Zdzisław Żarski

Zdzisław Żarski (ur. 22 listopada 1926 w Warszawie, zm. 3 lutego 2006 tamże) – generał brygady pilot Wojska Polskiego.
Życiorys.
Do 1939 skończył 7 klas warszawskiej szkoły powszechnej, 1941-1943 uczeń gimnazjum kupieckiego w Nałęczowie. 
28 listopada 1944 wstąpił do WP w Lublinie i został strzelcem 9 Zapasowego Pułku Piechoty. XII 1944 - VII 1946 podchorąży w Wojskowej Szkole Lotniczej w Zamościu przeniesionej do Dęblina, po ukończeniu nauki został podporucznikiem pilotem. Instruktor eskadry szkolnej w Radomiu, od lutego 1948 dowódca klucza lotniczego (od lipca 1948 w stopniu porucznika, a od lipca 1950 - kapitana), od 1 V 1951 dowódca szkolnej eskadry. Od X 1952 major, od marca 1953 zastępca komendanta Oficerskiej Szkoły Lotniczej w Dęblinie ds. pilotażu, od jesieni 1953 w stopniu podpułkownika, a od 15 V 1954 do jesieni 1957 komendant OSL w Dęblinie. Od 28 II 1958 zastępca komendanta Oficerskiej Szkoły Lotniczej ds. szkolenia lotniczego w Radomiu, a od 29 V 1959 komendant tej szkoły (od X 1961 w stopniu pułkownika). W 1961 skończył liceum ogólnokształcące dla pracujących w Radomiu i zdał maturę, po czym do 1963 studiował w Akademii Sztabu Generalnego Sił Zbrojnych ZSRR im. K. Woroszyłowa w Moskwie. Po studiach zastępca dowódcy 3 Korpusu Obrony Powietrznej Kraju ds. liniowych we Wrocławiu, a od stycznia 1964 dowódca 1 Korpusu Obrony Powietrznej Kraju w Warszawie. Jesienią 1966 mianowany generałem brygady; nominację wręczył mu w Belwederze przewodniczący Rady Państwa PRL Edward Ochab. Od lata 1968 szef sztabu i zastępca dowódcy Wojsk Obrony Powietrznej Kraju (WOPK). Od końca 1971 komendant Oddziału WOPK i Lotniczego Akademii Sztabu Generalnego WP. Jesienią 1978 został doktorem, a w kwietniu 1982 profesorem nadzwyczajnym nauk wojskowych. W 1980 wszedł w skład Rady Naukowej Wojskowego Instytutu Medycyny Lotniczej. Od jesieni 1984 szef Zespołu Naukowego Sztabu Generalnego WP, a od 1985 szef Zarządu Naukowo-Wydawniczego Sztabu Generalnego. 1990-1992 szef Misji Polskiej - minister pełnomocny w Komisji Nadzorczej Państw Neutralnych w Korei. Jesienią 1992 pożegnany przez ministra obrony narodowej Janusza Onyszkiewicza i przeniesiony w stan spoczynku. Został pochowany na cmentarzu Bródnowskim (kw. 31I-3-28/29).
Członek PPR, a następnie PZPR.
Awanse.
W trakcie wieloletniej służby w Wojsku Polskim otrzymywał awanse na kolejne stopnie wojskowe:
Odznaczenia i nagrody.
I inne.
Życie prywatne.
Syn Tadeusza (1901-1954), motorniczego tramwajów i kierowcy, po wojnie kierownika transportu w Państwowym Przedsiębiorstwie Urządzeń Klimatyzacyjnych w Warszawie i Bronisławy z Krakowskich (1902-1997). Od 1946 był żonaty z Leokadią z domu Brzeską (1926-2002). Miał dwie córki i syna.

</doc>
<doc id="2848806" url="https://pl.wikipedia.org/wiki?curid=2848806" title="Gregorio Fernández">
Gregorio Fernández

Gregorio Fernández (ur. 1576 w Sarrii; zm. 1636 w Valladolid) – rzeźbiarz hiszpański epoki baroku. Tworzył w Valladolid, gdzie następnie założył własną szkołę. 

</doc>
<doc id="2848807" url="https://pl.wikipedia.org/wiki?curid=2848807" title="Kasti (Märjamaa)">
Kasti (Märjamaa)

Kasti – wieś w Estonii, prowincji Rapla, w gminie Märjamaa.

</doc>
<doc id="2848808" url="https://pl.wikipedia.org/wiki?curid=2848808" title="Kiilaspere">
Kiilaspere

Kiilaspere – wieś w Estonii, prowincji Rapla, w gminie Märjamaa.

</doc>
<doc id="2848809" url="https://pl.wikipedia.org/wiki?curid=2848809" title="Lulling">
Lulling



</doc>
<doc id="2848810" url="https://pl.wikipedia.org/wiki?curid=2848810" title="Mistrzostwa Europy w Łyżwiarstwie Szybkim w Wieloboju 1995">
Mistrzostwa Europy w Łyżwiarstwie Szybkim w Wieloboju 1995

92. mistrzostwa Europy w łyżwiarstwie szybkim w wieloboju odbyły się w dniach 6–8 stycznia 1995 roku w Heerenveen, w Holandii. Kobiety startowały po raz 20. Łyżwiarki startowały na dystansach: 500 m, 1500 m, 3000 m, 5000 m. Po raz szósty złoto wywalczyła Niemka Gunda Niemann. Zawodnicy startowali na czterech dystansach: 500 m, 1500 m, 5000 m i 10000 m. Tytuł sprzed roku obronił Holender Rintje Ritsma. Do biegu na 5000 m/10000 m awansowała tylko najlepsza 12 po trzech dystansach.
Uczestnicy.
W zawodach wzięły udział 21 łyżwiarek i 26 łyżwiarzy (wszyscy sklasyfikowani) z 14 krajów.

</doc>
<doc id="2848811" url="https://pl.wikipedia.org/wiki?curid=2848811" title="Kilgi (Märjamaa)">
Kilgi (Märjamaa)

Kilgi – wieś w Estonii, prowincji Rapla, w gminie Märjamaa.

</doc>
<doc id="2848813" url="https://pl.wikipedia.org/wiki?curid=2848813" title="Kirna (Märjamaa)">
Kirna (Märjamaa)

Kirna – wieś w Estonii, prowincji Rapla, w gminie Märjamaa.

</doc>
<doc id="2848816" url="https://pl.wikipedia.org/wiki?curid=2848816" title="Geremias Steinmetz">
Geremias Steinmetz

Geremias Steinmetz (ur. 26 lutego 1965 w Sulinie) – brazylijski duchowny katolicki, arcybiskup Londriny od 2017.
Życiorys.
9 lutego 1991 otrzymał święcenia kapłańskie i został inkardynowany do diecezji Palmas-Francisco Beltrão. Uzyskał tytuł licencjata z liturgiki na rzymskim "Anselmianum". Przez dziesięć lat pracował w parafiach diecezji, zaś w latach 2002-2006 był rektorem seminarium w Francisco Beltrão. W 2006 mianowany wikariuszem generalnym diecezji.
5 stycznia 2011 papież Benedykt XVI mianował go biskupem diecezji Paranavaí. Sakry biskupiej udzielił mu 25 marca 2011 biskup Palmas-Francisco Beltrão, José Antônio Peruzzo.
14 czerwca 2017 papież Franciszek mianował go arcybiskupem metropolitą Londriny. Ingres odbył się 12 sierpnia 2017.

</doc>
<doc id="2848817" url="https://pl.wikipedia.org/wiki?curid=2848817" title="Kohatu (Märjamaa)">
Kohatu (Märjamaa)

Kohatu – wieś w Estonii, prowincji Rapla, w gminie Märjamaa.

</doc>
<doc id="2848819" url="https://pl.wikipedia.org/wiki?curid=2848819" title="Kohtru">
Kohtru

Kohtru – wieś w Estonii, prowincji Rapla, w gminie Märjamaa.

</doc>
<doc id="2848820" url="https://pl.wikipedia.org/wiki?curid=2848820" title="Pruskołęka (osada leśna)">
Pruskołęka (osada leśna)

Pruskołęka – osada leśna w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.

</doc>
<doc id="2848822" url="https://pl.wikipedia.org/wiki?curid=2848822" title="Rycice (leśniczówka)">
Rycice (leśniczówka)

Rycice – osada leśna (leśniczówka) w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.

</doc>
<doc id="2848823" url="https://pl.wikipedia.org/wiki?curid=2848823" title="Rycice (gajówka)">
Rycice (gajówka)

Rycice – osada leśna (gajówka) w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.

</doc>
<doc id="2848824" url="https://pl.wikipedia.org/wiki?curid=2848824" title="Koluta">
Koluta

Koluta – wieś w Estonii, prowincji Rapla, w gminie Märjamaa.

</doc>
<doc id="2848830" url="https://pl.wikipedia.org/wiki?curid=2848830" title="Konuvere">
Konuvere

Konuvere – wieś w Estonii, prowincji Rapla, w gminie Märjamaa.

</doc>
<doc id="2848832" url="https://pl.wikipedia.org/wiki?curid=2848832" title="José Luiz Gomes de Vasconcelos">
José Luiz Gomes de Vasconcelos

José Luiz Gomes de Vasconcelos (ur. 12 maja 1963 w Garanhuns) – brazylijski duchowny katolicki, biskup Sobral od 2015.
Życiorys.
Święcenia kapłańskie przyjął 9 grudnia 1989 i został inkardynowany do diecezji Garanhuns. Przez wiele lat pracował jako duszpasterz parafialny, zaś w latach 2002-2005 był także koordynatorem duszpasterstwa w diecezji. Był także rektorem seminarium w Caruaru.
21 marca 2012 papież Benedykt XVI mianował go biskupem pomocniczym archidiecezji Fortaleza oraz biskupem tytularnym "Canapium". Sakry biskupiej udzielił mu 11 czerwca 2012 biskup Fernando José Monteiro Guimarães.
8 lipca 2015 papież Franciszek mianował go biskupem diecezji Sobral.

</doc>
<doc id="2848833" url="https://pl.wikipedia.org/wiki?curid=2848833" title="Kunsu">
Kunsu

Kunsu – wieś w Estonii, prowincji Rapla, w gminie Märjamaa.

</doc>
<doc id="2848834" url="https://pl.wikipedia.org/wiki?curid=2848834" title="Linia kolejowa Witaszyce Wąskotorowe – Zagórów">
Linia kolejowa Witaszyce Wąskotorowe – Zagórów

Linia kolejowa Witaszyce Wąskotorowe – Zagórów – zlikwidowana linia kolejowa łącząca stację Witaszyce Wąskotorowe ze stacją Zagórów. Linia należała do Jarocińskiej Kolei Powiatowej.
Historia.
Linia została otwarta 1 listopada 1902 roku na odcinku Witaszyce Wąskotorowe - Sucha Wąskotorowa. Następnie linię przedłużono do Robakowa, w latach 1942-1943 do Grabiny a w 1947 roku do Zagórowa. 1 lipca 1991 roku na całej długości linii nastąpiło zamknięcie dla ruchu pasażerskiego oraz towarowego, a dwa lata później (w 1993) nastąpiła fizyczna rozbiórka linii. Rozstaw szyn wynosił 600 mm. Istniały plany przekucia toru do szerokości 750 mm, jednak nigdy nie zostały one zrealizowane.

</doc>
<doc id="2848835" url="https://pl.wikipedia.org/wiki?curid=2848835" title="My Life">
My Life



</doc>
<doc id="2848840" url="https://pl.wikipedia.org/wiki?curid=2848840" title="My Life (singel)">
My Life (singel)



</doc>
<doc id="2848843" url="https://pl.wikipedia.org/wiki?curid=2848843" title="Kõrtsuotsa">
Kõrtsuotsa

Kõrtsuotsa – wieś w Estonii, prowincji Rapla, w gminie Märjamaa.

</doc>
<doc id="2848845" url="https://pl.wikipedia.org/wiki?curid=2848845" title="Sebastião Lima Duarte">
Sebastião Lima Duarte

Sebastião Lima Duarte (ur. 3 kwietnia 1964 w Carutapera) – brazylijski duchowny katolicki, biskup Caxias do Maranhão od 2017.
Życiorys.
30 listopada 1991 otrzymał święcenia kapłańskie i został inkardynowany do diecezji Zé-Doca. Był m.in. koordynatorem duszpasterstwa w diecezji, jej administratorem, a także wikariuszem generalnym.
7 lipca 2010 papież Benedykt XVI mianował go biskupem diecezji Viana. Sakry biskupiej udzielił mu 18 września 2010 biskup Carlo Ellena.
20 grudnia 2017 papież Franciszek mianował go biskupem diecezji Caxias do Maranhão.

</doc>
<doc id="2848846" url="https://pl.wikipedia.org/wiki?curid=2848846" title="2005 w Wojsku Polskim">
2005 w Wojsku Polskim

Kalendarium Wojska Polskiego 2005 – strona przedstawia wydarzenia w Wojsku Polskim w roku 2005
Potencjał Sił Zbrojnych RP na 31.12.2005 wynosił:
Styczeń.
6 stycznia
19 stycznia
Luty.
22 lutego
25 lutego
Marzec.
1 marca
2 marca
11 marca
14 marca
15 marca
Kwiecień.
2 kwietnia
7 kwietnia
11 kwietnia
15 kwietnia
19 kwietnia
22 kwietnia
27 kwietnia
Maj.
2 maja
9 maja
16 maja
29 maja
Czerwiec.
22 czerwca
24 czerwca
30 czerwca
Lipiec.
1 lipca
14 lipca
15 lipca
16 lipca
29 lipca
Sierpień.
2 sierpnia
3 sierpnia
15 sierpnia
16 sierpnia
24 sierpnia
31 sierpnia
Wrzesień.
1 września
27 września
Październik.
1 października
9 października
10 października
14 października
17 października
19 października
24 października
31 października
Listopad.
2 listopada
7 listopada
11 listopada
18 listopada
21 listopada
Grudzień.
14 grudnia
27 grudnia
31 grudnia

</doc>
<doc id="2848847" url="https://pl.wikipedia.org/wiki?curid=2848847" title="Mistrzostwa Europy w Łyżwiarstwie Szybkim w Wieloboju 1996">
Mistrzostwa Europy w Łyżwiarstwie Szybkim w Wieloboju 1996

93. mistrzostwa Europy w łyżwiarstwie szybkim w wieloboju odbyły się w dniach 19–21 stycznia 1996 roku w Heerenveen, w Holandii. Kobiety startowały po raz 21. Łyżwiarki startowały na dystansach: 500 m, 1500 m, 3000 m, 5000 m. Po raz siódmy tytuł najlepszej panczenistki w Europie zdobyła Niemka Gunda Niemann. Zawodnicy startowali na czterech dystansach: 500 m, 1500 m, 5000 m i 10000 m. Trzeci raz z rzędu najlepszy był Holender Rintje Ritsma. Do biegu na 5000 m/10000 m awansowała tylko najlepsza 12 po trzech dystansach.
Uczestnicy.
W zawodach wzięły udział 24 łyżwiarki i 32 łyżwiarzy (wszyscy sklasyfikowani) z 17 krajów.

</doc>
<doc id="2848848" url="https://pl.wikipedia.org/wiki?curid=2848848" title="Some Things Never Change">
Some Things Never Change

Some Things Never Change - jedenasty album studyjny brytyjskiej, progresywnej, grupy rockowej Supertramp, wydany w 1997 roku. Reprezentuje on swoisty powrót do wcześniejszego brzmienia zespołu (sprzed "Free as a Bird"), poprzez użycie większej ilości "analogowych" instrumentów w porównaniu z poprzednim albumem.
Dwa single z tego albumu: "You Win, I Lose", oraz "Listen To Me, Please" stały się przebojami w Niemczech i Kanadzie.
W Utworze "Live to Love You" użyto dokładnie tych samych elektronicznych dźwięków co w piosence "The Logical Song" z 1979 roku.
Okładka.
Rick Davies wyjaśnił pomysł okładki:
Spis utworów.
Wszystkie piosenki (z wyjątkiem oznaczonych) zostały napisane i zaśpiewane przez Ricka Daviesa.
† Ukryty utwór, nie zapisany na tylnej okładce.

</doc>
<doc id="2848849" url="https://pl.wikipedia.org/wiki?curid=2848849" title="Pavitr Gajaseni">
Pavitr Gajaseni

Pavitr Gajaseni (taj. ปวิตร คชเสนี; ur. 13 października 1932 w Bangkoku, zm. luty 2015) – tajski strzelec, olimpijczyk.
Startował na igrzyskach w 1968 roku (Meksyk) i 1976 roku (Montreal). W Meksyku zajął 40. miejsce w trapie, a w tej samej konkurencji w Montrealu zajął 34. pozycję.
W 1974 roku na Igrzyskach Azjatyckich 1974, zajął siódme miejsce w trapie (177 punktów). Rok później na mistrzostwach Azji, zajął siódmą pozycję w trapie automatycznym (176 punktów).

</doc>
<doc id="2848854" url="https://pl.wikipedia.org/wiki?curid=2848854" title="Górówka medea">
Górówka medea

Górówka medea ("Erebia aethiops") – motyl dzienny z rodziny rusałkowatych.
Wygląd.
Rozpiętość skrzydeł od 40 do 46 mm, dymorfizm płciowy słabo zaznaczony.
Siedlisko.
Nasłonecznione kwieciste łąki i zarośla, skraje lasów i polany w borach sosnowych
Biologia i rozwój.
Wykształca jedno pokolenie w roku (połowa lipca-początek września). Rośliny żywicielskie: stokłosa prosta, kłosownica pierzasta, trzcinnik piaskowy, trzęślica modra, wiechliny. Jaja składane są pojedynczo na wierzchołkach źdźbeł traw. Larwy wylęgają się po 2 tygodniach; zimują. Stadium poczwarki trwa ok. 2-3 tygodnie.
Rozmieszczenie geograficzne.
Gatunek eurosyberyjski. W Polsce występuje tylko w Karpatach i lokalnie w Górach Świętokrzyskich. Na północy kraju po raz ostatni obserwowany był w latach 80. XX wieku. Zanik na nizinach ma związek ze stosowaniem pestycydów do zwalczania gradacji brudnicy mniszki w latach 80.

</doc>
<doc id="2848860" url="https://pl.wikipedia.org/wiki?curid=2848860" title="Käriselja">
Käriselja

Käriselja – wieś w Estonii, prowincji Rapla, w gminie Märjamaa.

</doc>
<doc id="2848861" url="https://pl.wikipedia.org/wiki?curid=2848861" title="Trzy dni">
Trzy dni



</doc>
<doc id="2848864" url="https://pl.wikipedia.org/wiki?curid=2848864" title="Dyskografia Game">
Dyskografia Game



</doc>
<doc id="2848866" url="https://pl.wikipedia.org/wiki?curid=2848866" title="Trąbczyn (stacja kolejowa)">
Trąbczyn (stacja kolejowa)

Trąbczyn – zlikwidowana wąskotorowa stacja kolejowa w Trąbczynie na linii kolejowej Grabina – Trąbczyn, w powiecie słupeckim, w województwie wielkopolskim, w Polsce. Stacja należała do Jarocińskiej Kolei Powiatowej

</doc>
<doc id="2848867" url="https://pl.wikipedia.org/wiki?curid=2848867" title="Dipya Mongkollugsana">
Dipya Mongkollugsana

Dipya Mongkollugsana (ur. 12 października 1918 w Nakhon Pathom, zm. 14 stycznia 1984 w Columbus) – tajski strzelec, olimpijczyk. 
Startował na igrzyskach w 1968 roku (Meksyk). Zajął 49. miejsce w trapie.
Był jednym z członków założycieli tajskiego związku strzelania do rzutek (Thailand Skeet &amp; Trap Shooting Association).

</doc>
<doc id="2848868" url="https://pl.wikipedia.org/wiki?curid=2848868" title="Leevre">
Leevre

Leevre – wieś w Estonii, prowincji Rapla, w gminie Märjamaa.

</doc>
<doc id="2848869" url="https://pl.wikipedia.org/wiki?curid=2848869" title="Marian Waluchowski">
Marian Waluchowski

Marian Waluchowski (ur. 3 grudnia 1917 w Warszawie, zm. 31 maja 1968 tamże) – generał brygady LWP.
Życiorys.
W latach 1924–1927 ukończył 3 klasy szkoły powszechnej w Warszawie, a następnie uczył się w Gimnazjum im. A. Mickiewicza, gdzie w 1935 zdał maturę. W 1935 został robotnikiem fabrycznym w Fabryce Czekolady „Fuchs” w Warszawie. W latach 1937–1938 odbył służbę wojskową w 13 Dywizji Piechoty w Równem, gdzie ukończył Dywizyjny Kurs Podchorążych Rezerwy jako strzelec z cenzusem. Od wiosny 1939 pracował i był kierownikiem archiwum biura konstrukcyjnego w Warsztatach Marynarki Wojennej w Gdyni. W marcu 1939 ponownie zmobilizowany do WP w celu odbycia ćwiczeń, pełnił funkcję dowódcy plutonu strzeleckiego jako kapral podchorąży w 45 Pułku Piechoty. W lipcu 1939 powrócił do pracy w Gdyni. Tuż przed atakiem Niemiec na Polskę zmobilizowany w stopniu plutonowego podchorążego do 45 Pułku Piechoty i walczył jako żołnierz 13. Dywizji Piechoty Odwodowej Armii „Prusy” m.in. pod Bydgoszczą, Tomaszowem Mazowieckim i Garwolinem. 20 IX 1939 wzięty do niewoli i osadzony w stalagu IV B Muhlberg (do stycznia 1942). Po zwolnieniu ze stalagu wrócił do Warszawy, gdzie początkowo pozostawał bez pracy, a od sierpnia 1942 był korespondentem handlowym. Od 1944 pracował w prywatnym warsztacie drobnej wytwórczości w Piotrkowie Trybunalskim.
W kwietniu 1945 wcielony do ludowego WP w Łasku, został starszym adiutantem dowódcy batalionu w 48 Pułku Piechoty (13 Dywizja Piechoty). 4 czerwca 1945 rozkazem Naczelnego Dowódcy WP nr 383 awansowany na podporucznika w korpusie osobowym oficerów piechoty. Od listopada 1945 był pomocnikiem szefa sztabu 48 Pułku Piechoty do spraw ewidencyjnych. W lutym 1946 objął takie samo stanowisko w 29 Pułku Piechoty w Kamiennej Górze (pułk ten wchodził w skład 10 Sudeckiej Dywizji Piechoty w Kłodzku). W kwietniu 1946 został adiutantem pułku, a w maju został przeniesiony na stanowisko pomocnika intendenta 10 Sudeckiej Dywizji Piechoty do spraw taborowo-mundurowych. W styczniu 1947 został pomocnikiem kwatermistrza dywizji. Od stycznia 1948 kwatermistrz 11 Dywizji Piechoty w Lubsku, od czerwca 1948 szef wydziału organizacji i planowania – zastępca kwatermistrza Dowództwa Okręgu wojskowego nr IV we Wrocławiu. W październiku 1949 przeniesiony do Głównego Kwatermistrzostwa WP w Warszawie, gdzie był kolejno szefem wydziału organizacyjno-mobilizacyjnego w Departamencie Organizacji i Planowania (październik – listopad 1949), szefem wydziału wyszkolenia w Departamencie Organizacji i Planowania (listopad 1949 – marzec 1950), kierownikiem sekcji organizacji i kontroli wyszkolenia (marzec – maj 1950) oraz zastępcą szef sztabu w Głównym Kwatermistrzostwie WP (czerwiec – grudzień 1950). Od lipca 1950 podpułkownik. Od 1951 dyrektor Departamentu Zespołu Wojskowego Państwowej Komisji Planowania Gospodarczego (PKPG), od kwietnia 1954 w stopniu pułkownika. W lipcu 1957 mianowany na podstawie Zarządzenia Prezesa Rady Ministrów na stopień generała brygady. O awans dla niego wystąpił do MON ówczesny przewodniczący Komisji Planowania przy Radzie Ministrów Stefan Jędrychowski. W marcu 1959 został zastępcą przewodniczącego Komisji Planowania przy Radzie Ministrów PRL. Na tym stanowisku pozostawał do przedwczesnej śmierci.
W Komisji Planowania zajmował się planowaniem zaopatrzenia wojska, sprawami przemysłu obronnego i zagadnieniami gospodarki związanymi z obronnością.
Pochowany na cmentarzu Powązki Wojskowe w Warszawie w Alei Zasłużonych (kwatera A27-tuje-22).
Życie prywatne.
Był synem Michała (1880–1931), robotnika, i Adeli z Kwaśnikowskich. Mieszkał w Warszawie. Był dwukrotnie żonaty. Z małżeństwa z Krystyną Ostrochulską (ur. 1919) miał syna i córkę. Po śmierci żony poślubił w 1967 Krystynę Dobrzyńską z domu Komosa (1929–1991).
Odznaczenia.
I inne.

</doc>
<doc id="2848870" url="https://pl.wikipedia.org/wiki?curid=2848870" title="Stefan Držislav">
Stefan Držislav

Stefan Držislav (zm. 995) – król Chorwacji 969–995 z dynastii Trpimirowiczów.
Dzięki sojuszowi z Bizancjum w walce z władcą Bułgarii Samuelem, w uznaniu jego zasług cesarz nadał Stefanowi tytuły patrycjusza i egzarchy.

</doc>
<doc id="2848872" url="https://pl.wikipedia.org/wiki?curid=2848872" title="Lestima">
Lestima

Lestima – wieś w Estonii, prowincji Rapla, w gminie Märjamaa.

</doc>
<doc id="2848875" url="https://pl.wikipedia.org/wiki?curid=2848875" title="Ricardo Roberts">
Ricardo Roberts

Ricardo Roberts (ur. 24 lipca 1917 w La Paz) – boliwijski strzelec, olimpijczyk. 
Startował na igrzyskach w 1968 roku (Meksyk) i 1972 roku (Monachium). W Meksyku, zajął 52. miejsce w trapie, a w tej samej konkurencji w Monachium, zajął 54. pozycję.

</doc>
<doc id="2848878" url="https://pl.wikipedia.org/wiki?curid=2848878" title="Dolné Radové skaly">
Dolné Radové skaly



</doc>
<doc id="2848881" url="https://pl.wikipedia.org/wiki?curid=2848881" title="Horné Radové skaly">
Horné Radové skaly



</doc>
<doc id="2848883" url="https://pl.wikipedia.org/wiki?curid=2848883" title="Linia kolejowa Grabina – Trąbczyn">
Linia kolejowa Grabina – Trąbczyn

Linia kolejowa Grabina – Trąbczyn – zlikwidowana linia kolejowa łącząca stację Grabina ze stacją Trąbczyn. Linia należała do Jarocińskiej Kolei Powiatowej.
Historia.
Linia została otwarta w 1943 roku. Linia była jednotorowa o rozstawie szyn wynoszącym 600 mm. Jej powstanie było powiązane z wydobyciem rudy darniowej w okolicach Grabiny. W tym celu w Trąbczynie zbudowano place składowej. W latach 60. przypadł największy ruch na linii. Transportowano nią wówczas buraki cukrowe i ziemniaki a także len do Witaszyc. W 1972 roku został na niej zawieszony ruch pasażerski i towarowy, a w 1979 roku linia została fizycznie zlikwidowana.

</doc>
<doc id="2848886" url="https://pl.wikipedia.org/wiki?curid=2848886" title="Lokuta (Märjamaa)">
Lokuta (Märjamaa)

Lokuta – wieś w Estonii, prowincji Rapla, w gminie Märjamaa.

</doc>
<doc id="2848887" url="https://pl.wikipedia.org/wiki?curid=2848887" title="Fruwający wirus">
Fruwający wirus

Fruwający wirus (ang. "Flying Virus") – amerykańsko-brazylijski film sensacyjny z 2001 roku oparty na scenariuszu i reżyserii Jeffa Hare'a.
Opis fabuły.
Reporterka Ann Bauer (Gabrielle Anwar) przygotowuje materiał o tajnym laboratorium. Wytwarzany tam śmiertelny wirus ma być przenoszony przez pszczoły. Doktor Stephen North przewozi pojemnik z owadami samolotem do Nowego Jorku. W trakcie lotu pszczoły zostają uwolnione.

</doc>
<doc id="2848888" url="https://pl.wikipedia.org/wiki?curid=2848888" title="Loodna">
Loodna

Loodna – wieś w Estonii, prowincji Rapla, w gminie Märjamaa.

</doc>
<doc id="2848891" url="https://pl.wikipedia.org/wiki?curid=2848891" title="Luiste">
Luiste

Luiste – wieś w Estonii, prowincji Rapla, w gminie Märjamaa.

</doc>
<doc id="2848893" url="https://pl.wikipedia.org/wiki?curid=2848893" title="Grodziska Powiatowa">
Grodziska Powiatowa

Grodziska Powiatowa - tygodnik regionalny wydawany do 2015 r. na terenie powiatu grodziskiego, który w swoim podtytule reklamował się jako niezależny tygodnik mieszkańców gmin powiatu grodziskiego. Czasopismo miało charakter publicystyczno-informacyjny, a jego tematyka obejmowała wydarzenia społeczne, polityczne, gospodarcze, kulturalne oraz sportowe na terenie powiatu. Stałą rubrykę w gazecie miał m.in. poseł Killion Munyama, który dzielił się w niej swoimi wrażeniami z pracy w sejmie i zamieszczał swoje opinie o aktualnych wydarzeniach w kraju.
Lokalną historię przybliżali czytelnikom regionaliści z Towarzystwa Miłośników Ziemi Grodziskiej. Redaktorem naczelnym była Katarzyna Warszta .

</doc>
<doc id="2848896" url="https://pl.wikipedia.org/wiki?curid=2848896" title="Maarten Schmidt">
Maarten Schmidt

Maarten Schmidt (ur. 28 grudnia 1929 w Groningen, zm. 17 września 2022) – astronom holenderski.
Życiorys.
Studiował na Uniwersytecie w Groningen ("Rijksuniversiteit Groningen"), a następnie na Uniwersytecie w Lejdzie, gdzie w 1956 roku uzyskał stopień doktora (pod kierunkiem Jana Oorta). W 1959 roku wyjechał do Stanów Zjednoczonych i podjął pracę w California Institute of Technology. Tam pełnił wiele funkcji administracyjnych, m.in. kierował wydziałem astronomicznym (1972-75), był też dyrektorem Obserwatorium Palomar (1978-1980).
Po przejściu Rudolpha Minkowskiego na emeryturę, kontynuował prowadzony przez niego projekt, polegający na zbieraniu widm obiektów emitujących promieniowanie radiowe. W 1963 roku, badając widmo obiektu 3C 273, stwierdził, że jego linie spektralne wykazują znacznie silniejsze przesunięcie ku czerwieni niż linie gwiazd, co świadczy o jego znacznym oddaleniu. W ten sposób zidentyfikował pierwszy kwazar.
Wyróżnienia i nagrody.
Jego imieniem nazwano planetoidę (10430) Martschmidt.

</doc>
<doc id="2848897" url="https://pl.wikipedia.org/wiki?curid=2848897" title="Lümandu (Märjamaa)">
Lümandu (Märjamaa)

Lümandu – wieś w Estonii, prowincji Rapla, w gminie Märjamaa.

</doc>
<doc id="2848899" url="https://pl.wikipedia.org/wiki?curid=2848899" title="Metin Salihoğlu">
Metin Salihoğlu

Metin Salihoğlu (ur. w 1928 w Stambule) – turecki strzelec, olimpijczyk. 
Startował na igrzyskach w 1968 roku (Meksyk). Zajął 30. miejsce w trapie. 
W tym samym roku, zdobył brązowy medal w trapie na Mistrzostwach Bałkanów w strzelectwie.

</doc>
<doc id="2848901" url="https://pl.wikipedia.org/wiki?curid=2848901" title="Android-x86">
Android-x86

Android-x86 – nieoficjalna wersja systemu operacyjnego Google Android, przeznaczona dla procesorów opartych na architekturze Intel x86. System bazuje na otwartoźródłowym, rozwijanym przez społeczność systemie Android Open Source Project (w skrócie: AOSP).
Przegląd.
Projekt Android x86 ma na celu przeniesienie AOSP (darmowego projektu Androida bez dodatkowych aplikacji od Google) na platformę x86 poprzez dodanie szeregu poprawek do samego jądra, które umożliwiają jego instalację na dowolnym komputerze.
Twórcy tego projektu napotkali wiele problemów i niezgodności podczas przenoszenia tego projektu. Na szczęście z biegiem czasu udało im się nadać Androidowi na PC niemal idealną i w pełni funkcjonalną formę, która pozwoli użytkownikom w pełni korzystać z tego systemu operacyjnego na swoich komputerach i laptopach.
Dostępność.
Najnowszą stabilną wersję systemu Android-x86 możemy pobrać bezpłatnie ze oficjalnej strony twórców. System dostępny jest w formie obrazu ISO, który można również uruchomić jako Live CD lub za pomocą programu do wirtualizacji (np. VirtualBox).
Licencjonowanie.
Projekt tak jak i oficjalna wersja AOSP, jest całkowicie darmowy, w większości korzysta z licencji GPL, a także częściowo z licencji Apache.

</doc>
<doc id="2848902" url="https://pl.wikipedia.org/wiki?curid=2848902" title="Moka (Märjamaa)">
Moka (Märjamaa)

Moka – wieś w Estonii, prowincji Rapla, w gminie Märjamaa.

</doc>
<doc id="2848904" url="https://pl.wikipedia.org/wiki?curid=2848904" title="Piotr Krzesimir IV">
Piotr Krzesimir IV

Piotr Krzesimir IV (chorw. "Petar Krešimir IV"; zm. 1074) – władca Królestwa Chorwacji od ok. 1058 do ok. 1074 r.; przedstawiciel dynastii Trpimirowiczów; przez wielu historyków uważany za najpotężniejszego władcę średniowiecznego państwa chorwackiego.
Kryzys religijny.
Piotr Krzesimir IV panował w okresie ruchu reformatorskiego w Kościele Zachodnim, który w 1059 r. zaoczątkował na Lateranie opat Hildebrand, później znany jako papież Grzegorz VII. W owym czasie kryzys religijny związany z walką kleru łacińskiego z obrządkiem słowiańskim znacznie przybrał na sile. Wobec sporów kościelnych Piotr Krzesimir IV najprawdopodobniej zachował neutralność. Na początku panowania walczył o tron ze swoim bratem Gojsławem II, który zginął najprawdopodobniej z jego polecenia. W 1060 r. papież Mikołaj II wysłał do Chorwacji legata Majnarda celem zbadania sprawy zabójstwa Gojsława. Oskarżony o tę zbrodnię Piotr Krzesimir IV złożył przed legatem papieskim, wraz z dwunastoma żupanami, przysięgę, że jest niewinny. Wkrótce potem Majnard został ponownie wysłany do Chorwacji w celu zwołania synodów kościelnych. Nie wiadomo, jakie było stanowisko Piotra Krzesimira IV wobec zakazania kultu słowiańskiego przyjętego na synodzie w Splicie. 
Opierając się na informacjach, iż władca założył dwa klasztory benedyktyńskie w Biogradzie na Moru i utrzymywał dobre stosunki z klasztorami w Zadarze i Splicie oraz z diecezją na wyspie Rab, można przypuszczać, że popierał reformy kościelne, sprzeciwiał się liturgii słowiańskiej i zwyczajom Kościoła Wschodniego. Jednakże źródła nie mówią nic o jego dotacjach dla archidiecezji Split, chociaż na jej czele stał abp Lovro – główny orędownik reform w Chorwacji. Istnieje możliwość, że Krzesimir IV, chociaż był zwolennikiem liturgii łacińskiej i oficjalnie popierał papieskie reformy, to unikał represjonowania głagolitów i w Chorwacji niewiele się zmieniało, szczególnie w północnej części wybrzeża adriatyckiego (m.in. wyspa Krk i Cres), gdzie ruch głagolicki zakorzenił się bardzo głęboko.
Panowanie.
Rekonstrukcja panowania Piotra Krzesimira IV jest niezwykle utrudniona, ponieważ autentyczność wielu dokumentów, w których jest on wymieniony budzi kontrowersje. Pierwsza wzmianka o nim pochodzi z 1060 r. w dokumencie z wyspy Rab dotyczącym założenia klasztoru św. Piotra w Supetarska Draga.
Według chorwackiej tradycji historycznej i zdaniem niektórych mediewistów, m.in. chorwackiego badacza, Tomislava Raukara, w czasie rządów Piotra Krzesimira IV Chorwacja zyskała władzę nad, bizantyjskimi dotąd, miastami dalmatyńskimi. Potwierdzeniem tej tezy ma być zauważalne w owym czasie słabnięcie dominacji bizantyjskiej, czego skutkiem miało być uznanie Królestwa Chorwacji za "Królestwo Chorwacji i Dalmacji" (łac. "Regnum Croatiae et Dalmatiae"). Według tezy chorwackiego historyka, Luja Margeticia, od 1060 r. Piotr Krzesimir miał nosić tytuł "króla Chorwacji i Dalmacji" (łac. "rex Croatiae et Dalmatiae"). Nie brakuje jednak badaczy, którzy wątpią w realną władzę Chorwacji nad miastami dalmatyńskimi w okresie rządów Piotra Krzesimira IV. Władza symboliczna nie musiała bowiem oznaczać władzy rzeczywistej. Nie ulega wątpliwości, że Piotr Krzesimir miał ważną pozycję w bizantyjskich miastach nadmorskich (pomimo braku pewności co do władzy formalnej), o czym zaświadczają liczne zgody na budowy i odnowy kilku klasztorów benedyktyńskich, m.in. na wyspie Rab, dwóch klasztorów w Biogradzie na Moru oraz wystawienie zgody na fundację klasztoru Benedyktynek w Zadarze. Liczne dokumenty potwierdzają również istnienie stałej kancelarii królewskiej i rozwiniętych służb państwowych.
W 1069 r., w akcie darowizny nadającym wyspę Maun klasztorowi św. Krzysztofa ("sv. Krševana"), Petar określa Adriatyk, jako "nasze morze dalmatyńskie" (łac. "propriam insulam in nostro Dalmatico mari sitam"). Wspomina się również, że "jego panowanie rozprzestrzeniło się na lądzie i morzu", co może wskazywać na fakt, że Chorwacja anektowała ziemie Neretlan, o których ostatnio wspominano jako o niezależnym podmiocie w 1050 r. Informacje jakoby Krzesimir IV miał sprawować władzę nad Bośnią nie mają potwierdzenia w źródłach.
Siedzibami władcy były, inaczej niż u poprzedników, miasta nadmorskie: Biograd na Moru i Nin. Piotr Krzesimir najprawdopodobniej był również fundatorem Szybenika, który powstał w pobliżu nadmorskich ośrodków bizantyjskich, o tradycji antycznej, co może wskazywać na fakt, iż z jakiegoś powodu miasta dalmatyńskie wciąż nie były dla władcy w pełni dostępne. Faworyzowanym przez władcę miastem był Biograd na Moru.
Większość historyków chorwackich jest zgodna, że Piotr Kresimir IV był najpotężniejszym królem Chorwacji. W czasie jego panowania państwo Chorwatów obejmowała największe terytorium w całej swojej historii. Znaczenie chorwackich władców w basenie Morza Śródziemnego wyraźnie wzrosło. Oprócz prawdopodobnego anektowania ziem Neretlan, król umocnił również swoją władzę nad Slawonią. Pod jego jurysdykcją znajdowało się dwóch banów – jeden odpowiadał za Likę (dotąd urząd bana dotyczył tylko tego regionu), drugi za Slawonię. Na bana Slawonii został mianowany przyszły król – Dymitr Zvonimir, który uzyskał pozycję niemal równą chorwackiemu władcy. W owym czasie Zvonimir mógł nawet w imieniu króla i swoim wydawać dokumenty państwowe. W tym czasie wzmacniała się również pozycja i rosło bogactwo grupy możnowładców, co prowadziło do nasilenia się w Chorwacji tendencji odśrodkowych. Piotr Krzesimir, podobnie jak jego poprzednicy i następcy, rozdawał królewskie posiadłości możnym i rycerstwu dworskiemu. Nadawał im również stałe dochody z całych żupanii.
Państwo Chorwackie, rozdarte sprawami wewnętrznymi, było jednak zbyt słabe, aby utrzymać na stałe zdobycze terytorialne. Nie można wiarygodnie ustalić, co dokładnie było przyczyną ataku na Chorwację, jakiego dokonali w 1074 r., wasale papieża, Normanowie z południowych Włoch. Najazd Normanów italskich najprawdopodobniej popierały miasta dalmatyńskie, nieprzychylne chorwackiemu panowaniu. Dokument legata papieskiego, Gerarda, z listopada 1074 r., wspomina, że normański władca Amico II schwytał chorwackiego króla. Nie ma dalszych wiadomości o losie władcy. Prawdopodobnie zmarł wkrótce w normańskiej niewoli. Najprawdopodobniej Piotr Krzesimir ożenił się z córką doży weneckiego i nie miał potomka płci męskiej. Następcą chorwackiego tronu został, niespokrewniony z Piotrem Krzesimirem, dotychczasowy ban Slawonii – Zvonimir.

</doc>
<doc id="2848906" url="https://pl.wikipedia.org/wiki?curid=2848906" title="Grand Prix Włoch na Żużlu 2008">
Grand Prix Włoch na Żużlu 2008

Grand Prix Włoch 2008, było dziesiątą eliminacją mistrzostw świata Grand Prix w sezonie 2008.
Były to piąte zawody o Wielką Nagrodę Włoch i ostatnie, jak do tej pory, rozgrywane w Lonigo. Turniej wygrał Duńczyk Hans Andersen. Było to jego czwarte zwycięstwo w prestiżowym cyklu Grand Prix oraz czwarte podium w aktualnym sezonie (Trzecie miejsce w GP Słowenii oraz dwa drugie miejsca w GP Czech oraz Skandynawii). Na podium znaleźli się inny Duńczyk Bjarne Pedersen oraz Australijczyk Jason Crump.
Po raz pierwszy w tym sezonie na podium nie zameldował się lider cyklu GP Nicki Pedersen. Duńczyk zdobył 6 punktów i nie awansował do półfinałów zawodów.
Lista startowa.
Decyzją organizatorów Grand Prix Włoch z dziką kartą wystartował 22-letni Guglielmo Franchetti. Rezerwę toru pełnili włosi Mattia Carpanese i Alessandro Milanese.
Podczas piątkowego treningu przed zawodami Brytyjczyk Chris Harris zanotował upadek i nie wystąpił w turnieju. Zastąpił go pierwszy rezerwowy Mattia Carpanese

</doc>
<doc id="2848907" url="https://pl.wikipedia.org/wiki?curid=2848907" title="Mõisamaa (Märjamaa)">
Mõisamaa (Märjamaa)

Mõisamaa – wieś w Estonii, prowincji Rapla, w gminie Märjamaa.

</doc>
<doc id="2848911" url="https://pl.wikipedia.org/wiki?curid=2848911" title="Fettah Güney">
Fettah Güney

Fettah Güney (ur. 21 maja 1937 w Aydınie) – turecki strzelec, olimpijczyk. 
Startował na igrzyskach w 1972 roku (Monachium). Zajął 40. miejsce w trapie. 

</doc>
<doc id="2848913" url="https://pl.wikipedia.org/wiki?curid=2848913" title="Mõraste">
Mõraste

Mõraste – wieś w Estonii, prowincji Rapla, w gminie Märjamaa.

</doc>
<doc id="2848916" url="https://pl.wikipedia.org/wiki?curid=2848916" title="Mäliste">
Mäliste

Mäliste – wieś w Estonii, prowincji Rapla, w gminie Märjamaa.

</doc>
<doc id="2848917" url="https://pl.wikipedia.org/wiki?curid=2848917" title="Porozumienie w Doha (2011)">
Porozumienie w Doha (2011)



</doc>
<doc id="2848919" url="https://pl.wikipedia.org/wiki?curid=2848919" title="Bączew (przystanek kolejowy)">
Bączew (przystanek kolejowy)

Bączew – zlikwidowany wąskotorowy przystanek kolejowy w Sławoszewie na linii kolejowej Twardów Mijanka – Czermin, w powiecie jarocińskim, w województwie wielkopolskim, w Polsce.

</doc>
<doc id="2848920" url="https://pl.wikipedia.org/wiki?curid=2848920" title="Sławoszew (przystanek kolejowy)">
Sławoszew (przystanek kolejowy)

Sławoszew – zlikwidowany wąskotorowy przystanek kolejowy w Sławoszewie na linii kolejowej Twardów Mijanka – Czermin, w powiecie jarocińskim, w województwie wielkopolskim, w Polsce.

</doc>
<doc id="2848921" url="https://pl.wikipedia.org/wiki?curid=2848921" title="Benvenuto Italo Castellani">
Benvenuto Italo Castellani

Benvenuto Italo Castellani (ur. 1 lipca 1943 w Cortona) – włoski duchowny katolicki, arcybiskup Lukki w latach 2005–2019.
Życiorys.
Święcenia kapłańskie otrzymał 15 czerwca 1973 i został inkardynowany do diecezji Cortona. Od 1979 pracował jako wykładowca Papieskiego Uniwersytetu Laterańskiego w Rzymie. W 1984 otrzymał nominację na wikariusza biskupiego ds. duszpasterskich (po włączeniu Cortony do diecezji Arezzo-Cortona-Sansepolcro kontynuował działalność w tym zakresie). W 1995 został wikariuszem generalnym diecezji.
19 kwietnia 1997 papież Jan Paweł II mianował go ordynariuszem diecezji Faenza-Modigliana. Sakry biskupiej udzielił mu 15 czerwca 1997 kardynał Camillo Ruini.
31 maja 2003 papież mianował go arcybiskupem koadiutorem Lukki. Rządy w diecezji objął 22 stycznia 2005. 19 stycznia 2019 papież Franciszek przyjął jego rezygnację z funkcji.

</doc>
<doc id="2848923" url="https://pl.wikipedia.org/wiki?curid=2848923" title="Park Narodowy Monti Sibillini">
Park Narodowy Monti Sibillini

Park Narodowy Monti Sibillini () − włoski park narodowy zlokalizowany na granicy Marchii Ankońskiej i Umbrii, w prowincjach: Macerata, Fermo, Ascoli Piceno i Perugia.
Park został założony w 1993 roku. Dyrektorką jest Maria Laura Talamè (2022).
Terytorium.
Park obejmuje obszar górski o powierzchni 71 437 ha. Dominują formacje wapienne łańcucha Apeninów, które na terenie parku odznaczają się formami pośrednimi między łagodniejszymi Apeninami Północnymi i wyższymi Apeninami w Abruzji. Nie brakuje jednak form ostrych i z dużymi stromiznami. Można zaobserwować różnicę w ukształtowaniu terenu i krajobrazie pomiędzy częścią wschodnią i zachodnią, której granicę wyznacza główny grzbiet Apeninów. Część wschodnia odznacza się różnorodnością krajobrazową i środowiskową. Rzeki i strumienie płyną wąskimi przełomami o stromych i wysokich ścianach. Ponad nimi rosną naturalne lasy z przewagą buka. Strona zachodnia łagodnie schodzi ku płaskowyżowi w Umbrii.
Obszar parku znajduje się terenie następujących gmin (wł. "comune"): Acquacanina, Bolognola, Castelsantangelo sul Nera, Cessapalombo, Fiastra, Fiordimonte, Pievebovigliana, Pieve Torina, San Ginesio, Ussita, Arquata del Tronto, Montegallo, Montemonaco, Amandola, Montefortino, Norcia i Preci. Dyrekcja parku znajduje się w Visso w prowincji Macerata.
Szczyty.
Najwyższym wzniesieniem jest Monte Vettore mające wysokość 2476 m n.p.m. Następujące góry mają powyżej 2000 m wysokości:
Rzeki.
Na terenie parku mają swoje źródła:
Trzy pierwsze uchodzą do Adriatyku, Nera wpada do Tybru.
Lago di Pilato.
Jezioro Lago di Pilato znajduje się między stromymi ścianami tuż pod szczytem Monte Vettore. Jest jednym z niewielu w Apeninach jezior polodowcowych typu alpejskiego i jedynym w Marchii Ankońskiej naturalnym zbiornikiem wodnym. Wielkość i ilość wody zależą od opadów i roztopów wiosennych. Gdy wody jest dużo, jezioro tworzy jeden zbiornik, gdy jest jej mniej, jezioro dzieli się na dwa zbiorniki, stąd bywa popularnie nazywane "jeziorem w okularach".
Endemitem występującym w jeziorze jest skorupiak z gromady skrzelonogów "Chirocephalus marchesonii" odkryty w 1954. Skorupiak ten mierzy 9–12 mm i jest barwy czerwonej. Pływa brzuchem do góry. By zabezpieczyć środowisko występowania skorupiaka zakazano pływania w jeziorze, ograniczając nawet zbliżanie się do jego brzegu na odległość mniejszą niż 5 m.
W tradycji popularnej jezioro bierze swą nazwę od biblijnego Poncjusza Piłata. Namiestnik miał być skazany na śmierć przez Tyberiusza. Ciało, włożone do worka, miało zostać powierzone dwóm wołom, które ciągnąc je na wozie, w końcu spadły do jeziora z pobliskiej Cima del Redentore (wł. "Szczyt Odkupiciela").
Flora i fauna.
Na terenie parku występują szarotki alpejskie, sasanki alpejskie, kasztany jadalne, buki i klony. Wśród ssaków liczne wilki szare, żbiki, borsuki, lisy rude, zające szaraki, wiewiórki "Sciurus meridionalis", popielice i dziki. Ponownie wprowadzono kozice "Rupicapra pyrenaica ornata". Do gatunków ptaków występujących na terenie parku należą: orzeł przedni, sokół wędrowny, pustułka zwyczajna, myszołów zwyczajny, pójdźka zwyczajna i dzięcioł zielony. Wśród gadów występują: zaskroniec zwyczajny, żmija żebrowana, żmija łąkowa, padalec zwyczajny. Endemitem jest występujący w Lago di Pilato na wysokości 1941 m n.p.m. skrzelonóg "Chirocephalus marchesonii".
Szlaki.
Z Amandoli w Marchii szlaki prowadzą na wschodnią część grani i w kierunku dolin rzek Ambro i Tenna. Z Arquata del Tronto szlaki prowadzą na Monte Vettore. Z Norcii wyznaczone są szlaki w kierunku Piani di Castelluccio, z Visso do Valnerina i na Monte Bove, z Fiastry do części północnej parku.
Grande Anello dei Sibillini.
Grande Anello dei Sibillini (wł. Wielki Pierścień) to szlak długości 120 km, który przemierza całe terytorium Parku Narodowego Monti Sibillini. Umożliwiono przebycie go pieszo, bądź też na rowerze górskim. Forma trekkingowa dzieli się na dziewięć etapów dziennych, mających średnio długość 12 km. Na szlaku znajdują się schroniska i bufety.

</doc>
<doc id="2848924" url="https://pl.wikipedia.org/wiki?curid=2848924" title="Männiku (Märjamaa)">
Männiku (Märjamaa)

Männiku – wieś w Estonii, prowincji Rapla, w gminie Märjamaa.

</doc>
<doc id="2848925" url="https://pl.wikipedia.org/wiki?curid=2848925" title="Kurcew (przystanek kolejowy)">
Kurcew (przystanek kolejowy)

Kurcew – zlikwidowany wąskotorowy przystanek kolejowy w Kurcewie na linii kolejowej Twardów 
Mijanka – Czermin, w powiecie jarocińskim, w województwie 
wielkopolskim, w Polsce.

</doc>
<doc id="2848927" url="https://pl.wikipedia.org/wiki?curid=2848927" title="Mamoły (przystanek kolejowy)">
Mamoły (przystanek kolejowy)

Mamoły – zlikwidowany wąskotorowy przystanek kolejowy w Mamotach na linii kolejowej Twardów Mijanka – Czermin, w powiecie pleszewskim, w województwie wielkopolskim, w Polsce.

</doc>
<doc id="2848928" url="https://pl.wikipedia.org/wiki?curid=2848928" title="Andrzej Polak">
Andrzej Polak

Andrzej Polak (ur. 29 listopada 1963 w Opolu) – polski piłkarz grający na pozycji napastnika.
Życiorys.
Andrzej Polak podczas swojej kariery piłkarskiej grał w m.in. w Odrze Opole. Jednak nie odnosił zbyt wielkich sukcesów i dlatego przedwcześnie zakończył karierę. Po zakończeniu zawodniczej kariery rozpoczął karierę trenerską, .
W latach 2002–2004 prowadził Hetmana Byczynę. Po sezonie 2003/2004 został trenerem Skalnika Gracze, gdzie zastąpił Andrzeja Krupę. 3 sierpnia 2004 roku Skalnik Gracze z Andrzejem Polakiem na ławce trenerskiej jako IV-ligowy zespół sensacyjnie pokonał I-ligową Cracovię 2:1 w meczu w ramach 1/32 finału Pucharu Polski i awansował do fazy grupowej tych rozgrywek a w sezonie 2004/2005 wygrał grupę opolską IV ligi i awansował do III ligi.
Następnie w latach 2007–2008 prowadził Victorię Chróścice, potem objął MKS Kluczbork, z którym wygrał II ligę zachodnią w 2009 roku. Po sukcesie w Kluczborku przeszedł do Oderki Opole będącej kontynuatorem tradycji Odry Opole, z którymi rok później awansował do III ligi opolskiej oraz dotarł do finału Pucharu Polski na szczeblu okręgowym - opolskim.
W latach 2010–2012 był trenerem Ruchu Zdzieszowice, który pod wodzą Polaka był czołowym zespołem II ligi zachodniej w tamtym okresie oraz w sezonie 2011/2012 dotarł do ćwierćfinału Pucharu Polski. Po dwóch latach pracy w Zdzieszowicach ponownie został trenerem Odry Opole, ale po 6 meczach z powodu słabych wyników zespołu został zwolniony. 28 lutego 2013 r. objął stanowisko szkoleniowca Olimpii Lewin Brzeski. Po trzech kolejkach ligowych, w których zdobył jeden punkt zrezygnował z dalszej współpracy z klubem z Lewina Brzeskiego. Następnym pracodawcą Polaka był Swornica Czarnowąsy. 13 maja 2014 r. został trenerem Górnika Wałbrzych, a 1 września 2014 r. przestał pełnić tę funkcję.
Posiada licencję trenerską UEFA Pro. Trzykrotnie wybierany trenerem roku w województwie opolskim w plebiscycie NTO.

</doc>
<doc id="2848929" url="https://pl.wikipedia.org/wiki?curid=2848929" title="Skrzypnia (przystanek kolejowy)">
Skrzypnia (przystanek kolejowy)

Skrzypnia – zlikwidowany wąskotorowy przystanek kolejowy w Skrzypni na linii kolejowej Twardów Mijanka – Czermin, w powiecie pleszewskim, w województwie wielkopolskim, w Polsce.

</doc>
<doc id="2848930" url="https://pl.wikipedia.org/wiki?curid=2848930" title="Huta Werchobuzka">
Huta Werchobuzka

Huta Werchobuzka (ukr. Гута Верхобузька) – nieistniejąca wieś w obwodzie lwowskim, w rejonie złoczowskim na Ukrainie. Do scalenia w 1934 r., w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego. 
Położenie.
Na podstawie Słownika geograficznego Królestwa Polskiego i innych krajów słowiańskich to: "wieś w powiecie złoczowskim, położony na południowy-zachód od Pieniaków".

</doc>
<doc id="2848931" url="https://pl.wikipedia.org/wiki?curid=2848931" title="Czermin (stacja kolejowa)">
Czermin (stacja kolejowa)

Czermin – zlikwidowana wąskotorowa stacja kolejowa w Czerminie na linii kolejowej Twardów Mijanka – Czermin, w powiecie pleszewskim, w województwie wielkopolskim, w Polsce.

</doc>
<doc id="2848932" url="https://pl.wikipedia.org/wiki?curid=2848932" title="San Francisco (Gwatemala)">
San Francisco (Gwatemala)

San Francisco – miasto w północnej części Gwatemali w departamencie Petén, leżące w odległości 18 km, na południe od stolicy departamentu.
W mieście funkcjonował klub piłkarski Deportivo San Francisco.
Gmina San Francisco.
Jest siedzibą władz gminy o tej samej nazwie, która w 2012 roku liczyła 17 123 mieszkańców. Gmina jest średniej wielkości, a jej powierzchnia obejmuje 502 km². Na terenie gminy znajduje się wiele zabytków kultury Majów.

</doc>
<doc id="2848933" url="https://pl.wikipedia.org/wiki?curid=2848933" title="Lauren Perdue">
Lauren Perdue

Lauren Perdue (ur. 25 czerwca 1991 w Charlottesville) - amerykańska pływaczka, specjalizująca się głównie w stylu dowolnym.
Mistrzyni olimpijska z Londynu (2012) w sztafecie 4 x 200 m stylem dowolnym.

</doc>
<doc id="2848937" url="https://pl.wikipedia.org/wiki?curid=2848937" title="Nikołaj Trofimczuk">
Nikołaj Trofimczuk

Nikołaj Trofimczuk (ur. 17 lutego 1902 we wsi Mołczad pow. Słonim, zm. ?) – radziecki generał-major służący w LWP.
Życiorys.
Z pochodzenia Białorusin. Uczył się w szkole podstawowej do 1915, gdy wraz z rodziną został ewakuowany w głąb Rosji. W latach 1918-1921 na kursach pedagogicznych w Surażu pow. Homel. Do 1924 był nauczycielem w szkole wiejskiej, potem został wcielony do Armii Czerwonej. Od grudnia 1924 dowódca drużyny, od września 1925 szef kompanii. 1926-1930 w wojskowej szkole inżynieryjnej, od 1926 członek partii komunistycznej. Od 1930 dowódca kompanii elektrotechnicznej batalionu inżynieryjnego. 1933-1938 studiował w Wojskowej Akademii Elektrotechnicznej, po czym został inżynierem i wykładowcą Moskiewskiej Wojskowej Szkoły Inżynieryjnej (od VI 1941 starszy wykładowca). 
Od jesieni 1942 walczył na froncie, od wiosny 1943 zastępca szefa sztabu wojsk inżynieryjnych Frontów ds. zagrodzeń. 10 X 1944 skierowany do WP jako podpułkownik i szef oddziału w Szefostwie Wojsk Inżynieryjnych Sztabu Głównego WP. Od grudnia 1945 zastępca szefa Departamentu Wojskowo-Inżynieryjnego MON. 
W marcu 1946 wrócił do ZSRR jako szef Cyklu Elektrotechnicznego Akademii Inżynieryjnej w Leningradzie, w lipcu 1951 znów wysłany do Polski jako pułkownik i szef Katedry Uzbrojenia Inżynieryjnego w Wojskowej Akademii Technicznej w Warszawie. W marcu 1956 został komendantem fakultetu Inżynierii i Geodezji Wojskowej. Podczas służby w WP wyróżniał się wśród oficerów radzieckich kulturą osobistą i życzliwością wobec Polaków. W sierpniu 1956 Prezydium Rady Ministrów ZSRR mianowało go generałem-majorem Armii Radzieckiej. Pod koniec 1956 zakończył służbę w WP i wrócił do ZSRR.
Odznaczenia.
I inne.

</doc>
<doc id="2848941" url="https://pl.wikipedia.org/wiki?curid=2848941" title="Saha Air">
Saha Air

Saha Air (per. هواپیمایی ساها, znane także jako Saha Airlines) – irańskie linie lotnicze z siedzibą w Teheranie. Baza znajduje się w porcie lotniczym Teheran-Mehrabad. 
Obecnie w skład floty wchodzą 2 samoloty Boeing 737-300. Wcześniej flotę uzupełniały maszyny Airbus A300-600 i transportowe Boeing 747-200F i Boeing 747-100SF. 
3 maja 2013 roku wszystkie operacje lotnicze Saha Air zostały zawieszone. Linie wznowiły działalność w 2017 roku. 

</doc>
<doc id="2848943" url="https://pl.wikipedia.org/wiki?curid=2848943" title="Alyssa Anderson">
Alyssa Anderson

Alyssa Jean Anderson (ur. 30 września 1990 w Granite Bay) – amerykańska pływaczka, specjalizująca się głównie w stylu dowolnym.
Mistrzyni olimpijska z Londynu (2012) w sztafecie 4 × 200 m stylem dowolnym.
Jej siostrą jest Haley – wicemistrzyni olimpijska na dystansie 10 km na otwartym akwenie.

</doc>
<doc id="2848944" url="https://pl.wikipedia.org/wiki?curid=2848944" title="Alex C.">
Alex C.



</doc>
<doc id="2848949" url="https://pl.wikipedia.org/wiki?curid=2848949" title="Henk Steeman">
Henk Steeman

Hermanus Hendrikus „Henk” Steeman (ur. 15 stycznia 1894 w Rotterdamie, zm. 16 lutego 1979 w Hadze) –piłkarz holenderski grający na pozycji pomocnika. W swojej karierze rozegrał 13 meczów w reprezentacji Holandii.
Kariera klubowa.
W swojej karierze piłkarskiej Steeman grał w klubach Sparta Rotterdam i Quick 1888 z Nijmegen.
Kariera reprezentacyjna.
W reprezentacji Holandii Steeman zadebiutował 24 sierpnia 1919 w przegranym 1:4 towarzyskim meczu ze Szwecją, rozegranym w Sztokholmie. W 1920 roku został powołany do kadry na Igrzyska Olimpijskie w Antwerpii. Na tych igrzyskach zdobył brązowy medal. W kadrze narodowej od 1919 do 1925 roku rozegrał 4 mecze.

</doc>
<doc id="2848951" url="https://pl.wikipedia.org/wiki?curid=2848951" title="Ted Lange">
Ted Lange

Theodore "Ted" Lange (ur. 5 stycznia 1948 w Oakland w stanie Kalifornia) - amerykański aktor znany głównie z roli barmana Isaaca w popularnym serialu komediowym "Statek miłości" (1977-86). Próbował także swoich sił jako reżyser i scenarzysta.
Wybrana filmografia.
Zajmował się także reżyserią seriali telewizyjnych; pracował m.in. przy takich produkcjach jak: "Statek miłości" (wyreżyserował 12 odcinków tego serialu), "Wyspa fantazji", "Zwariowana rodzinka", "Dharma i Greg". Był także autorem scenariusza do kilku odcinków "Statku miłości".

</doc>
<doc id="2848952" url="https://pl.wikipedia.org/wiki?curid=2848952" title="Pobocz">
Pobocz

Pobocz (ukr. Побіч) – wieś w obwodzie lwowskim, w rejonie złoczowskim na Ukrainie. Do scalenia w 1934 r., w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego. 
Położenie.
Na podstawie "Słownika geograficznego Królestwa Polskiego i innych krajów słowiańskich" Pobocz to "wieś w powiecie złoczowskim, położona 13 km na południowy-wschód od sądu powiatowego w Olesku i 13 km na północny-wschód od sądu powiatowego, stacji kolejowej i urzędu poczty i telegrafu w Złoczowie".

</doc>
<doc id="2848953" url="https://pl.wikipedia.org/wiki?curid=2848953" title="Rachel Bootsma">
Rachel Bootsma

Rachel Kristine Bootsma (ur. 15 grudnia 1993 w Robbinsdale) – amerykańska pływaczka, specjalizująca się w stylu grzbietowym.
Mistrzyni olimpijska z Londynu (2012) w sztafecie 4 x 100 m stylem zmiennym. Na tych samych igrzyskach była również 11. na 100 m grzbietem. Dwukrotna mistrzyni igrzysk panamerykańskich z Guadalajary (2011).

</doc>
<doc id="2848956" url="https://pl.wikipedia.org/wiki?curid=2848956" title="Pasjonaci">
Pasjonaci



</doc>
<doc id="2848960" url="https://pl.wikipedia.org/wiki?curid=2848960" title="Dział (Beskid Niski)">
Dział (Beskid Niski)

Dział (665 m n.p.m.) – szczyt w północno-wschodniej części Beskidu Niskiego, w Paśmie Bukowicy.
Położenie.
Stanowi najwyższe wzniesienie w krótkim grzbiecie górskim, oddzielającym się w kierunku południowo-zachodnim od głównego grzbietu Pasma Bukowicy na jego północnym krańcu, w rejonie koty 749 m n.p.m. (z węzłem znakowanych szlaków turystycznych). Leży w odległości ok. 2 km od wspomnianego grzbietu, oddzielony od niego szeroką, dość błotnistą przełęczą zwaną dawniej Zahorody (ok. 595 m n.p.m.). Na szczycie punkt triangulacyjny.
Ukształtowanie.
Tworzy dość rozległy masyw, który od głównego pasma oddzielają dolinki dwóch dopływów Wisłoka: na południu Młynówki na terenie dawnego Darowa, a na północy bezimiennego potoku w Wernejówce. Masyw ten w kierunku północno-zachodnim wysyła wyniosłe, słabo rozczłonkowane ramię nad dolinę Wisłoka w rejonie Wernejówki, zaś w kierunku południowo-zachodnim znacznie krótsze ramię nad dolinę tej samej rzeki w rejonie Surowicy. Wierzchołek wyraźny, stoki średnio strome.
Roślinność.
Cały masyw Działu jest zalesiony. Partie szczytowe po przełęcz Zahorody w znacznej części porośnięte sadzonym po II wojnie światowej lasem sosnowym, dolne partie stoków – naturalnymi lasami bukowymi i bukowo-jodłowymi. Część stoków wschodnich poniżej poziomicy 600 m n.p.m. wchodzi w obręb rezerwatu przyrody Bukowica.
Turystyka.
Grzbietem od strony Bukowicy, przez przełęcz Zahorody i szczyt Działu biegnie zielono znakowany szlak turystyczny: Besko - Mymoń - Spalony Horbek (546 m n.p.m.) - Puławy Górne - północny skraj Pasma Bukowicy – Dział - Darów - Surowica – Moszczaniec – Kanasiówka (823 m n.p.m.) – Komańcza.

</doc>
<doc id="2848962" url="https://pl.wikipedia.org/wiki?curid=2848962" title="Breeja Larson">
Breeja Larson

Breeja Larson (ur. 16 kwietnia 1992 w Mesa) – amerykańska pływaczka, specjalizująca się głównie w stylu klasycznym.
Mistrzyni olimpijska z Londynu (2012) w sztafecie 4 x 100 m stylem zmiennym. Na tych samych igrzyskach była również 6. na 100 m żabką.

</doc>
<doc id="2848963" url="https://pl.wikipedia.org/wiki?curid=2848963" title="Evert van Linge">
Evert van Linge

Evert van Linge (ur. 19 listopada 1895 w Veendamie, zm. 6 grudnia 1964 w Groningen) – piłkarz holenderski grający na pozycji obrońcy, a po zakończeniu kariery architekt. W swojej karierze rozegrał 13 meczów i strzelił 3 gole w reprezentacji Holandii.
Kariera klubowa.
W swojej karierze piłkarskiej van Linge grał w klubach BV Veendam (1911–1915) i Be Quick 1887 (1915–1927). Z tym drugim wywalczył mistrzostwo Holandii w sezonie 1919/1920.
Kariera reprezentacyjna.
W reprezentacji Holandii van Linge zadebiutował 24 sierpnia 1919 w przegranym 1:4 towarzyskim meczu ze Szwecją, rozegranym w Sztokholmie. W 1920 roku został powołany do kadry na Igrzyska Olimpijskie w Antwerpii. Na tych igrzyskach zdobył brązowy medal. W 1924 roku wystąpił na Igrzyskach Olimpijskich w Paryżu. W kadrze narodowej od 1919 do 1926 roku rozegrał 13 meczów i strzelił 3 gole.
Po zakończeniu kariery.
Po zakończeniu kariery piłkarskiej van Linge pracował jako architekt. Zaprojektował między innymi Stadion Esserberg klubu Be Quick 1887 w Haren.

</doc>
<doc id="2848964" url="https://pl.wikipedia.org/wiki?curid=2848964" title="Sebastiano Vitale">
Sebastiano Vitale

Sebastiano Vitale (ur. 1975 w Turynie) – włoski fotograf i podróżnik, artysta sztuk wizualnych.
Ukończył studia na Uniwersytecie w Turynie. Jest autorem fotoreportaży dla takich magazynów europejskich jak XL, Traveller, New Internationalist, Equestrio, Oxygen. Współpracował z Pulitzer Center on Crisis Reporting.
Jego projekty – 8081.com i Hell.com zostały przedstawione m.in. w Muzeum Sztuki Współczesnej w San Francisco, Brooklyn Academy of Music w Nowym Jorku, podczas Festiwalu muzycznego FIB w Benicassim, na targach sztuki ARCO oraz w Centrum Sztuki i Technologii Mediów ZKM w Karlsruhe.
W roku 2006 współpracował z Gary Smith Productions przy ceremonii otwarcia i zamknięcia XX Zimowych Igrzysk Olimpijskich w Turynie. W 2007 roku opublikował powieść „Diari di un Aristopunk”.
Jest autorem projektu multimedialnego COCALAND, który w 2010 r. został przedstawiony w MIPDoc w Cannes. W 2012 roku zrealizował instalację wizualną w nowym terminalu lotniska w Atlancie (USA).

</doc>
<doc id="2848968" url="https://pl.wikipedia.org/wiki?curid=2848968" title="Naistevalla">
Naistevalla

Naistevalla – wieś w Estonii, prowincji Rapla, w gminie Märjamaa.

</doc>
<doc id="2848969" url="https://pl.wikipedia.org/wiki?curid=2848969" title="Frans Tempel">
Frans Tempel

Franciscus „Frans” Jacobus Ludwig Tempel (ur. 20 marca 1898 w Hilversum, zm. 25 lipca 1944 w Bunniku) – piłkarz holenderski grający na pozycji bramkarza.
Kariera klubowa.
W swojej karierze piłkarskiej Tempel grał w klubie HVV Tubantia.
Kariera reprezentacyjna.
W 1920 roku Tempel został powołany do kadry na Igrzyska Olimpijskie w Antwerpii. Na tych igrzyskach zdobył brązowy medal. Był jednak na nich rezerwowym bramkarzem dla Dicka MacNeilla i nie rozegrał żadnego spotkania. Ostatecznie nie zadebiutował również w kadrze narodowej.

</doc>
<doc id="2848971" url="https://pl.wikipedia.org/wiki?curid=2848971" title="Napanurga">
Napanurga

Napanurga – wieś w Estonii, prowincji Rapla, w gminie Märjamaa.

</doc>
<doc id="2848973" url="https://pl.wikipedia.org/wiki?curid=2848973" title="DCP">
DCP



</doc>
<doc id="2848975" url="https://pl.wikipedia.org/wiki?curid=2848975" title="Nurme (Märjamaa)">
Nurme (Märjamaa)

Nurme – wieś w Estonii, prowincji Rapla, w gminie Märjamaa.

</doc>
<doc id="2848977" url="https://pl.wikipedia.org/wiki?curid=2848977" title="Mikołaj (Jeriomin)">
Mikołaj (Jeriomin)

Mikołaj, imię świeckie Stiefan Pawłowicz Jeriomin (ur. 6 grudnia 1892 w stanicy Tiepińskiej, zm. 23 stycznia 1985) – rosyjski biskup prawosławny.
Po I wojnie światowej emigrował z Rosji do Pragi. Studia teologiczne ukończył w Instytucie św. Sergiusza z Radoneża w Paryżu, gdzie został następnie wykładowcą, a w latach 1943–1947 pracował jako bibliotekarz. W Paryżu przyjął święcenia diakońskie w dniu 25 lutego 1940. Służył w cerkwi przy Instytucie. Dwa lata później, 8 października 1942, został wyświęcony na kapłana. 15 marca 1945 złożył wieczyste śluby mnisze.
W 1945 przeszedł w jurysdykcję Rosyjskiego Kościoła Prawosławnego razem z metropolitą zachodnioeuropejskim Eulogiuszem. Wobec faktu, iż parafia św. Sergiusza w Paryżu zachowała dotychczasową jurysdykcję Patriarchatu Konstantynopolitańskiego, od 1946 służył w soborze Trzech Świętych Hierarchów w Paryżu. Od 1947 nosił godność archimandryty i był proboszczem tamtejszej parafii.
17 grudnia 1953 w soborze Zmartwychwstania Chrystusa w Berlinie przyjął chirotonię na biskupa pomocniczego Egzarchatu Zachodnioeuropejskiego z tytułem biskupa Clichy, z rąk arcybiskupa mińskiego i białoruskiego Pitirima oraz arcybiskupa berlińskiego i niemieckiego Borysa. Tym samym został zwierzchnikiem istniejących we Francji, w jurysdykcji Patriarchatu Moskiewskiego, parafii francuskojęzycznych, stosujących ryt gallikański.
W 1954 został podniesiony do godności arcybiskupiej i mianowany egzarchą patriarchy moskiewskiego i całej Rusi dla Europy Zachodniej. Jego siedzibą był nadal Paryż. W 1960 otrzymał godność metropolity korsuńskiego, zachowując dotychczasowe obowiązki.
W 1963 na własną prośbę odszedł w stan spoczynku. Nadal jednak codziennie odprawiał nabożeństwa w cerkwi Trzech Świętych Hierarchów, w cerkwi św. Mikołaja w rosyjskim domu starców w Sainte-Geneviève-des-Bois lub w prywatnej kaplicy domowej. Zmarł w 1985 i został pochowany na rosyjskim cmentarzu w Sainte-Geneviève-des-Bois po ceremonii pogrzebowej w soborze Trzech Świętych Hierarchów w Paryżu, której przewodniczył metropolita suroski Antoni.

</doc>
<doc id="2848981" url="https://pl.wikipedia.org/wiki?curid=2848981" title="Zahorce">
Zahorce

Zahorce (ukr. Загірці) – wieś w obwodzie lwowskim, w rejonie brodzkim na Ukrainie. Do scalenia w 1934 r., w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie Słownika geograficznego Królestwa Polskiego i innych krajów słowiańskich to: "wieś w powiecie złoczowskim, położona 7 km na wschód od sądu powiatowego w Olesku i 19 km na północ od sądu powiatowego, stacji kolejowej i urzędu poczty i telegrafu w Złoczowie".

</doc>
<doc id="2848983" url="https://pl.wikipedia.org/wiki?curid=2848983" title="Genuine investment">
Genuine investment

Genuine investment (prawdziwe inwestycje) – koncepcja z zakresu ekonomii dobrobytu. Jako instrument polityki społecznej jest miarą zmian w poziomie dobrobytu w danym społeczeństwie, definiowaną jako społeczna wartość zmian netto w zasobach kapitału danej gospodarki. Pojęcie kapitału jest w ramach koncepcji "genuine investment" szeroko zdefiniowane i obejmuje kapitał produkcyjny, kapitał ludzki, wiedzę i kapitał naturalny.
Koncepcja.
Autorem koncepcji "genuine investment" jest Partha Dasgupta. Istniała ona jednak już wcześniej, np. pod nazwą "genuine domestic savings". Definiuje on ją jako społeczną wartość zmian netto w zasobach kapitałowych gospodarki, przy wzięciu pod uwagę różnych kategorii kapitału – kapitału produkcyjnego, ludzkiego, naturalnego i wiedzy publicznej. Jeśli genuine investment jest dodatnie, poziom dobrobytu wzrasta. Jeśli pozostaje dodatnie, można mówić o zrównoważonym rozwoju.
Zastosowanie.
W 2004 roku grupa ekonomistów zastosowała koncepcję "genuine investment" szacując jego wartość dla kilku krajów i porównując z konwencjonalnymi miarami rozwoju gospodarczego. Jako proxy inwestycji w poszczególnych kategoriach kapitału autorzy użyli: inwestycje wewnętrznych netto (kapitał produkcyjny), wydatki na edukację (kapitał ludzki), koszty emisji dwutlenku węgla, wyczerpanie zasobów energii, kopalin i wycinka lasów (kapitał naturalny). Autorzy stwierdzili, iż konwencjonalne miary rozwoju gospodarczego (PKB) zawyżają rzeczywiste zmiany w poziomie dobrobytu społeczeństw.
Podobne obliczenia dla większej liczby krajów były przeprowadzane już wcześniej.
Problemy.
Rozpoznano następujące problemy koncepcji "genuine investment":

</doc>
<doc id="2849000" url="https://pl.wikipedia.org/wiki?curid=2849000" title="HMS E7">
HMS E7

HMS E7 – brytyjski okręt podwodny typu E. Zbudowany w latach 1912–1913 w HM Dockyard Chatham, Chatham kosztem 105 700 funtów. Okręt został wodowany 2 października 1913 roku i rozpoczął służbę w Royal Navy 16 marca 1914.
W 1914 roku E7 stacjonował w Harwich przydzielony do Ósmej Flotylli Okrętów Podwodnych ("8th Submarine Flotilla") pod dowództwem Lt. Cdr. Ferdinanda E. B. Feilmanna.
28 sierpnia 1914 roku okręt brał udział w pierwszej bitwie koło Helgolandu.
W 1915 roku został skierowany na Morze Marmara, aby uczestniczyć w operacjach w Cieśninie Dardanelskiej pod dowództwem Lt. Cdr. A.D. Cochrane'a. W czasie 24 dniowego patrolu zatopił ponad 13 statków i łodzi.
4 września 1915 roku w okolicach Çanakkale okręt E7 zaplątał się w sieci przeciw łodziom podwodnym. Pomimo detonacji kilku min okręt nie został uszkodzony. Wówczas dowódca niemieckiego okrętu podwodnego SM UB-14, Heino von Heimburg, czekającej w porcie na naprawę, wraz z jednym z marynarzy, podpłynął łódką wiosłową w miejsce uwięzienia E7. Za pomocą obciążonej liki wykrył miejsce zanurzenia E7 i rzucił turecką minę. Po eksplozji w pobliżu okrętu, jego kapitan, nakazał wynurzenie, poddanie okrętu i jego zatopienie. Wszyscy członkowie załogi dostali się do niewoli.

</doc>
<doc id="2849003" url="https://pl.wikipedia.org/wiki?curid=2849003" title="Stroker Ace">
Stroker Ace

Stroker Ace – amerykański komediowy film sportowy w reżyserii Hala Needhama wydana 1 lipca 1983 roku.
Film zarobił 13 000 000 dolarów amerykańskich w Stanach Zjednoczonych.
Obsada.
Źródło: Filmweb
Nagrody i nominacje.
W 1984 roku podczas 5. rozdania nagród Złotych Malin Jim Nabors zdobył nagrodę w kategorii Worst Supporting Actor. Hal Needham oraz Hank Moonjean byli nominowani w kategorii Worst Director i Worst Picture. Loni Anderson była nominowana w kategorii Worst Actress oraz Worst New Star.

</doc>
<doc id="2849010" url="https://pl.wikipedia.org/wiki?curid=2849010" title="Salvador Reyes Jr.">
Salvador Reyes Jr.

Salvador Luis Reyes de la Peña (ur. 28 września 1968 w Guadalajarze) – meksykański piłkarz występujący na pozycji pomocnika, obecnie asystent selekcjonera reprezentacji Meksyku. Jego ojciec Salvador Reyes i dziadek Luis Reyes również byli piłkarzami.
Kariera klubowa.
Reyes pochodzi z Guadalajary i jest wychowankiem tamtejszego zespołu Universidad de Guadalajara. Do treningów seniorskiej drużyny został włączony jako dwudziestolatek przez szkoleniowca Ignacio Trellesa i w meksykańskiej Primera División zadebiutował 3 grudnia 1988 w przegranym 0:1 meczu z Tigres UANL. Szybko został jednym z podstawowych piłkarzy zespołu, pierwszego gola w najwyższej klasie rozgrywkowej zdobywając 11 lutego 1989 w przegranej 1:2 konfrontacji z Cobras. W swoim premierowym sezonie, 1988/1989, dotarł z Universidadem do finału krajowego pucharu – Copa México, za to rok później, podczas rozgrywek 1989/1990, zdobył tytuł wicemistrza Meksyku. W sezonie 1990/1991 zdołał za wywalczyć puchar kraju i bezpośrednio po tym sukcesie odszedł do ekipy Puebla FC. Tam był początkowo kluczowym graczem ekipy i w tej roli zdobył wicemistrzostwo Meksyku w sezonie 1991/1992, a w 1991 roku triumfował w najbardziej prestiżowych rozgrywkach kontynentu, Pucharze Mistrzów CONCACAF, a także zajął drugie miejsce w Copa Interamericana, jednak stopniowo tracił pewne miejsce w wyjściowej jedenastce.
Latem 1995 Reyes przeszedł do klubu Chivas de Guadalajara, którego barwy w przeszłości przez wiele lat reprezentowali członkowie jego rodziny. Tam wystąpił jednak w zaledwie dwóch meczach i już po dwunastu miesiącach opuścił drużynę na rzecz Club Celaya. Tam również często występował nieregularnie, nie odnosząc żadnych sukcesów zarówno na arenie krajowej, jak i międzynarodowej. Z Celayi odszedł po upływie półtora roku, później jeszcze przez rok pozostawał na bezrobociu, po czym podpisał umowę z kolejnym klubem ze swojego rodzinnego miasta, Bachilleres de Guadalajara, występującym w rozgrywkach drugiej ligi meksykańskiej. W barwach tej ekipy zakończył swoją piłkarską karierę w wieku 31 lat.
Kariera trenerska.
Po zakończeniu kariery Reyes został trenerem, początkowo podejmując pracę w drugoligowych rezerwach klubu Tigres UANL z siedzibą w mieście Monterrey, najpierw noszących nazwę Tigrillos Broncos, a później Tigres Mochis. W styczniu 2006 podpisał umowę z drugoligowym Querétaro FC, z którym na koniec sezonu 2005/2006, wskutek wygrania rozgrywek w fazie Clausura 2006, awansował do najwyższej klasy rozgrywkowej. Tam poprowadził drużynę w sezonie 2006/2007, po którym zaledwie po roku spadł z Querétaro ponownie do drugiej ligi. Sam pozostał jednak na pierwszym szczeblu, zostając asystentem Hansa Westerhofa w Club Necaxa z Aguascalientes, a po upływie sześciu miesięcy mianowano go pierwszym szkoleniowcem zespołu, który prowadził bez większych sukcesów przez kolejne kilka miesięcy. Został zwolniony w październiku 2008 po serii dziewięciu spotkań z rzędu bez zwycięstwa. Jesienią 2009 trenował drugoligowy Club León, również nie odnosząc z nim żadnego osiągnięcia.
Przez cały 2010 rok Reyes był członkiem sztabu szkoleniowego zespołu Club Santos Laguna z siedzibą w Torreón, współpracując w nim z argentyńskim trenerem Rubénem Omarem Romano. W styczniu 2011, wraz z Eduardo de la Torre i Luisem Fernando Teną, został asystentem nowego selekcjonera reprezentacji Meksyku, José Manuela de la Torre.

</doc>
<doc id="2849011" url="https://pl.wikipedia.org/wiki?curid=2849011" title="Salvador Reyes de la Peña">
Salvador Reyes de la Peña



</doc>
<doc id="2849015" url="https://pl.wikipedia.org/wiki?curid=2849015" title="2013 w literaturze">
2013 w literaturze



</doc>
<doc id="2849018" url="https://pl.wikipedia.org/wiki?curid=2849018" title="Kirsty Mitchell">
Kirsty Mitchell

Kristy Mitchell (ur. 28 czerwca 1974 w Glasgow, Szkocja) – szkocka aktorka filmowa.

</doc>
<doc id="2849019" url="https://pl.wikipedia.org/wiki?curid=2849019" title="Stanisław (1914)">
Stanisław (1914)

Stanisław – pasażersko-towarowy statek wiślany, zbudowany w 1914 roku na potrzeby własne firmy Stanisława i Jerzego Górnickich w ich stoczni w Płocku. 
Na początku I wojny światowej przejęty i wykorzystywany przez Rosjan, zatopiony w Modlinie jeszcze w listopadzie 1914. Wydobyty w 1919 roku został zwrócony pierwotnym właścicielom i służył zgodnie z początkowym przeznaczeniem. 
Zatopiony w sierpniu 1944 roku w wyniku ostrzału niemieckiego w trakcie powstania warszawskiego. Wydobyty w lipcu 1945 roku, przejęty pod przymusowy zarząd państwa i wyremontowany. W 1948 roku zmieniono jego nazwę na "Generał Świerczewski", pod którą służył do wycofania z eksploatacji w 1974 roku, m.in. na trasie Warszawa - Gdańsk. W 1975 odholowany do Jadwisina, gdzie spełniał funkcję siedziby klubu jachtowego aż do częściowego zatopienia w roku 1984. 
W latach dziewięćdziesiątych XX wieku planowano odbudowę jednostki, w 1992 przywrócono mu nazwę "Stanisław". Jednak wrak nie został wydobyty.

</doc>
<doc id="2849021" url="https://pl.wikipedia.org/wiki?curid=2849021" title="Lidia Babiuch">
Lidia Babiuch

Lidia Krystyna Babiuch (ur. 14 stycznia 1925 w Zagórzu) – polska lekarka chorób zakaźnych, profesor nauk medycznych, organizatorka pierwszej w Polsce kliniki dla chorych na AIDS, żona premiera PRL Edwarda Babiucha.
Życiorys.
Przed wybuchem II wojny światowej rozpoczęła naukę w sosnowieckim gimnazjum. W 1943 została aresztowana przez gestapo i do zakończenia wojny przebywała w obozie koncentracyjnym w Ravensbrück. Po zakończeniu wojny powróciła do kraju, gdzie zdała maturę. W 1955 ukończyła Akademię Medyczną w Odessie.
Praca zawodowa i naukowa.
W latach 1955–1958 jako epidemiolożka pracowała w Stacji Sanitarno-Epidemiologicznej w Warszawie. Następnie jako asystentka, a od 1959 do 1968 starsza asystentka pracowała na Oddziale Obserwacyjnym w Szpitalu Zakaźnym nr 1. Była asystentką w Akademii Medycznej w Warszawie, w latach 1968–1976 adiunktem Kliniki Chorób Zakaźnych, następnie od 1976 do 1993 kierowniczką Kliniki Hepatologii Zakaźnej. W 1986 Ministerstwo Zdrowia ową klinikę wyznaczyło do nadzoru nad zakażonymi wirusem HIV, a w 1991 została ona przekształcona w Klinikę Nabytych Niedoborów Immunologicznych, która zajmuje się wyłącznie leczeniem chorych na AIDS i obserwacją zakażonych wirusem HIV. Lidia Babiuch kierowała kliniką do 1995. Od 1976 była również zastępczynią dyrektora, a od 1978 do 1986 dyrektorką Instytutu Chorób Zakaźnych i Pasożytniczych.
W 1972 uzyskała stopień doktora nauk medycznych, a w 1977 habilitowała się. W 1990 uzyskała tytuł profesora nauk medycznych.
Lidia Babiuch odbyła staże naukowe i szkolenia w Związku Radzieckim, Holandii, Belgii, Austrii (w WHO, 1976), Niemczech Zachodnich (w Klinikach Chorób Zakaźnych, 1976), Szwecji (1991), Wielkiej Brytanii (1992) i Stanach Zjednoczonych (1995).
Była członkinią Związku Bojowników o Wolność i Demokrację.
Życie prywatne.
Była żoną Edwarda Babiucha (1927–2021), polityka, posła na Sejm PRL, członka Rady Państwa, premiera w 1980. Miała z nim córki.
Publikacje.
Jest autorką artykułów opublikowanych w naukowych czasopismach oraz autorką i współautorką publikacji książkowych, m.in.:

</doc>
<doc id="2849025" url="https://pl.wikipedia.org/wiki?curid=2849025" title="Zamek Sychrov">
Zamek Sychrov

Zamek Sychrov – neogotycki zamek położony w północno-zachodniej części Czech, niedaleko wsi Sychrov, w kraju libereckim, 21 kilometrów od Liberca.
Historia zamku.
Zamek Sychrov zbudowany został w XV wieku, przebudowany zaś w XVI wieku. Wówczas jego właścicielem była rodzina Vartemberków, następnie ród Kyjovskich. W 1628 roku stał się własnością Albrechta Waldsteina. Kolejnym właścicielem dóbr w Sychrov, został w 1669 roku Vincent Lamotte de Frintropp, który kolejny raz przebudował zamek na niewielką barokową rezydencję otoczoną parkiem.
W 1740 roku nowym gospodarzem została rodzina Waldsteinów z Mnichowo Hradiszte, która w 1820 roku sprzedała posiadłość marszałkowi austriackiej armii, księciu Karolowi Alainowi Rohanowi. W tym czasie nastąpił rozkwit zamku i znaczna jego przebudowa Zamek został urządzony stylu francuskiego romantyzmu, komnaty zostały wyposażone i ozdobione bogatą galerią obrazów, a także założono rozległy park w stylu angielskim.
Po śmierci Karola Alaina Rohana przebudowę zamku w stylu neogotyckim dokończył jego syn, Kamil. Kolejna przebudowa miała miejsce w latach 1847-1862, kiedy to Kamil Rohan przebudował posiadłość w stylu historyzmu. Powstały wówczas dwie wieże, kwadratowa oraz okrągła. Po śmierci Kamila Rohana, w 1892 roku, bratanek Kamila dokonał kolejnej przebudowy.
W 1945 roku zamek został skonfiskowany rodzinie Rohanów, a w 1950 roku udostępniony zwiedzającym.
Na terenie zamku i przyległego parku zostało nakręconych kilka filmów fabularnych i baśni filmowych.
Amerykański film komediowy "Piękna i Borys Bestia" ("The Beautician and the Beast") oraz niemiecko-amerykański film wojenny
"Na Zachodzie bez zmian (2022)" został nakręcony w zamku.
Architektura i wnętrze zamku.
Obecnie rezydencja posiada w większości neogotycki wystrój i wyposażenie. Znajduje się tu bogaty zbiór francuskiego malarstwa, m.in. portretów książąt i królów. Biblioteka obejmuje ponad 7 tysięcy pozycji z okresu od XVIII wieku.

</doc>
<doc id="2849032" url="https://pl.wikipedia.org/wiki?curid=2849032" title="Jurij Aleksandrow (bokser)">
Jurij Aleksandrow (bokser)

Jurij Aleksandrow, ros. Ю́рий Васи́льевич Алекса́ндров (ur. 13 października 1963 w Kamieńsku Uralskim, zm. 1 stycznia 2013 w Moskwie) – radziecki bokser, złoty medalista mistrzostw świata i mistrzostw Europy.
Kariera amatorska.
W roku 1982, w wieku 18 lat, reprezentował Związek Radziecki na mistrzostwach świata w Monachium. Pokonał Nyamaguina Narantuya z Mongolii, Jugosławianina Ljubisa Simica, w półfinale zwyciężył Wenezuelczyka Jesúsa Polla a w finale wygrał z Michaelem Collinsem.
W 1983 na mistrzostwach Europy w Warnie pokonał Tobiasa Tobina z Irlandii, Bułgara Kostadinowa Georgijewa, w półfinale wygrał z reprezentantem Czechosłowacji Pavelem Madurą a w finale zwyciężył Sami Buzoli (Jugosławia).
W 1986 w Reno na kolejnych mistrzostwach świata został brązowym medalistą a na mistrzostwach Europy w Turynie w 1987 wicemistrzem po porażce w finale z Bułgarem Aleksandyrem Christowem.
W latach 1982, 1984, 1986 i 1987 był mistrzem ZSRR.
W trakcie kariery amatorskiej stoczył 249 walk z których przegrał 12.
Kariera zawodowa.
Był jednym z pierwszych reprezentantów ZSRR, który przeszedł na zawodowstwo. Walczył bez sukcesów od 1989 do 1992 roku. Stoczył pięć walk, z których dwie wygrał i trzy przegrał.
Od roku 2001 był wiceprezydentem Rosyjskiej Federacji Boksu Zawodowego (ФПВР).

</doc>
<doc id="2849034" url="https://pl.wikipedia.org/wiki?curid=2849034" title="Siergiej Askoldow (Aleksiejew)">
Siergiej Askoldow (Aleksiejew)



</doc>
<doc id="2849036" url="https://pl.wikipedia.org/wiki?curid=2849036" title="Wiaczesław Artiemiew">
Wiaczesław Artiemiew



</doc>
<doc id="2849039" url="https://pl.wikipedia.org/wiki?curid=2849039" title="WAP">
WAP



</doc>
<doc id="2849040" url="https://pl.wikipedia.org/wiki?curid=2849040" title="Borys Piwiensztiejn">
Borys Piwiensztiejn



</doc>
<doc id="2849041" url="https://pl.wikipedia.org/wiki?curid=2849041" title="Monety kolekcjonerskie III Rzeczypospolitej">
Monety kolekcjonerskie III Rzeczypospolitej

Monety kolekcjonerskie III Rzeczypospolitej – monety posiadające obiegowy status prawny, emitowane przez Narodowy Bank Polski od 1990 roku z umieszczonymi na awersie nazwą państwa „Rzeczpospolita Polska” oraz godłem w postaci orła w koronie, emitowane z rewersami poświęconymi wybranym tematom kolekcjonerskim, bite najczęściej w metalach szlachetnych, w podwyższonym standardzie w stosunku do monet powszechnego obiegu (np. stemplem lustrzanym), najczęściej wprowadzane do obiegu kolekcjonerskiego w cenach przekraczających ich nominał. Monety te są kontynuacją kolekcjonerskiej działalności emisyjnej Narodowego Banku Polskiego rozpoczętej w okresie PRL w 1972 r.
Ze względu na przesunięcie w czasie o pięć lat zmiany polskiego systemu monetarnego w stosunku do przejścia z "Polskiej Rzeczypospolitej Ludowej" w "Rzeczpospolitą Polską", monety kolekcjonerskie III Rzeczypospolitej zaliczane są do jednej z dwóch grup:
Z formalnego punktu widzenia kolekcjonerskie monety podenominacyjne są prawnym środkiem płatniczym w Polsce. Ich każdorazowe wprowadzenie do obiegu legitymizują odpowiednie zarządzenia prezesa Narodowego Banku Polskiego publikowane w Monitorze Polskim.
W 1991 r. w Mennicy Państwowej wybito również pięć kolekcjonerskich monet próbnych III Rzeczypospolitej (z napisem „PRÓBA”) nieposiadających obiegowego statusu prawnego.
Okres przed denominacją.
Wg jednego z katalogów ukazujących się na przełomie XX i XXI w. istnieje 66 monet kolekcjonerskich z lat 1990–1994, aczkolwiek 15 z nich, z rewersami poświęconymi: Tadeuszowi Kościuszce, Józefowi Piłsudskiemu i pomnikowi Fryderyka Chopina w Warszawskie, nie zostało wyprodukowanych na zlecenie Narodowego Banku Polskiego. Monety te wybiła prywatna firma w mennicy w Los Angeles. Do Polski trafiły dopiero w 1994 roku i rozprowadzane były przez PKO Bank Polski.
Wg innego katalogu wydawanego w analogicznym okresie liczba monet kolekcjonerskich okresu przeddenominacyjnego III Rzeczypospolitej jest mniejsza o 5 pozycji, gdyż cztery odmiany srebrnej monety o średnicy 39 mm, masie 31,1 grama i nominale złotych z 1990 r. "Solidarność 1980–1990", jak również złotych z 1994 r. wybite z okazji "50. rocznicy powstania warszawskiego", zaliczone zostały do monet okolicznościowych (obiegowych z wizerunkiem okolicznościowym). 
W latach 1990–1994 najczęściej emitowanymi nominałami kolekcjonerskimi były: , i złotych, bite głównie w srebrze. W latach tych kontynuowano serie "Żołnierz polski na frontach II wojny światowej" oraz "Zamki i pałace w Polsce," a rozpoczęto "Zwierzęta Świata".
Dwie kolekcjonerskie monety tego okresu posiadały inny kształt niż okrągły. Były to bite stemplem lustrzanym:
Wszystkim monetom kolekcjonerskim tego okresu bitym przez Mennicę Państwową towarzyszyły emisje w postaci prób niklowych.
Okres po denominacji.
Od 1995 Narodowy Bank Polski emituje corocznie monety kolekcjonerskie o nominale 10, 20 i 200 zł. Od 1997 regularnie emitowany jest nominał 100 zł, a od 2008 dodatkowo inne, w tym o nietypowych kształtach.
W 2010 roku została wprowadzona platforma aukcyjna „Kolekcjoner”, która wyłaniała cenę emisyjną w procesie licytacji. Dotychczas cenę ustalał bank centralny, a od tego roku wszystkie monety sprzedawane są w cenie ukształtowanej według ofert złożonych przez użytkowników. W 2011 został uruchomiony sklep „Kolekcjoner”, w którym emitent oferował kupno monet wyemitowanych przed wprowadzeniem systemu aukcyjnego oraz egzemplarzy niekupionych na aukcjach.
Dodatki i zdobienia monet.
Często celem uatrakcyjnienia monety (najczęściej srebrnej) poddaje się ją dodatkowym procesom, ozdabia się różnymi materiałami, bądź wybija w nietypowym kształcie. Pierwszy dodatek pojawił się w 2001 roku i był to bursztyn na monecie srebrnej "Szlak Bursztynowy". Najczęściej pojawiającym się dodatkiem na monetach jest farba.
Liczba monet w danych latach.
Poniższa tabela przedstawia liczbę wybitych monet kolekcjonerskich w poszczególnych latach z podziałem na srebrne i złote monety oraz z uwzględnieniem najpopularniejszych nominałów. Dane pochodzą z archiwalnych planów emisyjnych Narodowego Banku Polskiego.

</doc>
<doc id="2849046" url="https://pl.wikipedia.org/wiki?curid=2849046" title="Stefan Držislaw">
Stefan Držislaw



</doc>
<doc id="2849049" url="https://pl.wikipedia.org/wiki?curid=2849049" title="Mario Antonio Cargnello">
Mario Antonio Cargnello

Mario Antonio Cargnello (ur. 20 marca 1952 w San Fernando del Vale de Catamarca) – argentyński duchowny katolicki, arcybiskup Salta od 1999.
Życiorys.
Święcenia kapłańskie otrzymał 8 listopada 1975.
Episkopat.
7 kwietnia 1994 został mianowany biskupem diecezji Orán. Sakry biskupiej udzielił mu 24 czerwca 1994 biskup Elmer Osmar Ramón Miani.
24 czerwca 1998 papież Jan Paweł II mianował go arcybiskupem koadiutorem Salta. Rządy w diecezji objął 6 sierpnia 1999 po przejściu na emeryturę poprzednika.
W listopadzie 2011 został wybrany II wiceprzewodniczącym Konferencji Episkopatu Argentyny.

</doc>
<doc id="2849050" url="https://pl.wikipedia.org/wiki?curid=2849050" title="Peryderma (zoologia)">
Peryderma (zoologia)

Peryderma, perysark – pseudochitynowa osłonka tworząca szkielet zewnętrzny, osłaniająca pień, a czasem również korzeń (hydroryzę) kolonii stułbiopławów (Hydrozoa) lub scyfopolipy krążkopławów z rzędu koronowców (Coronatae).

</doc>
<doc id="2849051" url="https://pl.wikipedia.org/wiki?curid=2849051" title="Słoneczna polityka">
Słoneczna polityka

Słoneczna polityka (kor. 햇볕정책, MCR: "Haetbyŏtjŏngch’aek", MOE: "Haetbyeotjeongchaek") – polityka Korei Południowej względem Korei Północnej, polegająca na poprawie stosunków dwustronnych i wciąganiu Korei Północnej do współpracy polityczno-gospodarczej.
Założenia.
Słoneczna polityka została wprowadzona w życie przez prezydenta Kim Dae-junga, który został wybrany na ten urząd w grudniu 1997 roku. Nowa polityka miała na celu działania w zakresie dyplomacji, polityki i gospodarki, które w wieloletniej perspektywie miały poprzez interakcje gospodarcze i społeczne umożliwić zjednoczenie obu państw. W celu realizacji tego planu ułatwiono działanie przedsiębiorstw prywatnych w Korei Północnej, Południe zobowiązało się natomiast do udzielania pomocy humanitarnej w celu przezwyciężenia klęski głodu.
Rozwój wzajemnych relacji.
W ramach budowy wzajemnych relacji 11 kwietnia 1998 roku rozpoczęły się w Pekinie międzykoreańskie rozmowy na szczeblu wiceministerialnym, które zakończyły się 3 lipca z powodu stanowczego stanowiska Północy w sprawie łączenia rodzin. Za najważniejszy moment słonecznej polityki jest uznawane spotkanie prezydenta Kim Dae-junga i przywódcy Północy Kim Dzong Ila w Pjongjangu 13–15 czerwca 2000 roku.
Po spotkaniu wydane zostało wspólne oświadczenie o dążeniu do zjednoczenia na zasadzie kompromisu między południowokoreańską koncepcją konfederacji i północnokoreańską koncepcją luźnej federacji, pomocy humanitarnej, odbudowy wzajemnego zaufania przez współpracę gospodarczą, kulturalną, sportową i w zakresie ochrony zdrowia. W ramach późniejszych rozmów na niższym szczeblu uzgodniono przywrócenie połączeń drogowych i kolejowych, zainicjowano także spotkania rodzin zamieszkujących po dwóch stronach granicy, przygotowano pole do południowokoreańskich inwestycji na Północy (Kaesŏng), a dodatkowo ustalono wspólny przemarsz reprezentacji obu krajów na ceremonii otwarcia Igrzysk Olimpijskich w Sydney. W tym okresie Południe popierało przyjęcie Północy do instytucji międzynarodowych.
Kryzysy.
Pomimo prób ocieplenia stosunków, Korea Północna dopuszczała się nadal prowokacji, m.in. na wodach południowokoreańskich odkryto północnokoreański szpiegowski okręt podwodny (1998), doszło też do starcia jednostek morskich okrętów obu państw na spornych wodach (1999). Po objęciu w Stanach Zjednoczonych rządów przez George’a Busha i ogłoszeniu przez niego rewizji polityki względem Korei Północnej doszło też do pogorszenie stosunków między obiema Koreami, m.in. zaczęły występować przerwy w kontaktach dyplomatycznych, a w połowie 2002 roku miało miejsce poważne starcie okrętów obu Korei. Pomimo problemów starano się utrzymać dobre stosunki, kontynuując dotychczasowe inicjatywy. Dotychczasową politykę względem Północy kontynuował także po 2002 roku nowy prezydent Południa, Roh Moo-hyun.
W połowie 2004 roku bezpośrednie rozmowy wojskowe przyniosły porozumienie w sprawie zmniejszenia ryzyka przypadkowych starć morskich dzięki decyzji o utworzeniu bezpośredniej łączności radiowej, gorącej linii telefonicznej, wymianie informacji o działaniach własnych sił i demontażu elementów służących celom propagandy transgranicznej. Kolejnym problemem była kwestia północnokoreańskiego programu atomowego, która w 2004 roku spowodowała zawieszenie dwustronnych relacji na rok. Ponowne pogorszenie relacji na tym samym tle nastąpiło w 2006 roku, ponownie po roku stosunki uległy pewnej poprawie. Pod koniec 2007 roku odbyło się spotkanie przywódców obu krajów, na którym zapowiedziano zwołanie konferencji pokojowej mającej oficjalnie zakończyć wojnę koreańską.
Zakończenie polityki współpracy.
Końcem słonecznej polityki było zwycięstwo wyborcze Lee Myung-baka, który odszedł od dotychczasowej strategii wciągania Północy do współpracy przy jednoczesnych zapowiedziach zacieśnienia sojuszu ze Stanami Zjednoczonymi, jednocześnie Lee uzależnił dalszą współpracę od denuklearyzacji Korei Północnej. Oznaczało to gwałtowne pogorszenie wzajemnych stosunków i zamknięcie wszystkich dotychczasowych inicjatyw zjednoczeniowych.
Krytyka.
Idea słonecznej polityki od chwili ogłoszenia napotykała opór w środowiskach konserwatywnych, a kilka lat po jej zakończeniu była już powszechnie krytykowana. Pod koniec pierwszej dekady XXI wieku południowokoreańska prasa podsumowała koszty tych działań w latach 1998–2008 i wyliczyła, że wyniosły one 2,98 mld dolarów, czyli więcej niż pomoc chińska w tym samym okresie (1,9 mld dolarów). Środki przeznaczano głównie na rozwój wymiany handlowej, turystykę, spotkania rozdzielonych rodzin i uruchomienie strefy przemysłowej w Kaesŏng. Według przeciwników polityki zbliżenia z Północą, środki te zasiliły w efekcie program zbrojeniowy Korei Północnej. Krytykowane są także efekty przedstawiania Północy w sposób pozytywny. Według przeciwników polityki zbliżenia efektem tego jest spadek wśród osób w wieku szkolnym wiedzy na temat historii stosunków międzykoreańskich i nie postrzeganie przez sporą część uczniów Północy jako państwa niebezpiecznego.
W grudniu 2010 roku południowokoreańskie Ministerstwo ds. Zjednoczenia wydało białą księgę podsumowującą słoneczną politykę i określającą ją jako niepowodzenie.
Odejście przez Południe od słonecznej polityki zostało natomiast skrytykowane w chińskich mediach.

</doc>
<doc id="2849055" url="https://pl.wikipedia.org/wiki?curid=2849055" title="Maurice 'Rocket' Richard Trophy">
Maurice 'Rocket' Richard Trophy



</doc>
<doc id="2849060" url="https://pl.wikipedia.org/wiki?curid=2849060" title="Johanna Kern">
Johanna Kern

Johanna Kern (pełne nazwisko: Johanna Kern-Wronikowski) – kanadyjska producentka filmowa, reżyser, senarzystka, pisarz i przedsiębiorca.
Młodość, wykształcenie i początki kariery.
Johanna Kern urodziła i wychowała się w Polsce, gdzie uczęszczała najpierw do Liceum Sztuk Plastycznych w Kielcach, a później została adeptką sztuki teatralnej w Państwowym Teatrze Lalki i Aktora „Kubuś”, także w Kielcach. Po opuszczeniu Polski, w 1985 roku, przebywała przez kilka lat w Niemczech Zachodnich, następnie przeprowadziła się do Toronto w Kanadzie, gdzie kontynuowała pracę jako zawodowa aktorka. Zadebiutowała na kanadyjskich ekranach filmowych w 1990 roku grając Panią Yarulewski w filmie fabularnym reżysera, Deepa Mehta, pt. “Sam &amp; Me” (“Sam i Ja”). W tym samym czasie Johanna Kern prowadziła również własną kompanię teatralną w Toronto, “SMYK”, z repertuarem przeznaczonym dla młodych widzów oraz pracowała jako producent i prezenter radiowy w “Śniadaniowym Radiu Zet” - skierowanym do polsko-kanadyjskich słuchaczy z obszaru Toronto i jego okolic. W latach 1993–1997, Johanna Kern kontynuowała naukę w Ryerson Polytechnic University w Toronto, gdzie ukończyła z wyróżnieniem dział filmowy, uzyskując stopień "BA with Honors" jako jedna z najlepszych w szkole filmowej. Była również założycielką “Kid Stage”, szkoły aktorskiej dla dzieci i młodzieży od lat 5 do 21, prowadzącej działalność w Mississauga, Ontario. “Kid Stage” przyjmowała w swe progi ponad 100 uczniów w każdym semestrze, wystawiając na scenie teatralnej musicale autorstwa i w reżyserii Johanny Kern, z dużą obsadą ponad 200 aktorów (w tym również uczniów “Kid Stage”) oraz tancerzy z lokalnych grup tanecznych.
Rozwój kariery filmowej.
Johanna Kern jest filmowcem, który zazwyczaj jest zaangażowany we wszystkie aspekty tworzenia filmu: scenariusz, produkcję i reżyserię. Rozpoczęła swą karierę jako zawodowa aktorka w Europie (Polska, Niemcy Zachodnie), by po przeniesieniu się na stałe do Toronto w Kanadzie, kontynuować pracę w filmie i telewizji. Nakręciła szereg filmów krótkometrażowych, w tym cieszący się wysokim uznaniem krytyków filmowych “Cherries for Brian”, czyli “Czereśnie dla Briana”. Jej filmy krótkometrażowe ("All about Men", "All About Women", "Toronto: Second Society", "Portrait of a Man" itd.) zdobyły sobie uznanie na międzynarodowych festiwalach filmowych na całym świecie, m.in. Palm Springs International Film Festival – Kalifornia U.S.A.; Raindance International Film Festival- Wielka Brytania; Figueira da Foz International Film Festival – Portugalia; Cinewomen - Norwich International Film Festival – Wielka Brytania, i innych. Po zrealizowaniu szeregu filmów krótkometrażowych w latach 90., Johanna Kern zajęła się produkcją filmów fabularnych. W roku 2002 postanowiła wykorzystać jeden ze swych musicali pt. “Franek, Duża Baba i Czterdziestu Rozbójników” jako podstawę do scenariusza fabularnego filmu fantasy. Podczas gdy w musicalu tancerze grali na scenie “Rozbójników”, w wersji filmowej pt. “Shadwowland, The Legend” (“Kraina Cieni: Legenda) postacie rozbójników stały się “Cieniami” odtworzonymi przez kilkudziesięciu mistrzów wschodnich sztuk walki. Produkcja filmu trwała kilka lat, w tym efekty specjalne zajęły ponad cztery lata a muzykę napisał Romuald Lipko. Po rozpowszechnieniu filmu w Kanadzie (wrzesień 2012 r.) przez kompanię dystrybucyjną Entertainment One, tytułowa piosenka z filmu, z muzyką Romualda Lipki i tekstem Johanny Kern, weszła na listy przebojów ponad 28-śmiu stacji radiowych w Kanadzie. 
Dodatkowa działalność zawodowa.
Johanna Kern jest właścicielem After Rain Films, wytwórni filmowej która wyprodukowała “Shadowland: The Legend”. Była również naczelnym szefem programów dla SpaceChannel. TV i DragonWorld. TV (należących do IPX Entertainment) i koproducentem (wraz z IPX Entertainment) kilku seriali dla tych kanałów. Jest autorką kilku scenariuszy filmów fabularnych, jak również producentem i reżyserem szeregu reklam telewizyjnych oraz teledysków muzycznych. Była także założycielem i dyrektorem “Fantasy Worldwide Film Festival” (“Ogólnoświatowego Festiwalu Filmów Fantazyjnych”), działającego w latach 2005-2007 w Toronto, Kanada. Festiwal prezentował filmy w gatunkach fantazji, mitologii światowej, mistycyzmu, magicznego realizmu, oraz science fiction.
W styczniu 2013 roku, Johanna Kern wraz z mężem Patrickiem Kern założyła niedochodową organizację Humans Of Planet Earth Assn. - H.O.P.E. Assn. (Ludzie z Planety Ziemia, akronim: Nadzieja) – na rzecz podnoszenia świadomości oraz ogólnego dobra człowieka.
W styczniu 2016 roku Johanna Kern rozpoczęła serię cotygodniowych audycji radiowych "Życie, jakiego chcesz, jest Twoje - audycja z Johanną Kern" na antenie brytyjskiego Islanders Radio, w celu pomożenia ludziom w ulepszaniu swojego życia. 
Działalność pisarska oraz nagrody autorskie.
W latach 1999–2000 Johanna Kern pisała artykuły dla “Kinema: czasopisma filmowego i mediów audiowizualnych”, wydawanego przez Waterloo University w Kanadzie. Jest również autorką własnej biografii zatytułowanej “Master and The Green-Eyed Hope” (“Mistrz i Zielonooka Nadzieja”). W 2013 roku została również wydana książka pt. "Shadowland: The Legend", powieść autorstwa Johanny Kern oraz Roya Fitzsimmonds, oparta na scenariuszu filmu fabularnego autorki o takim samym tytule.

</doc>
<doc id="2849061" url="https://pl.wikipedia.org/wiki?curid=2849061" title="Hans Langendörfer">
Hans Langendörfer

Hans Langendörfer (ur. w 1951 w Bonn) – niemiecki duchowny katolicki, sekretarz generalny Konferencji Episkopatu Niemiec w latach 1996–2021.
Życiorys.
W 1979 otrzymał święcenia kapłańskie w Towarzystwie Jezusowym. W 1986 uzyskał doktorat z teologii moralnej na Uniwersytecie w Bonn.
27 lutego 1996 został wybrany sekretarzem generalnym Konferencji Episkopatu Niemiec.

</doc>
<doc id="2849064" url="https://pl.wikipedia.org/wiki?curid=2849064" title="Name Band 1959">
Name Band 1959

Name Band 1959 – album orkiestry prowadzonej przez pianistę i aranżera Boba Florence'a.
Jest to debiut płytowy Florence'a. Nagrania zrealizowano w Hollywood w 1958. 12" Monofoniczny LP wydany został w 1959 przez
firmę Carlton Records (LP 12/115). Nota o płycie autorstwa Jacka Lazare'a. Wznowienia na CD, wydane przez hiszpańską Fresh Sound, ukazały się w 2001, 2008.
Muzycy.
Big band Florence'a był dość liczny (ok. 20 osób), źródła zwykle nie podają pełnego składu zespołu.

</doc>
<doc id="2849068" url="https://pl.wikipedia.org/wiki?curid=2849068" title="Warsztat (serial telewizyjny)">
Warsztat (serial telewizyjny)

Warsztat (ang. "American Body Shop", 2007) – amerykański serial komediowy.
Światowa premiera serialu miała miejsce 8 lipca 2007 roku na antenie Comedy Central. Po raz ostatni serial pojawił się 17 września 2007 roku. Serial został zakończony po pierwszym sezonie. W Polsce premiera serialu odbyła się 14 marca 2009 roku.
Opis fabuły.
Akcja serialu rozgrywa się w warsztacie samochodowym na przedmieściach Phoenix w Arizonie. Opowiada o perypetiach Sama Greene'a, dwukrotnie rozwiedzionego właściciela zakładu oraz jego pracowników.

</doc>
<doc id="2849072" url="https://pl.wikipedia.org/wiki?curid=2849072" title="Międzygminny Związek Komunikacyjny Jastrzębie-Zdrój">
Międzygminny Związek Komunikacyjny Jastrzębie-Zdrój



</doc>
<doc id="2849082" url="https://pl.wikipedia.org/wiki?curid=2849082" title="Jurij Srieczinski">
Jurij Srieczinski

Jurij Siergiejewicz Srieczinski, ros. Юрий Сергеевич Сречинский (ur. 6 stycznia 1909 r. w Harbinie, zm. 23 lutego 1976 r. w Nowym Jorku) – rosyjski działacz emigracyjny, członek Zarządu do Spraw Rosyjskich Emigrantów we Francji, a następnie oficer Sił Zbrojnych Komitetu Wyzwolenia Narodów Rosji podczas II wojny światowej, publicysta i pisarz
W styczniu 1920 r. jego rodzina ewakuowała się z Noworosyjska do Egiptu. W obozie dla uchodźców J. S. Srieczinski był członkiem oddziału skautów. Po śmierci ojca wraz z matką wyjechał do Francji, gdzie ukończył szkołę średnią. Pod koniec lat 20. wstąpił do Bractwa Prawdy Rosyjskiej (BRP). Po likwidacji miejscowego oddziału BRP we wrześniu 1932 r., przeszedł do Narodowo-Ludowego Związku Nowego Pokolenia (NTSNP). W 1939 r. został zmobilizowany do armii francuskiej. Uczestniczył latem 1940 r. w przegranej wojnie z Niemcami, ale udało mu się uniknąć niewoli. W 1941 r. został członkiem Zarządu do Spraw Rosyjskich Emigrantów we Francji, reprezentującego interesy białej emigracji rosyjskiej wobec niemieckich władz okupacyjnych Francji. Działał jednocześnie w kółku młodzieżowym Św. Włodzimierza, prowadząc kursy szkoleniowe dla Białych Rosjan wysyłanych na okupowane obszary ZSRR. Jesienią 1943 r. jako szofer w firmie budowlanej został wysłany do okupowanego Kijowa. Nie popierał polityki wschodniej władz III Rzeszy. Pod koniec 1944 r. wstąpił do nowo formowanych Sił Zbrojnych Komitetu Wyzwolenia Narodów Rosji (KONR). Pod koniec wojny dostał się do niewoli amerykańskiej. Uniknął deportacji do ZSRR. Zamieszkał w Monachium, gdzie pracował jako zecer. Następnie utworzył własne niewielkie wydawnictwo. Po pewnym czasie wyemigrował do USA. Otrzymał pracę w redakcji pisma "Nowoje russkoje słowo" w Nowym Jorku. Wkrótce zaczął pisać do niego artykuły dotyczące historii Rosji. W 1974 r. objął funkcję zastępcy redaktora naczelnego pisma. W tym samym roku napisał książkę pt. "Kak my pokorialiś. Cena Oktiabria". Był też autorem broszury pt. "Uczastije inostrancew w Oktiabr'skoj riewolucyi i Grażdanskoj wojnie w Rossii".

</doc>
<doc id="2849095" url="https://pl.wikipedia.org/wiki?curid=2849095" title="Michelau i.Steigerwald">
Michelau i.Steigerwald



</doc>
<doc id="2849096" url="https://pl.wikipedia.org/wiki?curid=2849096" title="Ostra mogiła">
Ostra mogiła



</doc>
<doc id="2849097" url="https://pl.wikipedia.org/wiki?curid=2849097" title="Nikołaj Głobaczew">
Nikołaj Głobaczew

Nikołaj Iwanowicz Głobaczew, ros. Николай Иванович Глобачев (ur. w Jekaterynosławiu, zm. 20 kwietnia 1947 w łagrze w Mordowii) – rosyjski wojskowy (generał), działacz emigracyjny.
W 1887 ukończył korpus kadetów w Połocku, w 1889 pawłowską szkołę wojskową, zaś w 1895 nikołajewską akademię sztabu generalnego, awansując do stopnia sztabskapitana. Służył w lejbgwardii Keksholmskiego Pułku Grenadierów, a następnie w sztabie Warszawskiego Okręgu Wojskowego. W latach 1898-1899 dowodził kompanią lejbgwardii Rezerwowego Pułku Piechoty. W 1900 r. awansował na podpułkownika. Od 1903 r. dowodził batalionem 49 Brzeskiego Pułku Piechoty. W latach 1904–1905 brał udział w wojnie rosyjsko-japońskiej jako szef sztabu 54 Rezerwowej Brygady Piechoty. Otrzymał stopień pułkownika. Objął dowództwo 6 Jenisejskiego Batalionu Rezerwowego. Od 1905 r. służył w 145 Nowoczerkaskim Pułku Piechoty. W 1910 r. został dowódcą 6 Libawskiego Pułku Piechoty. Brał udział w I wojnie światowej. Pod koniec 1914 r. awansował na generała majora. Od 1915 r. pełnił funkcję szefa sztabu twierdzy Nowo-Gieorgijewsk. Po jej kapitulacji w tym samym roku, dostał się do niewoli niemieckiej. Od 1918 r. organizował wysyłkę ochotników do nowo formowanych wojsk Białych na południu Rosji. W 1920 r. stał na czele przedstawicielstwa dyplomatycznego gen. Piotra N. Wrangla w Polsce. Następnie zamieszkał w Berlinie. W 1921 r. współzałożył dom opieki dla rosyjskich inwalidów wojennych na terenie rosyjskiego cmentarza w Berlinie-Tegel. Od 1928 r. przewodniczył Związkowi Rosyjskich Wojskowych – Kalek. W 1935 r. stanął na czele niemieckiego oddziału Rosyjskiego Związku Ogólnowojskowego (ROWS). W 1936 stanął na czele Cerkiewnego Bractwa Św. Kniazia Włodzimierza. Po zdobyciu Berlina na początku maja 1945 przez Armię Czerwoną, pozostał w mieście. 13 czerwca tego roku został aresztowany przez NKWD. Po procesie skazano go w październiku tego roku na karę 10 lat łagrów. Osadzono go w temnikowskim obozie w Mordowii.

</doc>
<doc id="2849099" url="https://pl.wikipedia.org/wiki?curid=2849099" title="Topołowec (ujednoznacznienie)">
Topołowec (ujednoznacznienie)



</doc>
<doc id="2849100" url="https://pl.wikipedia.org/wiki?curid=2849100" title="Nikołaj Woliwachin">
Nikołaj Woliwachin

Nikołaj Andriejewicz Woliwachin, (ur. 29 grudnia 1921 w Kijowie, zm. 24 lutego 2002 w Pawłogradzie) – radziecki generał major służący w LWP.
Życiorys.
Do 1939 skończył 10-letnią szkołę w Pawłogradzie, po czym został wcielony do Armii Czerwonej. Od maja 1940 oficer, od XI 1940 dowódca plutonu. Jako dowódca plutonu piechoty, następnie zastępca dowódcy i dowódca kompanii walczył od czerwca 1941 na Froncie Południowo-Zachodnim i Zachodnim; dwukrotnie ranny. Absolwent kursów w Sołniecznogorsku k. Moskwy i w Akademii Wojskowej im. Frunzego w Moskwie. Od 23 III 1944 kapitan w Polskich Siłach Zbrojnych w ZSRR. Szef sztabu 11 pp 4 Dywizji Piechoty im. J. Kilińskiego, od 27 V 1944 w stopniu majora. Przeszedł szlak bojowy 11 pp, po zakończeniu wojny mianowany podpułkownikiem, potem wraz z całą 4 DP wcielony do KBW. Od sierpnia 1945 szef wydziału w sztabie KBW, od grudnia 1945 zastępca komendanta Oficerskiej Szkoły KBW w Legnicy, od kwietnia 1946 dowódca KBW na województwo wrocławskie. Jesienią 1947 powrócił do służby w Armii Czerwonej i do 1950 studiował w Akademii Wojskowej im. Frunzego w Moskwie, po czym został pułkownikiem, w styczniu 1951 ponownie wysłany do Polski jako szef wydziału w Sztabie Pomorskiego Okręgu Wojskowego w Bydgoszczy, a od jesieni 1952 zastępca szefa sztabu Okręgu Wojskowego nr II ds. operacyjnych. W sierpniu 1955 mianowany generałem majorem przez Prezydium Rady Ministrów ZSRR. W XI 1956 zakończył służbę w WP i wrócił do ZSRR. Dalsze jego losy nie są znane.

</doc>
<doc id="2849101" url="https://pl.wikipedia.org/wiki?curid=2849101" title="Płaskogłów">
Płaskogłów

W polskiej literaturze ichiologicznej nazwą płaskogłów określane są dwa różne gatunki ryb:

</doc>
<doc id="2849108" url="https://pl.wikipedia.org/wiki?curid=2849108" title="Amt Unterspreewald">
Amt Unterspreewald

Amt Unterspreewald (dolnołuż. " Amt Dolne Błota") – Amt w Niemczech, leżący w kraju związkowym Brandenburgia, w powiecie Dahme-Spreewald. Siedziba urzędu znajduje się w mieście Golßen.
W skład związku gmin wchodzi dziesięć gmin:
Powstał 1 stycznia 2013 z połączenia Amt Golßener Land z Amt Unterspreewald.

</doc>
<doc id="2849110" url="https://pl.wikipedia.org/wiki?curid=2849110" title="Unterspreewald">
Unterspreewald



</doc>
<doc id="2849111" url="https://pl.wikipedia.org/wiki?curid=2849111" title="Romuald Malinowski">
Romuald Malinowski

Romuald Felicjanowicz Malinowski (ur. w Tyflisie, zm. 31 maja 1990 w Uljanowsku) – polski i radziecki wojskowy, generał major, pułkownik LWP.
Życiorys.
Pochodził z polskiej rodziny osiadłej w Gruzji. Do 1923 skończył 2 semestry charkowskiej szkoły zawodowej, potem był robotnikiem rolnym.
W 1928 powołany do Armii Czerwonej, dowódca drużyny, od 1929 szef szwadronu, w 1930–1932 w Szkole Dowódców Łączności w Kijowie, po jej ukończeniu zastępca dowódcy kompanii łączności ds. liniowych. W 1934 skończył kurs doskonalenia dowódców w Chabarowsku, potem był dowódcą kompanii łączności, komendantem szkoły podoficerskiej i szefem uzbrojenia jednostki łączności. Od maja 1941 szef sztabu (w stopniu kapitana), potem zastępca dowódcy, wreszcie dowódca 56. pułku łączności w 27. Armii. Od 1942 podpułkownik i zastępca szefa wojsk łączności 4. Armii Uderzeniowej. Brał udział w walkach z Niemcami.
W marcu 1944 przeszedł do Armii Polskiej w ZSRR jako dowódca pułku łączności 1. Armii WP, od 31 maja 1944 w stopniu pułkownika. Jesienią 1944 szef wojsk łączności 3. Armii WP, potem dowódca pułku łączności Naczelnego Dowództwa WP. Od września 1946 szef Departamentu Łączności MON, od stycznia 1948 Główny Inspektor Wojsk Łączności Dowództwa Wojsk Lądowych. 11 maja 1949 mianowany generałem majorem Armii Radzieckiej przez Prezydium Rady Ministrów ZSRR. W grudniu 1951 został szefem zarządu łączności Sztabu Generalnego WP i szefem Łączności WP.
W sierpniu 1958 zakończył służbę w WP i wrócił do ZSRR. Później kilkakrotnie odwiedził Polskę, ostatni raz w 1983.

</doc>
<doc id="2849113" url="https://pl.wikipedia.org/wiki?curid=2849113" title="Polskie nazewnictwo popularne ryb/Perciformes">
Polskie nazewnictwo popularne ryb/Perciformes



</doc>
<doc id="2849115" url="https://pl.wikipedia.org/wiki?curid=2849115" title="Julio César Chávez">
Julio César Chávez

Julio César Chávez González (ur. 12 lipca 1962 w Ciudad Obregón) – meksykański bokser, zawodowy mistrz świata kategorii junior lekkiej, lekkiej i junior półśredniej. W swojej karierze pokonał 30 zawodników o tytuł mistrza świata.
Kariera zawodowa.
Rozpoczął karierę boksera zawodowego w 1980. Po wygraniu pierwszych 43 walk zmierzył się 13 września 1984 w Los Angeles o wakujący tytuł mistrza świata organizacji WBC w wadze junior lekkiej (zwanej w tej organizacji super piórkową) ze swym rodakiem Mario Martínezem, wygrywając przez techniczny nokaut w 8. rundzie.
W obronie tytułu pokonał kolejno: Rubena Castillo (19 kwietnia 1985 w Inglewood przez techniczny nokaut w 6. rundzie), Rogera Mayweathera (7 lipca 1985 w Las Vegas przez TKO w 2. rundzie), Dwighta Pratchetta (21 września 1985 w las Vegas na punkty), Faustino Barriosa (15 maja 1986 w Paryżu przez TKO w 5. rundzie), Refugio Rojasa (13 czerwca 1986 w Nowym Jorku przez TKO w 7. rundzie), Rocky’ego Lockridge’a (3 sierpnia 1986 w Monte Carlo na punkty), Juana Laporte (12 grudnia 1986 w Nowym Jorku na punkty), Francisco Tomasa Da Cruza (18 kwietnia 1987 w Nîmes przez TKO w 3. rundzie) i Danilo Cabrerę (21 sierpnia 1987 w Tijuanie na punkty). Po tej wygranej Chávez zrezygnował z tytułu i przeniósł się do wagi lekkiej.
W następnej walce zmierzył się 11 listopada 1987 w Las Vegas z mistrzem świata organizacji WBA Portorykańczykiem Edwinem Rosario. Po zaciętej walce wygrał przez TKO w 11. rundzie i został mistrzem świata w nowej kategorii. Obronił tytuł wygrywając z Rodolfo Aguilarem 16 kwietnia 1988 w Las Vegas przez TKO w 6. rundzie. Pokonał w towarzyskiej walce byłego dwukrotnego mistrza świata Rafaela Limóna (4 czerwca 1988 w Mazatlán przez TKO w 7. rundzie). 29 października tego roku w las Vegas zmierzył się z mistrzem świata WBC w wadze lekkiej José Luisem Ramírezem w walce o zunifikowany tytuł. Po przypadkowym zderzeniu się głowami Ramírez doznał kontuzji w 11. rundzie i nie mógł kontynuować pojedynku. Zwycięzcą został Chávez, który do momentu przerwania walki prowadził na punkty.
W maju 1989 Chávez zrezygnował z tytułu mistrza świata wagi lekkiej i przeniósł się do kategorii junior półśredniej. 13 maja w Inglewood został mistrzem świata WBC w tej wadze po pokonaniu przez TKO w 10. rundzie Rogera Maywathera. Dwukrotnie obronił tytuł w tym roku wygrywając z Sammym Fuentesem 18 listopada w las Vegas przez TKO w 10 rundzie i niepokonanym dotąd Alberto Cortesem 16 grudnia w Meksyku przez TKO w 3. rundzie.
17 marca 1990 w Las Vegas Chávez zmierzył się z niepokonanym mistrzem świata organizacji IBF Meldrickiem Taylorem. Stawką były oba pasy mistrzowskie. Taylor przeważał w początkowych rundach, ale później Chávez wyrównał walkę. Krótko przed końcem ostatniej 12. rundy powalił Taylora na deski. Taylor wstał podczas wyliczania, ale nie odpowiadał przytomnie na pytania sędziego i trzymał się lin. Sędzia przerwał walkę i odesłał Taylora do narożnika na 2 sekundy przed końcem ostatniej rundy. Werdykt ten był gorąco dyskutowany, ponieważ Taylor prowadził na punkty. Walka ta została uznana za walkę roku przez magazyn "The Ring". Później w tym roku Chávez wygrał trzy walki towarzyskie i pokonał w pojedynku o tytuły Ahn Kyung-duka 8 grudnia w Atlantic City przez TKO w 3. rundzie. Został wybrany bokserem roku przez magazyn "The Ring".
W 1991 pokonał w obronie obu tytułów Johna Duplessisa 18 marca w Las Vegas przez TKO w 4. rundzie. Następnie zrezygnował z pasa IBF. W obronie tytułu WBC wygrał z Lonnie Smithem 14 września 1991 w Las Vegas na punkty, Angelem Hernandezem 10 kwietnia 1992 w Meksyku przez TKO w 5. rundzie i z Frankiem Mitchellem 1 sierpnia 1992 w Las Vegas przez TKO w 4. rundzie.
12 września 1992 w Las Vegas Chávez stoczył pojedynek z mistrzem świata tej kategorii organizacji WBO Héctorem „Macho” Camacho; stawką był tytuł w wersji WBC. Chávez wygrał jednogłośnie na punkty. W następnej walce o tytuł pokonał przez techniczny nokaut w 5. rundzie byłego mistrza świata Grega Haugena 20 lutego 1993 w Meksyku, a 8 maja tego roku w las Vegas wygrał przez TKO w 6. rundzie z Terrencem Allim.
10 września 1993 w San Antonio Chávez spróbował zdobyć tytuł mistrza świata kolejnej kategorii – półśredniej, zremisował jednak z obrońcą pasa WBC Pernellem Whitakerem. Była to pierwsza walka, której Chávez nie wygrał. Później pokonał w obronie tytułu w wadze junior półśredniej niepokonanego Andy’ego Holligana 18 grudnia tego roku w Puebli przez TKO w 5. rundzie.
W swej pierwszej walce w 1994, 29 stycznia w las Vegas, Chávez niepodziewanie przegrał z Frankiem Randallem na punkty, tracąc tytuł mistrza świata. W rewanżu 7 maja tego roku w Las Vegas pokonał Randalla i odzyskał pas mistrzowski. Czterokrotnie bronił skutecznie tego tytułu, wygrywając swą drugą walkę z Medrickiem Taylorem przez TKO w 8. rundzie 17 września 1994 w Las Vegas, potem z Tonym Lopezem 10 grudnia 1994 w Monterrey przez TKO w 12. rundzie, z Giovannim Parisim 8 kwietnia 1995 w Las Vegas na punkty i z niepokonanym Davidem Kamau 16 września tego roku w Las Vegas, również na punkty.
7 czerwca 1996 w las Vegas stracił tytuł mistrza świata po przegranej przez TKO w 4. rundzie z Óscarem de la Hoyą. W swej setnej walce pokonał byłego mistrza świata Joeya Gamache przez TKO w 8. rundzie 12 października 1996 w Anaheim. Spróbował odzyskać wakujący tytuł mistrza świata WBC kategorii junior półśredniej, ale zremisował z Miguelem Ángelem Gonzálezem po 12 rundach 7 marca 1998 w Meksyku. 18 września tego roku walczył w Las Vegas z de la Hoyą o tytuł mistrza świata WBC wagi półśredniej, ale przegrał przez poddanie w 8. rundzie. W 1999 pokonał dwóch przeciwników, a potem przegrał z Willym Wise. 29 lipca 2000 w Phoenix próbował odzyskać tytuł mistrza świata WBC wagi junior półśredniej, ale przegrał z broniącym pasa Kostią Cziu przez TKO w 6. rundzie.
Później stoczył tylko 5 walk, wygrywając m.in. ze swymi pogromcami Frankiem Randallem i Willym Wise. Ostatnią przegrał z Groverem Wileyem 17 września 2005 w Phoenix (dwa lata później jego syn Julio César Jr. wygrał z Wileyem przez nokaut).
Jego syn Julio César Chávez Jr. jest byłym mistrzem świata WBC w wadze średniej, a drugi syn Omar Chávez także znanym bokserem.
Został wybrany w 2011 do Międzynarodowej Bokserskiej Galerii Sławy.

</doc>
