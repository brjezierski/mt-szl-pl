<doc id="2856682" url="https://pl.wikipedia.org/wiki?curid=2856682" title="Cerkiew Ikony Matki Bożej „Ukój Mój Smutek” w Moskwie (Marjino)">
Cerkiew Ikony Matki Bożej „Ukój Mój Smutek” w Moskwie (Marjino)

Cerkiew Ikony Matki Bożej „Ukój Mój Smutek” – prawosławna cerkiew w Moskwie, w rejonie Marjino, w dekanacie Złożenia Szat Matki Bożej w Blachernie eparchii moskiewskiej miejskiej Rosyjskiego Kościoła Prawosławnego.
Parafia w Marjinie została zarejestrowana w 1995; wcześniej w dzielnicy nie istniała żadna prawosławna świątynia. Początkowo na miejscu, gdzie obecnie (2013) znajduje się cerkiew, funkcjonowała świątynia tymczasowa z dzwonnicą. Kamień węgielny pod budowę cerkwi poświęcił 2 września 1999 patriarcha moskiewski i całej Rusi Aleksy II. Inwestycja została sfinansowana z datków wiernych, dotacji władz rejonowych i innych organizacji; łącznie koszt budowy obiektu wyniósł 88 mln rubli. Autorem projektu cerkwi był Andriej Oboleński, który opracował plan świątyni w stylu typowym dla dziewiętnastowiecznej klasycystycznej architektury cerkiewnej. Konsekracja gotowego obiektu miała miejsce 24 lutego 2001; ceremonii przewodniczył patriarcha Aleksy II.

</doc>
<doc id="2856686" url="https://pl.wikipedia.org/wiki?curid=2856686" title="Gia Coppola">
Gia Coppola

Giancarla Coppola (ur. 1 stycznia 1987 w Los Angeles) – amerykańska reżyserka, scenarzystka, aktorka, a także fotografka i projektantka mody. Córka Gian-Carlo Coppoli, wnuczka Francisa Forda oraz Eleanor Coppoli, prawnuczka Carmine oraz bratanica Sofii i Romana.
Urodziła się w Los Angeles. Jej ojciec Gian-Carlo Coppola zginął w Annapolis w wypadku łodzi na siedem miesięcy przed jej narodzinami. Uczęszczała do Archer School for Girls w Los Angeles, którą ukończyła w 2003 roku. Jako dziecko zagrała kilka epizodycznych ról w filmach swojego dziadka, Francisa Forda (m.in. "Ojciec chrzestny III" czy "Nowojorskie opowieści"). W 2010 roku wyreżyserowała film krótkometrażowy projektanta Zaca Posena, w celu wypromowania jego kolekcji ubrań "Target". W tym filmie wystąpiły członkinie zespołu The Like. W 2013 roku wyreżyserowała film pt. "Palo Alto".
Wybrana filmografia.
Reżyser
Scenarzysta
Aktorka

</doc>
<doc id="2856689" url="https://pl.wikipedia.org/wiki?curid=2856689" title="Henan Construction">
Henan Construction



</doc>
<doc id="2856697" url="https://pl.wikipedia.org/wiki?curid=2856697" title="Maurycy Mędrzycki">
Maurycy Mędrzycki

Maurycy Mędrzycki, franc. "Maurice Mendjizky" (ur. 20 lipca 1890 w Łodzi, zm. 8 maja 1951 w Saint-Paul-de-Vence) – polski malarz pochodzenia żydowskiego, tworzący we Francji. Wchodził w krąg artystów École de Paris.
Życiorys.
Urodził się w rodzinie rzemieślników jako Mojsze Zelik Mędrzyżecki. Edukację artystyczną rozpoczął zapewne od Szkoły Rysunkowej Jakuba Katzenbogena w Łodzi. W 1906 wyjechał do Berlina, gdzie chciał uczyć się muzyki, aby zostać dyrygentem. W 1908 roku wrócił do Łodzi, aby odbyć służbę wojskową. W 1909 osiadł w Paryżu, gdzie związał się ze środowiskiem artystycznym École de Paris. Po 1918 roku poznał Alice Ernestine Prin, która została jego muzą, a także kochanką. Alice, znana później jako Kiki de Montparnasse, związana była z Mędrzyckim do 1921 roku. Według niektórych źródeł to Mędrzycki wymyślił jej pseudonim artystyczny. Pierwsza indywidualna wystawa Mędrzyckiego miała miejsce w paryskiej Galerie Lorenceau w 1920 roku. Wstęp do katalogu wystawy napisał André Salmon.
W 1913 poznał Renoira, który zaprosił go do spędzenia kilku dni w jego domu w Cagnes-sur-Mer. Mędrzycki, zauroczony tym regionem Francji, osiadł tam w 1921 na trzy lata. W 1924, po powrocie do Paryża, spotkał marszanda Leopolda Zborowskiego, który pomagał mu sprzedawać obrazy. W 1931 miał indywidualną wystawę w Galerii Kleinmanna w Paryżu.
W 1933, po dojściu Hitlera do władzy, Mędrzycki wraz z Paulem Signacem założył „Ruch Intelektualiści za Pokój”, w którym działało wielu pisarzy, naukowców i poetów.
W 1939 wspólnie ze swoją rodziną ukrył się w Alpach Nadmorskich, gdzie był członkiem francuskiego ruchu oporu. Jego żona została aresztowana w 1942, jego syn, Claude, został zamordowany przez Niemców 14 dni przed wyzwoleniem.
Artysta zmarł na raka w 1951 w Saint-Paul-de-Vence.
Twórczość.
Malował głównie pejzaże, kwiaty, kompozycje figuralne. W swej twórczości inspirował się malarstwem Cézanne’a. W jego przestrzenne pejzaże często wpisane były kubiczne formy wiejskiej zabudowy. Mędrzycki zachował kontakty z Polską, wystawiał swoje dzieła na wystawach sztuki żydowskiej w Warszawie i w Łodzi. Ostatnim jego dziełem była seria grafik "W hołdzie bohaterom warszawskiego getta", utrzymana w stylu ekspresjonistycznym. Zostały one wydane w 1955 z tekstami Paula Eluarda i Vercorsa.

</doc>
<doc id="2856698" url="https://pl.wikipedia.org/wiki?curid=2856698" title="Cerkiew św. Michała Archanioła w Smerekowcu">
Cerkiew św. Michała Archanioła w Smerekowcu

Cerkiew św. Michała Archanioła w Smerekowcu − dawna cerkiew greckokatolicka pw. św. Michała Archanioła znajdująca się Smerekowcu z 1818.
Historia.
Świątynia w Smerekowcu została zbudowana w 1818 w tzw. stylu józefińskim. Była to cerkiew greckokatolicka pw. św. Michała Archanioła, która następnie została przejęta przez katolików. W 1889 oraz w 1930 kościół był przebudowywany. W 1974 został ustanowiony kościołem parafialnym w Smerekowcu i wydzielonym z parafii Gładyszów.
Architektura i wyposażenie.
Cerkiew jest budowlą murowaną z kamienia i otynkowaną. Dach pokryty jest blachą. 
Wnętrze pokrywa wspaniała polichromia figuralna i wykonany w 1889 roku ikonostas, czyli ozdobna, pokryta ikonami ściana, która znajduje się między miejscem ołtarzowym (prezbiterium) a nawą. Polichromia usytuowana jest na suficie i przedstawia Trójcę Świętą.
Ikonostas 4-rzędowy został wykonany przez Karola Różewicza z Sanoka, w pierwszym z rzędów znajdują się ikony:
Środek pierwszego rzędu zajmują carskie wrota z portretami apostołów św. Marka, św. Łukasza, św. Jana i św. Mateusza. Drugi rząd ikonostasu to tzw. "rząd świąteczny", który przedstawia święta roku liturgicznego, w środkowej części tego rzędu jest Ostatnia Wieczerza.
Trzeci rząd to tzw. grupa deisis, która przedstawia apostołów i świętych. Środkowa ikona 3 rzędu przedstawia Jezusa na tronie. 
Czwarty rząd to ikony z prorokami i ojcami Kościoła. Całość ikonostasu zwieńcza krzyż.
Otoczenie.
Naprzeciw wejścia głównego usytuowana jest dzwonnica z 3 arkadami, gdzie w każdej z nich znajduje się dzwon. Jest to dzwonnica typu parawanowego.

</doc>
<doc id="2856700" url="https://pl.wikipedia.org/wiki?curid=2856700" title="Grand Prix Nowej Zelandii na żużlu">
Grand Prix Nowej Zelandii na żużlu

Grand Prix Nowej Zelandii w sporcie żużlowym to zawody z cyklu żużlowego Grand Prix.
To drugie zawody prestiżowego cyklu rozgrywane poza Europą. W październiku 2002 roku żużlowcy ścigali się w zawodach o Wielką Nagrodę Australii na stadionie w Sydney. Władze zarządzające cyklem Grand Prix zadecydowały o rozegraniu jednej z rund w Nowej Zelandii – kraju o wielkich tradycjach żużlowych, stąd pochodzą między innymi Barry Briggs czy Ivan Mauger. I tak w Auckland odbyła się pierwsza impreza z cyklu Grand Prix. Były to zawody inaugurujące sezon 2012.
Historia zawodów.
Próby zorganizowania jednej z rund Grand Prix w Nowej Zelandii podjęto w 2010 roku. Władze miasta Tauranga wyszły z inicjatywą rozegrania turnieju na obiekcie Baypark Speedway. Niestety ze względów finansowych wycofano się z pomysłu.
31 marca 2012 roku rozegrano pierwsze w historii zawody o Grand Prix Nowej Zelandii. Na torze Western Springs zwyciężył Amerykanin Greg Hancock. Podium uzupełnili Jarosław Hampel oraz Nicki Pedersen.
Podium.
1x – Greg Hancock, Jarosław Hampel, Martin Smolinski
3x - Nicki Pedersen;
2x – Jarosław Hampel, Greg Hancock;
1x – Jason Crump, Tomasz Gollob, Krzysztof Kasprzak, Fredrik Lindgren

</doc>
<doc id="2856701" url="https://pl.wikipedia.org/wiki?curid=2856701" title="Jan Wańkowicz">
Jan Wańkowicz

Jan Kazimierz Wańkowicz (ur. w Birczy, zm. 18 czerwca 1940 w Thouars) – podpułkownik saperów Wojska Polskiego.
Życiorys.
Jan Kazimierz Wańkowicz urodził się 28 października 1895 roku w Birczy, w powiecie bobrujskim ówczesnej guberni mińskiej. Pochodził ze szlacheckiej rodziny ziemiańskiej z Kresów. W 1914 roku, po ukończeniu szkoły średniej, rozpoczął studia na Ryskim Instytucie Politechnicznym w Rydze. W 1916 roku został powołany do Armii Imperium Rosyjskiego. W 1917 roku ukończył Oficerską Szkołę Inżynierii w Petersburgu. Po mianowaniu oficerem skierowano go na front do 6 pułku saperów. W styczniu 1918 roku przedostał się do I Korpusu Polskiego. Jako młodszy oficer w 3 pułku ułanów wziął udział w walkach z bolszewikami w obronie Bobrujska.
Pod koniec grudnia 1918 roku wstąpił do Wojska Polskiego i otrzymał przydział do 1 pułku inżynieryjnego z dniem 7 stycznia 1919 roku. Od początku do końca wojny z bolszewikami brał udział w walkach na froncie.
W styczniu 1920 roku skutecznie kierował rozbudową umocnień polowych. W maju 1920 roku przeszedł na tyły bolszewików w celu ustalenia ich sił i dyslokacji. W dniach 15–20 lipca 1920 roku sprawnie odbudował mosty na trasie Wołkowysk-Słonim. W latach 1920–1922 był zastępcą Szefa Inżynierii i Saperów oraz referentem organizacyjno-mobilizacyjnym w Departamencie V Ministerstwa Spraw Wojskowych.
W 1923 roku został wyznaczony na dowódcę batalionu w 2 pułku saperów. Stamtąd został przeniesiony w 1923 roku na dwa lata do pracy w Oddziale III Ministerstwa Spraw Wojskowych. 25 października 1926 roku, po ukończeniu kursu fortyfikacyjnego, został przydzielony do Biura Ogólno Organizacyjnego Ministerstwa Spraw Wojskowych w Warszawie. 7 grudnia 1926 roku został przeniesiony do 1 pułku saperów na stanowisko dowódcy batalionu. W 1927 roku powrócił do Departamentu V Ministerstwa Spraw Wojskowych na stanowisko kierownika referatu i zastępcę szefa wydziału organizacyjnego. 5 listopada 1928 roku otrzymał przeniesienie z Departamentu Inżynierii Ministerstwa Spraw Wojskowych do 5 pułku saperów w Krakowie na stanowisko dowódcy VI batalionu saperów. 23 grudnia 1929 roku został przeniesiony z rozformowanego 5 pułku saperów do 5 batalionu saperów na stanowisko zastępcy dowódcy batalionu. W latach 1932–1936 był szefem fortyfikacji przy 23 Dywizji Piechoty. W marcu 1939 roku pozostawał w rezerwie personalnej oficerów przy Inspektorze Saperów na stanowisku kierownika robót. Do września 1939 roku był szefem odcinka fortyfikacji Kostopol – kierownikiem robót nr 13. We wrześniu 1939 roku był dowódcą saperów w dowództwie Grupy „Stryj”.
Po kampanii wrześniowej przedostał się do Francji i został przydzielony do Ośrodka Wyszkolenia Oficerów Saperów w Thouars. 18 czerwca 1940 roku o godz. 5.50 został ranny podczas bombardowania dworca kolejowego w Thouars przez Luftwaffe. Tego samego dnia zmarł z ran w szpitalu w Thouars.

</doc>
<doc id="2856709" url="https://pl.wikipedia.org/wiki?curid=2856709" title="Andriej Markow (hokeista)">
Andriej Markow (hokeista)

Andriej Wiktorowicz Markow, ros. Андрей Викторович Марков (ur. 20 grudnia 1978 w Woskriesiensku) – rosyjski hokeista, reprezentant Rosji, trzykrotny olimpijczyk, trener.
Kariera klubowa.
Wychowanek Chimika Woskriesiensk. Od 2000 roku zawodnik Montréal Canadiens. W czerwcu 2011 roku przedłużył kontrakt z klubem o trzy lata. Od października 2012 do stycznia 2013 roku na okres lokautu w sezonie NHL (2012/2013) związany kontraktem z klubem Witiaź Czechow. W czerwcu 2014 przedłużył kontrakt z Montreal Canadiens o trzy lata. Od lipca 2017 zawodnik Ak Barsu Kazań. W październiku 2019 podpisał roczny kontrakt z Łokomotiwem Jarosław. W kwietniu 2020 ogłosił zakończenie kariery zawodniczej.
Kariera reprezentacyjna.
Wielokrotny reprezentant Rosji. Uczestniczył w turniejach mistrzostw świata w 1999, 2000, 2005, 2007, 2008, zimowych igrzysk olimpijskich 2006, 2010, 2014, Pucharu Świata 2016.
Kariera trenerska.
W maju 2021 wszedł do sztabu trenerskiego Witiazia Podolsk. 1 lipca 2021 ogłoszono, że Markow opuścił posadę. Wkrótce potem poinformowano, że został zdyskwalifikowany przez Rosyjską Agencję Antydopingową (RUSADA) na okres 1,5 roku z powodu trzech nieudanych testów antydopingowych. W lipcu 2022 wszedł do składu Spartaka Moskwa.

</doc>
<doc id="2856710" url="https://pl.wikipedia.org/wiki?curid=2856710" title="Mukuka Mulenga">
Mukuka Mulenga

Mukuka Mulenga (ur. 6 lipca 1993) – piłkarz zambijski grający na pozycji pomocnika. 
Kariera klubowa.
Swoją karierę piłkarską Mulenga rozpoczął w klubie Kabwe Warriors. W 2009 roku zadebiutował w nim w zambijskiej Premier League. W 2010 roku przeszedł do klubu Power Dynamos z miasta Kitwe. W 2011 roku wywalczył z nim swój pierwszy w karierze tytuł mistrza Zambii. W sezonie 2013/2014 był piłkarzem Mamelodi Sundowns, a w sezonie 2014/2015 – Bloemfontein Celtic. W 2015 wrócił do Mamelodi Sundowns.
Kariera reprezentacyjna.
W reprezentacji Zambii Mulenga zadebiutował w 2012 roku. W 2013 roku został powołany do kadry na Puchar Narodów Afryki 2013, a w 2015 na Puchar Narodów Afryki 2015.

</doc>
<doc id="2856712" url="https://pl.wikipedia.org/wiki?curid=2856712" title="Zakłady Mechaniczne imienia Kalinina">
Zakłady Mechaniczne imienia Kalinina

Zakłady Mechaniczne imienia M. I. Kalinina (ros. ОАО «Машиностроительный завод имени М. И. Калинина») – rosyjskie przedsiębiorstwo przemysłu zbrojeniowego z siedzibą w Jekaterynburgu. Specjalizuje się w produkcji rakietowych systemów przeciwlotniczych ziemia-powietrze. Poza produkcją dla wojska zakłady produkują podnośniki hydrauliczne i wózki akumulatorowe.
Historia.
Przedsiębiorstwo powstało w 1866 roku na podstawie edyktu imperatora Aleksandra II Romanowa jako wytwórnia armat. Początkowo siedziba znajdowała się w Petersburgu, a w 1918 roku zakłady przeniesiono na przedmieścia Moskwy. Po agresji Niemiec na ZSRR w 1941 roku zakłady ewakuowane zostały do Swierdłowska, gdzie znajdują się do dzisiaj. Od 1956 roku przedsiębiorstwo produkuje nie tylko przedmioty związane z przemysłem zbrojeniowym, ale także do użytku cywilnego. Po rozpadzie Związku Radzieckiego doszło do przekształceń własnościowych w zakładach. Swą nazwę noszą one na cześć Michaiła Kalinina. Zakłady wchodzą w skład koncernu PWO Almaz-Antej. 
Produkcja.
W zakładach produkowano seryjnie następujące zestawy przeciwlotnicze: 

</doc>
<doc id="2856714" url="https://pl.wikipedia.org/wiki?curid=2856714" title="Fred Sablan">
Fred Sablan

Fred Sablan (ur. 28 kwietnia 1970 w Cupertino) – amerykański muzyk, basista w zespole Marilyn Manson. Jest także basistą oraz okazjonalnie gitarzystą w Goon Moon. Były basista Butcher Holler i gitarzysta Crack.
Kariera muzyczna.
Crack (1993-2001) &amp; Butcher Holler (2001-2003).
Pod koniec lat 90. Fred Sablan występował jako gitarzysta punkrockowego zespołu Crack. Później został basistą zespołu Butcher Holler co zaowocowało albumem I Heart Rock, który brzmi jak „Black Sabbath zmieszany z Roxy Music”. Po rozpadzie zespołu Fred Sablan kontynuował nagrywanie muzyki z innym artystami.
Goon Moon.
Od lipca 2007 roku jest zaangażowany jako basista oraz okazjonalnie gitarzysta w zespole stworzonym przez Jeordie White, znany jako Twiggy Ramirez. Fred Sablan poznał go przez wspólnego przyjaciela i byłego gitarzyste Nine Inch Nails, Aaron North.
Marilyn Manson.
W lipcu 2010 roku Fred Sablan został mianowany basistą zespołu Marilyn Manson. Był związany z nagraniem płyty Born Villain oraz uczestniczy w trasie koncertowej Hey, Cruel World Tour, która rozpoczęła się w lutym 2012 roku.

</doc>
<doc id="2856717" url="https://pl.wikipedia.org/wiki?curid=2856717" title="Danny Munyao">
Danny Munyao

Danny Munyao (ur. 21 stycznia 1987) – piłkarz zambijski grający na pozycji bramkarza. Od 2011 roku jest zawodnikiem klubu Red Arrows FC.
Kariera klubowa.
Swoją karierę piłkarską Munyao rozpoczął w klubie Red Arrows FC. W 2007 roku zadebiutował w nim w zambijskiej Premier League. W debiutanckim sezonie zdobył z nim Puchar Zambii. W 2010 roku grał w Zanaco FC, a w 2011 roku wrócił do Red Arrows FC.
Kariera reprezentacyjna.
W 2013 roku Munyao został powołany do reprezentacji Zambii na Puchar Narodów Afryki 2013, a w 2015 na Puchar Narodów Afryki 2015.

</doc>
<doc id="2856718" url="https://pl.wikipedia.org/wiki?curid=2856718" title="Dominicus Geyer">
Dominicus Geyer

 Dominicus Geyer (ur. w 1662, zm. w 1726) – prawdziwe nazwisko Mathias Xavier Geyer (imię zakonne "Dominicus"), 42 opat zakonu cystersów w Krzeszowie.
Dominik Geyer urodził się w Nysie w 1662. Kształcił się w jezuickim gimnazjum w Nysie. W młodzieńczym wieku zdarzył się nieszczęśliwy wypadek, który zadecydował o powołaniu Geyera. Przyczyną była kość, która utkwiła w gardle, w agonii za ocalenie życia Geyer ślubował pobożność, którą dotrzymał do końca. Wstąpił do zakonu cystersów. W wieku 34 lat został wybrany opatem zakonu cystersów w Krzeszowie. Dbał o rozkwit opactwa i stan podległych świątyń. W 1703 roku powiększył dobra krzeszowskie nabywając od rodu von Zedlitz zamek w Bolkowie z okolicznymi posiadłościami. W 1703 roku uzyskał potwierdzenie fundacji probostwa w Cieplicach dla klasztoru. W czasie swojego panowania doprowadził do rozkwitu rzemiosło i rozwinął handel, przyczynił się do rozkrzewienia tkactwa, które przynosiło spore dochody. W 1707 roku sprowadził do Chełmska Śląskiego grupę tkaczy czeskich i zbudował dla nich zespół 12 domów drewnianych. W czasie rządów utrzymywano kontakty z Polską, doprowadził klasztor do wzrostu i dobrobytu, Krzeszów stał się głównym miejscem pielgrzymek na Śląsku. Owocnie działało Bractwo św. Józefa. Odnowił w Krzeszowie i okolicy kult maryjny, kult św. Anny, kult figurki Emmanuela oraz Czternastu Świętych Wspomożycieli. Zgromadził środki na budowę kościoła klasztornego w Krzeszowie. W czasie jego rządów opactwo znajdowało się w rzędzie klasztorów błyszczących przykładem. Ostatnie lata opata Geyera były trudne z powodu płacenia wysokich podatków wprowadzonych w 1722 roku przez Karola VI. Po wylewie w 1723 roku w Świdnicy, który przeżył miał niesprawną prawą rękę. Zmarł w 1726 w Cieplicach w wieku 64 lat. Prosił, aby pochowano go przed ołtarzem Jezusa Emmanuela. Po wybudowaniu nowego kościoła klasztornego został pochowany w kaplicy św. Bernarda, płyta nagrobna opata została umieszczona w posadzce przed ołtarzem św. Bernarda z Clairvaux. Dominicus Geyer zbudował i zabezpieczył wiele kościołów i kaplic, zajmuje honorowe miejsce w historii śląskiego baroku. Zwracał uwagę z całą surowością na pobożność i wiarę. Zniósł własność prywatną mnichów.
Dokonania.
Zarządzając opactwem krzeszowskim stał się budowniczym szeregu obiektów kościołów i kaplic – za jego inicjatywy m.in. wykonano:
Opat Dominik Geyer został sportretowany w przedsionku krzeszowskiego kościoła Matki Bożej i w mauzoleum Piastów

</doc>
<doc id="2856726" url="https://pl.wikipedia.org/wiki?curid=2856726" title="Mats Berggaard">
Mats Berggaard



</doc>
<doc id="2856727" url="https://pl.wikipedia.org/wiki?curid=2856727" title="SARD">
SARD



</doc>
<doc id="2856729" url="https://pl.wikipedia.org/wiki?curid=2856729" title="Cunén">
Cunén

Cunén – miasto w środkowo-zachodniej Gwatemali, w górach Sierra Madre de Chiapas, w departamencie El Quiché, leżące w odległości 17 km na wschód od stolicy departamentu Santa Cruz del Quiché. Według danych szacunkowych w 2012 roku liczba ludności miasta wyniosła 18 877 mieszkańców.
Jest siedzibą władz gminy o tej samej nazwie, która w 2012 roku liczyła 36 423 mieszkańców. Gmina jest niewielka, a jej powierzchnia obejmuje 168 km².

</doc>
<doc id="2856733" url="https://pl.wikipedia.org/wiki?curid=2856733" title="General Electric CF6">
General Electric CF6

General Electric CF6 – seria turbowentylatorowych dwuprzepływowych silników lotniczych o dużym stosunku dwuprzepływowości firmy General Electric. Model wywodzi się z silnika General Electric TF39, pierwszego silnika o dużym stosunku dwuprzepływowości. General Electric zamierza zastąpić silniki CF6 nową serią silników GEnx.
Po sukcesie wojskowych silników z serii TF39, General Electric postanowiło zaoferować podobny produkt w wersji cywilnej jako CF6. Nowy projekt szybko przykuł uwagę producentów lotniczych. Pierwszy samolot z silnikami CF6 - McDonnell Douglas DC-10 rozpoczął regularne loty w 1971. Potem silniki CF6 montowano również na samolotach Airbus A300, A310, A330, Boeing 747, Boeing 767 oraz McDonnell Douglas MD-11.

</doc>
<doc id="2856736" url="https://pl.wikipedia.org/wiki?curid=2856736" title="Wólka Maziarska">
Wólka Maziarska



</doc>
<doc id="2856742" url="https://pl.wikipedia.org/wiki?curid=2856742" title="Champion (film 1949)">
Champion (film 1949)

Champion – amerykański film z 1949 roku w reżyserii Marka Robsona.

</doc>
<doc id="2856743" url="https://pl.wikipedia.org/wiki?curid=2856743" title="Krogulczak plamisty">
Krogulczak plamisty

Krogulczak plamisty, krogulec plamisty ("Lophospiza griseiceps") – gatunek ptaka z rodziny jastrzębiowatych (Accipitridae). Występuje endemicznie w Indonezji – na Celebesie i sąsiednich mniejszych wyspach: Togian, Muna i Buton. Długość ciała 33–38 cm.

</doc>
<doc id="2856747" url="https://pl.wikipedia.org/wiki?curid=2856747" title="Cynolebias belloti">
Cynolebias belloti



</doc>
<doc id="2856748" url="https://pl.wikipedia.org/wiki?curid=2856748" title="Cynolebias bellotti">
Cynolebias bellotti



</doc>
<doc id="2856749" url="https://pl.wikipedia.org/wiki?curid=2856749" title="Cynolebias belotti">
Cynolebias belotti



</doc>
<doc id="2856750" url="https://pl.wikipedia.org/wiki?curid=2856750" title="Cynolebias gibberosus">
Cynolebias gibberosus



</doc>
<doc id="2856751" url="https://pl.wikipedia.org/wiki?curid=2856751" title="Cynolebias irregularis">
Cynolebias irregularis



</doc>
<doc id="2856752" url="https://pl.wikipedia.org/wiki?curid=2856752" title="Cynolebias maculatus">
Cynolebias maculatus



</doc>
<doc id="2856757" url="https://pl.wikipedia.org/wiki?curid=2856757" title="Mistrzostwa Azji w Łyżwiarstwie Szybkim 2013">
Mistrzostwa Azji w Łyżwiarstwie Szybkim 2013

14. Mistrzostwa Azji w Łyżwiarstwie Szybkim odbyły się w Changchun (na Jilin Provincial Speed Skating Rink), w Chinach w dniach 29–30 grudnia 2012 roku. Zawodnicy startowali na dystansie 500, 1500, 5000 i 10000 metrów, a zawodniczki na 500, 1500, 3000 i 5000 metrów.
Tytuły mistrzowskie zdobyli Koreańczyk Lee Seung-hoon oraz Japonka Masako Hozumi.

</doc>
<doc id="2856764" url="https://pl.wikipedia.org/wiki?curid=2856764" title="Alina Wojtas">
Alina Wojtas

Alina Wojtas (ur. 21 marca 1987 w Nowym Sączu) – polska piłkarka ręczna, występująca na pozycji prawej lub lewej rozgrywającej, reprezentantka kraju, uczestniczka mistrzostw świata oraz mistrzostw Europy. Mistrzyni Polski i Norwegii. Od sezonu 2014/2015 zawodniczka norweskiego Larvik HK. W 2017 roku zawodniczka związała się z Zagłębiem Lubin. W lutym 2018 zakończyła karierę.
Kariera sportowa.
Klubowa.
Treningi piłki ręcznej rozpoczęła w UKS Olimpia Nowy Sącz. Po ukończeniu szkoły średniej przyjechała do Gdańska. Seniorską karierę rozpoczynała pod wodzą Jerzego Cieplińskiego w AZS-AWFiS Gdańsk, w barwach którego zadebiutowała w polskiej ekstraklasie oraz europejskich pucharach, a także odniosła pierwsze sukcesy (wicemistrzostwo Polski w sezonie 2007/2008). W trakcie sezonu 2008/2009 podpisała kontrakt z MKS Lublin, jednak pierwsze miesiące poświęciła na operację i rehabilitację kontuzjowanego kolana. Faktycznie, grę w tym klubie rozpoczęła więc od sezonu następnego. Z lubliniankami wywalczyła 4 tytuły mistrzyni Polski oraz zadebiutowała w Lidze Mistrzyń. Od sezonu 2014/2015 występuje w Larvik HK. 4 kwietnia 2015, w trakcie pierwszego meczu ćwierćfinałowego Ligi Mistrzyń z Thüringer HC, doznała poważnego urazu lewego kolana, a kontuzja ta wyeliminowała ją z gry do końca roku. Zawodniczka w 2017 roku postanowiła wrócić do kraju, od sezonu 2017/2018 reprezentować będzie barwy Zagłębia Lubin. W lutym 2018 zakończyła karierę ze względów osobistych.
Reprezentacyjna.
W seniorskiej reprezentacji Polski zadebiutowała 23 maja 2008 w towarzyskim spotkaniu z Kazachstanem. W grudniu 2013, będąc najlepszą strzelczynią biało-czerwonych podczas Mistrzostw Świata w Serbii (39 goli, przy skuteczności 51%), poprowadziła drużynę narodową do 4 miejsca w turnieju. Rok później zajęła 11. miejsce w Mistrzostwach Europy 2014. Kontuzja kolana wyeliminowała ją z gry w eliminacjach oraz finałach Mistrzostw Świata 2015 oraz pierwszych meczach eliminacji Mistrzostw Europy 2016.
Życie prywatne.
Jej mężem jest piłkarz Jakub Świerczok.

</doc>
<doc id="2856767" url="https://pl.wikipedia.org/wiki?curid=2856767" title="Baszta łupinowa">
Baszta łupinowa

Baszty łupinowe – konstrukcje obronne wysunięte poza lico muru i otwarte do wnętrza miasta. Budowane na rzucie prostokątnym lub półkolistym, posiadały zwykle dwie lub trzy kondygnacje, na które można było się dostać przy pomocy drewnianych drabin. Górne kondygnacje nakryte były drewnianym daszkiem, a obronę umożliwiały umieszczone w murze otwory strzelnicze. Taką konstrukcję baszt stosowano, aby wróg po zdobyciu poszczególnych obiektów nie mógł ich użyć jako punkty oporu przeciwko broniącemu się dalej miastu. Z czasem baszty łupinowe przebudowywano tworząc baszty łupinowe zamknięte, służące również celom mieszkalnym.

</doc>
<doc id="2856768" url="https://pl.wikipedia.org/wiki?curid=2856768" title="Skarżysko Książęce (gromada)">
Skarżysko Książęce (gromada)

Skarżysko Książęce (w 1954 – "Skarżysko-Książęce") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Skarżysko-Książęce (pisownia z łącznikiem) z siedzibą GRN w Skarżysku-Książęcym (obecnie w granicach Skarżyska-Kamiennej) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad: Skarżysko-Książęce ze zniesionej gminy Skarżysko-Kościelne w powiecie iłżeckim i Pogorzałe ze zniesionej gminy Bliżyn w powiecie kieleckim. Dla gromady ustalono 27 członków gromadzkiej rady narodowej.
1 stycznia 1969 gromadę przyłączono do powiatu szydłowieckiego w tymże województwie.
Gromada Skarżysko Książęce przetrwała do końca 1972 roku, czyli do kolejnej reformy gminnej.

</doc>
<doc id="2856769" url="https://pl.wikipedia.org/wiki?curid=2856769" title="Skarżysko-Książęce (gromada)">
Skarżysko-Książęce (gromada)



</doc>
<doc id="2856775" url="https://pl.wikipedia.org/wiki?curid=2856775" title="„Bóg objawiony w ciele” (1 Tm 3,16)">
„Bóg objawiony w ciele” (1 Tm 3,16)

„Bóg objawiony w ciele” (gr. θεός ἐφανερώθη ἐν σαρκί) – wariant tekstowy występujący w 1 Tm 3,16, w późnych greckich rękopisach Nowego Testamentu. Prawdopodobnie powstał w III wieku przez przypadek, motywowany potrzebami ortografii, bądź miał na celu podkreślenie boskości Chrystusa. W XVI wieku wszedł do Textus receptus i był obecny w niemal wszystkich wydaniach Nowego Testamentu przez kilka kolejnych wieków. Od wieku XVIII wariant ten stał się przedmiotem batalii dogmatycznej. Krytycy tekstu kwestionowali jego autentyczność, narażając się na zarzut wspierania unitarianizmu. Ostatecznie jednak od końca XIX wieku uznaje się za autentyczny wariant „który został objawiony w ciele” (ὅς ἐφανερώθη ἐν σαρκί) wspierany przez wcześniejsze rękopisy oraz przekłady. Obrona wariantu uznawanego za potwierdzający boskość Chrystusa jest jednak nadal prowadzona przez zwolenników odrzuconego Textus receptus.
Starożytność i wczesne średniowiecze.
Kodeks Synajski (IV wiek), najstarszy grecki rękopis Nowego Testamentu przekazujący tekst 1. Listu do Tymoteusza, przekazuje wariant ὅς ("który") i tym samym fraza 1 Tm 3,16 uzyskuje znaczenie „który został objawiony w ciele”. Wariant ten wspierają rękopisy V wieku Kodeks Aleksandryjski i Kodeks Efrema, oraz późniejsze: Kodeks Augiański, Kodeks Boerneriański, 17, 33, 365, 442, 1175, 2127 oraz lekcjonarz 599 przekazują wariant. Wariant ten wspierany jest przez starożytne przekłady: syryjskie, gocki, etiopski, koptyjskie. Z Ojców Kościoła stosują go Orygenes, Epifaniusz, Hieronim, Teodoret, Cyryl, Liberatus.
Kodeks z Clermont przekazuje wariant ὅ ("które"), odnosząc go do μυστηριον ("tajemnica") z poprzedniej frazy. Całość uzyskuje sens – „wielka jest tajemnica pobożności, która została objawiona w ciele”. Wariant wspierany jest przez przekłady starołacińskie, Wulgatę oraz niektórych łacińskich Ojców Kościoła, jak Ambroży, Pelagiusz i Augustyn. Wariant ten w sposób pośredni przemawia na rzecz ὅς, jako wariantu pierwotnego. Wariant ten powstał w wyniku świadomej zmiany dla uzyskania większej poprawności gramatycznej dla całego całego ustępu, zbagatelizowano natomiast kontekst, który wyraźnie wskazuje na Chrystusa. Jest on charakterystyczny dla tekstu zachodniego.
Peszitta stosuje zaimek względny , który może być odpowiednikiem zarówno dla greckiego ὅς jak ὅ.
Rękopis 061 przekazuje wariant ω ("któremu") i cała fraza uzyskuje znaczenie „któremu została objawiona w ciele”.
Wariant ὅς traktowany jest jako oryginalny ze względu na oparcie w starożytnych rękopisach oraz przekładach. Badacze hymnów chrystologicznych zauważyli ponadto, że starożytne wyznania wiary zazwyczaj zaczynają się od zaimka względnego, czego przykłady znajdujemy w Flp 2,6 i Kol 1,15.
Wariant θεός.
Jednym z najstarszych rękopisów greckich stosujących wariant θεός ἐφανερώθη ("Bóg został objawiony") jest Kodeks Athous Lavrensis datowany na koniec IX wieku lub początek X wieku. Wariant ten wspiera większość późnych rękopisów, do ważniejszych należą: Kodeks Moskiewski, Angelicus, Porphyrianus, 075, 0150, 6, Minuskuł 81, 104, 181, 326, 330, 436, 451, 614, 629, 630, 1241, 1505, 1739, 1877, 1881, 1962, 1984, 1985, 2492, 2495, rękopisy bizantyjskiej tradycji tekstualnej, lekcjonarze.
U Ojców Kościoła wariant ten pojawia się w IV wieku. Stosowali go: Grzegorz z Nyssy, Dydym, Jan Chryzostom, Teodoret, Eutaliusz oraz późni Ojcowie.
Kodeks Synajski został poprawiony przez korektora "e" w XII wieku. Tekst Kodeksu Aleksandryjskiego, Efrema i Kodeksu z Clermont również był modyfikowany przez korektorów. Zmiana ta uzgadniała tekst starożytnych rękopisów z tekstem normatywnym i była motywowana przesłankami natury dogmatycznej – Bóg dokonał inkarnacji.
Wariant θεός ἐφανερώθη mógł powstać przez przypadek, gdy ΟΣ błędnie zostało odczytane jako ΘΣ, tj. jako skrót od θεός (patrz nomina sacra). Mogła to być jednak także zmiana dokonana w pełni świadomie, mająca na celu dostarczenie rzeczownika dla sześciu następujących czasowników i tym samym motywowana potrzebami ortografii. Zdaniem Metzgera zachodzi też niewielkie prawdopodobieństwo, że zmiana była motywowana pobudkami natury dogmatycznej.
Bart D. Ehrman jest zdania, że wariant powstał najpóźniej w III wieku, miał antyadopcjonistyczne podłoże, a jego celem było podkreślenie boskości Chrystusa.
Tekst drukowany.
Wariant „Bóg objawiony” został przyjęty w pierwszych drukowanych wydaniach greckiego Nowego Testamentu (Textus receptus), a za ich pośrednictwem wszedł do nowożytnych przekładów Nowego Testamentu. Ludolf Küster, wydając drugie i uzupełnione wydanie "Novum Testamentum" Milla, zastosował wariant zgodny z Textus receptus, jednak w przypisie wyliczył rękopisy oraz świadectwa Ojców Kościoła opowiadających się za wariantem ὅς ἐφανερώθη.
Isaac Newton napisał dzieło „An Historical Account of Two Notable Corruptions of Scripture”, w którym odrzuca dwa warianty Textus receptus – Comma Johanneum i θεός ἐφανερώθη z 1 Tm 3,16. Newton nie odważył się opublikować tego dzieła, obawiając się zarzutów o wspieranie unitarianizmu, w 1690 roku przesłał jego rękopis Johnowi Locke (New College, Oxford, MS. 361(4)). Następnie zasugerował mu, aby dzieło to przełożyć na język francuski i wydać we Francji. Locke przesłał rękopis do Jeana Le Clerc z prośbą opublikowania go. Ten zasugerował, by Newton najpierw się zapoznał z pracą Simona „Histoire critique du texte du Nouveau Testament”. Newton zastosował się do rady i zrewidował swoją pracę. Le Clerk przełożył tekst na łacinę i przygotowywał go do druku. W ostatniej chwili Newton zmienił zdanie i prosił, by zrezygnować z jego publikacji. Dzieło zostało wydane dopiero w 1754 roku, 27 lat po jego śmierci, zaś oryginalny rękopis – w 1785 roku.
Wettstein, duchowny i teolog z Bazylei, podczas studiowania Kodeksu Aleksandryjskiego zauważył, że ligatura nad literami theta i sigma nadpisana została innym atramentem i inną ręką. Ponadto pozioma kreska wewnątrz litery theta nie była częścią tej litery, lecz plamką przebijającą się z drugiej strony karty pergaminu. Oznacza to, że w tym miejscu rękopisu Chrystus nie został nazwany Bogiem. W 1730 roku wydał „Prolegomena ad Novi Testamenti Graeci”, w którym to dziele opowiedział się za wariantem ὅς ἐφανερώθη, a ponadto przeciwko autentyczności Comma Johanneum oraz brzmieniu tekstu Dz 20,28 mówiącego o boskości Chrystusa. Wariant ten zaczerpnął z Kodeksu Aleksandryjskiego i Kodeksu Efrema. Wkrótce po ukazaniu się Prolegomeny zarzucono mu socynianizm, wydalony został ze stanu duchownego i musiał przenieść się do Amsterdamu. W latach 1751-1752 opublikował w Amsterdamie opracowany przez siebie tekst Nowego Testamentu.
Textus receptus bronili Daniel Whitby, Franz Anton Knittel i inni. Carl Gottfried Woide wydając faksymile Kodeksu Aleksandryjskiego zastosował wariant ΘΣ i polemizował z Wettsteinem, którego zdaniem oryginalny tekst kodeksu przekazywał wariant ΟΣ. Wariant ΘΣ odrzucali krytycy Textus receptus, tacy jak: Bengel, Griesbach, Lachmann, Tischendorf, Tregelles, Wordsworth.
Westcott i Hort w swoim The New Testament in the Original Greek opowiedzieli się za wariantem potwierdzonym przez starożytne rękopisy. Od tego wydania większość przekładów stosuje wariant „który został objawiony w ciele”.
Dean Burgon w swoim „Revision Revised” poświęca 77 stron obronie wariantu Textus receptus. Wątpi, by Kodeks Aleksandryjski i Efrema wspierały wariant ὅς. Argumentował, że po roku 1770 karta Kodeksu Aleksandryjskiego z rzeczonym wariantem była tak często przeglądana, że wpłynęło to na obniżenie jej czytelności. Powołał się na przekład gruziński, cerkiewnosłowiański oraz Ojców Kościoła stosujących ten wariant.
Scrivener z pewnym wahaniem faworyzował wariant θεός i przyznał, że nie ma odwagi uznać go za wynik błędu korektora. Kodeks Aleksandryjski i Efrema zaliczył do świadków wspierających wariant ὅς, jednak z wahaniem i opatrzył je znakiem zapytania (A*? C*?).
Eberhard Nestle przytoczył przykład wariantu Jz 2,11 z Septuaginty, gdzie zachodzi podobna sytuacja. Kodeks Watykański i Ambrozjański podają wariant κυριος ο θεος υμων ος εν ουρανω ανω, natomiast Kodeks Aleksandryjski przekazuje κυριος ο θεος υμων θεος εν ουρανω ανω.
Wariantu Textus receptus bronią dziś fundamentaliści protestanccy skupieni wokół Burgon Society (Donald A. Waite, Scott Jones) oraz Ruchu „Tylko Król Jakub”. Zarzucają oni, że aparat krytyczny współczesnych wydań greckiego Nowego Testamentu został sfałszowany, że korektor Kodeksu Synajskiego żył nie w XII wieku, lecz w IV wieku, a korekty dokonano jeszcze przed opuszczeniem skryptorium. Fałszerstwa współczesnych krytyków tekstu mają dotyczyć również rękopisów A, C, F, G. Argumentują oni, że wariant Textus receptus jest bardziej poprawny gramatycznie, a wers ten jest jednym z nielicznych tekstów biblijnych wspierających boskość Chrystusa. Inne wersy wspierające boskość Chrystusa robią to pośrednio.

</doc>
<doc id="2856778" url="https://pl.wikipedia.org/wiki?curid=2856778" title="Pieśń bez końca">
Pieśń bez końca

Pieśń bez końca (ang "Song Without End") – amerykański film z 1960 roku w reżyserii George'a Cukora i Charlesa Vidora

</doc>
<doc id="2856779" url="https://pl.wikipedia.org/wiki?curid=2856779" title="Królestwo Tajlandii">
Królestwo Tajlandii



</doc>
<doc id="2856780" url="https://pl.wikipedia.org/wiki?curid=2856780" title="Rodzina Filipa V (1743)">
Rodzina Filipa V (1743)

Rodzina Filipa V () – obraz olejny francuskiego malarza Louisa-Michela van Loo (1707–1771), który pracował na hiszpańskim dworze w latach 1737–1752. Przedstawia króla Filipa V Burbona z najbliższą rodziną i dworem. Został namalowany w stylu francuskiego baroku i rokoko. Obecnie znajduje się w zbiorach Muzeum Prado w Madrycie.
Oprócz obrazu Van Loo z 1743 roku powstały jeszcze dwa dzieła o tym samym temacie i tytule: mniejsza wersja "Rodziny Filipa V" Van Loo namalowana w 1738 roku oraz starsza "Rodzina Filipa V" Jeana Ranca z 1723 roku. Jednym z powodów, dla których malowano zbiorowe portrety, było objęcie hiszpańskiego tronu przez ród Burbonów – poprzedni król Karol II był ostatnim z dynastii Habsburgów i zmarł bezdzietnie.
Król Filip V i jego druga żona Elżbieta Farnese znajdują się w centrum kompozycji otoczeni przez dzieci z pierwszego i drugiego małżeństwa króla. Para pobrała się w 1714 roku, po śmierci Marii Ludwiki Sabaudzkiej, ukochanej pierwszej żony Filipa V, wybranej dla niego przez dziadka Ludwika XIV. Ramię Elżbiety Farnese znajdujące się blisko korony jest symbolem władzy, jaką posiadała. Po lewej stronie Filipa V siedzi syn Marii Ludwiki, następca tronu książę Ferdynand. Jego żona Maria Barbara Portugalska siedzi obok najstarszej córki Filipa V Marianny Wiktorii Burbon, która poślubiła brata Barbary w ramach podwójnego hiszpańsko–portugalskiego małżeństwa zawartego w 1729 roku.
Centralna grupa obejmuje dzieci Filipa V i Elżbiety Farnese. Między królem a królową stoi ich najmłodszy syn kardynał Ludwik Antoni, późniejszy hrabia Chinchón. Na prawo od królowej stoi infant Filip, późniejszy książę Parmy i jego żona Maria Ludwika Elżbieta Burbon, córka Ludwika XV, nieobecna w Hiszpanii w czasie powstawania portretu. Dwie kobiety stojące nad nią to młodsze córki Filipa V i Elżbiety, infantki Maria Teresa Rafaela i Maria Antonia Burbon. Po prawej stronie siedzi Maria Amalia Wettyn (córka Augusta III Sasa), obok której stoi jej mąż Karol, król Neapolu i Sycylii i przyszły Karol III Hiszpański. Para mieszkała w Neapolu, ale wróciła do Hiszpanii, aby objąć tron po śmierci Ferdynanda VI w 1759 roku. Bawiące się z pieskiem dzieci to dwie wnuczki króla: infantka Izabela, córka księcia Parmy i infantka Maria Izabela, córka Karola III.
Ogromne płótno o wymiarach 408 × 520 cm zdobiło główny salon Pałacu Królewskiego w La Granja de San Ildefonso. Przedstawienie pełnej rodziny królewskiej z jej licznymi członkami miało świadczyć o trwałej władzy i zapewnionym przedłużeniu rodu. Charakterystyczna jest pełna przepychu dekoracja – szkarłatna tkanina przypominająca baldachim oraz bogactwo strojów, klejnotów i orderów nadające dziełu pompatyczny wyraz. Wyidealizowane wizerunki członków rodziny królewskiej mają na celu przybliżenie ich do ideału rasy i piękna. Na balkonie częściowo zasłoniętym przez czerwoną tkaninę stoi grupa koncertujących muzyków, a wielka sala w głębi otwiera się na ogrody. Nowatorskie dla hiszpańskiego malarstwa było zastosowanie jasnych, żywych kolorów, gdyż hołdowało ono bardziej mrocznej holenderskiej szkole.

</doc>
<doc id="2856782" url="https://pl.wikipedia.org/wiki?curid=2856782" title="Juan Luria">
Juan Luria

Juan Lurie "wł. Johannes Lorié" (ur. 20 grudnia 1862 w Warszawie, zm. 21 maja 1943 w Sobiborze) – urodzony w Polsce baryton pochodzenia żydowskiego.
Studiował w wiedeńskiej Universität für Musik und darstellende Kunst Wien razem z Josephem Gänsbacherem, naukę kontynuował na uczelni w Berlinie. Debiut Juana Lurie miał miejsce w Staatstheater w Stuttgarcie w 1885, w 1890 wyjechał do Nowego Jorku. Śpiewał w Metropolitan Opera przez cały sezon 1890/1891, a następnie wyjechał do Włoch, gdzie występował w La Scali jako Giovanni Luria. Stworzył m.in. postać Woltana w Walkirii śpiewając w 1893 jego partię w języku włoskim. Z Włoch przeniósł się do Berlina, gdzie często śpiewał w miejscowych synagogach. Od 1908 uczył śpiewu, do grona jego uczniów należeli m.in. Gotthelf Pistor, Käthe Heidersbach, Elfriede Marherr i Michael Bohnen. Koncertował w Berlinie, Brukseli i Wiedniu, po przejściu w stan spoczynku poświęcił się pracy pedagogicznej. W 1937 prześladowania ludności żydowskiej zaczęły zagrażać jego bezpieczeństwu artysty, toteż postanowił przenieść się do Holandii, nauczał w Amsterdamie i Hadze. Został aresztowany przez Gestapo pod koniec 1942 lub na początku 1943 i skierowany do obozu przejściowego, a następnie przetransportowany do obozu zagłady w Sobiborze, gdzie zginął w komorze gazowej w dniu przybycia.

</doc>
<doc id="2856784" url="https://pl.wikipedia.org/wiki?curid=2856784" title="To the Moon">
To the Moon

To the Moon – czwarta gra komputerowa stworzona przez kanadyjskiego projektanta i kompozytora Kana Gao oraz pierwsza komercyjna produkcja jego niezależnego studia Freebird Games. Jest grą przygodową z elementami gry fabularnej.
Została stworzona za pomocą programu RPG Maker XP i wydana 1 listopada 2011 roku. Pierwotnie była dostępna w sprzedaży na oficjalnej stronie autora i kilku innych serwisach dystrybucji cyfrowej, a 8 września 2012 roku pojawiła się także w ofercie serwisu Steam. Dostępna jest trwająca godzinę darmowa wersja trial gry. W Polsce została wydana 20 lutego 2013 roku przez firmę Techland. 14 marca 2013 roku ukazała się także polska lokalizacja gry dla wersji zakupionych poprzez dystrybucję cyfrową stworzona we współpracy fana produkcji ze studiem Freebird Games.
Jej kontynuacja pod tytułem "Finding Paradise" ukazała się 14 grudnia 2017 roku na platformach Windows, macOS i Linux.
18 maja 2018 roku Kan Gao ogłosił produkcję filmu animowanego na podstawie gry. Projekt sfinansowany będzie w Chinach, a wyprodukowany w Japonii. Gao będzie uczestniczył w tworzeniu scenariusza i doradzał przy produkcji.
Fabuła.
Głównymi bohaterami gry są dr Eva Rosalene i dr Neil Watts, którzy pracują dla Sigmund Corp. – firmy, która dzięki technologii zmiany wspomnień oferuje ludziom spełnienie swojego największego marzenia. Można to jednak zrobić, dopiero gdy dana osoba jest umierająca, gdyż fałszywe wspomnienia kolidują z prawdziwymi, co uniemożliwia prawidłowe funkcjonowanie. Ich kolejnym klientem jest John Wyles, owdowiały staruszek będący na łożu śmierci, a jego marzeniem – dostanie się na księżyc. Aby wypełnić swój kontrakt, bohaterowie muszą przedostać się od jego najpóźniejszych do najwcześniejszych wspomnień i wgrać nowe. Pojawiają się jednak komplikacje związane z jego ukochaną żoną River, a doktorzy próbują znaleźć sposób na ich rozwiązanie.
Rozgrywka.
Gra ukazana jest w rzucie izometrycznym za pomocą dwuwymiarowej grafiki. Gracz kieruje jednym z bohaterów, podczas gdy drugi za nim podąża lub jest nieobecny. Rozgrywka polega głównie na dialogach z innymi postaciami bądź tylko ich czytaniu oraz znajdowaniu odpowiednich przedmiotów do użycia. Czasem gracz za zadanie otrzyma rozwiązanie prostej łamigłówki lub ukończenie minigry. Będąc we wspomnieniach, gracz musi znaleźć „memento” (przedmiot o szczególnym dla Johna znaczeniu) i pięć „połączeń” oraz rozwiązać zagadkę, aby przenieść się do wcześniejszych wydarzeń. Przewidywany czas gry to ok. 4,5 godziny.
Ścieżka dźwiękowa.
Ścieżka dźwiękowa gry "To the Moon" zebrała bardzo pochlebne opinie wielu krytyków. Zawiera utwory skomponowane przez Kana Gao i piosenkę „Everything's Alright” wykonaną przez Laurę Shigiharę. Opublikowana została 4 listopada 2011 roku w serwisie Bandcamp i składa się z 31 ścieżek o całkowitej długości 52 min 47 sek. Połowa dochodów z jej sprzedaży przekazywana jest organizacjom charytatywnym.
Odbiór gry w mediach.
Gra "To the Moon" otrzymała pozytywne recenzje, w których chwalono wzruszającą i zaskakującą fabułę, elementy humorystyczne oraz oprawę muzyczną, a krytykowano niezbyt rozbudowaną i dość krótką rozgrywkę, a także problemy ze sterowaniem. Uzyskała średnią ocen 81/100 w agregatorze Metacritic i 82,24% w GameRankings.
Mateusz Witczak z „CD-Action” docenił fabułę "To the Moon", stwierdzając, że to „jedna z nielicznych produkcji, które potrafią wycisnąć łzy z oczu, stawiają ważne pytania i pozostawiają po sobie coś więcej niż wspomnienie dobrej zabawy”. Zaznaczył jednak, że „nie jest to zabawa dla każdego” oraz przyznał, iż oprawa graficzna jest przestarzała. Opowiadaną historię chwalił również Lewis Denby z Eurogamera, skrytykował on jednak obecność niektórych sekwencji zręcznościowych w grze, które według niego są całkowicie niepotrzebne. Olivii Hubert z „GamePro” podobały się również realistycznie przedstawione postacie oraz odniesienia do klasycznych gier fabularnych, filmów i serii książek "Animorphs". Ray Barnholt z serwisu GameSpy miał mniej pochlebne zdanie o produkcji i jako jej wady wymienił stronę wizualną gry, zbyt łatwe zagadki, mało interesującą postać Johna i amatorsko napisane dialogi, choć docenił ogólną koncepcję oraz muzykę. Anthony Gallegos z IGN stwierdził, że muzyka w grze jest piękna, a 16-bitowa grafika wygląda całkiem nieźle, lecz zwrócił uwagę na słabą, choć mało ważną mechanikę rozgrywki i brak "voice actingu".
W 2011 roku gra otrzymała kilka nagród i wyróżnień. Portal GameSpot w swoim plebiscycie najlepszych gier roku przyznał jej nagrodę za najlepszą opowieść, a magazyn Wired umieścił ją na liście 20 najlepszych gier roku. W serwisie Indie DB została uhonorowana jako najlepsza gra dla jednego gracza, a serwis RPGFan wyróżnił ją jako najlepszą niezależną grę fabularną. W 2012 roku została natomiast nominowana do nagrody za doskonałość w dźwięku przez organizatorów Independent Games Festival.
Kontynuacje.
31 grudnia 2013 roku Kan Gao udostępnił darmowy „mini-epizod” "Holiday Special Minisode", którego akcja rozgrywa się podczas okresu bożonarodzeniowego w jednym z oddziałów Sigmund Corp, gdzie pracują doktorzy Rosalene i Watts. 7 listopada 2014 roku ukazała się krótka gra "A Bird Story", która jest wprowadzeniem do kontynuacji "To the Moon". Jej głównym bohaterem jest młody chłopiec, który wraz z ptakiem ze złamanym skrzydłem podróżuje po świecie będącym mieszaniną świata rzeczywistego i wyobrażonego. Jako dorosły mężczyzna zostanie pacjentem w drugiej części serii. 18 lutego 2015 roku ukazał się drugi darmowy mini-epizod "Sigmund Minisode".
Kontynuację "To the Moon" studio Freebird Games zapowiedziało 22 sierpnia 2012 roku. Ma ona tytuł "Finding Paradise" i ukazała się 14 grudnia 2017 roku na platformach Windows, macOS i Linux.

</doc>
<doc id="2856798" url="https://pl.wikipedia.org/wiki?curid=2856798" title="Fire-Followers">
Fire-Followers

Fire-Followers − polski paradokument z 2012 roku, w reżyserii Karoliny Breguły, mający swoją prapremierę w Łodzi w Atlasie Sztuki. Film kręcony w Bergen (Norwegia) oraz w Polsce.
Fabuła.
Miasto w dużej mierze składa się z drewnianej architektury, w przeszłości więc regularnie płonęło. Nowoczesne metody pozwoliły zabezpieczyć je przed pożarami, dzięki czemu jego mieszkańcy nie muszą już się obawiać, że w każdej chwili może nadejść kolejna katastrofa. Mimo to nie przestają się bać.
Na ustach wszystkich jest grupa szanowanych historyków sztuki, którzy uważają, że powracające systematycznie niszczycielskie pożary trawiące zasoby muzealnych magazynów stały się naturą lokalnej sztuki i do dzisiaj warunkują jej prawidłowy rozwój. Ich zdaniem, jeśli nie zostanie zniszczona tradycja, młodzi artyści nie będą w stanie tworzyć. Uważają, że jedynie ogień pozwoli sztuce wyjść impasu.
Mieszkańcy miasta podejrzewają, że historycy sztuki prowadzą tajną organizację mającą na celu wywołanie pożarów, które pochłoną historyczne dzieła. Uważa się, że zagrożone są muzea, galerie i prywatne kolekcje sztuki. Ze strachu o swoje domy ludzie pozbywają się wartościowych dzieł, dzielnice sąsiadujące z instytucjami sztuki coraz bardziej pustoszeją. Wszyscy zabezpieczają się przed spodziewanym wielkim pożarem, zaczynają wnikliwie obserwować swoje otoczenie. Obcy stają się dla nich intruzami, każde odbiegające od normy zachowanie grozi posądzeniem o najgorsze, wszystko zdaje się być niewyjaśnionym i niebezpiecznym zdarzeniem.
Bezustanne wypatrywanie katastrofy sprawia, że mieszkańcy miasta tracą umiejętność trzeźwej oceny rzeczywistości. Nie ma żadnych dowodów na istnienie i działalność organizacji, której wszyscy się boją. Mimo to narasta strach i paranoja, rzucając cień na spokojne życie miasta.

</doc>
<doc id="2856801" url="https://pl.wikipedia.org/wiki?curid=2856801" title="Maleńcy">
Maleńcy

Maleńcy (ang. "Klumpies", 2011) – brytyjski serial animowany, który swoją premierę w Polsce miał 15 stycznia 2013 roku na kanale MiniMini+.
Opis fabuły.
Maleńcy to nazwa plemienia małych ludzi, liczących 6 cm wzrostu. Mieszkają na wielkim drzewie, z którego rozciąga się piękny widok – dzięki temu, pomimo niskiego wzrostu, wiedzą co w trawie piszczy. Każdy odcinek przedstawia zabawne przygody czwórki nierozłącznych przyjaciół.
Wersja polska.
Wersja polska: na zlecenie MiniMini+ – Master Film
Wystąpili:
i inni
Lektor: Wojciech Paszkowski

</doc>
<doc id="2856803" url="https://pl.wikipedia.org/wiki?curid=2856803" title="Anthems (album Anthrax)">
Anthems (album Anthrax)

Anthems to czwarty minialbum amerykańskiej grupy thrash metalowej Anthrax. Został wydany w marcu 2013 za pośrednictwem Megaforce Records w Ameryce Północnej oraz Nuclear Blast w Europie. Album składa się z coverów kilku ulubionych zespołów członków Anthrax z lat 70, a także z utworu "Crawl" pochodzącego z ostatniego albumu grupy "Worship Music", który zamieszczony został w wersji podstawowej, a także special remix.

</doc>
<doc id="2856805" url="https://pl.wikipedia.org/wiki?curid=2856805" title="Johann Heinrich von Madler">
Johann Heinrich von Madler



</doc>
<doc id="2856806" url="https://pl.wikipedia.org/wiki?curid=2856806" title="Arbuscula">
Arbuscula



</doc>
<doc id="2856811" url="https://pl.wikipedia.org/wiki?curid=2856811" title="Henryk Błaszczyk">
Henryk Błaszczyk

Henryk Piotr Błaszczyk (ur. 18 stycznia 1966 w Turku) – polski duchowny katolicki, harcerz i działacz społeczny, prezbiter archidiecezji warmińskiej.
Życiorys.
Trzeci syn Czesławy i Mieczysława. W 1987 złożył egzamin dojrzałości w Technikum Technologii Żywności we Wrześni. Po maturze pracował w Domu Opieki dla księży misjonarzy Zakonu Oblatów w Grotnikach, następnie przebywał na Świętym Krzyżu. Obronił magisterium z teologii na Katolickim Uniwersytecie Lubelskim w 1995. W latach 2006–2009 był uczestnikiem studiów doktoranckich, podczas których uzyskał stopień naukowy licencjata teologii na Uniwersytecie Warmińsko-Mazurskim w 2008. Ukończył studia podyplomowe z zakresu zabytkoznawstwa i konserwatorstwa sztuki kościelnej na Uniwersytecie Mikołaja Kopernika w 2001, był słuchaczem studiów podyplomowych z zakresu interwencji kryzysowej i psychotraumatologii w Szkole Wyższej Psychologii Społecznej.
Harcerstwo.
Jest harcmistrzem i Harcerzem Rzeczypospolitej ZHR, był podopiecznym hm. RP Tomasza Strzembosza. Przyrzeczenie harcerskie złożył w 1978 roku w Kudowie-Zdroju, w ZHP. Był drużynowym 1 Olsztyńskiej Drużyny Harcerzy „Czarna Jedynka”. 15 sierpnia 1992 mianowany został szefem Referatu Wychowania Religijnego Głównej Kwatery Harcerzy ZHR, a 12 grudnia 1995 roku Kapelanem Zespołu Głównej Kwatery Harcerzy ZHR. W 2013 zainicjował zawiązanie olsztyńskiego środowiska SHK-Zawisza FSE. Jest harcerzem zaangażowanym publicznie.
Duszpasterstwo.
W latach 1989–1995 był alumnem Wyższego Seminarium Duchownego "Hosianum" w Olsztynie. W 1995–1997 był wikariuszem w Parafii Chrystusa Odkupiciela Człowieka w Olsztynie. W 1997–2000 był kapelanem 14 pułku ochrony Nadwiślańskich Jednostek Wojskowych w Olsztynie. W 1999 roku był duszpasterzem Ośrodka Centrum Usług Wspólnych Kancelarii Prezesa Rady Ministrów w Łańsku. W latach 1999–2017 proboszcz Parafii Znalezienia Krzyża Świętego i Narodzenia Najświętszej Maryi Panny w Klebarku Wielkim. Decyzją Rady Suwerennej z dnia 6 grudnia 2001 roku został przyjęty do Zakonu Maltańskiego jako Kapelan Magistralny. Rektor Kapelanatu Związku Polskich Kawalerów Maltańskich (Delegatura Warmińska). Kustosz Sanktuarium Krzyża Świętego w Klebarku Wielkim. Kapelan Wojewódzkiej Stacji Pogotowia Ratunkowego w Olsztynie, Ochotniczych Hufców Pracy w Olsztynie oraz Oddziału Warmińsko-Mazurskiego Polskiego Stowarzyszenia Diabetyków. Odznaczony przez Stolicę Apostolską godnością Kapelana Honorowego Jego Świątobliwości 11 sierpnia 2004 roku, co wiąże się z prawem używania tytułu prałata.
Za działalność charytatywną i pastoralną pośród Ormian katolików, za zgodą arcybiskupa metropolity warmińskiego, podniesiony został do godności archimandryty Kościoła ormiańskokatolickiego. Uroczystość nadania godności odbyła się 21 sierpnia 2014 roku w Erywaniu z posługi i woli arcybiskupa dra Rafaela Minnasiana.
W dniu 14 września 2017 roku arcybiskup metropolita warmiński przyjął rezygnację księdza Henryka Błaszczyka z urzędu proboszcza w Klebarku Wielkim. W związku z potrzebami rzymskokatolickiej Diecezji Odesko-Symferopolskiej 7 maja 2018 roku został powołany na urząd Wikariusza Biskupiego ds. sztuki sakralnej i ochrony zabytków oraz ds. działalności charytatywnej i pomocy medycznej. W związku aktywnością w Zakonie Maltańskim, dekretem abpa Józefa Górzyńskiego skierowany został 1 grudnia 2020 roku do pięcioletniej pracy duszpasterskiej pośród Polonii na Malcie.
Działalność publiczna.
W kadencji 2012–2016 zasiada w Radzie Krajowej Władz Stowarzyszenia "Wspólnota Polska". Wchodzi w skład Rady Fundacji "Pomoc Polakom na Wschodzie". Jest Członkiem Rady Nadzorczej Fundacji Misja Medyczna oraz Fundacji Szpitalniczej Świętego Krzyża Bene Factum. Jako osoba proponowana przez Prezesa Zarządu Głównego Związku Ochotniczych Straży Pożarnych Rzeczypospolitej Polskiej wchodzi w skład Komisji ds. działalności organizacyjnej XIII kadencji ZG ZOSP RP. Przewodniczył w 2008 roku Misji Medycznej Związku Polskich Kawalerów Maltańskich w zniszczonej wojną Gruzji. Uczestniczył w polskiej misji medycznej w dotkniętym w 2010 roku trzęsieniem ziemi Haiti.
Pełnił rolę duszpasterza bliskich ofiar katastrofy smoleńskiej z 10 kwietnia 2010 roku podczas identyfikacji ciał w Moskwie.
Rektor, zorganizowanej z inicjatywy Stowarzyszenia "Wspólnota Polska" oraz Ministerstwa Zdrowia w lipcu 2011 roku, misji medycznej na Ukrainie i w Mołdawii.
Postanowieniami prezydenta RP Lecha Kaczyńskiego odznaczony został 5 maja 2009 roku Krzyżem Kawalerskim Orderu Odrodzenia Polski, 31 maja 2006 roku Złotym Krzyżem Zasługi. Odznaczony Krzyżem "Pro Piis Meritis" Zakonu Maltańskiego. W 2011 odznaczony Złotą Odznaką „Za zasługi w pracy penitencjarnej”, w 2008 roku za ratowanie życia i mienia Srebrną Odznaką „Zasłużony dla Ochrony Przeciwpożarowej”. W 2009 roku otrzymał nagrodę Ministra Zdrowia RP im. błogosławionego Gerarda w kategorii "osób i instytucji wspierających" oraz Odznakę Honorową za Zasługi dla Województwa Warmińsko-Mazurskiego. W 2014 został uhonorowany Krzyżem Oficerskim Orderu Wynalazczości nadanym przez Komisję Odznaczeń Królestwa Belgii.
Pozostałe informacje.
17 lutego 2001 został członkiem Towarzystwa Opieki nad Zabytkami. W 2003 toku uzyskał licencję sędziowską stopnia „0” sędziego ogólnosportowego Polskiego Związku Motorowego. Natomiast 8 czerwca 2003 roku zdobył patent sternika motorowodnego Polskiego Związku Motorowodnego i Narciarstwa Wodnego.

</doc>
<doc id="2856813" url="https://pl.wikipedia.org/wiki?curid=2856813" title="Gotha Go 150">
Gotha Go 150

Gotha Go 150 – niemiecki samolot turystyczny zaprojektowany w Gothaer Waggonfabrik pod koniec lat 30. XX wieku, w późniejszym czasie samolot ten używany był także przez Luftwaffe jako samolot szkolny. Zbudowano dwa prototypy samolotu i dziesięć maszyn seryjnych. W 1939 specjalnie przygotowany Go 150 zdobył rekord wysokości w klasie C3 wznosząc się na wysokość 8048 metrów.
Historia.
Samolot został zaprojektowany pod koniec lat 30. XX wieku jako lekki samolot turystyczny. Głównym projektantem samolotu był Albert Kalkert, w zależności od źródeł został on oblatany w 1936, 1937 lub 1938. Maszyna miała układ dolnopłatu, z chowanym w locie podwoziem o układzie klasycznym, dwumiejscowa kabina pilotów była zamknięta, siedzenia w kabinie ustawione były obok siebie.
Samolot mierzył 7,15 metrów długości i 2,03 metra wysokości, rozpiętość skrzydeł wynosiła 11,8 metrów. Masa własna samolotu wynosiła 535 kilogramów, a masa startowa do 1036 kilogramów. Napęd zapewniały dwa silniki Zündapp Z 9-092 o mocy 50 KM każdy.
Prędkość maksymalna maszyny wynosiła 200 km/h, a prędkość przelotowa 185 km/h. Zasięg wynosił 900 kilometrów, w standardowej wersji produkcyjnej samolot mógł się wzbić na wysokość 4200 metrów.
Go 150 został zaprojektowany w tym samym czasie co bardzo udany dwupłat szkoleniowy Gotha Go 145, ale w odróżnieniu od tego samolotu łącznie zbudowano tylko dwanaście egzemplarzy Go 150 (dwa prototypy i dziesięć modeli produkcyjnych). Wszystkie samoloty miały cywilne rejestracje i były używane do szkolenia pilotów cywilnych i wojskowych. Samoloty tego typu zostały wycofane z użycia na początku lat 40.
W 1939 specjalnie zmodyfikowany egzemplarz Go 150 został użyty do ustanowienia rekordu wysokości Międzynarodowej Federacji Lotniczej w klasie C3 (samolot, pojemność silnika pomiędzy dwa a cztery litry). W pierwszych trzech próbnych lotach samolot wzbił się kolejno na 7100, 7500 i 7700 metrów, rekord został pobity w oficjalnej próbie która odbyła się 5 lipca 1939 kiedy to samolot wzbił się na wysokość 8048 metrów.

</doc>
<doc id="2856816" url="https://pl.wikipedia.org/wiki?curid=2856816" title="Pułapka brakującego bohatera">
Pułapka brakującego bohatera

Pułapka brakującego bohatera – jeden z rodzajów pułapek społecznych opisanych przez psychologa Johna Platta w jego publikacji z roku 1973. Określił w ten sposób sytuację rozproszenia odpowiedzialności wśród osób biorących udział w jakiejś sytuacji mogącej mieć niekorzystne skutki. Osoby te nie czują się odpowiedzialne, by powiedzieć: "ja to zrobię".
Jako przykład autor opisuje sytuację, gdy na drodze znajduje się przeszkoda utrudniająca ruch uliczny lecz omijający przeszkodę nie zatrzymują się, by ją usunąć.

</doc>
<doc id="2856823" url="https://pl.wikipedia.org/wiki?curid=2856823" title="Parafia Ikony Bogurodzicy Wszystkich Strapionych Radości w Kędzierzynie-Koźlu">
Parafia Ikony Bogurodzicy Wszystkich Strapionych Radości w Kędzierzynie-Koźlu



</doc>
<doc id="2856824" url="https://pl.wikipedia.org/wiki?curid=2856824" title="Księgowanie umysłowe">
Księgowanie umysłowe

Księgowanie umysłowe (ang. "mental accounting") – psychologiczny mechanizm odpowiedzialny za nieracjonalność traktowania pieniędzy.
Model księgowania umysłowego został zaproponowany w latach osiemdziesiątych XX wieku przez amerykańskiego ekonomistę Richarda Thalera. Wyjaśnia on różnicowanie przez ludzi źródeł zdobywania pieniędzy i celów, na które te pieniądze są wydawane (Thaler 1985; 1990; 1999). Według Thalera, podobnie jak w prawdziwej księgowości, również w umyśle człowieka informacje o dochodach i wydatkach są przypisywane do osobnych „kont mentalnych”, co powoduje, że ludzie unikają ich wymiennego traktowania. Dzięki posługiwaniu się systemem księgowania umysłowego konsumenci zyskują większe poczucie kontroli nad dysponowanym kapitałem.
Na przykład jeżeli systematycznie oszczędzamy pieniądze, aby w przyszłości przeznaczyć je na edukację naszych dzieci, to bardzo niechętnie z nich skorzystamy, gdy postanowimy kupić nowy telewizor, a będzie nam brakować gotówki. W ogólniejszym sensie ten przykład można potraktować jako wyjaśnienie jednoczesnego zaciągania przez ludzi pożyczek i gromadzenia oszczędności, co jest bez wątpienia nieracjonalne z ekonomicznego punktu widzenia.
Pieniądze, które spadły z nieba.
Specyficzny przykład księgowania umysłowego, opisany został w 1990 r. przez Richarda Thalera i Ericha Johnsona. Badacze udowodnili, że kiedy ludzie niespodziewanie wygrywają pieniądze, to wzrasta ich skłonność do podejmowania ryzyka finansowego. Jeśli źródła zdobywania pieniędzy są zamienne, to kapitał zdobyty w kasynie powinien być traktowany tak samo, jak kapitał zgromadzony w każdy inny sposób. Okazuje się jednak, że konsumenci specyficznie „księgują” wygrane loteryjne (jako pieniądze zarobione bez wysiłku) i z tego powodu są bardziej skłonni zaryzykować ich stratę.
Przykłady.
Dobrym przykładem funkcjonowania zasady łączenia strat jest oferowanie przez sprzedawców samochodów różnych dodatkowych urządzeń, na przykład radia, którego stosunkowo niewielka cena dodana do dużej ceny samochodu sprawia, że kupujący nie odczuwa różnicy między ceną samochodu bez radia (40 000 zł) i z radiem (40 300 zł).
Nagle i Holden (1995) przytaczają praktykę pewnej firmy doradczej – doradzającej instytucjom, jak zmodernizować ich instalację elektryczną, tak by była efektywniejsza. Otóż zamiast pobierać jakąś ustaloną opłatę godzinową za swoje konsultacje, firma określa swoją cenę jako procent od zaoszczędzonych kosztów w okresie najbliższych pięciu lat. W ten sposób klient ocenia całość przedsięwzięcia wyłącznie w kategoriach zysku (zmniejszenia opłat za elektryczność).
Nagle i Holden (1995) jako przykład funkcjonowania zasady rozdzielania mniejszego zysku od większej straty przywołują praktykę udzielania rabatów przy sprzedaży (powiedzmy samochodów) zamiast po prostu obniżenia ceny produktu. Praktyka ta ma następujący sens: gdyby sprzedawca po prostu nieco obniżył cenę sprzedawanych samochodów, to taka niewielka obniżka nie zostałaby przypuszczalnie doceniona przez potencjalnych nabywców.
Model księgowania umysłowego znajduje również odzwierciedlenie w działaniach inwestorów w procesie tworzenia portfeli behawioralnych. Mechanizm księgowania polega na tym, że część pieniędzy jest lokowana w aktywa ryzykowne, a inna część – w papiery bezpieczniejsze. Pewne znaczenie ma również źródło, z którego pochodzą zdobywane przez inwestora pieniądze. Ronald Bosman i Frans van Winden (2002) stwierdzili w swoim eksperymencie, że ludzie chętniej inwestują kapitał w bezpieczne (mniej ryzykowne) aktywa, jeżeli ten kapitał został zgromadzony dzięki ciężkiej pracy, niż wtedy, gdy jego zdobycie było (przynajmniej częściowo) skutkiem szczęśliwego przypadku. Możemy więc przewidywać, że im więcej wysiłku włożono w zarobienie pieniędzy, tym bardziej jest prawdopodobne, że zostaną one spożytkowane na wypełnienie tej części portfela inwestycyjnego, która odpowiada za zapewnienie poczucia bezpieczeństwa.

</doc>
<doc id="2856826" url="https://pl.wikipedia.org/wiki?curid=2856826" title="Gołomianka">
Gołomianka



</doc>
<doc id="2856829" url="https://pl.wikipedia.org/wiki?curid=2856829" title="Kwas 6-karboksyheksanowy">
Kwas 6-karboksyheksanowy



</doc>
<doc id="2856834" url="https://pl.wikipedia.org/wiki?curid=2856834" title="Carl Albert Andersen">
Carl Albert Andersen

Carl Albert Andersen (ur. 15 sierpnia 1876 w Østre Aker, zm. 28 września 1951 w Oslo) – norweski gimnastyk i lekkoatleta, dwukrotny uczestnik letnich igrzysk olimpijskich (Paryż 1900, Londyn 1908), dwukrotny medalista olimpijski: srebrny z Londynu (w drużynowym wieloboju gimnastycznym) oraz brązowy z Paryża (w skoku o tyczce).
Pierwszy w historii norweski medalista olimpijski.

</doc>
<doc id="2856835" url="https://pl.wikipedia.org/wiki?curid=2856835" title="Carl-Albert Andersen">
Carl-Albert Andersen



</doc>
<doc id="2856836" url="https://pl.wikipedia.org/wiki?curid=2856836" title="Stammham">
Stammham



</doc>
<doc id="2856839" url="https://pl.wikipedia.org/wiki?curid=2856839" title="Hitzhofa">
Hitzhofa



</doc>
<doc id="2856840" url="https://pl.wikipedia.org/wiki?curid=2856840" title="Lipšic">
Lipšic



</doc>
<doc id="2856841" url="https://pl.wikipedia.org/wiki?curid=2856841" title="Lipschitz">
Lipschitz



</doc>
<doc id="2856842" url="https://pl.wikipedia.org/wiki?curid=2856842" title="Iwanienko">
Iwanienko

Iwanienko (ros. "Иваненко") – rosyjskie nazwisko pochodzenia ukraińskiego, pierwotnie oznaczało syna mężczyzny o imieniu Iwan (ros. "Иван"). 
Demografia.
Zgodnie z serwisem heraldycznym nazwiskiem tym w Polsce na początku lat 90 XX w. pod względem liczby osób o danym nazwisku zarejestrowanych w bazie PESEL posługiwało się 35 osób.

</doc>
<doc id="2856845" url="https://pl.wikipedia.org/wiki?curid=2856845" title="Haunstetter Forst">
Haunstetter Forst

Haunstetter Forst – obszar wolny administracyjnie "(gemeindefreies Gebiet)" w Niemczech w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Teren jest niezamieszkany.

</doc>
<doc id="2856850" url="https://pl.wikipedia.org/wiki?curid=2856850" title="Pierre Zimmermann">
Pierre Zimmermann



</doc>
<doc id="2856851" url="https://pl.wikipedia.org/wiki?curid=2856851" title="Teoria Fishera">
Teoria Fishera



</doc>
<doc id="2856852" url="https://pl.wikipedia.org/wiki?curid=2856852" title="Bruno Söderström">
Bruno Söderström

Vilhelm Bruno Söderström (ur. 28 października 1881 w Sztokholmie, zm. 1 stycznia 1969 tamże) – szwedzki lekkoatleta, uczestnik letnich igrzysk olimpijskich w Londynie (1908), brązowy medalista olimpijski w skoku o tyczce.
Młodszy brat lekkoatlety Gustafa Söderströma, olimpijczyka z Paryża (1900).

</doc>
<doc id="2856856" url="https://pl.wikipedia.org/wiki?curid=2856856" title="Lisie Góry">
Lisie Góry

Lisie Góry – kolonia w Polsce położona w województwie lubelskim, w powiecie biłgorajskim, w gminie Frampol.
W latach 1975–1998 miejscowość administracyjnie należała do województwa zamojskiego.

</doc>
<doc id="2856859" url="https://pl.wikipedia.org/wiki?curid=2856859" title="Świńska górka">
Świńska górka



</doc>
<doc id="2856860" url="https://pl.wikipedia.org/wiki?curid=2856860" title="Abraham Pineo Gesner">
Abraham Pineo Gesner



</doc>
<doc id="2856863" url="https://pl.wikipedia.org/wiki?curid=2856863" title="Otwarte mistrzostwa Europy w brydżu sportowym">
Otwarte mistrzostwa Europy w brydżu sportowym

Otwarte mistrzostwa Europy w brydżu sportowym (European Open Bridge Championships) – zawody brydżowe – teamów i par – w kategoriach mikstów, open, kobiet i seniorów; w których startować mogą zawodnicy ze wszystkich krajów (nie tylko europejskich) bez ograniczenia liczby zawodników z jednego kraju. OME odbywające się w latach nieparzystych. W latach parzystych odbywają się Drużynowe Mistrzostwa Europy. Zawody zostały wpisane do kalendarza EBL w roku 2003 dzięki staraniom ówczesnego Prezydenta EBL Gianarrigo Rona.
Rozgrywane konkurencje.
Obecnie Otwarte Mistrzostwa Europy w brydżu sportowym (OME) składają się z następujących konkurencji:
OME wchłonęły odbywające się przed rokiem 2003 następujące zawody:
Poniżej przedstawiono numerację zawodów w poszczególnych konkurencjach przed włączeniem do OME i po włączeniu do OME:
Klasyfikacja generalna mistrzostw.
Każde Otwarte Mistrzostwa Europy mają zestaw zasad ("Rules And Regulations"), które określają przebieg poszczególnych konkurencji. Od drugich zawodów, w roku 2005, określono również zasady otrzymywania nagród w klasyfikacji generalnej. W roku 2013 klasyfikacja generalna NIE była prowadzona.
Prowadzone są 3 klasyfikacje: Open, Kobiet i Seniorów. Przyznawane miejsca w klasyfikacji generalnej zależą od zajętych miejsc w zawodach teamów i par dla każdej konkurencji oraz dodatkowo w konkurencjach mikstów (drużynowo i par). (Przykładowo: Dla seniorów brane są wyniki miksty drużynowo, miksty pary, seniorzy drużynowo i seniorzy pary.) Z tych 4 możliwych konkurencji do sumy brane są najlepsze 3 wyniki każdego z zawodników. Dla każdych zawodów określone są punkty możliwe do zdobycia w każdej konkurencji za zajęcie poszczególnych miejsc.
Poniższa tabela pokazuje zdobycze poszczególnych krajów zarówno w poszczególnych kategoriach, jak i w sumie dla wszystkich kategorii.
"Po najechaniu kursorem nad liczbę wyświetli się wykaz zawodów (TOn – Open, TWn – Kobiety, TSn – Seniorzy), w których te miejsca zostały zdobyte. Naciskając strzałkę w kolumnie z pierwszymi miejscami można uporządkować listę według zdobyczy dowolnej kategorii."
Zawody w poszczególnych miejscach.
Poniższa tabela przedstawia miejsca i daty rozgrywek OME:
Zawody w poszczególnych konkurencjach.
Drużynowe Otwarte Mistrzostwa Europy Mikstów.
Poniższa tabela pokazuje zdobycze medalowe poszczególnych krajów w Drużynowych Otwartych Mistrzostwach Europy Mikstów. Uwzględnione są wszystkie zawody – zarówno edycje 1–7 (Drużynowe Mistrzostwa Europy Misktów przed włączeniem do Otwartych Mistrzostw Europy), jak i edycje od numeru 8 (po włączeniu do OME).
Jeśli w drużynie, która zdobyła medal byli zawodnicy z kilku krajów, to każdemu z krajów zostaje przyznany medal – bez względu na liczbę zawodników z danego kraju w drużynie.
"Po najechaniu kursorem nad liczbę medali wyświetli się wykaz zawodów, na których te medale zostały zdobyte."
Drużynowe Otwarte Mistrzostwa Europy Open.
Poniższa tabela pokazuje zdobycze medalowe poszczególnych krajów w Drużynowych Otwartych Mistrzostwach Europy Open. Jeśli w drużynie, która zdobyła medal byli zawodnicy z kilku krajów, to każdemu z krajów zostaje przyznany medal – bez względu na liczbę zawodników z danego kraju w drużynie.
"Po najechaniu kursorem nad liczbę medali wyświetli się wykaz zawodów, na których te medale zostały zdobyte."
Drużynowe Otwarte Mistrzostwa Europy Kobiet.
Poniższa tabela pokazuje zdobycze medalowe poszczególnych krajów w Drużynowych Otwartych Mistrzostwach Europy Kobiet. Jeśli w drużynie, która zdobyła medal były zawodniczki z kilku krajów, to każdemu z krajów zostaje przyznany medal – bez względu na liczbę zawodniczek z danego kraju w drużynie.
"Po najechaniu kursorem nad liczbę medali wyświetli się wykaz zawodów, na których te medale zostały zdobyte."
Drużynowe Otwarte Mistrzostwa Europy Seniorów.
Poniższa tabela pokazuje zdobycze medalowe poszczególnych krajów w Drużynowych Otwartych Mistrzostwach Europy Seniorów. Jeśli w drużynie, która zdobyła medal byli zawodnicy z kilku krajów, to każdemu z krajów zostaje przyznany medal – bez względu na liczbę zawodników z danego kraju w drużynie.
"Po najechaniu kursorem nad liczbę medali wyświetli się wykaz zawodów, na których te medale zostały zdobyte."
Otwarte Mistrzostwa Europy Par Mikstowych.
Poniższa tabela pokazuje zdobycze medalowe poszczególnych krajów w Otwartych Mistrzostwach Europy Par Mikstowych. Uwzględnione są wszystkie zawody – zarówno edycje 1–7 (Mistrzostwa Europy Mikstów przed włączeniem do Otwartych Mistrzostw Europy), jak i edycje od numeru 8 (po włączeniu do OME).
Jeśli w parze, która zdobyła medal byli zawodnicy z różnych krajów, to każdemu z krajów zostaje przyznany medal.
"Po najechaniu kursorem nad liczbę medali wyświetli się wykaz zawodów, na których te medale zostały zdobyte."
Otwarte Mistrzostwa Europy Par Open.
Poniższa tabela pokazuje zdobycze medalowe poszczególnych krajów w Otwartych Mistrzostwach Europy Par Open. Uwzględnione są wszystkie zawody – zarówno edycje 1–11 (Mistrzostwa Europy Par Open przed włączeniem do Otwartych Mistrzostw Europy), jak i edycje od numeru 12 (po włączeniu do OME).
Jeśli w parze, która zdobyła medal byli zawodnicy z różnych krajów, to każdemu z krajów zostaje przyznany medal.
"Po najechaniu kursorem nad liczbę medali wyświetli się wykaz zawodów, na których te medale zostały zdobyte."
Otwarte Mistrzostwa Europy Par Kobiecych.
Poniższa tabela pokazuje zdobycze medalowe poszczególnych krajów w Otwartych Mistrzostwach Europy Par Kobiecych. Uwzględnione są wszystkie zawody – zarówno edycje 1–8 (Mistrzostwa Europy Par Kobiet przed włączeniem do Otwartych Mistrzostw Europy), jak i edycje od numeru 9 (po włączeniu do OME).
Jeśli w parze, która zdobyła medal były zawodniczki z różnych krajów, to każdemu z krajów zostaje przyznany medal.
"Po najechaniu kursorem nad liczbę medali wyświetli się wykaz zawodów, na których te medale zostały zdobyte."
Otwarte Mistrzostwa Europy Par Seniorów.
Poniższa tabela pokazuje zdobycze medalowe poszczególnych krajów w Otwartych Mistrzostwach Europy Par Seniorów. Uwzględnione są wszystkie zawody – zarówno edycje 1–7 (Mistrzostwa Europy Par Seniorów przed włączeniem do Otwartych Mistrzostw Europy), jak i edycje od numeru 8 (po włączeniu do OME).
Jeśli w parze, która zdobyła medal byli zawodnicy z różnych krajów, to każdemu z krajów zostaje przyznany medal.
"Po najechaniu kursorem nad liczbę medali wyświetli się wykaz zawodów, na których te medale zostały zdobyte."

</doc>
<doc id="2856866" url="https://pl.wikipedia.org/wiki?curid=2856866" title="Martoszka">
Martoszka

Martoszka lub Zamkowski Wierch (1187 m) – wypiętrzenie na grzbiecie Romanki w Beskidzie Żywieckim (Grupa Lipowskiego Wierchu i Romanki), znajdujące się pomiędzy przełęczą Pawlusia (1176 m) a Romanką (1366 m). Nazwę Martoszka podaje mapa Compass, nazwę Zamkowski Wierch mapa Geoportalu. Właściwie nie jest to szczyt, a tylko wypiętrzenie grani. Wschodnie stoki opadają do doliny potoku Sopotnia i są w górnej części trawiaste (Hala Łyśniowska), stoki zachodnie opadają do doliny Żabniczanki i są zalesione, ale niżej znajduje się na nich Hala Wieprzska.
Nazwę Martoszka wymienia też przewodnik "Beskid Żywiecki". Jej wschodnimi stokami prowadzi znakowany szlak turystyczny. W kierunku wschodnim, w dół można też nieznakowaną drogą zejść do doliny Sopotni Wielkiej, którą prowadzi inny (niebieski) szlak.

</doc>
<doc id="2856867" url="https://pl.wikipedia.org/wiki?curid=2856867" title="Karol Ceptowski">
Karol Ceptowski

Karol Ceptowski (ur. 1801 w Poznaniu, zm. 1847 w Krakowie) – polski rzeźbiarz i sztukator okresu romantyzmu, przedstawiciel rzeźby dekoracyjnej.
Życiorys.
Był synem sztukatora niemieckiego Michała Ceptowskiego, który przybył do Poznania prawdopodobnie z Bambergu. Kształcił się w Warszawie i Wrocławiu. W październiku 1828 r. zgłosił się do Akademii Sztuk Pięknych w Monachium (immatrykulacja: IX 1829 r.). Kilka lat spędził w Rzymie w pracowni Bertela Thorvaldsena. Później kształcił się i pracował w Stuttgarcie u Johanna Heinricha Danneckera (1758-1841) i w Paryżu pod kierunkiem Jean-Jacques’a Pradiera. Od 1837 mieszkał w Poznaniu biorąc udział w wystawach i realizując zamówienia na rzeźbę dekoracyjną. W 1839 przeniósł się do Krakowa, gdzie wykładał rzeźbę w Szkole Rysunku i Malarstwa.
Sztukatorami bądź rzeźbiarzami byli również jego bracia: Jan Adam (1798-1834), Konstanty (1825-1900) i Maksymilian (ur. 1806) oraz brat przyrodni Józef (1826-1907).
Jego uczniami byli m.in. Faustyn Juliusz Cengler i Leon Szubert.
Twórczość.
Tworzył głównie neoklasyczne rzeźby figuralne oraz dekoracje architektoniczne m.in. w Poczdamie, Brunszwiku i Kórniku. Jest autorem sarkofagu Marii Kazimiery w krypcie katedry wawelskiej, posągów uczonych w Collegium Maius Uniwersytetu Jagiellońskiego oraz alegorycznej rzeźby „Polska w objęciach Francji”.

</doc>
<doc id="2856868" url="https://pl.wikipedia.org/wiki?curid=2856868" title="Azania">
Azania



</doc>
<doc id="2856870" url="https://pl.wikipedia.org/wiki?curid=2856870" title="Loty bojowe lotników polskich nad Niemcami (1941–1945)">
Loty bojowe lotników polskich nad Niemcami (1941–1945)

Loty bojowe lotników polskich nad Niemcami (1941–1945) − przegląd działań polskiego lotnictwa myśliwskiego i bombowego na froncie zachodnim i wschodnim w zwalczaniu niemieckich sił powietrznych oraz celów wojskowo-gospodarczych na terenie Niemiec.
Lotnictwo polskie na froncie zachodnim.
Kampania francuska.
Po klęsce wrześniowej większość polskiego personelu latającego i technicznego ewakuowała się przez Rumunię i Węgry do Francji. W kampanii francuskiej (maj-czerwiec 1940) brało udział polskie lotnictwo myśliwskie przydzielane do jednostek francuskich oraz polski 145 dywizjon myśliwski. Oprócz tego wielu lotników polskich oczekiwało na przydział do jednostek lotniczych oraz samoloty. Polskich pilotów walczących we Francji było 136, zestrzelili 51 samolotów na pewno, 3 prawdopodobnie i 6 uszkodzili. Po klęsce Francji większość personelu lotniczego udała się do Wielkiej Brytanii.
Bitwa o Anglię.
W Wielkiej Brytanii w ramach RAF rozpoczęto formowanie i szkolenie załóg polskich dywizjonów − 11 myśliwskich oraz 4 bombowe. Coraz intensywniejsze naloty niemieckie przyśpieszyły udział polskich dywizjonów myśliwskich 302 i 303 w bitwie o Anglię. W walkach z samolotami Luftwaffe polscy piloci, pełniący służbę w dywizjonach RAF oraz w dywizjonach polskich, zestrzelili 203 samoloty i uszkodzili 36. W następnych miesiącach wszystkie dywizjony myśliwskie miały za zadanie zdobycie przewagi w powietrzu nad Anglią i Zachodnią Europą przez niszczenie samolotów Luftwaffe w walkach powietrznych i na lotniskach we Francji, Belgii i Holandii.
Kampania bombowa.
W ramach wspólnych operacji RAF Bomber Command, polskie dywizjony bombowe − najpierw 300 i 301, a potem 304 i 305 − brały udział w nalotach na zakłady przemysłowe, lotniska, węzły komunikacyjne i miasta Zagłębia Ruhry oraz na centra większych miast niemieckich, takich jak: Hamburg, Kolonia, Brema, Wilhelmshaven i innych. Bombardowano również niemieckie instalacje wojskowe i porty we Francji, gdzie schroniły się niemieckie okręty Gneisenau, Scharnhorst i Prinz Eugen. W nocy z 23 na 24 marca i 17 kwietnia 1941 dywizjony 300 i 301 bombardowały Berlin. Z czasem w nalotach brało udział nawet do 1000 bombowców RAF jednocześnie. Powodowało to poważne straty wśród załóg bombowców, zestrzeliwanych przez obronę przeciwlotniczą oraz nocne myśliwce niemieckie. Niestety RAF nie dysponował wtedy myśliwcami do osłony bombowców na tak długich trasach.
Działania myśliwców.
W operacji desantowej w rejonie Dieppe 19 sierpnia 1942 brało udział 6 polskich dywizjonów myśliwskich. Z ogólnej liczby 95 zestrzelonych w okresie bitwy samolotów 17 zestrzelili Polacy. 
W 1943 polski zespół myśliwski mjr. Stanisława Skalskiego, walcząc w Afryce Północnej, odniósł 28 zwycięstw powietrznych, tracąc tylko 1 samolot.
Bitwa o Atlantyk.
W czasie bitwy o Atlantyk dokonywano minowania portów St. Nazaire, Lorient, Brest, Wysp Fryzyjskich, ujścia Łaby, wybrzeża Holandii i wyspy Helgoland. Celem było zablokowanie możliwości operowania niemieckim U-bootom. Dywizjon bombowy 304 od maja 1942 został przeniesiony do RAF Coastal Command, jego zadaniem była obrona wybrzeża oraz poszukiwanie i niszczenie w Zatoce Biskajskiej i na Atlantyku niemieckich łodzi podwodnych.
Loty nad Polskę.
301 dywizjon bombowy został przeformowany w kwietniu 1943 w 1586 eskadrę 138 Dywizjonu specjalnego przeznaczenia w celu realizacji zadań wyznaczonych przez Kierownictwo Operacji Specjalnych SOE. Dywizjon dokonywał licznych zrzutów agentów i wyposażenia dla ruchu oporu w okupowanych przez Niemców krajach. Polskie załogi większość tych zadań wykonywały nad terytorium Polski − startując najpierw z Anglii, przelatując nad Danią lub Szwecją, a potem z włoskiego Brindisi. W okresie powstania warszawskiego załogi 1586 Eskadry dokonywały zrzutów broni i amunicji bezpośrednio nad Warszawą.
Operacja Overlord.
W 1944 polskie dywizjony myśliwskie współdziałały w lotniczym przygotowaniu inwazji we Francji, dokonując licznych nalotów na lotniska, węzły komunikacyjne oraz na zgrupowania transportu niemieckiego. Bezpośredni udział w operacji „Overlord” wzięło 1 Polskie Skrzydło Myśliwskie − 131 skrzydło myśliwskie RAF (dywizjony 302, 308, 317 oraz dywizjon bombowy 305 pozostający w składzie brytyjskiego lotnictwa taktycznego). W początkowej fazie operacji uczestniczyły również pozostałe dywizjony myśliwskie oraz 300 dywizjon bombowy. Zadaniem samolotów myśliwskich była osłona i eskorta bombowców, wsparcie ogniowe wojsk, walka z lotnictwem niemieckim i rozpoznanie powietrzne. Na początku sierpnia 131 skrzydło myśliwskie przebazowało się do Francji na lotnisko pod Caen i wspierało natarcie wojsk brytyjskich i polskiej 1 Dywizji Pancernej. 2 Polskie Skrzydło Myśliwskie − 133 skrzydło myśliwskie RAF i pozostałe polskie dywizjony operowały z lotnisk brytyjskich wspierając ofensywę aliantów oraz zwalczając pociski V-1, które od 12 czerwca spadały na Londyn .
W dniu 25 kwietnia 1945 133 skrzydło myśliwskie (dywizjony 306, 309 i 315) oraz 300 dywizjon bombowy wzięły udział w ostatniej wielkiej wyprawie bombowej Lancasterów na siedzibę Hitlera w Berchtesgaden.
Wysiłek bojowy.
W dniu zakończenia wojny na lotniskach w Niemczech (Nordhorn i Werrelbusch) znajdowały się dyony 131 skrzydła myśliwskiego, we Włoszech 2 dyony (318 i 663); pozostałe w Anglii. W walkach powietrznych lotnicy polscy zestrzelili ok. 760 samolotów wroga. Lotnictwo myśliwskie wykonało 73 486 lotów bojowych. Dywizjony bombowe wykonały 11 706 lotów bojowych, zrzuciły ok. 15 tys. ton bomb i min oraz zniszczyły kilka nieprzyjacielskich okrętów. 
Lotnictwo polskie na froncie wschodnim.
Operacje lotnicze wokół Warszawy.
W Związku Sowieckim zorganizowano w lipcu 1943 1 eskadrę lotnictwa myśliwskiego, na bazie której w sierpniu tegoż roku powstał 1 Pułk Lotnictwa Myśliwskiego „Warszawa”. W kwietniu 1944 utworzono 2 Pułk Nocnych Bombowców „Kraków” i 103 eskadrę lotnictwa łączności. Jednostki te w sierpniu 1944 uczestniczyły w obszarze działań 1 Armii WP w rejonie Warki. Z obu pierwszych jednostek i przekazanego przez Naczelne Dowództwo Armii Czerwonej dowództwo pułku lotnictwa szturmowego utworzono l Dywizję Lotnictwa Bombowego, którą na początku listopada 1944 przemianowano na 4 Pomorska Mieszana Dywizja Lotnicza We wrześniu 1944 dywizja ta wykonywała zadania na rzecz oddziałów walczących w powstaniu warszawskim, bombardując niemieckie stanowiska ogniowe oraz dokonując zrzutów broni i żywności dla powstańców. W następnych miesiącach wspierała 1 Armię WP w walkach o Jabłonnę i Legionowo, w operacji warszawskiej. 
Operacje lotnicze w ofensywie na Berlin.
W operacji wiślańsko-odrzańskiej lotnictwo polskie działało na korzyść wojsk sowieckich likwidujących okrążone zgrupowanie niemieckie w Pile oraz wspierało jednostki 1 Armii WP walczące o przełamanie obrony niemieckiej na Wale Pomorskim. Pułki lotnicze obezwładniały oddziały niemieckie, niszczyły transporty kolejowe i kolumny wojsk w okolicach Złocieńca, Szczecinka, Barwic, Świdwina, Drawska. Następnie polskie eskadry wspierały związki taktyczne 1 Armii WP w Kołobrzegu, atakując stanowiska artylerii, urządzenia portowe i okręty niemieckie. Osłaniały też jednostki 1 Armii WP wzdłuż wybrzeża od Kołobrzegu do wyspy Wolin i jednocześnie prowadziły obserwację ruchu jednostek morskich oraz atakowały oddziały niemieckie na Wyspie Chrząszczewskiej. Zdziesiątkowane lotnictwo niemieckie, zarówno na Pomorzu, jak i wcześniej w okolicach Warszawy, nie stanowiło zasadniczej przeszkody w wykonywaniu zadań przez lotnictwo polskie. 
Aktywność lotnictwa niemieckiego wzrosła w rejonie Berlina. W operacji berlińskiej wzięły udział w kwietniu i maju 4 Pomorska Mieszana Dywizja Lotnicza oraz 1 Mieszany Korpus Lotniczy w składzie 2 Brandenburska Dywizja Lotnictwa Szturmowego i 3 Dywizja Lotnictwa Myśliwskiego (LWP). Początkowo pułki 4 Pomorskiej Mieszanej Dywizji prowadziły rozpoznanie i atakowały niemieckie stanowiska ogniowe na lewym brzegu Odry z zadaniem wsparcia 1 Armii WP podczas forsowania rzeki na odcinku Stara Rudnica - Gozdowice. Z chwilą przełamania obrony niemieckiej nad Odrą lotnictwo prowadziło rozpoznanie i atakowało oddziały niemieckie, by uniemożliwić im przeciwdziałanie na ziemi i w powietrzu. 
W dniu 20 kwietnia 1945 klucze samolotów 3 Pomorskiego Pułku-Szkolno-Bojowego, pod osłoną myśliwców 1 Pułku Lotnictwa Myśliwskiego, atakowały oddziały Niemców w Bad Freienwalde i Eberswalde. W dniach następnych podobne uderzenia bombowo-szturmowe wykonywała 4 Dywizja Mieszana. Jednocześnie przez cały czas prowadzono rozpoznanie i atakowano nieprzyjaciela na przedpolu natarcia 1 Armii WP i sowieckiej 61 Armii. 1 Korpus Lotnictwa Mieszanego wszedł do działań 24 i 25 kwietnia 1945. Wspólnie z 4 Dywizją osłaniał ugrupowania własnych wojsk przed nalotami niemieckimi oraz prowadził rozpoznanie w okolicach Angermiinde, Templin, Neuruppin i Friesack. Grupy samolotów szturmowych w osłonie myśliwców atakowały zgrupowanie niemieckie w okolicach Oranienburga, Kremmen, Fehrbellin, Dechtow, Neuruppin, Gross-Dolin i Gross-Schonebeck. 30 kwietnia i 1 maja 1945 dywizje przebazowano na północny zachód, i zachód od Berlina, na lotniska: Vehlefantz i Mothlow, z których wykonywały ostatnie w czasie II wojny światowej zadania.
Wysiłek bojowy.
Podstawowym zadaniem lotnictwa polskiego na wschodzie było wsparcie działań wojsk lądowych na polu walki, czyli zadania typowe dla lotnictwa operacyjnego. W ciągu 9 miesięcy działań na froncie, polskie jednostki lotnicze wykonały ponad 13 tys. lotów na korzyść wojsk, z tego 5867 lotów wykonały jednostki bojowe, a pozostałe − oddziały lotnictwa pomocniczego. Straty niemieckie zadane przez lotnictwo na polach Mazowsza, Pomorza i pod Berlinem: 25 czołgów, 723 moździerze i działa artyleryjskie, 294 wagony, 28 parowozów, 5 barek, 1358 samochodów i setki wozów taboru konnego. Ponadto lotnictwo WP obezwładniło okresowo dziesiątki baterii artylerii i zniszczyło kilkadziesiąt składów amunicji. W walkach powietrznych zestrzelono na pewno 16 samolotów i 4 zniszczono na lotniskach. Lotnictwo na wschodzie brało udział we wszystkich ważniejszych operacjach 1 Armii WP. 
Podsumowanie wysiłku bojowego.
Ogółem polskie jednostki lotnicze walczące na frontach II wojny światowej wykonały ok. 110 tys. lotów bojowych, zestrzeliły 967 samolotów na pewno, 202 prawdopodobnie i 287 uszkodziły. Ponadto zestrzeliły 190 pocisków V-1 oraz zniszczyły wiele dział, czołgów, samochodów i innego sprzętu bojowego. Według danych szacunkowych w czasie II wojny światowej zginęło ok. 2500 polskich lotników. W porównaniu do utworzonych na emigracji sił powietrznych innych krajów, okupowanych przez Niemcy, lotnictwo polskie walczące na zachodzie i wschodzie dokonało największego wysiłku, zdobywając tym powszechne uznanie sojuszników.
Upamiętnienie.
Działania bojowe lotników polskich w walkach nad Niemcami zostały upamiętnione na Grobie Nieznanego Żołnierza w Warszawie, napisem na jednej z tablic po 1990 r. − „NIEMCY 24 III 1941 - 4 V 1945”.

</doc>
<doc id="2856871" url="https://pl.wikipedia.org/wiki?curid=2856871" title="Modraszek semiargus">
Modraszek semiargus

Modraszek semiargus ("Polyommatus semiargus") – motyl dzienny z rodziny modraszkowatych.
Wygląd.
Rozpiętość skrzydeł od 30 do 33 mm, dymorfizm płciowy wyraźny: wierzchnia strona skrzydeł samców niebieskie z rozlaną czarną obwódką; samica jest brunatna.
Siedlisko.
Kwieciste łąki, skraje lasów, polany, przydroża, nasypy kolejowe, pastwiska, okolice strumieni, nasłonecznione zbocza z zaroślami.
Biologia i rozwój.
Wykształca jedno pokolenie w roku (koniec maja-koniec lipca). Rośliny żywicielskie: koniczyna łąkowa i pogięta. Jaja barwy białej składane są po 3-4 na kwiatostanach roślin żywicielskich. Larwy wylęgają się po 1-2 tygodniach i żerują na nasionach w kwiatostanach. Po przezimowaniu żerują na liściach i pędach. Mrówką towarzyszącą jest hurtnica pospolita. Stadium poczwarki trwa 2-3 tygodnie. 
Rozmieszczenie geograficzne.
Gatunek palearktyczny, w Polsce występuje na terenie całego kraju, lecz jest niezbyt liczny. Bardziej pospolity w Sudetach.

</doc>
<doc id="2856872" url="https://pl.wikipedia.org/wiki?curid=2856872" title="Boleophthalmus">
Boleophthalmus

Boleophthalmus - rodzaj ryb z rodziny babkowatych (Gobiidae). 
Występowanie.
Zasiedlają wody słodkie, słonawe i słone od Indii, poprzez Chiny, Japonię, po płn. wybrzeże Australii.
Klasyfikacja.
Gatunki zaliczane do tego rodzaju są zgrupowane w podrodzinie Oxudercinae

</doc>
<doc id="2856873" url="https://pl.wikipedia.org/wiki?curid=2856873" title="Aleksander (Rajewski)">
Aleksander (Rajewski)

Aleksander, imię świeckie Aleksandr Siemionowicz Rajewski (ur. 13 lutego 1868 w Iwanowce, zm. 3 grudnia 1937) – rosyjski biskup prawosławny.
Był synem kapłana prawosławnego. W 1888 ukończył seminarium duchowne, następnie studiował w Kazańskiej Akademii Duchownej, jednak nie ukończył nauki, przerwał ją po III roku. 26 stycznia 1923 został wyświęcony na biskupa sewastopolskiego, wikariusza eparchii taurydzkiej. Jeszcze w tym samym roku przeszedł do Żywej Cerkwi i przez rok był w jej jurysdykcji biskupem taurydzkim. Następnie złożył akt pokutny i wrócił do Rosyjskiego Kościoła Prawosławnego jako biskup kerczeński, wikariusz eparchii taurydzkiej. W 1924 został aresztowany i zmuszony do wyjazdu do Moskwy. Od 1925 do 1926 przebywał w Odessie.
W 1928 został "locum tenens" eparchii symferopolskiej. Następnie w 1930 został biskupem kustanajskim. W grudniu tego samego roku został przeniesiony do eparchii smoleńskiej jako jej wikariusz, biskup suchiniczeski. Od września 1931 do października 1932 był biskupem złatoustowskim, wikariuszem eparchii swierdłowskiej. Następnie między październikiem 1932 a lutym 1933 zarządzał jako "locum tenens" eparchią dońską, jako biskup kamieński. W 1933 zarządzał jako "locum tenens" eparchią bakijską, po czym między 1933 a 1934 był biskupem jełabuskim. W 1934 został wyznaczony na ordynariusza eparchii kustanajskiej. Rok później został biskupem aktiubińskim i kustanajskim, urząd sprawował do 1936. Od września do października 1936 był biskupem pietropawłowskim, wikariuszem eparchii omskiej. Następnie przez rok był biskupem mohylewskim i mścisławskim.
Uwięziony we wrześniu 1937, 31 października 1937 został skazany na śmierć pod zarzutem udziału w kontrrewolucyjnej organizacji powstańczej. Stracony w grudniu tego samego roku.

</doc>
<doc id="2856874" url="https://pl.wikipedia.org/wiki?curid=2856874" title="Centrum Dialogu im. Marka Edelmana">
Centrum Dialogu im. Marka Edelmana

Centrum Dialogu im. Marka Edelmana – istniejąca od 2010 miejska instytucja kultury w Łodzi, której celem jest prowadzenie działalności w zakresie popularyzowania wielokulturowego i wieloetnicznego dziedzictwa miasta ze szczególnym uwzględnieniem kultury żydowskiej oraz innych kultur mających znaczący wpływ na jego rozwój. Jej patronem jest Marek Edelman.
Centrum prowadzi działalność edukacyjną, organizuje wydarzenia wielokulturowe, realizuje działania na rzecz upamiętnienia ocalałych i Sprawiedliwych wśród Narodów Świata i ich rodzin, a także spacery, wykłady otwarte, wystawy, koncerty czy przedstawienia. W zakres działań instytucji wchodzi także działalność wydawnicza. Projekty przygotowywane przez Centrum mają charakter zarówno międzynarodowy jak i lokalny.
Od 1 kwietnia 2011 dyrektorem instytucji jest Joanna Podolska. Siedziba Centrum od 2014 znajduje się w Parku Ocalałych.
Misja i wizja.
Centrum Dialogu im. Marka Edelmana to publiczna instytucja kultury, prowadząca działania edukacyjne, której celem jest kultywowanie wielokulturowego i wieloetnicznego dziedzictwa Łodzi, z uwzględnieniem wpływu, jaki historia wywiera na współczesność. Centrum Dialogu kładzie szczególny nacisk na żydowskie dziedzictwo Łodzi i relacje polsko-żydowskie. Misją Centrum jest działalność otwarta na przyszłość, zarówno wśród lokalnej jak i narodowej i międzynarodowej publiczności. Działalność prowadzona jest na polach edukacji, publikacji, organizacji projektów artystycznych i wydarzeń upamiętniających. Centrum realizuje swoje działania także poprzez współpracę z organizacjami polskimi i międzynarodowymi.
Do zadań statutowych Centrum należy:
Działalność edukacyjna i kulturalna.
Centrum kładzie nacisk na edukację. Tematyka poruszana podczas zajęć edukacyjnych prowadzonych przez pracowników instytucji jest bardzo szeroka i dotyka zarówno tematyki lokalnej, jak i ponadlokalnej. Główne tematy to Łódź wielokulturowa, Litzmannstadt Getto i Jan Karski. 
Centrum organizuje także liczne imprezy kulturalne, między innymi wystawy czasowe, koncerty, przedstawienia oraz spotkania. Wydarzenia te najczęściej nawiązują do wielokulturowego dziedzictwa Łodzi. Wydarzenia to zarówno produkcje własne, jak i projekty realizowane we współpracy z instytucjami, ambasadami czy organizacjami pozarządowymi.
Centrum wydaje publikacje związane z historią Łodzi. Publikuje zarówno wydawnictwa o charakterze edukacyjnym jak i literaturę faktu. 
Park Ocalałych.
Park Ocalałych powstał w 2004 w związku z organizowanymi przez miasto Łódź uroczystościami 60. rocznicy likwidacji Litzmannstadt Getto. Pomysłodawczynią posadzenia w Łodzi szpaleru drzew symbolizujących tych, którzy przeżyli Holokaust, była ocalała z łódzkiego getta – Halina Elczewska. Ideę tę podjął ówczesny prezydent Łodzi Jerzy Kropiwnicki. 30 sierpnia 2004 pierwsze drzewka posadziło 387 osób, które przyjechały na uroczystości z całego świata. Park zaprojektowały Grażyna Ojrzyńska i Maria Herszel. Znajduje się w dolinie rzeki Łódki, na pograniczu dawnego getta, pomiędzy ulicami: Wojska Polskiego, Oblęgorską i ogródkami działkowymi przy ul. Źródłowej; zajmuje powierzchnię 8,5 ha. Jego osią kompozycyjną jest 150-metrowa aleja Arnolda Mostowicza, łącząca pomnik Sprawiedliwych wśród Narodów Świata z Kopcem Pamięci, na szczycie którego znajduje się pomnik Jana Karskiego.
Wydarzenia upamiętniające.
Jednym z głównych zadań Centrum jest organizacja wydarzeń upamiętniających historię Łodzi, w szczególności związanych z łódzką społecznością żydowską. Organizuje wydarzenia związane z likwidacją Litzmannstadt Getto, likwidacją obozu cygańskiego w tym getcie, deportacji Żydów z Austrii, Czech, Niemiec i Luksemburga do łódzkiego getta, a także wiele innych wydarzeń rocznicowych związanych z historią Łodzi wielokulturowej. 
Patron.
W 2010 Rada Miejska Łodzi zadecydowała, że patronem nowo powstałego Centrum Dialogu w Łodzi zostanie Marek Edelman.

</doc>
<doc id="2856877" url="https://pl.wikipedia.org/wiki?curid=2856877" title="Clare Jacobs">
Clare Jacobs

Clare Stephen Jacobs (ur. 18 lutego 1886 w Madison w stanie Dakota Południowa, zm. 21 lutego 1971 w Detroit) – amerykański lekkoatleta specjalizujący się w skoku o tyczce, uczestnik letnich igrzysk olimpijskich w Londynie (1908), brązowy medalista olimpijski w skoku o tyczce.

</doc>
<doc id="2856881" url="https://pl.wikipedia.org/wiki?curid=2856881" title="Brevibora">
Brevibora

Brevibora – rodzaj słodkowodnych ryb z rodziny karpiowatych (Cyprinidae).
Występowanie.
Wody Półwyspu Malajskiego i Indonezja.
Klasyfikacja.
Gatunki zaliczane do tego rodzaju:
Gatunkiem typowym jest "Rasbora dorsiocellata" ("B. dorsiocellata").

</doc>
<doc id="2856882" url="https://pl.wikipedia.org/wiki?curid=2856882" title="John Lenczowski">
John Lenczowski

John Lenczowski (ur. 20 lipca 1950 w Hamilton, Nowy Jork) – amerykański politolog polskiego pochodzenia, założyciel i prezes Instytutu Polityki Światowej ("The Institute of World Politics") – niezależnej wyższej szkoły dyplomacji i bezpieczeństwa narodowego w Waszyngtonie.
Życie zawodowe.
Od 1981 do 1983 roku, służył w amerykańskim Departamencie Stanu ("United States Department of State") jako specjalny doradca Podsekretarza ds. politycznych. Od 1983 do 1987 roku był dyrektorem ds. europejskich i sowieckich w Radzie Bezpieczeństwa Narodowego ("National Security Council"). W tym charakterze pracował jako główny doradca prezydenta Ronalda Reagana do spraw sowieckich. Brał udział w tworzeniu strategii politycznych, które pomogły w przyspieszeniu upadku imperium sowieckiego.
J. Lenczowski założył Instytut Polityki Światowej jako prywatną instytucję akademicką kształcącą słuchaczy w zakresie rządzenia państwem. W programie studiów znajdują się zajęcia z dyplomacji, strategii wojskowej, przywracania pokoju, wpływu postaw społecznych na tworzenie i realizację polityki zagranicznej. Wykłady obejmują również tematy: wywiad i kontrwywiad, bezpieczeństwo wewnętrzne, strategia gospodarcza i moralne przywództwo.
Edukacja i afiliacje.
Kształcił się w The Thacher School, zdobył stopień licencjata na Uniwersytecie Kalifornijskim w Berkeley (University of California, Berkeley), a tytuł magistra i doktora uzyskał na Uniwersytecie Johnsa Hopkinsa ("Johns Hopkins University School of Advanced International Studies"). Był związany z kilkoma instytucjami akademickimi i badawczymi, m.in. z Uniwersytetem Georgetown w Waszyngtonie (Georgetown University), Uniwersytetem Maryland ("University of Maryland, College Park"), "American Enterprise Institute", "Ethics and Public Policy Center", Radą Bezpieczeństwa Wewnątrzamerykańskiego i Międzynarodową Fundacją Wolności ("International Freedom Foundation").
Publikacje i współpraca z mediami.
Jest autorem "The Sources of Soviet Perestroika" (Ashbrook Center, Ashland University, 1990), "Soviet Perceptions of U.S. Foreign Policy" (Cornell University Press, 1982) oraz innych licznych pism dotyczących polityki zagranicznej USA, dyplomacji publicznej, spraw radzieckich i rosyjskich, porównania ideologii, wywiadów i strategii. Jego artykuły były publikowane w "The Wall Street Journal", "The Washington Times" i "The Christian Science Monitor". Zeznawał przed Kongresem ("w jakiej sprawie?") i pojawiał się w krajowych programach telewizyjnych, takich jak "MacNeil-Lehrer Newshour", "American Interests", "Techno-Politics", "Crossfire" i "TalkBack Live", "Fox News Channel" i C-SPAN.
Wystąpił w filmach dokumentalnych "Warriors... In Their Own Words" (2008), "Towarzysz generał" (2009), "Ambasador Spasowski" (2009), "New Poland" (2010) i Transformacja (2012).
Życie osobiste.
Jest synem Jerzego Lenczowskiego i Bronisławy z domu Szylkiewicz, ma brata Huberta. Żonaty, ma dwoje dzieci. Mieszka w Waszyngtonie.

</doc>
<doc id="2856883" url="https://pl.wikipedia.org/wiki?curid=2856883" title="Virginia Eliza Clemm Poe">
Virginia Eliza Clemm Poe

Virginia Eliza Clemm Poe "de domo" Clemm (ur. 15 sierpnia 1822 w Baltimore, zm. 30 stycznia 1847 w Nowym Jorku) – żona amerykańskiego pisarza Edgarda Allana Poego. 
Para była rodzeństwem ciotecznym i wzięła ślub, gdy Virginia Clemm miała 13, a Poe – 27 lat. Niektórzy biografowie sugerowali, że łącząca ich relacja przypominała bardziej stosunki pomiędzy rodzeństwem niż małżeństwem, a związek być może nigdy nie został skonsumowany. W styczniu 1842 roku Virginia nabawiła się gruźlicy i z powodu tej choroby, mając 24 lata, zmarła w styczniu 1847 roku w rodzinnym domku pod Nowym Jorkiem.
Zanim Virginia Clemm i Edgar Allan Poe wzięli ślub, przez kilka lat z przerwami mieszkali razem z innymi członkami rodziny. Para często zmieniała miejsce zamieszkania, by przystosować się do pracy, którą podejmował Poe, mieszkając okresowo w Baltimore, Filadelfii i Nowym Jorku. Kilka lat po ślubie Poe został zamieszany w poważny skandal z Frances Sargent Osgood i Elizabeth Fries Ellet. Plotki dotyczące miłosnych niestosowności ze strony męża tak bardzo wpłynęły na Virginię Poe, że na łożu śmierci twierdziła, iż to Ellet ją zamordowała. Po śmierci ciało Virginii spoczęło ostatecznie obok ciała męża pod tym samym nagrobkiem na cmentarzu Westminster Hall and Burying Ground w Baltimore, w stanie Maryland. Poświadczono autentyczność tylko jednego wizerunku Virginii Clemm Poe: portretu namalowanego akwarelami kilka godzin po jej śmierci.
Choroba i śmierć żony miały istotny wpływ na Edgarda Allana Poego, który popadł w przygnębienie i zaczął pić, by jakoś poradzić sobie ze stratą. Uważa się, że walka Virginii z chorobą i jej zgon wpłynęły na poezję i prozę Poego, w których częstym motywem są umierające młode kobiety, jak w przypadku „Annabel Lee”, „Kruka” czy „Ligei”.
Życiorys.
Młodość.
Virginia Eliza Clemm urodziła się w 1822 roku. Imiona dostała po starszej siostrze, która umarła jako niemowlę zaledwie dziesięć dni wcześniej. Ojciec Virginii, William Clemm Junior, zajmował się handlem narzędziami metalowymi w Baltimore. Ożenił się z Marią Poe, matką Virginii, 12 lipca 1817 roku po śmierci pierwszej żony, Harriet, siostry ciotecznej Marii. Clemm miał pięcioro dzieci z pierwszego małżeństwa i kolejnych troje z Marią. Umierając w 1826 roku, nie pozostawił wiele rodzinie, a krewni odmówili jej wsparcia finansowego, ponieważ byli przeciwni temu małżeństwu. Maria wspierała rodzinę, szyjąc i przyjmując lokatorów, wspomagana roczną rentą w wysokości 240 dolarów, którą dostawała jej sparaliżowana, przykuta do łóżka matka, Elizabeth Cairnes. Elizabeth otrzymywała rentę w imieniu swojego zmarłego męża, „Generała” Davida Poego, byłego kwatermistrza z Maryland, który pożyczył pieniądze państwu.
Edgar Poe po raz pierwszy spotkał swoją cioteczną siostrę Virginię w sierpniu 1829 roku, cztery miesiące po zwolnieniu z Armii Stanów Zjednoczonych. W tym czasie Virginia miała siedem lat. W 1832 roku rodzina – składająca się z Elizabeth, Marii, Virginii i jej brata Henry’ego – dzięki rencie Elizabeth mogła wynająć dom przy ówczesnej North Amity Street w Baltimore. Starszy brat Poego, William Henry Leonard Poe, który mieszkał z rodziną, zmarł 1 sierpnia 1831 roku. Poe dołączył do rodziny w 1833 roku. Bardzo szybko oczarowała go ich sąsiadka, Mary Devereaux. Młodziutka Virginia była pośrednikiem między Mary i Edgarem, w pewnym momencie odebrała nawet od Devereaux pukiel włosów, by przekazać go Poemu. Elizabeth Cairnes Poe zmarła 7 lipca 1835 roku, pozbawiając rodzinę źródła dochodu, przez co ich sytuacja finansowa jeszcze bardziej się pogorszyła. W tym okresie, czyli jeszcze przez 1836 rokiem, zmarł też Henry, a Virginia została jedynym ocalałym dzieckiem Marii Clemm.
W sierpniu 1835 roku Poe zostawił pozbawioną środków do życia rodzinę i przeprowadził się do Richmond w stanie Wirginia, by podjąć pracę w czasopiśmie "Southern Literary Messenger". Pod nieobecność Poego w Baltimore inny kuzyn, Neilson Poe, mąż przyrodniej siostry Virginii, Josephine Clemm, dowiedział się, że Edgar rozważał małżeństwo z Virginią. By zapobiec małżeństwu dziewczyny z Edgarem w tak młodym wieku, Neilson zaproponował objęcie przez siebie opieki nad Virginią i zapewnienie jej edukacji, choć zasugerował również, że można by ponownie rozważyć możliwość zaślubin w przyszłości. Edgar nazwał Neilsona, który był właścicielem jednej z ukazujących się w Baltimore gazet, swoim „najzacieklejszym wrogiem”, postrzegając działania kuzyna jako próbę zerwania swojej znajomości z Virginią. Dwudziestego dziewiątego sierpnia 1835 roku Edgar napisał pełen emocji list do Marii, wyznając: „zalewałem się łzami, pisząc go” i błagając, by pozwoliła Virginii podjąć samodzielną decyzję. Poe, ośmielony posadą w "Southern Literary Messenger", zaproponował pomoc finansową dla Marii, Virginii i Henry’ego, jeśli przeprowadziliby się do Richmond.
Małżeństwo.
Plany dotyczące małżeństwa zostały potwierdzone i 22 września 1835 roku Poe wrócił do Baltimore, by wnieść podanie o zezwolenie na zawarcie małżeństwa. Równie dobrze para mogła pobrać się po cichu, choć relacje dotyczące tego pozostają niejasne. Ich jedyna ceremonia publiczna odbyła się w Richmond 16 maja 1836 roku, gdzie ślubu udzielił im prezbiteriański pastor, wielebny Amasa Converse. Poe miał 27, a Virginia 13 lat, choć w dokumentach jej wiek określono na 21 lat. Więzy małżeńskie zawarto w Richmond, a jednym z dokumentów było pisemne oświadczenie złożone pod przysięgą przez Thomasa W. Clelanda, w którym mężczyzna potwierdzał domniemany wiek panny młodej. Ceremonia odbyła się wieczorem w domu pani Jamesowej Yarrington, właścicielki pensjonatu, w którym zatrzymali się Poe, Virginia i jej matka Maria Clemm. Pani Yarrington pomogła Marii Clemm upiec tort i przygotowała posiłek weselny. Następnie para wyjechała na krótki miesiąc miodowy do Petersburga w stanie Virginia.
Toczyło się wiele debat odnośnie do tego, jak niezwykłą parą byli Virginia i Edgar, biorąc pod uwagę ich wiek i pokrewieństwo. Uznany biograf Poego, Arthur Hobson Quinn, utrzymywał, że nie było w tym nic niezwykłego, a Poe nie nazywał swojej żony „Sis” czy „Sissy”. Inny biograf Poego, Kenneth Silverman, twierdził, że to wiek pary był niezwykły, a nie pokrewieństwo między nimi. Sugerowano, że więź łącząca Clemm i Poego przypominała bardziej relacje między rodzeństwem niż małżeństwem. Część naukowców, w tym Marie Bonaparte, odczytywała wiele z dzieł Poego pod kątem autobiograficznym i doszła do wniosku, że Virginia zmarła jako dziewica, ponieważ nigdy nie skonsumowała z mężem małżeństwa. Zgodnie z tą interpretacją Virginię obrazuje postać tytułowej bohaterki wiersza „Annabel Lee”: „dziewczę […] imieniem Annabel Lee”. Biograf Poego, Joseph Wood Krutch, sugerował, że Poe nie potrzebował kobiet „w sposób, w jaki potrzebują ich normalni mężczyźni”, gdyż stanowiły one dla niego źródło inspiracji i troski oraz nigdy nie interesowały Poego w sensie cielesnym. Przyjaciele Poego twierdzili, że para nie dzieliła małżeńskiego łoża przez co najmniej dwa pierwsze lata małżeństwa, ale że od momentu, kiedy Virginia skończyła 16 lat, prowadzili „normalne” małżeńskie życie aż do początku jej choroby.
Według wielu relacji Virginia i Poe stanowili szczęśliwą i oddaną sobie parę. Były pracodawca Poego, George Rex Graham, o związku pisarza z Virginią napisał tak: „Jego miłość do żony była swoistym uwielbieniem pełnym zachwytu dla ducha piękna”. Pewnego razu Poe napisał do przyjaciela: „Nikt wśród żyjących nie dorównuje urodą mojej małej żonie”. Z kolei Virginia według wielu współczesnych relacji niemal idealizowała męża. Często siadywała blisko niego, gdy pisał, utrzymywała jego pióra w porządku, a także składała i adresowała jego rękopisy. Swoją miłość do Poego wyraziła w akrostychu, który napisała, mając 23 lata, a dokładnie 14 lutego 1846 roku:
Skandal z Osgood i Ellet.
„Plotki języków tysiąca” w walentynkowym wierszu Virginii były odniesieniem do prawdziwych wydarzeń. W 1845 roku Poe zaczął flirtować z poetką Frances Sargent Osgood, trzydziestoczteroletnią mężatką. Virginia wiedziała o tej przyjaźni i możliwe, że nawet ją popierała. Często zapraszała Osgood do domu, wierząc, że starsza od niej kobieta ma „poskramiający” wpływ na Poego, który obiecał „zrezygnować ze środków pobudzających” i nigdy nie spożywał alkoholu w obecności Osgood.
W tym samym czasie inna poetka, Elizabeth F. Ellet, zakochała się w Poem i była zazdrosna o Osgood. Poe w liście do Sary Helen Whitman nazwał miłość Ellet do niego „wstrętną” i napisał: „mogłem tylko odrzucić [jej miłość] ze wzgardą”. Jednak będąc redaktorem pisma "Broadway Journal", drukował w nim wiele wierszy, które Ellet dla niego pisała. O Ellet mówiono, że jest wścibska i mściwa, a gdy odwiedziła dom Poego późnym styczniem 1846 roku, zobaczyła jeden z osobistych listów Osgood do poety. Według Ellet Virginia zwróciła jej uwagę na „okropne akapity” w liście Osgood. Ellet, motywowana zazdrością bądź pragnieniem wywołania skandalu, skontaktowała się z Osgood i zasugerowała jej, by wystrzegała się niedyskrecji i poprosiła Poego o zwrot listów. Następnie Osgood posłała Margaret Fuller i Anne Lynch Botta, by w jej imieniu poprosiły Poego o zwrot listów. Poe, rozwścieczony ich ingerencją, nazwał je „intrygantkami” i stwierdził, że Ellet powinna raczej „poszukać swoich "własnych" listów”, czym sugerował niedyskrecję z jej strony. Potem zebrał listy od Ellet i zostawił je w jej domu.
Choć Ellet już wcześniej otrzymała swoje listy, poprosiła brata, by „"zażądał listów w moim imieniu"”. Jej brat, pułkownik William Lummis, nie wierzył, że Poe już je oddał, i zagroził, że go zabije. By się bronić, Poe poprosił Thomasa Dunna Englisha o pistolet. English, przyjaciel Poego i pomniejszy pisarz, a także wykwalifikowany lekarz i prawnik, podobnie jak Lummis nie wierzył, że Poe zwrócił listy, a nawet podawał w wątpliwość ich istnienie. Najprostszym sposobem wyjścia z tej kłopotliwej sytuacji było, jak twierdził, „wycofanie się z bezpodstawnych oskarżeń”. Poe, rozzłoszczony, że ktoś śmiał nazwać go kłamcą, wyzwał Englisha na walkę na pięści. Po walce Poe stwierdził, że odniósł w niej zwycięstwo, choć według Englisha było inaczej, a poza tym twarz Poego mocno przeciął jeden z sygnetów lekarza. W wersji Poego poeta stwierdzał: „English dostał ode mnie cięgi, które będzie pamiętał do końca życia”. Tak czy inaczej, bójka jeszcze bardziej podsyciła plotki o romansie z Osgood.
Następnie w sprawę zaangażował się mąż Osgood i zagroził Ellet procesem, jeśli oficjalnie nie przeprosi za swoje insynuacje. W liście do Osgood Ellet odwołała swoje wcześniejsze wypowiedzi, stwierdzając: „List, który pokazała mi pani Poe "musiał być fałszerstwem"” stworzonym przez samego Poego. Całą winę zrzuciła na Poego, sugerując, że doszło do tego zajścia, ponieważ Poe był „niepohamowany i działał w obłędzie”. Ellet rozniosła plotkę o szaleństwie Poego, którą podchwycili inni wrogowie poety; doniesiono o tym także w gazetach. W piśmie "Reveille" z St. Louis donoszono: „W Nowym Jorku krąży plotka, iż pan Edgar Allan Poe, poeta i autor, jest obłąkany, a jego przyjaciele zamierzają umieścić go pod opieką doktora Brighama w szpitalu psychiatrycznym w Utice”. Skandal ucichł, dopiero gdy Osgood pogodziła się z mężem. Jednak całe wydarzenie miało ogromny wpływ na Virginię. Kobieta otrzymywała anonimy o rzekomych niedyskrecjach męża już w lipcu 1845 roku. Przypuszcza się, że związek z tymi listami miała Ellet, co tak bardzo zaniepokoiło Virginię, że na łożu śmierci miała stwierdzić, iż „zamordowała ją pani E.”.
Choroba.
Do tego czasu Virginia nabawiła się gruźlicy, po raz pierwszy zaobserwowanej u niej w połowie stycznia 1842 roku. Kiedy Virginia śpiewała i grała na pianinie, zaczęła krwawić z ust. Jednak Poe stwierdził wtedy, że tylko „pękło jej naczynie krwionośne”. Virginia podupadała na zdrowiu i chorowała, co doprowadziło Poego do głębokiej depresji, szczególnie, że od czasu do czasu widać było oznaki poprawy zdrowia u jego żony. W liście do przyjaciela Poe opisał swój stan psychiczny wynikający z choroby żony: „Za każdym razem, kiedy czułem wszystkie męki jej umierania... i zawsze, gdy jej stan się pogarszał, kochałem ją jeszcze serdeczniej i trzymałem się kurczowo jej życia z jeszcze większym uporem. Lecz z natury jestem wrażliwy... nerwowy w bardzo nietypowym stopniu. Postradałem rozum, choć towarzyszyły temu długie przerwy okropnego pozostawania przy zdrowych zmysłach”.
Właśnie stan zdrowia Virginii mógł doprowadzić rodzinę Poe do przeprowadzki w nadziei, że znajdą dla niej zdrowsze otoczenie. Na początku lat czterdziestych XIX wieku przeprowadzali się kilkukrotnie w obrębie Filadelfii, a ich ostatni dom w tym mieście to obecnie muzeum Edgar Allan Poe National Historic Site w Spring Garden. W tym domu Virginia czuła się na tyle dobrze, by opiekować się ogrodem kwiatowym i zabawiać gości śpiewaniem i grą na harfie lub pianinie. Na początku kwietnia 1844 roku rodzina przeprowadziła się do Nowego Jorku, podróżując tam pociągiem i parowcem. Virginia czekała na pokładzie statku, aż jej mąż wystara się dla nich o miejsce w pensjonacie przy Greenwich Street. Jeszcze przed 1846 rokiem przyjaciółka rodziny, Elizabeth Oakes Smith, stwierdziła, że Virginia przyznała: „Wiem, że niedługo umrę. Zdaję sobie sprawę z tego, iż mój stan nie może się poprawić, ale chcę być tak szczęśliwa, jak to tylko możliwe, i uszczęśliwiać Egdara”. Obiecała mężowi, że po śmierci zostanie jego aniołem stróżem.
Przeprowadzka do Fordham.
W maju 1846 roku rodzina (Poe, Virginia i jej matka, Maria) przeprowadzili się do małego domku w Fordham, miejscowości położonej około 23 kilometrów pod Nowym Jorkiem. Dom przetrwał do dziś. W jedynym zachowanym liście Poego do Virginii, datowanym na 12 czerwca 1846 roku, Poe zachęcał ją, by była dobrej myśli: „Nie pozwól upaść swemu sercu w całej tej beznadziejności i ufaj jeszcze przez chwilę”. O niedawnej stracie "Broadway Journal", jedynego pisma należącego do Poego, autor powiedział: „Powinienem był stracić odwagę, "ale dla Ciebie"... moja kochana, maleńka żono jesteś teraz moją "największą" i "jedyną" zachętą, by walczyć z nieprzychylnym, niezadowalającym i niewdzięcznym życiem”. Ale jeszcze przed listopadem tego samego roku stan zdrowia Virginii nie pozostawiał nadziei na poprawę. Objawami jej choroby były: nieregularny apetyt, rumieńce na policzkach, zmienny puls, nocne poty, gorączka, niespodziewane dreszcze, duszności, bóle w klatce piersiowej, kaszel i krwioplucie.
Nathaniel Parker Willis, przyjaciel Poego i wpływowy redaktor, 30 grudnia 1846 roku opublikował zawiadomienie, w którym prosił o pomoc dla rodziny, choć fakty, które podawał, nie do końca pokrywały się z prawdą:
„Choroba Edgarda Allana Poego – Z przykrością dowiedzieliśmy się, że poeta i jego żona są ciężko chorzy na gruźlicę, a nad ich doczesnymi sprawami zawisła groźba nieszczęścia. Pełni smutku nadmieniamy, że tak bardzo zubożeli, iż z trudnością wiążą koniec z końcem. Jest to zaiste ciężka dola, mamy więc nadzieję, ze przyjaciele i wielbiciele pana Poego niezwłocznie wyciągną do niego pomocną dłoń w tej jakże smutnej chwili potrzeby”.
Willis, który przez dwa lata nie korespondował z Poem i od tego czasu stracił własną żonę, był w tym okresie jedną z osób, które najbardziej wspierały Poego. Na Boże Narodzenie wysłał nawet Poemu i jego żonie inspirującą książkę pod tytułem "The Marriage Ring; or How to Make a Home Happy".
Zawiadomienie to przypominało wcześniejsze, sporządzone dla matki Poego, Elizy Poe, gdy ta znajdowała się w ostatnim stadium gruźlicy. Inne gazety podjęły historię. „Na Boga!” – pisano w jednej – „czy możliwym jest, by literaci ze Związku pozwolili biednemu Poemu umrzeć z głodu i stawiać czoła żebractwu w Nowym Jorku? Takoż wynika z częstych doniesień gazet, w których stwierdza się, że Poe i jego żona są przykuci do łoża cierpienia, śmierci i choroby, bez grosza przy duszy”. Gazeta "Saturday Evening Post" zapewniała, że Virginia znajduje się w beznadziejnym stanie, a Poe jest osamotniony: „Mówi się, że Poe leży z groźnym zapaleniem mózgu, a jego żonę trawi ostatnie stadium gruźlicy – nie mają ani pieniędzy, ani przyjaciół”. Nawet redaktor Hiram Fuller, którego Poe wcześniej pozwał do sądu o zniesławienie, usiłował w gazecie "New York Mirror" zgromadzić wsparcie dla Poego i jego żony. „My, z którymi się kłócił, obejmiemy przywództwo” – napisał.
Virginię opisywano jako kobietę z ciemnymi włosami, fiołkowymi oczami i skórą tak bladą, że nazywaną „czystą bielą”, która była przyczyną „brzydkiej cery i psuła jej wygląd”. Jeden z gości rodziny Poe zauważył, że „czerwone zabarwienie nad policzkami było zbyt błyszczące”, co prawdopodobnie stanowiło jeden z symptomów choroby Virginii. Inny gość w Fordham napisał: „Pani Poe wyglądała bardzo młodo. Miała duże, czarne oczy, perłowo białą cerę, która była idealną bladością. Blada twarz, lśniące oczy i kruczoczarne włosy przydawały jej nieziemskiego wyglądu”. O owym nieziemskim wyglądzie wspominali także inni, sugerując, że przez to wyglądała nie do końca ludzko. William Gowans, który przez jakiś czas mieszkał z rodziną Poe, opisywał Virginię jako kobietę „niezrównanej urody i niezrównanego wdzięku, o wzroku hurysy i twarzy, która mogła prowokować geniusza godnego Canovy do jej odwzorowywania”. Virginia mogła być troszeczkę pulchna, a według licznych współczesnych opisów i biografów, zachowała swój dziecięcy wygląd nawet w ostatnich latach życia.
Gdy Virginia umierała, zapytała matkę: „Kochana… czy pocieszysz i zaopiekujesz się moim biednym Eddym – czy "nigdy, ale to nigdy" go nie zostawisz?”. Jej matka została z Poem aż do jego śmierci w 1849 roku. Kiedy Virginia umierała, rodzinę odwiedzało wielu gości, w tym stara przyjaciółka, Mary Starr. W pewnym momencie Virginia włożyła dłoń Starr w dłoń Poego i poprosiła, by „była dla Eddiego przyjaciółką i nigdy go nie zaniechała”. Virginią opiekowała się dwudziestopięcioletnia Marie Louise Shew. Shew, służąca jako pielęgniarka, znała się na opiece medycznej dzięki ojcu i mężowi, którzy byli lekarzami. Od niej Virginia dostała kołdrę, gdyż wcześniej jej jedynym okryciem był stary wojskowy płaszcz Poego. Otrzymywała także od Shew butelki wina, które wypijała, „uśmiechając się, nawet gdy miała problemy z przełykaniem”. Virginia pokazała też Poemu trzymany przez lata list od Louisy Patterson, drugiej żony przybranego ojca Poego, Johna Allana. List sugerował, że Patterson celowo przyczyniła się do zerwania kontaktów między Allanem i Poem.
Śmierć.
Dwudziestego dziewiątego stycznia 1847 roku Poe napisał do Marie Louise Shew: „Ma droga Virginia jeszcze żyje, choć słabnie szybko i doświadcza wielkich boleści”.
Virginia zmarła następnego dnia, 30 stycznia, po pięciu latach zmagania się z chorobą. Shew pomagała w zorganizowaniu pogrzebu, a nawet kupiła trumnę. Doniesienia o śmierci ukazały się w kilku gazetach. Pierwszego lutego nowojorskie "Daily Tribune" i "Herald" zamieściły proste nekrologi: „W sobotę, 30 stycznia b.r., w wieku 25 lat na gruźlicę zmarła VIRGINIA ELIZA, żona EDGARDA ALLANA POEGO”. Pogrzeb odbył się 2 lutego 1847 roku. Uczestniczyli w nim między innymi Nathaniel Parker Willis, Ann S. Stephens i wydawca George Pope Morris. Poe nie chciał spojrzeć w twarz zmarłej żony, stwierdzając, że woli zapamiętać ją żywą. Choć teraz Virginia pochowana jest na cmentarzu Westminster Hall and Burying Ground, pierwotnie jej ciało spoczywało w grobowcu rodziny Valentine, od których Poeowie wynajmowali domek w Fordham.
Potwierdzono istnienie zaledwie jednego wizerunku Virginii, do namalowania którego posłużyły jej zwłoki. Kilka godzin po jej śmierci Poe zdał sobie sprawę z tego, że nie ma żadnej podobizny Virginii, więc zlecił namalowanie portretu akwarelami. Kobieta przedstawiona jest w „pięknej bieliźnie”, którą założyła jej Shew. To właśnie Shew mogła być artystką wykonującą portret, choć nie zostało to udowodnione. Na obrazie Virginia ma nieznacznie podwójny podbródek i orzechowe oczy. Portret przekazano rodzinie przyrodniej siostry Virginii, Josephine, żony Neilsona Poego.
W 1875, czyli w tym samym roku, kiedy po raz drugi pochowano zwłoki jej męża, cmentarz, na którym spoczywała Virginia, zniszczono, a o jej szczątkach niemal zapomniano. Jeden z pierwszych biografów Poego, William Gill zebrał jej kości i umieścił je w skrzynce, którą ukrył pod łóżkiem. Historię Gilla opisano w "Boston Herald" dwadzieścia siedem lat po tym wydarzeniu: mężczyzna twierdził, że odwiedził cmentarz w Fordham w 1883 roku dokładnie w chwili, gdy kościelny Dennis Valentine zagarnął kości Virginii na łopatę i był gotów, by wyrzucić je jako szczątki niczyje. Poe zmarł w 1849 roku, więc Gill zebrał szczątki Virginii i po listownym kontakcie z Neilsonem Poem i Johnem Prentissem Poem z Baltimore, doprowadził do umieszczenia skrzynki w niewielkiej brązowej trumnie po lewej stronie ciała Poego. Ostatecznie szczątki Virginii pochowano z jej mężem 19 stycznia 1885 roku – w dwudziestą szóstą rocznicę śmierci Poego i blisko dziesięć lat po wzniesieniu jego obecnego nagrobka. Kościelny biorący udział w pierwszym pogrzebie Poego, ekshumacji jego zwłok i kolejnych pochówkach, był także obecny podczas obrządków, w czasie których ciało Poego ostatecznie spoczęło obok Virginii i jej matki, Marii Clemm.
Wpływ na Poego.
Śmierć Virginii miała znaczący wpływ na Poego. Po śmierci żony Poe przez kilka miesięcy pogrążył się w głębokim smutku. Jeden z przyjaciół powiedział o nim: „strata żony była dla niego bolesnym ciosem. Kiedy odeszła, on zdawał się nie dbać o to, czy żyje godzinę, dzień, tydzień czy rok. Virginia była dla niego całym światem”. Rok po śmierci Virginii Poe napisał do przyjaciela, że doświadczył największego zła, jakie może ścierpieć człowiek, gdy – jak stwierdził – „żona, którą kochałem, jak żaden mężczyzna nie kochał wcześniej”, zachorowała. Kiedy Virginia wciąż walczyła z chorobą, Poe, po dość długim okresie abstynencji, zaczął pić. Ile alkoholu wypijał i jak często pozostaje sprawą dyskusyjną, poruszaną w okresie jego życia, jak również przez współczesnych biografów. Poe określał swoją emocjonalną odpowiedź na chorobę żony jako jego własną chorobę oraz twierdził, że znalazł na nią lek „w "śmierci" żony. Ją mogę znieść i naprawdę znoszę jak mężczyzna... to było straszne, niekończące się oscylowanie między nadzieją i rozpaczą, których 
«nie» mogłem dłużej znieść bez zupełnej utraty zmysłów”.
Poe regularnie odwiedzał grób Virginii. Jak napisał jeden z jego przyjaciół, Charles Chauncey Butt: „Wiele razy po śmierci ukochanej żony można go było znaleźć, jak w głuchą zimową noc siedział w śniegu przy jej grobowcu, prawie zamarzając z zimna”. Jednak już niedługo po śmierci żony Poe zabiegał o względy kilku innych kobiet, w tym Nancy Richmond z Lowell w Massachusetts, Sary Helen Whitman z Providence w stanie Rhode Island i ukochanej z dzieciństwa, Sary Elmiry Royster z Richmond. Nawet pomimo tego Frances Sargent Osgood, którą Poe także próbował uwieść, wierzyła, „że Virginia była jedyną kobietą, którą kiedykolwiek darzył miłością”.
Odniesienia w literaturze.
Wiele utworów Poego interpretuje się autobiograficznie; wierzy się także, że niejeden z nich obrazuje długą walkę Virginii z gruźlicą i ostateczną śmierć kobiety. Najczęściej dyskutowany przykład to „Annabel Lee”. Często zakłada się, że inspiracją do tego wiersza, opisującego zmarłą, młodą oblubienicę i jej pogrążonego w żałobie kochanka, była Virginia, choć mogły to być także inne kobiety z życia Poego, w tym Frances Sargent Osgood i Sarah Helen Whitman. Wierzy się także, że podobny wiersz, „Ulalume”, to pamiątkowy hołd złożony Virginii; jest nim też „Lenore”, którego tytułową bohaterkę opisano jako „najsłodszą zmarłą, co tak młodo odeszła!”. Po śmierci Poego George Gilfillan z londyńskiego "Critic" stwierdził, że Poe ponosił odpowiedzialność za śmierć żony, „wpędzając ją przedwcześnie do grobu, by móc napisać "Annabel Lee" i "Kruka"”. Wspomniany wyżej krytyk albo nie wiedział, albo nie przejmował się tym, że „Kruk” został napisany i wydany dwa lata przed śmiercią Virginii.
Virginia jest także obecna w prozie Poego. Opowiadanie „Eleonora” – w którym narrator przygotowuje się do ślubu z kuzynką mieszkającą z nim i swoją matką – także może odnosić się do choroby Virginii. Kiedy Poe je pisał, u jego żony dopiero zaczynały pojawiać się symptomy choroby. Zaraz po tym para popłynęła do Nowego Jorku, by tam zamieszkać, a Poe wydał „Podłużną skrzynię” (1844 rok). Opowiadanie to, w którym mężczyzna opłakuje swoją młodą żonę podczas przewożenia jej ciała łodzią, prawdopodobnie sugeruje przeczucia Poego odnośnie do nadchodzącej śmierci żony. Kiedy statek tonie, mąż woli umrzeć, niż rozdzielić się z ciałem żony. Virginia mogła być także inspiracją do napisania opowiadania „Ligeja”, w którym tytułowa bohaterka zmaga się z powolną śmiercią. Po śmierci żony Poe przeredagował swoje pierwsze wydane opowiadanie pod tytułem „Metzengerstein”, usuwając kwestię narratora: „Chciałbym, by wszystko, co kocham, zginęło od tej delikatnej choroby”, co stanowiło nawiązanie do gruźlicy.

</doc>
<doc id="2856885" url="https://pl.wikipedia.org/wiki?curid=2856885" title="Louis Wilkins">
Louis Wilkins

Louis Gary „Lou” Wilkins (ur. 10 grudnia 1882 w Bourbon w stanie Indiana, zm. 6 kwietnia 1950 w Seattle) – amerykański lekkoatleta specjalizujący się w skoku o tyczce, uczestnik letnich igrzysk olimpijskich w Saint Louis (1904), brązowy medalista olimpijski w skoku o tyczce.

</doc>
<doc id="2856886" url="https://pl.wikipedia.org/wiki?curid=2856886" title="Hala Łyśniowska">
Hala Łyśniowska

Hala Łyśniowska – polana w masywie Romanki w Beskidzie Żywieckim. Dokładniej znajduje się na wschodnich, opadających do doliny potoku Sopotnia stokach Martoszki i ciągnie się od przełęczy Pawlusia (1176 m) po wysokość około 1230 m. Sąsiaduje z halą Pawlusia położoną po drugiej stronie przełęczy Pawlusia (na zboczach Rysianki). Są to dawne hale pasterskie. Nie są już wypasane – z powodu nieopłacalności ekonomicznej pasterstwo w Karpatach, szczególnie na wyżej położonych polanach i halach w latach 80. XX wieku załamało się. Pozostawione swojemu losowi hale stopniowo zarastają lasem.
Przez Halę Łyśniowską prowadzi znakowany szlak turystyczny. Dzięki otwartej przestrzeni rozpościera się z niego widok na dolinę Sopotni Wielkiej, Grupę Pilska i Rysiankę.

</doc>
<doc id="2856889" url="https://pl.wikipedia.org/wiki?curid=2856889" title="LeRoy Samse">
LeRoy Samse

LeRoy Perry Samse (ur. 13 września 1883 w Kokomo, zm. 1 maja 1956 w Sherman Oaks) – amerykański lekkoatleta specjalizujący się w skoku o tyczce, uczestnik letnich igrzysk olimpijskich w Saint Louis (1904), srebrny medalista olimpijski w skoku o tyczce.

</doc>
<doc id="2856892" url="https://pl.wikipedia.org/wiki?curid=2856892" title="Górniki (województwo małopolskie)">
Górniki (województwo małopolskie)

Górniki – osada w Polsce, położona w województwie małopolskim, w powiecie nowotarskim, w gminie Ochotnica Dolna.
W latach 1975–1998 osada administracyjnie należała do województwa nowosądeckiego.

</doc>
<doc id="2856893" url="https://pl.wikipedia.org/wiki?curid=2856893" title="Copeina">
Copeina

Copeina – rodzaj słodkowodnych ryb kąsaczokształtnych z rodziny smukleniowatych (Lebiasinidae). 
Występowanie.
Ameryka Południowa (Brazylia, Ekwador, Kolumbia i Peru) – dorzecze Amazonki.
Klasyfikacja.
Gatunki zaliczane do tego rodzaju:
Gatunkiem typowym jest "Pyrrhulina argyrops" (="C. guttata").

</doc>
<doc id="2856894" url="https://pl.wikipedia.org/wiki?curid=2856894" title="Paportno-Sopotnik">
Paportno-Sopotnik

Paportno-Sopotnik – wieś w Polsce położona w województwie podkarpackim, w powiecie przemyskim, w gminie Fredropol.
Administracyjnie wieś jest częścią sołectwa Makowa.
W latach 1975–1998 miejscowość administracyjnie należała do województwa przemyskiego.
Dawniej dwie odrębne wsie: "Paportno" – szlachecka wieś prywatna Herburtów, położona na przełomie XVI i XVII wieku w powiecie przemyskim ziemi przemyskiej województwa ruskiego – oraz "Sopotnik".
Mieszkańcy obydwu wsi w latach 1945–1946 zostali wysiedleni do ZSRR. Od końca lat 60. XX wieku wieś znajdowała się na terenie „państwa arłamowskiego”.

</doc>
<doc id="2856895" url="https://pl.wikipedia.org/wiki?curid=2856895" title="Meredith Colket">
Meredith Colket

Meredith Bright Colket (ur. 19 listopada 1878 w Filadelfii, zm. 7 czerwca 1947 w Bryn Mawr) – amerykański lekkoatleta specjalizujący się w skoku o tyczce, uczestnik letnich igrzysk olimpijskich w Paryżu (1900), srebrny medalista olimpijski w skoku o tyczce.

</doc>
<doc id="2856896" url="https://pl.wikipedia.org/wiki?curid=2856896" title="Meredith Colkett">
Meredith Colkett



</doc>
<doc id="2856898" url="https://pl.wikipedia.org/wiki?curid=2856898" title="Aleks Buda">
Aleks Buda

Aleks Buda (ur. 7 września 1910 w Elbasanie, zm. 7 lipca 1993 w Tiranie) – albański historyk.
Życiorys.
Był synem Dimitra. Pochodził z rodziny kupieckiej, o korzeniach żydowskich. Uczył się początkowo w Lecce, by w 1930 ukończyć szkołę średnią w Salzburgu. W 1938 ukończył studia filologiczne na Uniwersytecie Wiedeńskim, gdzie studiował pod kierunkiem Karla Patscha. Powrócił do Albanii w lutym 1939 i objął stanowisko nauczyciela w liceum w Korczy. Od 1943 uczył w jednej ze szkół w Tiranie.
Po zakończeniu wojny, w 1945 objął stanowisko dyrektora Biblioteki Narodowej w Tiranie. Od tego czasu jego zainteresowania naukowe koncentrowały się na historii starożytnej i średniowiecznej. W 1955 należał do grona założycieli pierwszego Instytutu Historii w Tiranie. Był także w gronie inicjatorów Akademii Nauk Albanii – w 1972 został jej prezesem.
Publikację prac naukowych Budy rozpoczęto w 1986 w zbiorze "Shkrime historike" (Prace historyczne) – do 2002 ukazało się trzy tomy tego dzieła. Był współautorem II tomu "Historii Albanii" (Historia e Shqipērise), która ukazała się w 1965 i "Słownika Encyklopedycznego Albanii" (Fjalori Enciklopedik Shqiptar).
Był żonaty (żona Vasilika, zm. 2006). W 2005 ukazały się wspomnienia A. Budy, opracowane przez jego córkę Tatjanę Haxhimihali. Imię Budy noszą ulice w Tiranie i w Elbasanie. W 2015 odsłonięto jego popiersie dłuta Ilmi Kasemiego w Tiranie.

</doc>
<doc id="2856901" url="https://pl.wikipedia.org/wiki?curid=2856901" title="Skałka (Ochotnica Górna)">
Skałka (Ochotnica Górna)

Skałka – przysiółek wsi Ochotnica Górna w Polsce, w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="2856902" url="https://pl.wikipedia.org/wiki?curid=2856902" title="José Camón Aznar">
José Camón Aznar

José Camón Aznar (ur. 5 października 1898 w Saragossie, zm. 14 maja 1979 w Madrycie) – hiszpański historyk i historyk sztuki, profesor uniwersytecki, literat i filozof XX wieku. Był członkiem Królewskiej Akademii Sztuk Pięknych św. Ferdynanda i Królewskiej Akademii Historii.
Camón Aznar był kolekcjonerem sztuki, przekazał swoją kolekcję rodzimej Aragonii, dzięki niej utworzono Museo Camón Aznar w Saragossie.

</doc>
<doc id="2856903" url="https://pl.wikipedia.org/wiki?curid=2856903" title="Copella">
Copella

Copella – rodzaj słodkowodnych ryb kąsaczokształtnych z rodziny smukleniowatych (Lebiasinidae).
Występowanie.
Północna część Ameryki Południowej (Brazylia, Gujana, Gujana Francuska, Peru, Surinam i Wenezuela), w dorzeczach Amazonki, Orinoko i Rio Negro. "Copella arnoldi" został introdukowany na wyspach Trynidad i Tobago.
Klasyfikacja.
Gatunki zaliczane do tego rodzaju:
Gatunkiem typowym jest "Copeina compta" ("Copella compta").

</doc>
<doc id="2856904" url="https://pl.wikipedia.org/wiki?curid=2856904" title="Cybercom Poland">
Cybercom Poland

Cybercom Poland – spółka z ograniczoną odpowiedzialnością będąca częścią szwedzkiej grupy IT z siedzibą w Warszawie, zajmująca się doradztwem technologicznym. Firma specjalizuje się w rozwiązaniach internetowych, bezpieczeństwie, usługach mobilnych oraz telekomunikacyjnych. Firma świadczy usługi consultingowe i outsourcingowe, testowania oraz R&amp;D dla dużych i średnich firm.
Historia.
Firma Cybercom została założona w 1995 roku w Szwecji, w Polsce spółka rozpoczęła działalność w 1997 roku w Warszawie, początkowo pod nazwą Sigma Poland, w roku 2001 zmieniła nazwę na Teleca. Pierwsze lata działalności obejmowały głównie kontrakty skupiające się na dostarczeniu, wykwalifikowanej kadry IT do wykonywania zadań w siedzibie klienta. W latach 2004–2007 firma odnotowała znaczny wzrost, w tym czasie po raz pierwszy uzyskała też certyfikację ISO 9001:2000. W 2005 roku spółka otworzyła drugi oddział, w Łodzi. Okres ten zapoczątkował rozwój firmy w stronę organizacji samodzielnie dostarczającej usług IT, wytworzonych we własnych siedzibach. W 2016 roku spółka otworzyła trzeci oddział, w Bydgoszczy.
W roku 2006 spółka zmieniła nazwę na auSystems. W 2007 roku trafiła w ręce grupy Cybercom i od tego momentu działa pod nazwą Cybercom Poland.
Od 2007 roku Cybercom Poland jest członkiem Business Center Club (BCC) – prestiżowego Klubu polskich przedsiębiorców, a od 2008 roku jest jedną z ponad 340 firm zrzeszonych w Skandynawsko-Polskiej Izbie Gospodarczej (SPCC – Scandinavian-Polish Chamber of Commerce). 17 maja 2012 roku Cybercom Poland Sp. z o.o. został przyjęty w poczet członków Forum Technologii Bankowych przy Związku Banków Polskich. Firma współpracuje również z instytucjami publicznymi, czego wyrazem jest członkostwo Firmy w Radzie Biznesu działającej przy Uniwersytecie Łódzkim.
Grupa Cybercom.
Cybercom był notowany na giełdzie w NASDAQ OMX Stockholm od 1999 roku, ale został wycofany w 2015 roku. Centrala grupy znajduje się w Sztokholmie. Obecnie do Grupy Cybercom należy 22 oddziały, znajdujące się w 6 Krajach, w Europie (Danii, Finlandii, Polsce, Szwecji) oraz w Azji (Indie, Singapur).
Działalność.
Cybercom Poland to firma zajmująca się doradztwem technologicznym, w jej biurach w Warszawie i Łodzi pracuje ponad 170 programistów oraz specjalistów IT.
Cybercom Poland specjalizuje się w doradztwie informatycznym, tworzeniu oprogramowania (zarówno kompletnych systemów pod klucz jaki ich poszczególnych elementów) oraz projektami informatycznymi z dziedziny „Badania i Rozwoju” (nowe produkty, prototypy, studia wykonalności itd.).
Ponadto w ofercie firmy znajdują się usługi szkoleniowe, audyty bezpieczeństwa aplikacji, usługi związane z migracją i replikacją baz danych Oracle.
Cybercom Poland świadczy usługi dla klientów w Polsce, Skandynawii oraz Europie Zachodniej. Dynamicznie rozwijający się eksport usług, koncentruję się wokół projektów telekomunikacyjnych, rozwiązań mobilnych oraz systemów „wbudowanych” (np. systemy „infotainment” dla przemysłu samochodowego). Dziś ponad połowa konsultantów firmy Cybercom pracuje dla międzynarodowych firm telekomunikacyjnych, które decydują o przyszłych trendach w dziedzinie rozwiązań teleinformatycznych.
Partnerstwa.
Cybercom Poland współpracuje z wieloma firmami z branży telekomunikacyjnej, elektronicznej i informatycznej. Partnerami firmy są m.in.: Akamai, ATEX Polopoly, Bamboo Solutions, EPiServer, IBM, iCore Solutions, Microsoft.
Nagrody.
W 2011 HBI Polska przyznała przedsiębiorstwu Certyfikat Dynamiczna Firma za osiągniętą dynamikę wzrostu w latach 2008, 2009, 2010. W roku 2012 firmie przyznano tytuł Najlepszego Pracodawcy. Ranking organizowany jest przez międzynarodową firmę konsultingową Hewitt Associates przy współpracy z Harvard Business Review Polska. W 2013 Cybercom Poland został wyróżniony tytułem „Najlepsze miejsce pracy IT w Polsce” w drugiej edycji rankingu przeprowadzonego przez Computerworld – „AudIT 2013”.

</doc>
<doc id="2856906" url="https://pl.wikipedia.org/wiki?curid=2856906" title="Neuburg a.d. Donau">
Neuburg a.d. Donau



</doc>
<doc id="2856912" url="https://pl.wikipedia.org/wiki?curid=2856912" title="Stalmachy">
Stalmachy

Stalmachy – przysiółek wsi Ochotnica Górna w Polsce, w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="2856922" url="https://pl.wikipedia.org/wiki?curid=2856922" title="Hoplosoma aeneum">
Hoplosoma aeneum



</doc>
<doc id="2856923" url="https://pl.wikipedia.org/wiki?curid=2856923" title="Corydoras venezuelanus">
Corydoras venezuelanus



</doc>
<doc id="2856924" url="https://pl.wikipedia.org/wiki?curid=2856924" title="Corydoras schultzei">
Corydoras schultzei



</doc>
<doc id="2856926" url="https://pl.wikipedia.org/wiki?curid=2856926" title="Corydoras microps">
Corydoras microps



</doc>
<doc id="2856927" url="https://pl.wikipedia.org/wiki?curid=2856927" title="Corydoras macrosteus">
Corydoras macrosteus



</doc>
<doc id="2856928" url="https://pl.wikipedia.org/wiki?curid=2856928" title="Paar">
Paar

Niemcy:
Osoby:
Zobacz też:

</doc>
<doc id="2856929" url="https://pl.wikipedia.org/wiki?curid=2856929" title="Kaplica św. Jana Nepomucena w Kromołowie">
Kaplica św. Jana Nepomucena w Kromołowie

Kaplica Świętego Jana Nepomucena – świątynia znajdująca się w Kromołowie - dzielnicy Zawiercia nad źródłem rzeki Warty.
Historia.
W 1790 roku w pożarze Kromołowa spłonęła poprzednia kapliczka stojąca w tym miejscu. Obecną wymurowano w 1803 roku. W niezmienionej formie przetrwała do 1988 roku, kiedy w związku z podniesieniem się poziomu ulic, zdecydowano się ją rozebrać i podnieść o jeden metr. Po podniesieniu została dokładnie odtworzona.
Architektura i wystrój.
Kaplica zbudowana z cegły ma kształt ośmiobocznej bryły Dach przykryty jest metalową blachą, a na szczycie znajduje się sygnaturka zakończona krzyżem. We wnętrzu na ołtarzu wisi obraz św. Tekli, po lewej stoi figura Świętego Jacka, a po prawej Świętego Jana Nepomucena.
Źródło Warty.
Warta wypływa na zewnątrz w pobliżu remizy. Kaplica jest na co dzień zamknięta. W latach 1912 i 1966 Warta na tym odcinku wezbrała do wysokości połowy domostw w okolicy.

</doc>
<doc id="2856930" url="https://pl.wikipedia.org/wiki?curid=2856930" title="Heruka">
Heruka

Heruka - jest imieniem dla bóstwa Cakrasaṃvary Tantra. 
Heruka jest kategorią gniewnych bóstw, oświeconych istot w buddyzmie Vajrayany, które przyjmują surowy wyraz twarzy, aby pomóc istotom cierpiącym. W Azji Wschodniej są one nazywane Królami Mądrości. Herukowie reprezentują wcielenie niepodzielonej radości i pustki. Pojawiają się jako Iṣṭha-devatā (tybetański: Wylie: yi dam) lub bóstwa medytacyjne dla tantry sādhanā, zwykle umieszczane w mandali i często pojawiające się w Yab-Yum.
W tantryzmie buddyjskim jedna z przerażających form wadźrasattwy.

</doc>
<doc id="2856932" url="https://pl.wikipedia.org/wiki?curid=2856932" title="Zupa rumfordzka">
Zupa rumfordzka

Zupa rumfordzka – zupa przygotowywana na wywarze z kości, tłuszczu zwierzęcego lub skór wieprzowych z dodatkiem ziemniaków, kasz i sezonowych warzyw.
Nazwa pochodzi od Benjamina Thompsona hr. Rumforda, brytyjskiego działacza społecznego i wynalazcy usprawnień w sposobach ogrzewania, oświetlenia i wyżywienia.
Zupa jest połączeniem krupniku i grochowej, powinna być gęsta, a także wysokokaloryczna, aby jak najniższym kosztem zaspokoić głód i dodać sił do pracy fizycznej. Fasola lub groch muszą być rozgotowane, a następnie dodaje się pokrojone w kostkę ziemniaki, kaszę lub ryż i warzywa.
Na ziemiach polskich zupa ta pojawiła się na początku XIX wieku i była przygotowywana przez organizacje społeczno-charytatywne, prowadzące kuchnie dla ubogich i bezdomnych. W Warszawie działało Towarzystwo Zupy Rumfordzkiej, które żywiło od 120 do 250 osób dziennie; utrzymywało się ono z dobrowolnych datków i darowizn.

</doc>
<doc id="2856933" url="https://pl.wikipedia.org/wiki?curid=2856933" title="Corynopoma">
Corynopoma

Corynopoma – rodzaj słodkowodnych ryb z rodziny kąsaczowatych (Characidae). 
Klasyfikacja.
Gatunki zaliczane do tego rodzaju:

</doc>
<doc id="2856936" url="https://pl.wikipedia.org/wiki?curid=2856936" title="Stevardia">
Stevardia



</doc>
<doc id="2856937" url="https://pl.wikipedia.org/wiki?curid=2856937" title="Nematopoma">
Nematopoma



</doc>
<doc id="2856938" url="https://pl.wikipedia.org/wiki?curid=2856938" title="GOG">
GOG



</doc>
<doc id="2856944" url="https://pl.wikipedia.org/wiki?curid=2856944" title="Bazha">
Bazha



</doc>
<doc id="2856945" url="https://pl.wikipedia.org/wiki?curid=2856945" title="Ctenobrycon">
Ctenobrycon

Ctenobrycon – rodzaj słodkowodnych ryb kąsaczokształtnych z rodziny kąsaczowatych (Characidae). 
Występowanie.
Ameryka Południowa.
Klasyfikacja.
Gatunki zaliczane do tego rodzaju:
Gatunkiem typowym jest "Tetragonopterus hauxwellianus" ("C. hauxwellianus").

</doc>
<doc id="2856946" url="https://pl.wikipedia.org/wiki?curid=2856946" title="Apodastyanax">
Apodastyanax



</doc>
<doc id="2856950" url="https://pl.wikipedia.org/wiki?curid=2856950" title="Adam Maciejewski (ekonomista)">
Adam Maciejewski (ekonomista)

Adam Maciejewski (ur. 31 stycznia 1967) – polski ekonomista i menedżer, w latach 2013–2014 prezes Giełdy Papierów Wartościowych w Warszawie.
Życiorys.
Absolwent Szkoły Głównej Handlowej w Warszawie, podyplomowych studiów podatkowych w Szkole Głównej Handlowej, studiów podyplomowych MBA w Szkole Głównej Administracji i Zarządzania oraz programu International Institute for Securities Markets Development w Waszyngtonie.
W latach 1994–2014 związany z Giełdą Papierów Wartościowych w Warszawie (GPW), gdzie pełnił szereg funkcji eksperckich i zarządczych. W latach 2006/2014 zasiadał w zarządzie GPW, gdzie odpowiadał m.in. za organizację notowań, rozwój rynku instrumentów pochodnych oraz systemy informatyczne. W latach 2013–2014 pełnił funkcję prezesa zarządu GPW. Kiedy pełnił funkcję prezesa zarządu GPW SA, spółka została uznana w rankingu Euromoney za najlepiej zarządzaną giełdę w regionie CEE, wyprzedzając m.in. giełdy w Stambule, Moskwie oraz Wiedniu, a udział GPW w obrotach akcjami w regionie CEE przekroczył 60%. W tym samym czasie doprowadził do objęcia przez GPW znaczącego pakietu akcji w nowej, paneuropejskiej platformie obrotu akcjami Aquis Exchange, która aktualnie notowana jest na rynku AIM London Stock Exchange i obraca akcjami spółek z 14 rynków europejskich. Z jego inicjatywy powołany został przez GPW Instytut Analiz Rynkowych i Ratingu (spółka, której zadaniem jest utworzenie o prowadzenie polskiej agencji ratingowej).
Członek wielu rad nadzorczych, m.in. Federation of European Securities Exchanges, Aquis Exchange Ltd, Towarowej Giełdy Energii SA, BondSpot SA, Krajowego Depozytu Papierów Wartościowych SA, FINDER SA, Private Equity Managers SA, Graal SA, Getin Holding SA.
Zasiadał również w Konwencie Politechniki Warszawskiej oraz Międzynarodowej Radzie Doradczej Wydziału Zarządzania Uniwersytetu Gdańskiego.
W 2014 został laureatem głównej nagrody w konkursie MBA Manager – Grand Prix Manager Award 2014 „za wybitne osiągnięcia w dziedzinie zarządzania”.
Publicysta i wykładowca. Z zamiłowania podróżnik (dotarł m.in. do odległych plemion Korowai Batu w lasach deszczowych indonezyjskiej części Nowej Gwinei), poeta (w roku 2015 Narodowe Centrum Kultury wydało zbiór jego wierszy „Ɏѧ. Mapa snów o Tobie”) oraz aktywny promotor działań z zakresu Corporate Social Responsibility oraz Individual Social Responsibility (współpracując ze znanymi polskimi artystami zorganizował m.in. szereg wydarzeń promujących polską kulturę w Warszawie, Krakowie, Brukseli i Londynie).

</doc>
<doc id="2856952" url="https://pl.wikipedia.org/wiki?curid=2856952" title="Welcome Oblivion">
Welcome Oblivion

Welcome Oblivion - debiutancki album studyjny grupy muzycznej How to Destroy Angels, której frontmanem jest Trent Reznor - założyciel Nine Inch Nails. Jest to pierwszy album studyjny zespołu, który wcześniej wydał dwie EPki - "How to Destroy Angels" (2010) i "An Omen" (2012). "Welcome Oblivion" został wydany 5 marca 2013 roku przez Columbia Records.
Historia.
Album został zapowiedziany wraz z teledyskiem do utworu "The Loop Closes", który pojawia się na "Welcome Oblivion" i poprzednim wydawnictwie zespołu "An Omen". Pierwszy singel albumu "How Long?", wraz z teledyskiem wyreżyserowanym przez londyńską grupę Shynola, wydany został 31 stycznia 2013. Tego samego dnia oficjalnie podano listę utworów i okładki do wersji CD i winylowej. 19 lutego zespół udostępnił za darmo utwór "And the Sky Began to Scream" za pośrednictwem sieci Maebe. 20 lutego 2013, wersja CD albumu została w całości i za darmo do odsłuchu umieszczona na stronie Pitchfork Media. Brytyjski muzyk The Bug miał gościnnie pojawić się w jednym z utworów, jednakże według słów Mariqueen Maandig, nie doszło do porozumienia pomiędzy nim a członkami zespołu. The Bug napisał na swoim Twitterze, że mimo to wykorzysta swoją produkcję w przyszłości. "Welcome Oblivion" został wydany na płytach CD i winylowych, każda z inną okładką. Wydanie winylowe zawiera dwie dodatkowe piosenki oraz ma nieco inną kolejność utworów. Premiera wydania winylowego z przyczyn technicznych została przełożona na 17 marca.
Koncerty.
How to Destroy Angels zapowiedzieli trasę koncertową promującą album na terenie Stanów Zjednoczonych i Kanady, i będzie to jednocześnie pierwsza trasa koncertowa od czasu rozpoczęcia działalności grupy. Jeden z pierwszych występów na żywo odbył się na popularnym festiwalu Coachella, który został wydany na kilku internetowych bootlegach.

</doc>
<doc id="2856953" url="https://pl.wikipedia.org/wiki?curid=2856953" title="The Crew Wrocław">
The Crew Wrocław



</doc>
<doc id="2856955" url="https://pl.wikipedia.org/wiki?curid=2856955" title="Atak na pole gazowe In Amnas">
Atak na pole gazowe In Amnas

Atak na pole gazowe In Amnas (I-n-Aménas) w Algierii i wzięcie zakładników miało miejsce 16 stycznia 2013 o świcie. Uzbrojona grupa islamistyczna pod nazwą Zamaskowany Batalion uwięziła na polu gazowym In Amnas 790 pracowników kompleksu, w tym 132 cudzoziemców, pracowników koncernów naftowych. Terroryści utrzymywali, iż jest to odwet za interwencję Francji w Mali na terenach zajętych przez islamistów, jednak przedstawiciele władz niektórych państw podkreślali, że zorganizowanie tego typu akcji wymagało długich przygotowań i musiało być planowane znacznie wcześniej. Kryzys na polach gazowych zakończył się po czterech dniach w wyniku akcji algierskich antyterrorystów, śmiercią 29 porywaczy i 38 zakładników.
Przebieg wydarzeń.
16 stycznia 2013 o 5. rano czasu lokalnego, ugrupowanie Muchtara Bilmuchtara, byłego dowódcy Al-Kaida Islamskiego Maghrebu – Zamaskowany Batalion, zaatakowało autobus przewożący pracowników kompleksu gazowego In Amnas. Pole to eksploatowane jest przez algierski koncern naftowy Sonatrach, a także brytyjski koncern BP i norweski Statoil. Do ataku w wykonaniu 34 terrorystów, doszło na drodze 3 km od pól naftowych, które znajduje się kilkadziesiąt kilometrów od granicy z Libią.
Atak na autobus został odparty przez eskortujące je siły bezpieczeństwa i dojechał do kompleksu i miejsca pracy zakładników. W zasadzce zginął jeden Brytyjczyk oraz obywatel Algierii. Rannych zostało sześć osób - dwóch Brytyjczyków, Norweg oraz dwóch algierskich żandarmów i algierski agent ochrony. Śmierć brytyjskiego pracownika potwierdziło MSZ tego kraju.
Za autobusem w pościg udali się terroryści poruszający się trzema pojazdami pomalowanych w barwach firmy Sonatrach, zarejestrowanych w Libii i na miejscu wzięli zakładników. W oświadczeniu porywacze napisali, że w ich rękach znalazło się 41 osób, w tym wielu obcokrajowców. Faktyczna liczba zakładników porwanych na polach gazowych wyniosła 656 Algierczyków i 132 obcokrajowców z 26 państw. Porywacze uzbrojeni byli zarówno w broń lekką, jak i ciężką. W swoim arsenale mają moździerze oraz pociski przeciwlotnicze. Zakładnicy algierscy zostali zwolnieni i mogli przystąpić do pracy, jednak nie wolno było im opuścić pól gazowych. Z kolei obcokrajowcy byli przetrzymywani w jednym ze skrzydeł kompleksu, którego teren został zaminowany.
Według porywaczy wśród obcokrajowców byli Norwegowie, Amerykanie, Japończycy oraz obywatele Francji i Wielkiej Brytanii. Obecność Norwegów potwierdził premier tego kraju Jens Stoltenberg. Francuska telewizja France 24 poinformowała, że udało się jej skontaktować telefonicznie z francuskim zakładnikiem, który przekazał iż wśród porwanych są też Malezyjczycy i Filipińczycy. Rebelianci dodali, że przetrzymywani byli także Rumuni, Tajlandczycy, Kolumbijczycy oraz Koreańczycy. Łącznie uprowadzono 132 cudzoziemców.
Porywacze podali, że uprowadzenie zakładników w Algierii było „odpowiedzią na oburzającą ingerencję Algierii, która zezwoliła francuskiemu lotnictwu na korzystanie ze swej przestrzeni powietrznej w celu prowadzenia operacji na północy Mali”, kontrolowanej od pół roku przez dżihadystów. Przestrzegli również siły zbrojne przed próbą odbicia zakładników, która mogła nieść „tragiczne skutki”. Porywacze zażądali zakończenia operacji w Mali oraz uwolnienia 100 bojowników przetrzymywanych w więzieniach Algierii i przetransportowanie ich do Mali. Algierskie MSZ podało, że terroryści chcieli opuścić kraj razem z zakładnikami, na co im nie zezwolono. Zamknięto też granicę z Libią. Algieria odmówiła również negocjacji z porywaczami. Wśród porywaczy było 11 Tunezyjczyków, trzech Algierczyków, dwóch Nigerczyków, Mauretańczyk oraz obywatele Egiptu i Mali, a także co najmniej jeden Kanadyjczyk. Jeden z terrorystów był uprzednio zatrudniony w kompleksie jako kierowca, ponadto mieli wspólników wewnątrz kompleksu.
Późnym wieczorem 16 stycznia 2013, mimo ostrzeżeń bojowników, algierskie siły zbrojne przystąpiły do szturmu na pola gazowe. Doszło wówczas do wymiany ognia, podczas której Algierczycy się wycofali, jednak otoczyli zajęty przez rebeliantów kompleks. 17 stycznia 2013 w południe śmigłowce ostrzelały pozycje islamistów. W momencie rozpoczęcia ataku terroryści podzielili zakładników na dwie grupy. Algierczyków zamknięto w kompleksie mieszkalnym, z kolei cudzoziemców użyto jako „żywe tarcze”. Podczas ataku z miejsca przetrzymywania uciekło ok. 25 obcokrajowców i setki Algierczyków. Dwóch japońskich zakładników zostało rannych. Części obcokrajowców terroryści nakazali założyć pasy wyładowane materiałami wybuchowymi. Po południu doszło do szturmu na pola gazowe, w wyniku którego śmierć ponieśli zarówno zakładnicy jak i porywacze. Według algierskiej stacji telewizyjnej zginęło dwóch Brytyjczyków oraz dwóch Filipińczyków. Inne źródła mówią o siedmiu, bądź 12 zabitych zakładnikach.
18 stycznia 2013 podano, iż uwolniono 573 Algierczyków w tym około stu ze 132 porwanych cudzoziemców. 19 stycznia 2013 algierscy antyterroryści podjęli kolejny szturm na kompleks gazowy. W wyniku akcji zabito 32 porywaczy z sześciu różnych krajów. Pięciu z nich zostało pojmanych i aresztowanych. Armia algierska skonfiskowała pokaźny arsenał broni, w tym granatniki przeciwpancerne i granaty przytroczone do tzw. pasów szahida. Na terenie kompleksu zamordowano 38 zakładników – 37 obcokrajowców i Algierczyka. Wielu obcokrajowców zostało zabitych strzałem w głowę. O śmierci zakładników z danych krajów, informowały władze Wielkiej Brytanii, Francji, USA, Rumunii. Świadkowie podali, że terroryści w czasie trwania kryzysu dokonali egzekucji dziewięciu japońskich pracowników. Władze Norwegii i Malezji informowały o zaginionych. Od czasu pierwszego szturmu i próby odbicia zakładników, siły algierskie uwolniły łącznie 107 cudzoziemców i 655 Algierczyków.
Do przeprowadzenia ataku na pola gazowe w In Amnas przyznało się ugrupowanie Muchtara Bilmuchtara – Zamaskowany Batalion. Organizacja ostrzegł Algierczyków, by „trzymali się z dala od instalacji zagranicznych firm, ponieważ uderzy tam, gdzie jest to najmniej oczekiwane”. Ugrupowanie powiązane z Al-Kaidą Islamskiego Maghrebu zagroziło tym samym kolejnymi atakami. Działania terrorystów zostały zdecydowanie potępione przez społeczność międzynarodową. Prezydent Stanów Zjednoczonych Barack Obama ostro potępił napad islamskich terrorystów na algierską rafinerię i podkreślił także, że liczy na ściślejszą współpracę z sojusznikami USA w zwalczaniu terroryzmu w Afryce. Premier Japonii Shinzō Abe skomentował atak w Algierii jako „wyjątkowo nikczemny akt”.
Ofiary zamachu.
Tabela nie zawiera narodowości terrorystów, którzy zginęli w ataku. 

</doc>
<doc id="2856957" url="https://pl.wikipedia.org/wiki?curid=2856957" title="Livin’ My Love">
Livin’ My Love

Livin’ My Love – singel amerykańskiego DJ-a i producenta muzycznego Steve’a Aokiego z albumu Wonderland. Wydany 10 stycznia 2012 roku przez wytwórnie płytowe, Dim Mak Records oraz Ultra Records. Gościnnie w utworze udział wziął amerykański duet electro-hopowy LMFAO i australijski duet NERVO.
Lista utworów i formaty singla.
1-ścieżkowy CD-Singel
Twórcy.
Opracowano na podstawie materiału źródłowego

</doc>
<doc id="2856959" url="https://pl.wikipedia.org/wiki?curid=2856959" title="Nuncjatura Apostolska w Stanach Zjednoczonych">
Nuncjatura Apostolska w Stanach Zjednoczonych

Nuncjatura Apostolska w Stanach Zjednoczonych – misja dyplomatyczna Stolicy Apostolskiej w Stanach Zjednoczonych. Siedziba nuncjusza apostolskiego mieści się w Waszyngtonie. Obecnym nuncjuszem jest Francuz abp Christophe Pierre. Pełni on swą funkcję od 12 kwietnia 2016.
Historia.
Delegatura Apostolska w Stanach Zjednoczonych powstała 24 stycznia 1893, za pontyfikatu Leona XIII. Do rangi nuncjatury podniósł ją 26 marca 1984 papież Jan Paweł II.
W latach 1978–2011 przedstawiciele papieża w Stanach Zjednoczonych byli również stałymi obserwatorami przy Organizacji Państw Amerykańskich.

</doc>
<doc id="2856963" url="https://pl.wikipedia.org/wiki?curid=2856963" title="Modraszek wikrama">
Modraszek wikrama

Modraszek wikrama ("Pseudophilotes vicrama") – motyl dzienny z rodziny modraszkowatych.
Wygląd.
Rozpiętość skrzydeł od 22 do 26 mm, dymorfizm płciowy wyraźny: wierzchnia strona skrzydeł samców niebieska; samica jest brunatna.
Siedlisko.
Murawy kserotermiczne na wzgórzach i zboczach, polany w świetlistych borach sosnowych i murawy na wydmach.
Biologia i rozwój.
Wykształca dwa pokolenia w roku (początek maja-połowa czerwca i połowa lipca-połowa sierpnia). Rośliny żywicielskie: macierzanka zwyczajna i piaskowa (być może również inne). Jaja barwy białej składane są na kwiatostanach lub innych częściach roślin żywicielskich. Larwy wylęgają się po tygodniu i żerują na nasionach i kwiatach. Stadium poczwarki trwa 2 tygodnie. Poczwarka może zimować. Gatunek fakultatywnie myrmekofilny, a mrówki towarzyszące należą do rodzajów "Lasius" i "Myrmica".
Rozmieszczenie geograficzne.
Gatunek pontyjsko-śródziemnomorski o wyspowym zasięgu, w Polsce występuje aktualnie jedynie na Ponidziu, w Jurze Krakowsko-Częstochowskiej i koło Torunia. Gatunek bardzo zagrożony zarówno w Polsce jak i w innych krajach Europy.

</doc>
<doc id="2856966" url="https://pl.wikipedia.org/wiki?curid=2856966" title="Atak na pole gazowe Aménas">
Atak na pole gazowe Aménas



</doc>
<doc id="2856970" url="https://pl.wikipedia.org/wiki?curid=2856970" title="Anicet Kashamura">
Anicet Kashamura

Anicet Kashamura (ur. 1928, zm. 2004), minister informacji Demokratycznej Republiki Konga w rządzie Patrice'a Lumumby, po jego uwięzieniu prezydent Zjednoczonej Republiki Kiwu od 2 stycznia do 24 lutego 1961 (ang.), później działacz rewolucyjny na emigracji w Paryżu (profesor suahili w tamtejszej szkole języków wschodnich), autor książki "De Lumumba aux colonels".

</doc>
<doc id="2856971" url="https://pl.wikipedia.org/wiki?curid=2856971" title="Wilanowo-Leśniczówka">
Wilanowo-Leśniczówka

Wilanowo-Leśniczówka – osada leśna w województwie warmińsko-mazurskim, w powiecie braniewskim, w gminie Frombork. Osada znajduje się w historycznym regionie Warmia.
W latach 1975–1998 miejscowość należała administracyjnie do województwa elbląskiego.

</doc>
<doc id="2856973" url="https://pl.wikipedia.org/wiki?curid=2856973" title="Mateusz Ożga">
Mateusz Ożga

Mateusz Ożga, pseud. matr0x (ur. 29 kwietnia 1985 w Rybniku) – polski profesjonalny gracz komputerowy, związany z cyklem gier Quake. Reprezentant Polski w międzynarodowych turniejach, między innymi w Stanach Zjednoczonych, Korei Południowej, Francji, Grecji czy Wielkiej Brytanii.
Życiorys.
Mateusz Ożga od najmłodszych lat rozwijał swoje umiejętności korzystając z elektronicznej rozrywki na Pegasusie, Atari oraz Commodore. Od roku 1999 zaczął uczęszczać do jednej z gralni komputerowych w Rybniku. Początkowo interesował się serią Mortal Kombat, ale szybko poznał produkcję firmy Id Software. W roku 1999 po raz pierwszy zobaczył Quake'a 2. Z czasem granie zaczęło przynosić najpierw małe, lokalne sukcesy oraz pierwsze nagrody w postaci prostych gier komputerowych. Kariera zawodnika esportowego zaczęła się rozwijać od momentu, kiedy otrzymał PeCet.
Kariera.
Mateusz Ożga kojarzony jest w świecie sportów elektronicznych głównie jako zawodnik serii Quake, mimo iż z mniejszymi sukcesami grał w Painkillera. Zaczynał od małych turniejów Quake'a 2 – wygrał turnieje w Rybniku, Katowicach oraz innych miastach w kraju. Okres Quake'a 2 zakończył się w grudniu 2000 roku, kiedy ukazała się trzecia część gry FPS – Quake III: Arena, na której w dwóch głównych trybach (Challegne Promode Arena CPMA oraz Vanilla Quake 3 VQ3) dominował na turniejach. Mateusz Ożga w każdym roku stawał kilkanaście razy na podium największych internetowych oraz LANowych imprez. Był zawsze stawiany w roli głównego faworyta. Jeżeli nie sięgał po złoto, zawsze klasyfikował się na podium, lub tuż za nim. Tylko w kilkunastu przypadkach klasyfikował się poza ścisłą, krajową czołówką. Od 2005 roku matr0x reprezentował barwy klanu Frag eXecutors i do 2011 wygrał razem z FX wszystko, co Quaker może wygrać na polskiej scenie. Dwukrotnie triumfował w Electronic Sports World Cup Polska, Lidze Heyah Logitech Cybersport i Poznań Game Arena, sześciokrotnie reprezentował Polskę w międzynarodowych turniejach i odniósł szereg mniejszych i znaczących sukcesów. Mateusz Ożga do roku 2010 zdobył podium w Polsce więcej niż 60 razy. Wygrał ponad 40 turniejów. Szacuje się, że łączna wartość nagród jaką zdobył (nagrody pieniężne, rzeczowe, wyjazdy za granicę) w przybliżeniu przekracza 100 000 zł. Po rozwiązaniu klanu Frag eXecutors został członkiem polskiej drużyny dioxide. Mieszka w Rybniku na Śląsku.
Jest autorem poradnika "Szkoła Frag eXecutors – 10 rad matr0xa, jak grać".

</doc>
<doc id="2856980" url="https://pl.wikipedia.org/wiki?curid=2856980" title="Deutsches Stadion">
Deutsches Stadion

Deutsches Stadion – gigantyczny stadion zaprojektowany przez Alberta Speera, który miał być jednym z budynków wchodzącym w skład terenu zjazdów NSDAP w Norymberdze w Niemczech. Budowę rozpoczęto w 1937 roku i miał zostać ukończony w 1943 roku. Jednak wybuch II wojny światowej spowodował przerwanie prac i stadion nie został nigdy ukończony.
Projekt.
Według Speera, stadion nie był inspirowany Circus Maximus w Rzymie ale inspirował go Panathinaiko w Atenach, który wywarł na nim ogromne wrażenie, kiedy odwiedził go osobiście w 1935 roku. Projekt Speera był gigantycznym połączeniem grecko- rzymskiego modelu, z którego zapożyczył kształt stadionu w postaci końskiej podkowy a główna część stadionu została poprzedzona placem otoczonym kolumnami, Deutsches Stadion położony był na płaskiej powierzchni (24 hektary), miał posiadać pięć kondygnacji z miejscami dla widzów, dzięki czemu miał pomieścić osób jednocześnie. Fasada zewnętrzna stadionu miała być wykonana z bloków różowego granitu i miała wznosić się na wysokość 90 metrów zawierającą serię łuków o wysokości 65 metrów opierających się na podstawie z ciemnoczerwonego granitu. Arkady i podium ponownie były inspirowane rzymskim a nie greckim budynkiem. Żeby szybko dostarczyć widzów na najwyższe poziomy, zainstalowano szybkie windy, które jednocześnie mogłyby zabrać 100 pasażerów. 
Krótkie poprzeczne osie biegnące przez stadion kończyły się na trybunie Hitlera, jego gości i dla prasy. 
Speer zaakceptował kształt stadionu w postaci podkowy po tym gdy odrzucono jego projekt owalnego kształtu zaczerpniętego z amfiteatru. Speer zastanawiał się nad tym, czy koszt stadionu nie będzie zbyt wysoki. Hitler stwierdził iż koszt stadionu będzie mniejszy niż dwa okręty typu Bismarck.
Planowane przeznaczenie.
Wolfgang Lotz napisał o stadionie w 1937 roku że, powinien pomieścić dwa razy więcej ludzi niż Circus Maximus. Akcentował również uczucia społeczne, które powinien zrodzić stadion pomiędzy zawodnikami a publicznością. 
„Jak w starożytnej Grecji, elita i najbardziej doświadczeni ludzie wybrani z narodu powinni rywalizować z sobą wzajemnie. Cały naród w sympatycznym zdumieniu siedziałby w swoich rzędach. Widzowie i zawodnicy połączyliby się w jedno”.
Na stadionie miałyby odbywać się ogólnoświatowe igrzyska pan- germańskie w których brać udział braliby tylko Aryjczycy. Nagrody dla zwycięzców wręczałby sam Hitler. Co więcej, Hitler nie chciał aby stadion bym miejscem rozgrywek tylko dla sportów „germańskich” ale oczekiwał, że każde następne Letnie igrzyska olimpijskie po 1940 roku będą odbywać się na Deutsches Stadion w Norymberdze. Przewidywał, że po zwycięstwie w wojnie państwa i tak nie będą miały wyboru i będą musiały wysyłać swoich sportowców do Niemiec.
Prototypowe prace konstrukcyjne.
W Bawarii w miejscowości Hirschbach, wybudowano tam trybunę główną aby sprawdzić częściowo konstrukcję stadionu. Trybuna nigdy nie była używana i obecnie popada w ruinę.

</doc>
<doc id="2856981" url="https://pl.wikipedia.org/wiki?curid=2856981" title="Pimpri-Chinchwad">
Pimpri-Chinchwad

Pimpri-Chinchwad (marathi: पिंपरी चिंचवड) – miasto przemysłowe w zachodnich Indiach, w stanie Maharasztra, w dystrykcie Pune. Liczy ponad 1,7 miliona mieszkańców. Mieszkańcy miasta mówią głównie w języku marathi. Miasto jest siedzibą kilku dużych indyjskich producentów samochodowych takich jak Bajaj Auto, Tata Motors, Force Motors i DaimlerChrysler. Miasto jest także siedzibą największego indyjskiego instytutu badawczego antybiotyków.

</doc>
<doc id="2856989" url="https://pl.wikipedia.org/wiki?curid=2856989" title="Bad Blood (album Blood on the Dance Floor)">
Bad Blood (album Blood on the Dance Floor)

Bad Blood – szósty album studyjny amerykańskiego zespołu Blood on the Dance Floor, wydany w Stanach Zjednoczonych 3 września 2013 roku. Osiągnął pozycję #137 w rankingu Billboard 200. Płyta w wersji standardowej zawiera 13 utworów, wersja Bonus Edition zawiera dodatkowo utwory "Sick Sad World" i "Revenge Will Have Its Day" oraz dodatkową płytę DVD z filmem "Bad Blood Documentary".
Wydanie.
Premiera albumu odbyła się w serwisie Alternative Press 27 sierpnia 2013 roku. Do sprzedaży album trafił 3 września.

</doc>
<doc id="2856990" url="https://pl.wikipedia.org/wiki?curid=2856990" title="Brunnen">
Brunnen



</doc>
<doc id="2856991" url="https://pl.wikipedia.org/wiki?curid=2856991" title="Daniel Frank">
Daniel Frank

Daniel Gordon „Dan” Frank (ur. 4 stycznia 1882 w Bostonie, zm. 20 marca 1965) – amerykański lekkoatleta specjalizujący się w skoku w dal, uczestnik letnich igrzysk olimpijskich w Saint Louis (1904), srebrny medalista olimpijski w skoku w dal.

</doc>
<doc id="2856993" url="https://pl.wikipedia.org/wiki?curid=2856993" title="Bartoszówka (Ochotnica Górna)">
Bartoszówka (Ochotnica Górna)

Bartoszówka – przysiółek wsi Ochotnica Górna w Polsce, w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="2856994" url="https://pl.wikipedia.org/wiki?curid=2856994" title="Brzezie (Tylmanowa)">
Brzezie (Tylmanowa)

Brzezie – przysiółek wsi Tylmanowa w Polsce, położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 przysiółek administracyjnie należał do województwa nowosądeckiego.
Przez przysiółek płynie potok Bar, dopływ Dunajca.

</doc>
<doc id="2856996" url="https://pl.wikipedia.org/wiki?curid=2856996" title="Discovery Channel HD">
Discovery Channel HD



</doc>
<doc id="2856997" url="https://pl.wikipedia.org/wiki?curid=2856997" title="Robert Stangland">
Robert Stangland

Robert Sedgewick Stangland (ur. 5 października 1881 w Nowym Jorku, zm. 15 grudnia 1953 w Nyack) – amerykański lekkoatleta specjalizujący się w skoku w dal i trójskoku, uczestnik letnich igrzysk olimpijskich w Saint Louis (1904), dwukrotny brązowy medalista olimpijski w skoku w dal i trójskoku.

</doc>
<doc id="2856999" url="https://pl.wikipedia.org/wiki?curid=2856999" title="Stanisław Kamiński (konstruktor)">
Stanisław Kamiński (konstruktor)

Stanisław Kamiński (ur. 25 marca 1936 roku w Bełżycach, zm. 18 stycznia 1991 roku w Świdniku) – polski inżynier, główny konstruktor śmigłowca PZL W-3 Sokół, nauczyciel, wykładowca.
Członek Rady Naukowej Instytutu Lotnictwa w Warszawie (w latach 1978-1990) i Rady Naukowo-Technicznej Ośrodka Badawczo-Rozwojowego Napędów Lotniczych w Rzeszowie (w latach 1980-1990). Zmarł po długiej chorobie w roku 1991, pochowany na cmentarzu na Majdanku (sektor S3Z6, rząd 1, numer 28).
Życiorys.
Młodość i studia.
Stanisław Kamiński urodził się w Bełżycach koło Lublina. Jego ojciec był rzemieślnikiem, a matka prowadziła gospodarstwo rolne.
W roku 1953 Kamiński ukończył II Liceum Ogólnokształcące im. Hetmana Jana Zamoyskiego w Lublinie i rozpoczął studia na Politechnice Warszawskiej, Wydział Lotniczy. Tytuł magistra inżyniera lotnictwa uzyskał 7 lipca 1962 roku, tematem pracy magisterskiej był projekt 4-miejscowego samolotu dyspozycyjnego, wzorowanego na brytyjskim samolocie Beagle B.206.
Praca w WSK PZL Świdnik.
Po studiach rozpoczął pracę w Wytwórni Sprzętu Komunikacyjnego "PZL-Świdnik" na stanowisku konstruktora, potem starszego konstruktora. Następnie awansował na kierownika sekcji konstrukcyjnej i kierownika Działu Transmisji i Łopat.
W latach 1968-1976 był kierownikiem Biura W-3 w Moskwie, gdzie kierował grupą polskich konstruktorów podczas opracowywania projektu wstępnego śmigłowca W-3 w biurze konstrukcyjnym im. M.L. Mila w Moskwie. Następnie kontynuował prace nad nowym śmigłowcem w kraju. Stanisław Kamiński w roku 1975 został głównym konstruktorem śmigłowca W-3 (dzisiejsza nazwa: PZL W-3 Sokół), który zastąpił w produkcji śmigłowce Mi-2.
W roku 1980 Kamiński został zastępcą dyrektora technicznego WSK "PZL-Świdnik".
Nauczyciel i wykładowca akademicki.
W latach 1963-1964, Kamiński oprócz pracy w zakładzie PZL Świdnik, uczył także w szkole przyzakładowej (Technikum Mechaniczne im. Zygmunta Puławskiego w Świdniku). Natomiast w latach 1964-1973 prowadził wykłady oraz zajęcia laboratoryjne na Wydziale Mechanicznym w Wyższej Szkole Inżynierskiej w Lublinie (od 1968 roku Politechnika Lubelska) z przedmiotów: wytrzymałość materiałów, statyka i mechanika płynów, mechanika ogólna.
W roku 1988 Stanisław Kamiński został powołany na stanowisko docenta kontraktowego na Politechnice Lubelskiej. Pomagał tam, także w tworzeniu nowego kierunku studiów: "Technologia Śmigłowców".
Nagrody.
Do najważniejszych nagród, które otrzymał Stanisław Kamiński należą:
Upamiętnienie.
Społeczeństwo miasta Świdnik upamiętniło zasługi Stanisława Kamińskiego nazywając jego imieniem jedną z ulic na osiedlu Lotniczym. Pośmiertnie otrzymał także honorowe wyróżnienie "Amicus Civitatis" nadawane przez Burmistrza Świdnika.

</doc>
<doc id="2857000" url="https://pl.wikipedia.org/wiki?curid=2857000" title="Golce (Ochotnica Dolna)">
Golce (Ochotnica Dolna)

Golce – przysiółek wsi Ochotnica Dolna w Polsce, położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 przysiółek administracyjnie należał do województwa nowosądeckiego.

</doc>
<doc id="2857001" url="https://pl.wikipedia.org/wiki?curid=2857001" title="Wojciech Trzciński">
Wojciech Trzciński

Wojciech Stanisław Trzciński (ur. 22 lipca 1949 w Warszawie) – polski kompozytor muzyki rozrywkowej, filmowej i teatralnej, aranżer, pianista i gitarzysta, dyrygent oraz producent muzyczny.
Absolwent Wydziału Geografii Uniwersytetu Warszawskiego. Autor muzyki do filmów, programów telewizyjnych, widowisk teatralnych, a także kompozytor piosenek dla wielu polskich wykonawców. Dyrektor artystyczny festiwali w Opolu i Sopocie. Jeden z pomysłodawców nagrody Polskiego Przemysłu Fonograficznego Fryderyki. Założyciel prywatnego, niezależnego ośrodka sztuki Fabryka Trzciny, za którego utworzenie otrzymał Paszport Polityki i Nagrodę Kisiela.
Prezes zarządu i dyrektor generalny "Hanna-Barbera Poland" (1987–1993), założyciel i redaktor naczelny miesięcznika "Video Świat Hanna-Barbera" (1990–1992).
Kariera muzyczna.
Zadebiutował w roku 1969 na "Kiermaszu Piosenki Studenckiej" w warszawskim klubie "Medyk", jako piosenkarz i kompozytor. Początkowo komponował piosenki dla wykonawców studenckich, m.in. Nataszy Czermińskiej, Piotra Fronczewskiego, Andrzeja Nardellego i Magdy Umer. Później zaczął pisać dla "Radiowego Studia Piosenki" i "Telewizyjnej Giełdy Piosenki" oraz m.in. dla takich artystów, jak: Halina Frąckowiak, Edyta Geppert, Anna Jantar, Irena Jarocka, Krzysztof Krawczyk, Krystyna Prońko, Urszula Sipińska i Zdzisława Sośnicka. Był kompozytorem oratorium "Kolęda-Nocka", musicalu "Azyl", czy baśni muzycznej "Królowa śniegu". Wraz z Ryszardem Poznakowskim współtworzył musical dla dzieci "Smurfowisko". Komponował muzykę do spektakli teatralnych i filmów fabularnych. Współpracował jako aranżer i dyrygent z duetem Marek i Wacek. Sprawował opiekę artystyczną nad festiwalami piosenki w Opolu (1985), Sopocie (1986–1987) oraz w Witebsku (1988).
W latach 1993–1995 był Dyrektorem Artystycznym Teatru Muzycznego w Gdyni. W latach 1994–1996 pełnił funkcję Dyrektora Muzycznego I Programu Polskiego Radia. Natomiast w latach 1996–1998 był zastępcą Dyrektora TVP1 ds. Artystycznych. W 1997 roku został producentem – wyreżyserowanego przez Magdę Umer – opolskiego koncertu "Zielono mi", poświęconego twórczości Agnieszki Osieckiej. Zaś rok później sprawował pieczę nad koncertem "O! Polskie piosenki", zorganizowanym z okazji 35-lecia Festiwalu Piosenki Polskiej w Opolu. W 1999 roku został twórcą nowej formuły Sopot Festiwal. W 2003 roku założył na warszawskiej Pradze prywatne Centrum Artystyczne Fabryka Trzciny - istniejące do 2016 roku i jego filię działającą pod nazwą "Skwer. Filia Centrum Artystycznego Fabryka Trzciny –" istniejącą od 2009 do 2015 roku.
Jego syn, Stanisław Trzciński (ur. 1972), jest polskim kulturoznawcą i ekonomistą, doktorem nauk o kulturze i religii, nauczycielem akademickim, menedżerem kultury, organizatorem koncertów, przedsiębiorcą, wydawcą muzycznym i dziennikarzem muzycznym.

</doc>
<doc id="2857002" url="https://pl.wikipedia.org/wiki?curid=2857002" title="Twarogi (Ochotnica Dolna)">
Twarogi (Ochotnica Dolna)

Twarogi (na niektórych mapach "Tworogi") – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna, na śródleśnym grzbiecie górskim pod szczytem góry o tej samej nazwie.
W latach 1975–1998 miejscowość administracyjnie należała do województwa nowosądeckiego.

</doc>
<doc id="2857003" url="https://pl.wikipedia.org/wiki?curid=2857003" title="Żona modna (film)">
Żona modna (film)

Żona modna (ang "Designing Woman") – amerykański film z 1957 roku w reżyserii Vincente Minnelli.

</doc>
<doc id="2857005" url="https://pl.wikipedia.org/wiki?curid=2857005" title="Skalne (Ochotnica Dolna)">
Skalne (Ochotnica Dolna)

Skalne – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="2857009" url="https://pl.wikipedia.org/wiki?curid=2857009" title="Oratiunculae variae puerorum usui expositae">
Oratiunculae variae puerorum usui expositae



</doc>
<doc id="2857010" url="https://pl.wikipedia.org/wiki?curid=2857010" title="Astaksantyna">
Astaksantyna

Astaksantyna ("E161j") – organiczny związek chemiczny z grupy ksantofili. Jest metabolitem zeaksantyny i kataksantyny. Jak wiele innych karotenoidów, rozpuszcza się w tłuszczach. Cząsteczka astaksantyny zawiera liczne sprzężone wiązania wielokrotne, warunkujące barwę substancji i jej właściwości przeciwutleniające (nawet 10-krotnie większe niż witamina E i luteina). Z powodu występowania dwóch centrów chiralności (grupy hydroksylowe w pozycjach 3 i 3′ pierścieni), ma trzy diastereoizomery: 3"R",3′"R", 3"R",3′"S" (mezo) i 3"S",3′"S".
Występuje naturalnie w ciele jednokomórkowych glonów, drożdży, łososi, pstrągów, kryli, krewetek, raków i innych skorupiaków, a także w piórach niektórych ptaków. Jest odpowiedzialna za czerwony kolor mięsa łososia i krewetek. Powszechnie występuje w ciele kriofilnych glonów, takich jak zawłotnia śnieżna. Pełni u nich funkcję filtra chroniącego przed ultrafioletem. Występując w dużych zagęszczeniach na powierzchni nadtopionego śniegu, glony te powodują jego zakwit, znany jako czerwony śnieg.
W badaniach klinicznych nie stwierdzono szkodliwych efektów spożywania astaksantyny.
Otrzymywanie.
Źródła naturalne.
Na skalę przemysłową astaksantynę uzyskuje się z następujących organizmów:
Głównym naturalnym źródłem astaksantyny są mikroalgi "Haematococcus pluvialis", w których zawartość tego związku jest najwyższa wśród znanych organizmów. Z kilograma suchej masy tych glonów otrzymać można ponad 40 gramów astaksantyny. Udział poszczególnych diastereoizomerów w substancji naturalnej jest różny w zależności od źródła. Na przykład produkowana przez "Haematococcus pluvialis", zawiera głównie izomer (3"S",3′"S"), a pochodząca z drożdży podstawkowych "Phaffia rhodozyma" to w większości (3"R",3′"R")-astaksantyna.
Źródła sztuczne.
Większość astaksantyny produkowana jest za pomocą syntezy chemicznej. Wartość tej produkcji wynosi około 200 mln dolarów, a cena sprzedaży to około 5–6 tys. dolarów za kilogram (lipiec 2012).
W typowym podejściu astaksantynę otrzymuje się w wieloetapowej syntezie, której końcowym etapem jest reakcja Wittiga pomiędzy ylidem zawierającym końcowe pierścienie izoforonowe a symetrycznym nienasyconym dialdehydem budującym centralny łańcuch cząsteczki:
W zależności od użytych substratów, produkt końcowy może być mieszaniną 3 diastereoizomerów (3"R",3′"R", 3"R",3′"S" (mezo) i 3"S",3′"S" w proporcji statystycznej 1:2:1) lub być związkiem stereochemicznie czystym o wybranej konfiguracji. Produkt syntetyczny dostępny handlowo jest mieszaniną izomerów

</doc>
<doc id="2857011" url="https://pl.wikipedia.org/wiki?curid=2857011" title="Discovery HD">
Discovery HD



</doc>
<doc id="2857013" url="https://pl.wikipedia.org/wiki?curid=2857013" title="Słownik Volckmara">
Słownik Volckmara

Dictionarium trilinguae ad discendam linguam latinam, polonicam et germanicam accomodatum - trzyjęzyczny słownik polsko-niemiecko-łaciński autorstwa Nicolausa Volckmara. Wydany w Gdańsku w 1596, istnieją też wydania późniejsze uzupełnione o część grecką. Doczekał się też przeróbki autorstwa Łukasza Szymona Brzewickiego.

</doc>
<doc id="2857017" url="https://pl.wikipedia.org/wiki?curid=2857017" title="Quebec Magnetic">
Quebec Magnetic

Quebec Magnetic – wydawnictwo koncertowe thrash metalowej grupy Metallica, zarejestrowane podczas dwóch występów zespołu w Colisée Pepsi w Québec w dniach 31 października i 1 listopada 2009 roku, obejmujących trasę koncertową World Magnetic Tour. Album został wydany 11 grudnia 2012 roku przez należącą do Metalliki wytwórnię płytową, Blackened Recordings.
22 października 2012 roku opublikowana została lista utworów, data premiery oraz okładka albumu, zaś 19 listopada udostępniono 33-sekundową zapowiedź albumu.
Album został sprzedany w liczbie 14 tysięcy egzemplarzy w pierwszym tygodniu od ukazania się na rynku muzycznym oraz uplasował się na 2. miejscu Billboard Top Music Videos Chart.
Lista utworów.
Opracowano na podstawie materiału źródłowego.

</doc>
<doc id="2857018" url="https://pl.wikipedia.org/wiki?curid=2857018" title="Brown ale">
Brown ale

Brown ale – styl piwa górnej fermentacji; termin określa zwykle piwa produkowane w Wielkiej Brytanii.
W Wielkiej Brytanii, przed nastaniem mody na piwa z jasnego słodu w XVIII wieku, większość sprzedawanych gatunków należała do rodzaju "brown ale". Pierwsze wzmianki o tym pojawiają się w literaturze w połowie XVIII wieku. Początkowo warzono je z ciemnego słodu, jednak wraz z rozwojem technologii prażenia jasne słody, będące również efektywniejsze w produkcji, stały się tańszą alternatywą. Kolor i smak zostały ostatecznie zdeterminowane poprzez użycie ciemnych słodów, słodów kryształowych oraz karmelizowanych cukrów.

</doc>
<doc id="2857019" url="https://pl.wikipedia.org/wiki?curid=2857019" title="Nicolaus Volckmar">
Nicolaus Volckmar

Nicolaus Volckmar (zm. 1601) – leksykograf pochodzenia niemieckiego działający w Polsce.
Życiorys.
Przybył do Polski w 1584 roku. Był nauczycielem języka polskiego i łaciny w Gimnazjum Gdańskim. Był autorem wielu podręczników i słowników, m.in. słownika łacińsko-niemiecko-polskiego "Dictionarium trilinguae ad discendam linguam latinam, polonicam et germanicam accomodatum" (Gdańsk 1596, istnieją też wydania późniejsze uzupełnione o część grecką) oraz gramatyki języka polskiego "Compendium linguae Polonicae" (1594).

</doc>
<doc id="2857020" url="https://pl.wikipedia.org/wiki?curid=2857020" title="Mikołaj Volckmar">
Mikołaj Volckmar



</doc>
<doc id="2857022" url="https://pl.wikipedia.org/wiki?curid=2857022" title="Dominik Geyer">
Dominik Geyer



</doc>
<doc id="2857027" url="https://pl.wikipedia.org/wiki?curid=2857027" title="Foetor hepaticus">
Foetor hepaticus



</doc>
<doc id="2857028" url="https://pl.wikipedia.org/wiki?curid=2857028" title="Sayonara (film)">
Sayonara (film)

Sayonara – amerykański film z 1957 roku w reżyserii Joshua Logana.

</doc>
<doc id="2857030" url="https://pl.wikipedia.org/wiki?curid=2857030" title="Lista odcinków serialu Switched at Birth">
Lista odcinków serialu Switched at Birth

Poniżej znajduje się lista odcinków serialu telewizyjnego Switched at Birth – emitowanego przez amerykańską stację telewizyjną ABC Family od 6 czerwca 2011 roku do 11 kwietnia 2017 roku. Łącznie powstało 5 serii, które składają się z 103 odcinków. W Polsce natomiast nie był jeszcze emitowany. 
Sezon 4 (2015).
14 sierpnia 2014 roku, stacja ABC Family zamówiła 4 sezon.
Sezon 5 (2017).
21 października 2015 roku, stacja ABC Family zamówiła 5 sezon.

</doc>
<doc id="2857031" url="https://pl.wikipedia.org/wiki?curid=2857031" title="Juan Pablo Pérez Alfonso">
Juan Pablo Pérez Alfonso

Juan Pablo Pérez Alfonso (ur. 13 grudnia 1903, zm. 3 września 1979), wenezuelski polityk, prawnik i dyplomata, współzałożyciel w 1941 (wraz z Rómulo Betancourtem i Rómulo Gallegosem) partii Akcja Demokratyczna, minister górnictwa w dwóch rządach Betancourta (1945 i 1959-1964). W 1960 zainicjował powstanie Organizacji Państw Eksportujących Ropę Naftową (OPEC).

</doc>
<doc id="2857032" url="https://pl.wikipedia.org/wiki?curid=2857032" title="Posłowie do Parlamentu Europejskiego 1958–1962">
Posłowie do Parlamentu Europejskiego 1958–1962

Posłowie do Parlamentu Europejskiego w latach 1958–1962 zostali mianowani przez parlamenty krajowe 6 państw członkowskich Unii Europejskiej. Kadencja rozpoczęła się 1 stycznia 1958 i zakończyła się 9 stycznia 1962.
Pomiędzy państwa członkowskie podzielono 142 mandaty.
Przewodniczącym PE 1958–1962 był Hans Furler (do 1960) i następnie Robert Schuman.
W Parlamencie Europejskim w latach 1955–1958 powołano trzy frakcji politycznych:

</doc>
<doc id="2857037" url="https://pl.wikipedia.org/wiki?curid=2857037" title="Octan tokoferylu">
Octan tokoferylu

Octan tokoferylu, octan witaminy E – organiczny związek chemiczny, ester kwasu octowego i witaminy E (tokoferolu). Jest witaminowym suplementem stosowanym w produktach dermatologicznych, np. w kremach. W przeliczeniu na czystą witaminę E przenika około 5%.
Ester ten jest dość często stosowany zamiast witaminy E w związku z zablokowaną fenolową grupą hydroksylową, co wiąże się z obniżeniem kwasowości i wydłużeniem trwałości substancji. Uważa się, że octan powoli hydrolizuje i jest wchłaniany przez skórę, zapewniając ochronę przed promieniowaniem ultrafioletowym.

</doc>
<doc id="2857038" url="https://pl.wikipedia.org/wiki?curid=2857038" title="José López Rega">
José López Rega

José López Rega (ur. 17 października 1916, zm. 9 czerwca 1989) był politykiem argentyńskim, działaczem Partii Justycjalistycznej.
Pracował jako policjant. Później Juan Domingo Perón mianował go swoim osobistym sekretarzem w trakcie wizyty w Hiszpanii. W 1973 powrócił wraz z nim do ojczyzny. Gdy w 1974 prezydent Perón zmarł, stał się zaufanym doradcą Isabel Perón, wdowy po zmarłym prezydencie, oraz ministrem dobrobytu społecznego w jej rządzie. Kierował Triple A - Antykomunistycznym Sojuszem Argentyńskim. W 1975 został ambasadorem Argentyny w Hiszpanii. Obalenie Isabelity Perón spowodowało, że po utracie stanowiska pozostał na emigracji do 1986, po czym na skutek ekstradycji znalazł się w więzieniu argentyńskim, gdzie zmarł.

</doc>
<doc id="2857039" url="https://pl.wikipedia.org/wiki?curid=2857039" title="Social media marketing">
Social media marketing

Social media marketing (dosł. marketing w mediach społecznościowych) – metoda polegająca na zdobywaniu uwagi internautów oraz generowaniu ruchu internetowego przy pomocy serwisów społecznościowych. Do promocji marki wykorzystuje się takie portale społecznościowe jak Facebook, Twitter, LinkedIn, Yelp, YouTube czy blogi. Media społecznościowe w ostatnim czasie odgrywają coraz większą rolę w działaniach marketingowych wielu firm ze względu na swoje szerokie rozpowszechnienie. Według statystyk z 2021 roku 53,9% ludzi korzystających z social mediów, używa ich w celu znalezienia i zakupu produktów. "Social media marketing" umożliwia zdalny dostęp do pożądanej grupy docelowej, a dodatkowo obniża koszty działań marketingowych. 
Sposoby działania.
Social media marketing wykorzystuje zaangażowanie klienta na serwisach społecznościowych, wobec marki lub produktu. Głównym celem działań z zakresu social media marketing nie jest sprzedaż, ale budowanie wizerunku marki. Materiały do kampanii marketingowych tworzy się, nie tylko po to by zdobyć uwagę klienta, lecz przede wszystkim w celu zachęcenia go do dzielenia się nimi ze swoimi znajomymi. Skutkuje to zwiększeniem wiarygodności przekazywanej treści, gdyż pochodzi ona z zaufanego źródła. Sprowadza się to do odpowiedniego poznania potencjalnego klienta i jego preferencji konsumenckich, a następnie dopasowania pod nie strategii marketingowej w konkretnych mediach społecznościowych.
Główne kanały "social media".
Do metod, które wykorzystuje się do komunikacji z internautami, zaliczane są m.in. strony fanowskie (tzw. fanpage), marketing wirusowy, gry, blogi, filmy wideo.
Facebook.
Głównym działaniem z zakresu social marketing na Facebooku, jest stworzenie i zarządzanie fanpage’em marki lub firmy. W ramach aktywności, na profilu zamieszcza się zdjęcia, filmy, lub wiadomości tekstowe. Działania te mają na celu aktywizację fanów firmy, co sprzyja pozytywnemu kształtowaniu się wizerunku marki. Istnieje możliwość tworzenia specjalnych aplikacji, które pozwalają na rywalizację między fanami, co przekłada się na większe zaangażowanie. Są to działania z pogranicza E-public relation, które to powinny być prowadzone równolegle do działań marketingowych. Do obserwacji Facebooka wykorzystuje się specjalne narzędzia które pozwalają w czasie rzeczywistym monitorować, wybrane przez nas frazy. Liczbę użytkowników Facebooka w trzecim kwartale roku 2020 szacuje się na 2,7 mld.
Twitter.
Pozwala firmom na bezpośredni kontakt z fanami. Przy tworzeniu informacji mamy do wykorzystania 280 znaków, co wymusza tworzenie krótkich dynamicznych informacji, które mają szansę na ściągnięcie uwagi użytkowników. Wykorzystuje się go również do wstawiania odnośników do innych portali, na których zamieszcza się pozostałą część przekazu marketingowego. Twitter pod koniec roku 2020 osiągnął 340 mln użytkowników.
Pinterest.
Jest to serwis społecznościowy bazujący na zdjęciach umieszczanych przez użytkowników, którzy mają możliwość dzielenia się z innymi. Fotografie można grupować w kategoriach zainteresowań. Działania marketingowe na tym serwisie wymuszają przygotowanie treści wizualnych, które mają szansę na przyciągnięcie uwagi użytkowników.
Blogi.
Działalność na blogach można prowadzić w różnoraki sposób. Pierwszym jest stworzenie bloga marki, na którym opisuje się jej działania, wstawia zdjęcia oraz filmy. W ten sposób zamieszczać można dłuższe opisy produktów oraz specjalistyczne artykuły. Drugim sposobem na wykorzystania blogów, jest współpraca z innymi blogerami, przy pomocy których organizuje się konkursy dla członków społeczności skupionych wokół ich stron internetowych. Innym typem działania jest wysyłanie swoich produktów do przetestowania i opisania, przy czym należy liczyć się z tym, że nie wszystkie opinie muszą być pozytywne.
YouTube.
Strategia prowadzenia działań na YouTubie, skupia się na tworzeniu filmów reklamowych oraz wirusowych. Mają one za zadanie przyciągnąć widzów, muszą być więc ciekawe dla użytkownika, ponieważ to on ma kontrolę nad tym co ogląda. Filmy wirusowe na pierwszym miejscu stawiają na rozbawienie lub zaciekawienie użytkownika, dopiero później na promocję marki lub produktu. Są one zazwyczaj dłuższe niż reklamy telewizyjne z racji braku ograniczenia czasowego i nie wymagają dodatkowych kosztów związanych z ich reklamą.
Yelp.
Yelp składa się z obszernego internetowego indeksu profili biznesowych. Firmy można wyszukiwać według lokalizacji, podobnie jak w żółtych stronach. Witryna działa w siedmiu różnych krajach, w tym w Stanach Zjednoczonych, Kanadzie oraz Polsce. Posiadacze kont firmowych mogą tworzyć, udostępniać i edytować profile biznesowe, mogą publikować informacje, takie jak lokalizacja firmy, dane kontaktowe, zdjęcia i informacje o usługach. Witryna umożliwia ponadto pisanie, publikowanie recenzji o firmach i ocenianie ich w pięciostopniowej skali. Funkcje przesyłania wiadomości i rozmów są dalej dostępne dla posiadaczy kont nie firmowych i służą do kierowania myślami i opiniami.
LinkedIn.
To profesjonalna witryna do tworzenia sieci kontaktów biznesowych. Umożliwia firmom oraz pracownikom tworzenie profili zawodowych dla siebie, oraz dla firm im podległych celem nawiązywania kontaktów i poszerzenia grona znajomych. Korzystając z widżetów, członkowie mogą promować swoje działania w mediach społecznościowych, takich jak na przykład wpisy na Twitterze, blogu, czy na swoich stronach na profilu LinkedIn. Witryna zapewnia swoim członkom możliwość generowania potencjalnych klientów i partnerów biznesowych. Zarejestrowani w LinkedIn mogą korzystać ze „stron firmowych” podobnych do stron na Facebooku, aby stworzyć obszar, który umożliwi właścicielom firm promowanie swoich produktów i usług oraz nawiązanie interakcji z klientami. Ze względu na rozprzestrzenianie się spamu wysyłanego do osób poszukujących pracy, wiodące firmy zamiast z portali z ogłoszeniami wolą korzystać do celów rekrutacji pracowników ze strony LinkedIn. Dla wielu firm informacje zamieszczane na profilu LinkedIn są ważniejsze niż te pozyskane z ograniczonej liczby wiadomości e-mail.
Snapchat.
Snapchat to popularna aplikacja do wymiany wiadomości i zdjęć, która została stworzona w 2011 roku przez trzech studentów Uniwersytetu Stanforda: Evana Spiegela, Bobby’ego Murphy’ego i Reggiego Browna. Aplikacja ta pierwotnie została stworzona, aby umożliwić użytkownikom przesyłanie wiadomości tam i z powrotem, a także na wysyłanie zdjęć, które dostępne są tylko od 1 do 10 sekund po czym znikają na zawsze z danej konwersacji. Aplikacja stała się popularna wśród członków mediów społecznościowych, w 2020 roku 331.4 miliona ludzi używało Snapchata każdego dnia. Szacuje się również, że użytkownicy Snapchata otwierają aplikację około 18 razy dziennie, co oznacza, że korzystają z niej przez około 25–30 minut dziennie. Jak wskazują statystyki, aplikacji używa głównie młodzież i osoby do 34. roku życia, co znacząco może ograniczyć grupę odbiorców danej kampanii marketingowej na Snapchacie.
Instagram.
Instagram to serwis społecznościowy w głównej mierze oparty na udostępnianiu zdjęć oraz filmów za pomocą aplikacji na systemy iOS oraz Android.
Wiele marek używa Instagrama, aby wzmocnić swoją strategię marketingową. Aplikację można wykorzystać do uzyskania niezbędnego rozmachu potrzebnego do przyciągnięcia uwagi segmentu rynku zainteresowanego ofertą produktów lub usługami. Ponieważ aplikacja Instagrama jest dostępna na urządzenia mobilne użytkownicy smartfonów mogą zawsze i wszędzie uzyskać do niej dostęp, jak i do treści przez nią generowanych. Przez co marketerzy postrzegają ją jako potencjalną platformę do rozszerzenia ekspozycji swoich marek na odbiorców. Co więcej, nie tylko wykorzystują oni media społecznościowe do tradycyjnej reklamy internetowej, ale także zachęcają użytkowników do tworzenia własnych treści przy okazji reklamując dany produkt czy markę. Starbucks, MTV, Nike, Marc Jacobs i Red Bull to tylko kilka przykładów międzynarodowych korporacji, które wcześnie wdrożyły mobilną aplikację do zdjęć jako część swojej kampanii marketingowej. Instagram stał się potężną platformą dla marketerów, dzięki której mogą oni dotrzeć do klientów (zarówno tych stałych, jak i potencjalnych) poprzez udostępnianie zdjęć, filmików oraz krótkich wiadomości. Według badania przeprowadzonego przez Simply Measured, 71% największych światowych marek korzysta obecnie z Instagrama jako kanału marketingowego. Instagram może służyć jako narzędzie do łączenia się i komunikacji z obecnymi oraz potencjalnymi klientami. Firma w ten sposób ma szanse przedstawić bardziej osobisty obraz swojej marki.
TikTok.
TikTok jest platformą służącą do udostępniania krótkich filmów nagrywanych za pomocą urządzeń mobilnych. Prowadzi działalność globalną, a liczba użytkowników w 2021 roku wyniosła 1 miliard. Według statystyk z aplikacji korzysta w 28% młodzież, a największą grupą odbiorców są osoby w wieku 19-29 lat (35%). Ze względu na globalność marki użytkownicy mogą promować swoją działalność na skalę międzynarodową. Dzięki możliwości reklamy za pomocą filmów wideo, oraz biorąc pod uwagę statystycznie największą grupę użytkowników, mogą tworzyć strategie marketingowe przyciągające konkretny segment klientów, podatnych na taką formę komunikacji marketingowej.
Porównanie z tradycyjnymi kampaniami.
Porównując do tradycyjnych kampanii reklamowych w Internecie, te starają się nie wykorzystywać tradycyjnych środków takich jakich banery, mailing, reklama kontekstowa, ponieważ są one mało efektywne w tego typu działaniach. Prowadzenie tego typu działań nie jest jednak pozbawione ryzyka. Przy prowadzeniu tego typu działalności dochodzi do interakcji z użytkownikami, czemu wskutek czego tworzą się bliższe relacje między nimi a reklamowanym produktem. Narzędzia analityczne umożliwiają obserwowanie w czasie rzeczywistym skutków działań reklamowych oraz szybkie reagowanie na pojawiające się zagrożenia. Część działań skupia się nie na sprzedaniu produktu, a przyciągnięciu fanów, którzy w pozytywny sposób będą reagować na marketing.
Wpadki marketingowe.
Wpadki marketingowe Mogą prowadzić do kryzysu wizerunkowego, na przykład, wpadka administratora fanpage firmy Nikon na Facebooku, którego wpis „Fotograf może być najwyżej tak dobry jak wyposażenie, którego używa, a dobry obiektyw to podstawa dobrych zdjęć! Czy któryś z naszych facebookowych fanów używa jakiegoś obiektywu NIKKOR? Który jest Waszym ulubionym i w jakich sytuacjach z niego korzystacie?” został negatywnie odebrany przez społeczność. Jest to element, który ciężko kontrolować, o czym przekonały się osoby zarządzające fanpage’em Orange Polska, zadając pytanie „Czym zaskoczył Cię ostatnio Orange?”, które również zostało negatywnie odebrane przez społeczność skupioną wokół profilu. Innym przykładem z rynku amerykańskiego była kampania z początku roku 2009, gdy firma Motrin stworzyła kampanię reklamową wymierzoną w kobiety noszące swoje dzieci w nosidełkach i chustach, co uraziło niektóre z amerykańskich blogerek. Spowodowało to falę czarnego PR, która wymusiła na koncernie wycofanie swoich reklam z telewizji, YouTube i prasy.

</doc>
<doc id="2857040" url="https://pl.wikipedia.org/wiki?curid=2857040" title="Kilitcho Kasusula">
Kilitcho Kasusula

Kilitcho Kasusula (ur. 5 sierpnia 1982 w Kisangani) – kongijski piłkarz grający na pozycji obrońcy. Zawodnik klubu TP Mazembe.
Kariera klubowa.
Kasusula karierę rozpoczynał w 2001 roku w CS Makiso. Następnie grał w AS Kabasha oraz w rwandyjskim Rayon Sports, a w 2004 roku został zawodnikiem klubu TP Mazembe.
Kariera reprezentacyjna.
W reprezentacji Demokratycznej Republica Konga zadebiutował w 2011 roku. Został powołany do kadry na Puchar Narodów Afryki 2013.

</doc>
<doc id="2857041" url="https://pl.wikipedia.org/wiki?curid=2857041" title="Octan tokoferolu">
Octan tokoferolu



</doc>
<doc id="2857044" url="https://pl.wikipedia.org/wiki?curid=2857044" title="Kontrtorpedowce typu S90">
Kontrtorpedowce typu S90



</doc>
<doc id="2857055" url="https://pl.wikipedia.org/wiki?curid=2857055" title="Honda Urban SUV Concept">
Honda Urban SUV Concept

Honda Urban SUV Concept – prototyp małego SUV-a marki Honda zaprezentowany podczas salonu samochodowego w Detroit, stworzony na bazie miejskiego Jazza. Auto jest mniejsze i niżej pozycjonowane w palecie Hondy od Hondy CR-V.
Auto swoim wyglądem wpisuje się w najnowszą stylistykę aut marki Honda. Ostre linie, dynamiczne przetłoczenia, agresywny charakter, stromo opadający dach na myśl przypominający coupé. Model koncepcyjny prezentowany jest w takiej formie, że od razu mógłby wejść do produkcji. W wersji produkcyjnej pod nazwą Vezel do dilerów w USA ma trafić w 2014 roku. Pod maską pojazdu znaleźć się mają ekonomiczne silniki z technologią Earth Dreams, m.in. o pojemności 1,5 l i bezstopniowej skrzyni biegów.

</doc>
<doc id="2857056" url="https://pl.wikipedia.org/wiki?curid=2857056" title="Norbert Rustowski">
Norbert Rustowski

Norbert Rustowski vel Norbert Bonisch (ur. 22 lutego 1886 w Karkowacu, zm. ?) – pułkownik saperów Wojska Polskiego.
Życiorys.
W 1903 ukończył szkołę średnią i przez kolejne trzy lata studiował w Technicznej Akademii Wojskowej w Wiedniu. W 1906 rozpoczął zawodową służbę cesarskiej i królewskiej Armii. Pełnił służbę w 4 batalionie pionierów w Osijeku na stanowisku oficera kompanii saperów. W 1910 r. został przeniesiony do 5 batalionu pionierów w Bośni na stanowisko dowódcy kompanii saperów.
W czasie I wojny światowej walczył na froncie włoskim, gdzie był oficerem komendy saperów, a w latach 1915–1916 kierownikiem składu saperskiego nr 1. W 1918 objął stanowisko kierownika referatu technicznego 4 Generalnej Komendy Wojskowej we Lwowie.
Pod koniec 1918 we Lwowie został przyjęty do Wojska Polskiego i przydzielony do batalionu saperów Grupy Operacyjnej gen. Jędrzejewskiego. W 1919 wziął czynny w obronie Lwowa. Dzięki jego staraniom i zabiegom przy ufortyfikowaniu Lwowa, wojska pomyślnie broniły miasta aż do nadejścia oddziałów armii gen. Hallera, z którą rozpoczęto ofensywę. 21 lutego 1920 został przeniesiony z VI batalionu saperów do V batalionu saperów na stanowisko dowódcy batalionu. W drugiej połowie 1920, jako szef inżynierii i saperów 6 Armii, znakomicie zorganizował i kierował pracami saperskimi na terenie Galicji Wschodniej przy odbudowie 11 mostów kolejowych, 20 mostów drogowych, zwężaniu toru rosyjskiego i przygotowaniu go do ruchu pociągów własnych oraz rozbudowie umocnień polowych.
W 1921 był szefem inżynierii i saperów w Inspektoracie Armii Nr IV w Krakowie. Z dniem 20 sierpnia 1922 został przeniesiony z 6 do 5 pułku saperów. W listopadzie 1922 został zatwierdzony na stanowisku dowódcy 5 pułku saperów w Krakowie. W lipcu 1924 został wyznaczony na stanowisko szefa inżynierii i saperów w Dowództwie Okręgu Korpusu Nr V w Krakowie, lecz ostatecznie objął stanowisko szefa inżynierii i saperów w Dowództwie Okręgu Korpusu Nr IX w Brześciu. Na tym stanowisku wniósł duże zasługi w odbudowę obiektów Twierdzy Brzeskiej. 12 marca 1929 został zwolniony ze stanowiska szefa 9 Okręgowego Szefostwa Saperów i pozostawiony bez przynależności służbowej z równoczesnym oddaniem do dyspozycji dowódcy Okręgu Korpusu Nr IX. W 1929 został przeniesiony w stan spoczynku ze względu na stan zdrowia. Pozostaje na ewidencji PKU Warszawa Miasto III w Korpusie Oficerów Inżynierii i Saperów, przewidziany do użycia w czasie wojny.

</doc>
<doc id="2857058" url="https://pl.wikipedia.org/wiki?curid=2857058" title="Szyndzielny Groń">
Szyndzielny Groń

Szyndzielny Groń – północno-zachodni grzbiet Rysianki w Beskidzie Żywieckim. Opada od jej wierzchołka (1322 m) do wysokości około 700 m, w widły dwóch źródłowych cieków potoku Zimna Raztoka. Na jego grzbiecie, tuż pod szczytem Rysianki znajduje się Hala Koziorka, poza tym cały grzbiet jest zalesiony świerkowym lasem, znaczna jego część jednak to wiatrołomy. 
Przez Szyndzielny Groń prowadzi znakowany szlak turystyczny. Ostatni, bardzo stromy odcinek pod przełęczą Pawlusia szlak pokonuje szerokimi serpentynami.

</doc>
<doc id="2857066" url="https://pl.wikipedia.org/wiki?curid=2857066" title="Earl Tatum">
Earl Tatum

William Earl Tatum (ur. 26 lipca 1953 w Mount Vernon) – amerykański koszykarz, grający na pozycji rzucającego obrońcy lub niskiego skrzydłowego w lidze NBA.
Przed grą na parkietach NBA, Tatum grał w szkolnej drużynie koszykarskiej w Mount Vernon High School, a później przez cztery lata na uczelni Marquette. Został wybrany w drugiej rundzie draftu 1976 z 21 numerem przez Los Angeles Lakers. W NBA występował w barwach pięciu różnych drużyn przez 4 lata. Swój ostatni sezon 1979/80 spędził z Cleveland Cavaliers. W 1980 zakończył karierę z powodu kontuzji kolana.

</doc>
<doc id="2857070" url="https://pl.wikipedia.org/wiki?curid=2857070" title="Marceli Barciński">
Marceli Barciński

Marceli Barciński (ur. 5 kwietnia 1881 w Łodzi, zm. 15 listopada 1929 w Warszawie) – przemysłowiec, działacz gospodarczy, społeczny i oświatowy, dziennikarz i literat.
Życiorys.
Był synem Salomona i Róży (Ruchli) Birnbaum, bratem Henryka i Stefana.
Po ukończeniu gimnazjum w Łodzi (1900) studiował na wydziale filologii, literatury i sztuki uniwersytetu w Lipsku i tam uzyskał doktorat z filozofii. Wrócił do Łodzi, gdzie rozpoczął pracę w rodzinnym przedsiębiorstwie „Przemysł Wełniany S. Barciński i S-ka”.
Angażował się w działania w organizacjach gospodarczych: w 1913 r. został sekretarzem Sekcji Przemysłu Włóknistego przy oddziale łódzkim Towarzystwa Popierania Rosyjskiego Przemysłu i Handlu, po odzyskaniu niepodległości przekształconej w 1919 r. w Związek Przemysłu Włókienniczego w Państwie Polskim i wtedy został dyrektorem biura Związku. W 1920 r. jako Kierownik Związku umieszczony w Informatorze m. Łodzi na 1920 r..
Zasiadał w radach nadzorach i zarządach kilku łódzkich instytucji finansowych, m.in.: Komitetu Giełdowego i Banku Handlowo-Przemysłowego w Łodzi. Był członkiem Komitetu Celnego przy Ministerstwie Przemysłu i Handlu, współorganizatorem pawilonu włókienniczego na Powszechnej Wystawie Krajowej w Poznaniu w 1929 r., członkiem delegacji, które z upoważnienia rządu polskiego prowadziły rozmowy z zagranicznymi wierzycielami polskiego włókiennictwa w celu zmniejszenia i rozłożenia zobowiązań na dogodne raty.
Był działaczem Towarzystwa Muzeum Nauki i Sztuki w Łodzi oraz Polskiego Towarzystwa Teatralnego w Łodzi (założonego w 1900 r.) – w 1920 r. był skarbnikiem, działaczem oświatowym członkiem Rady Opiekuńczej Gimnazjum Zgromadzenia Kupców w Łodzi i członkiem Automobilklubu Łódzkiego.
"Znany był również jako mecenas sztuk pięknych". Przejawiał także zdolności literackie, napisał sztuki: "Niewolnice" (1902) i "Godzina wspomnień" (1903) a na łamach łódzkich gazet publikował recenzje teatralne.
Zginął 15 listopada 1929 r. w wypadku samochodowym w Warszawie. Pochowany został na cmentarzu żydowskim „nowym” w Łodzi przy ul. Brackiej.
Rodzina.
Był żonaty z Alicją Elsner, miał dwóch synów: Seweryna Karola (ur. 1904) i Jana (ur. 1913).

</doc>
<doc id="2857073" url="https://pl.wikipedia.org/wiki?curid=2857073" title="Adam Łabęcki">
Adam Łabęcki

Adam Łabęcki (ur. 1 kwietnia 1730 w Wielkopolsce, zm. 1818 w Warszawie) – polski jezuita, tłumacz i poeta.
Życiorys.
Dnia 16 sierpnia 1754 roku wstąpił do zakonu jezuitów w Krakowie. Po dwuletnim nowicjacie, przeniósł się do Piotrkowa. W latach 1754–1756 pełnił tam funkcję furtiana i infirmarza. Zostawszy klerykiem uczył łaciny. Przez 7 lat głosił Słowo Boże w Poznaniu, później został mianowany ministrem i prokuratorem kolegium w Grudziądzu (1773).
Napisał: „O powrocie Jezuitów i o powszechnym nauczaniu przez nich młodzieży” (Warszawa, 1805), zawierające historię zakonu Jezuitów oraz materiały dotyczące szkoły w Połocku.
Pozostałe prace: oda „Walka kanarków ze szczygłami” oraz „Życie papieży od Św. Piotra do Piusa VII” (Warszawa, 1800).

</doc>
<doc id="2857074" url="https://pl.wikipedia.org/wiki?curid=2857074" title="Puszcza Hajnówka">
Puszcza Hajnówka

Puszcza Hajnówka – polski klub piłkarski z siedzibą w Hajnówce, założony w 1937 roku.
Historia.
Klub został założony w 1937 roku pod nazwą "Hajnowski Klub Sportowy Puszcza". Od początku istnienia w klubie działały trzy sekcje sportowe: piłkarska, lekkoatletyczna i kolarska. Protoplastą zespołu był klub założony w 1934 roku PWL Hajnówka (Koła „Przysposobienia Wojskowego Leśników”). Klub nie wystartował w oficjalnych rozgrywkach w roku 1938, wystartował od sezonu 1938/39 i awansował do A klasy. Z powodu wybuchu wojny nie udało się przeprowadzić rozgrywek, a klub zawiesił swoją działalność, jak się okazało na 18 lat.
W dniu 11.02.1957 decyzją władz rozwiązano koła sportowe Sparty/Żubra i Kolejarza/Syreny, aby oficjalnie reaktywować klub o nazwie Hajnowski Klub Sportowy Puszcza. Decyzją Zarządu od 1958 r. HKS Puszcza została włączona do Federacji Związków Zawodowych Przemysłu Drzewnego i Leśnictwa.
Po reformie rozgrywek latem 1973 roku, Puszcza znalazła się na trzecim poziomie rozgrywkowym, na którym grała przeciw takim drużynom jak Jagiellonia Białystok, Gwardia Białystok, Włókniarz Białystok, Mazur Ełk, ŁKS Łomża i Wigry Suwałki.
W 1989 klub został po raz pierwszy wycofany z rozgrywek ligowych. Powrót nastąpił latem 1992 roku pod nazwą "OSiR Hajnówka". W 2000 roku przywrócono historyczną nazwę klubu.
Sukcesy piłkarskie.
II liga:
III liga:
IV liga:
Puchar Polski:
Mistrzostwa młodzieżowe:
Stadion.
Stadion w Hajnówce.
Adres – Adres – ks. A. Dziewiatowskiego 2, 17-200 Hajnówka. 
Pojemność – 941 miejsc (Siedzących: 941)
Zadaszenie – 690 miejsc
Rekord frekwencji: 2000 (Puszcza Hajnówka 0:6 Jagiellonia Białystok, 2007)
Stadion leśny (nieistniejący).
Adres – Celna, 17-200 Hajnówka
Pojemność – 3000 miejsc (Siedzących: 1000)
Zadaszenie – 700 miejsc
Rekord frekwencji: 5000 (Puszcza Hajnówka – Tur Bielsk Podlaski, 1958)

</doc>
<doc id="2857078" url="https://pl.wikipedia.org/wiki?curid=2857078" title="A.P. Costa">
A.P. Costa

A.P. Costa – portugalski rugbysta, siedmiokrotny reprezentant Portugalii w rugby union mężczyzn.
Jego pierwszym meczem w reprezentacji było spotkanie z Hiszpanią, które zostało rozegrane 26 marca 1967 w Lizbonie. Ostatni raz w reprezentacji zagrał 12 kwietnia 1970 z Marokiem w Lizbonie.

</doc>
<doc id="2857079" url="https://pl.wikipedia.org/wiki?curid=2857079" title="The Dominion All-Star Curling Skins Game 2013">
The Dominion All-Star Curling Skins Game 2013

The Dominion All-Star Curling Skins Game – curlingowy turniej rozgrywany metodą Skins Game odbył się w dniach 19 – 20 stycznia 2013 w Casino Rama w Rama, Ontario.
W turnieju tak jak rok wcześniej wzięły udział 4 drużyny, nie zostały jednak one wybrane przez organizatorów. Łączna pula nagród wyniosła 100 000 CAD. Najlepsza drużyna zainkasowała 57 tysięcy.
Zwyciężyła łączona drużyna pod przewodnictwem Glenna Howarda.
Drużyny.
Na podstawie Canadian Team Ranking System wybrano 10 najlepszych drużyn. Następnie internauci głosowali na poszczególnych zawodników, łącznie oddano ponad 550 000 głosów. Do zawodów zostali zakwalifikowani czterej najlepsi z każdej pozycji. 17 stycznia kapitanowie będą losować składy swoich drużyn.
Wyniki.
Finał.
20 stycznia 2012;

</doc>
<doc id="2857080" url="https://pl.wikipedia.org/wiki?curid=2857080" title="Weekend z królem">
Weekend z królem

Hyde Park on Hudson – brytyjski komediodramat z 2012 roku w reżyserii Rogera Michella.
Światowa premiera filmu miała miejsce 31 sierpnia 2012 roku podczas 39. Festiwalu Filmowego w Telluride. W Polsce premiera filmu odbyła się 1 marca 2013 roku.
Opis fabuły.
Film oparty jest na prywatnych dziennikach Margaret Suckley (Laura Linney), które odnaleziono po jej śmierci. Opisują początek jej intymnego związku z dalekim kuzynem, prezydentem Stanów Zjednoczonych Franklinem Delano Rooseveltem (Bill Murray), w czasie gdy pracowała jako jego osobista asystentka. W czerwcu 1939 roku Roosevelt i jego żona Eleanor (Olivia Williams) gościli przez jeden weekend w swej posiadłości Hyde Park on Hudson brytyjską parę królewską, Jerzego VI (Samuel West) i Elżbietę (Olivia Colman). Mocarstwa pragnęły polepszyć wzajemne stosunki przed wybuchem II wojny światowej.

</doc>
<doc id="2857081" url="https://pl.wikipedia.org/wiki?curid=2857081" title="Daniel Kelly (lekkoatleta)">
Daniel Kelly (lekkoatleta)

Daniel Joseph „Dan” Kelly (ur. 1 września 1883 w Pueblo, zm. 9 kwietnia 1920 w Fernie, w prowincji Kolumbia Brytyjska) – amerykański lekkoatleta specjalizujący się w skoku w dal oraz biegach sprinterskich, uczestnik letnich igrzysk olimpijskich w Londynie (1908), srebrny medalista olimpijski w skoku w dal.

</doc>
<doc id="2857082" url="https://pl.wikipedia.org/wiki?curid=2857082" title="J. Faria">
J. Faria

J. Faria – portugalski rugbysta, pięciokrotny reprezentant Portugalii w rugby union mężczyzn.
Jego pierwszym meczem w reprezentacji było spotkanie z Hiszpanią, które zostało rozegrane 26 marca 1967 w Lizbonie. Ostatni raz w reprezentacji zagrał 12 maja 1968 z Włochami w Lizbonie.

</doc>
<doc id="2857085" url="https://pl.wikipedia.org/wiki?curid=2857085" title="Emanuel (Adamakis)">
Emanuel (Adamakis)

Emanuel, nazwisko świeckie Adamakis (ur. 19 grudnia 1958 w Ajos Nikolaos) – grecki biskup prawosławny.
Życiorys.
Wykształcenie średnie uzyskał w Heraklionie. Następnie studiował na wydziale humanistycznym Instytutu Katolickiego w Paryżu i w Instytucie św. Sergiusza z Radoneża w Paryżu. Następnie był studentem historii religii na uniwersytecie Paris IV oraz Wyższym Instytucie Studiów Ekumenicznych Instytutu Katolickiego. W 1985 przyjął kolejno święcenia diakońskie i kapłańskie. Dyplom magistra (oryg. "master") uzyskał Instytucie Teologii Prawosławnej Świętego Krzyża w Bostonie.
Po powrocie ze Stanów Zjednoczonych w 1987 został proboszczem parafii Świętych Archaniołów Michała i Gabriela w Brukseli oraz wikariuszem generalnym metropolii Belgii Patriarchatu Konstantynopola. W 1996 został wyświęcony na biskupa Reggio, wikariusza metropolii Belgii.
20 stycznia 2003 Święty Synod Patriarchatu Konstantynopolitańskiego wybrał go na metropolitę Francji. Jest uczestnikiem dialogu ekumenicznego między Kościołami prawosławnymi a Kościołami orientalnymi, muzułmanami i żydami. Kieruje również przedstawicielstwem Patriarchatu Konstantynopola przy Unii Europejskiej i jest członkiem komitetu centralnego Konferencji Kościołów Europejskich.
16 stycznia 2012 został "locum tenens" Zachodnioeuropejskiego Egzarchatu Parafii Rosyjskich po rezygnacji egzarchy, arcybiskupa Gabriela. Pełnienie tych obowiązków zakończył po chirotonii biskupiej biskupa Telmesos Hioba, wybranego na nowego egzarchę.
15 grudnia 2018 w Kijowie przewodniczył obradom soboru zjednoczeniowego w soborze Mądrości Bożej (Sofijskim), kiedy duchowni Ukraińskiego Kościoła Prawosławnego Patriarchatu Kijowskiego, wespół z duchownymi Ukraińskiego Autokefalicznego Kościoła Prawosławnego oraz częścią duchownych Ukraińskiego Kościoła Prawosławnego Patriarchatu Moskiewskiego, powołali Kościół Prawosławny Ukrainy (metropolię w jurysdykcji Patriarchatu Konstantynopolitańskiego, który 6 stycznia 2019 nadał mu status autokefaliczny).
16 lutego 2021 r. przeniesiony na katedrę chalcedońską.
Oprócz ojczystego języka greckiego biegle włada językami francuskim i angielskim, zna również języki niemiecki i włoski.

</doc>
<doc id="2857087" url="https://pl.wikipedia.org/wiki?curid=2857087" title="J.R. Gaspar">
J.R. Gaspar

J.R. Gaspar – portugalski rugbysta, trzykrotny reprezentant Portugalii w rugby union mężczyzn. 
Jego pierwszym meczem w reprezentacji było spotkanie z Hiszpanią, które zostało rozegrane 26 marca 1967 w Lizbonie. Ostatni raz w reprezentacji zagrał 28 maja 1967 z Rumunią w Lizbonie. 

</doc>
<doc id="2857088" url="https://pl.wikipedia.org/wiki?curid=2857088" title="P. Lencastre">
P. Lencastre

P. Lencastre – portugalski rugbysta, czterokrotny reprezentant Portugalii w rugby union mężczyzn. 
Jego pierwszym meczem w reprezentacji było spotkanie z Hiszpanią, które zostało rozegrane 26 marca 1967 w Lizbonie. Ostatni raz w reprezentacji zagrał 28 maja 1967 z Rumunią w Lizbonie. 

</doc>
<doc id="2857089" url="https://pl.wikipedia.org/wiki?curid=2857089" title="Andre Ethier">
Andre Ethier

Andre Everett Ethier (ur. 10 kwietnia 1982) – amerykański baseballista, który występował na pozycji prawozapolowego.
Przebieg kariery.
Ethier studiował na Arizona State University, gdzie w latach 2002–2003 grał w drużynie uniwersyteckiej Arizona State Sun Devils. W czerwcu 2003 został wybrany w drugiej rundzie draftu przez Oakland Athletics, jednak po trzech latach występów w klubach farmerskich tego zespołu, został oddany do Los Angeles Dodgers. W Major League Baseball zadebiutował 2 maja 2006 w meczu przeciwko Arizona Diamondbacks, w którym zaliczył pierwsze w karierze double. W sezonie 2006 w głosowaniu do nagrody MLB Rookie of the Year Award zajął 5. miejsce.
W sezonie 2009 zdobył nagrodę Silver Slugger Award, zaś rok później w głosowaniu kibiców do Meczu Gwiazd otrzymał 2 784 419 głosów (2. wynik spośród zapolowych) i wystąpił w wyjściowym składzie National League. W 2011 otrzymał Złotą Rękawicę i po raz drugi w karierze wystąpił w All-Star Game, zastępując kontuzjowanego zapolowego Philadelphia Phillies Shane'a Victorino.
W czerwcu 2012 podpisał nowy, pięcioletni kontrakt z opcją przedłużenia o rok wart 102,5 miliona dolarów.
W 2014 Ethier był gościnnym aktorem w serialu „Szczury laboratoryjne” w odcinku 3. sezonu pod tytułem „Alien Gladiators”.

</doc>
<doc id="2857091" url="https://pl.wikipedia.org/wiki?curid=2857091" title="The Letter Black">
The Letter Black

The Letter Black (wcześniej znany jako Breaking the Silence) – amerykański zespół, stworzony w 2006 roku w Uniontown w stanie Pensylwania.

</doc>
<doc id="2857092" url="https://pl.wikipedia.org/wiki?curid=2857092" title="Model Kirkpatricka">
Model Kirkpatricka

Model Kirkpatricka – model służący do mierzenia efektywności szkoleń na czterech poziomach z użyciem różnych metod zakładających rozłożenie pomiaru w czasie. Ma na celu zwiększenie efektywności i sprawności działania. 
Szkolenia pracowników przedsiębiorstwa powodują zwiększenie konkurencyjności firmy, co skutkuje umocnieniem się jej pozycji na rynku i zwiększeniem dochodów. Programy szkoleniowe jako skuteczne narzędzie motywowania i doskonalenia pracowników podlegają ocenie. Przeprowadzając ocenę szkolenia korzysta się z różnorodnych metod. Przykład: obserwacja, analiza dokumentów, rozmowa z uczestnikami, trenerami i zlecającymi, ankieta, test.
Zastosowanie.
Na zrealizowanie projektu szkoleniowego składa się wiele elementów. Elementy te mają przysłużyć się jak największej efektywności podjętego przedsięwzięcia. Bierze się pod uwagę:
Jest to najbardziej rozpowszechniony model oceny szkoleń. Zakłada rozłożenie pomiaru w czasie oraz mierzy efektywność na czterech poziomach z użyciem różnych metod.
Poziomy.
Poziom I – szeroko rozumiana reakcja pracowników na szkolenie
Poziom II – badanie nowych umiejętności pracowników
Przeprowadzenie testów kompetencji przed i po szkoleniu (pretesty i posttesty), służy uzyskaniu rzetelnej oceny na tym poziomie. Można zastosować również grupy kontrolne, w których bada się kompetencje zespołu kontrolnego, który nigdy nie uczestniczył w szkoleniu. Jeżeli różnica między grupami okaże się istotna, pozwoli to udowodnić zasadność szkolenia.
Poziom III – obserwowanie pozytywnych zmian w zachowaniu uczestników szkolenia
Poziom IV – efektywność szkolenia
Cel.
Ocena efektywności szkoleń – ocena i monitorowanie efektów szkolenia daje możliwość uzyskania cennych informacji dotyczących ich skuteczności.
Powody przeprowadzania oceny szkoleń:
Historia powstania.
W wyniku dużej konkurencji na rynku, oferta szkoleń stała się ciekawsza, jednak wiele trudności sprawiało mierzenie uzyskiwanych efektów. Czteropoziomowy model oceny efektywności szkoleń został stworzony w 1959 roku przez Donalda Kirkpatricka. Model ten przez ostatnie dziesięciolecia był sukcesywnie udoskonalany i stał się najbardziej popularną metodą służącą ocenie efektywności szkoleń.
Mocne strony wykorzystywania modelu Kirkpatricka.
Model Kirkpatricka pozwala pokazać w jaki sposób szkolenie przyczynia się do osiągania celów przez organizację. Daje możliwość zdecydowania o kontynuowaniu lub przerwaniu szkolenia oraz możliwość uzyskania informacji zwrotnych dotyczących jakości przyszłych programów szkoleniowych.
Słabe strony wykorzystywania modelu Kirkpatricka.
Słabą stroną modelu Kirkpatricka są wysokie koszty. Efekty szkolenia mogą być widoczne po upływie dłuższego czasu. Może wystąpić efekt "happy sheets" (szczęśliwe kartki) – polegający na zawyżeniu oceny przez pracowników zaraz po ukończeniu szkolenia.

</doc>
<doc id="2857094" url="https://pl.wikipedia.org/wiki?curid=2857094" title="Erythrurinae">
Erythrurinae



</doc>
<doc id="2857096" url="https://pl.wikipedia.org/wiki?curid=2857096" title="Kaplica Świętej Trójcy przy Policealnym Studium Ikonograficznym w Bielsku Podlaskim">
Kaplica Świętej Trójcy przy Policealnym Studium Ikonograficznym w Bielsku Podlaskim

Kaplica Świętej Trójcy – prawosławna kaplica akademicka w Bielsku Podlaskim. Należy do parafii św. Michała Archanioła w Bielsku Podlaskim, w dekanacie Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego.
Opis.
Kaplica znajduje się w bezpośrednim sąsiedztwie Policealnego Studium Ikonograficznego, przy ulicy Franciszka Żwirki i Stanisława Wigury 26.
Świątynia została zaprojektowana w 1999 przez architekta dra Jerzego Uścinowicza. Zbudowana w latach 2000–2002, konsekrowana 31 października 2002. Jest to budowla murowana, nawiązująca do lokalnej architektury cerkiewnej Podlasia. Zawiera też elementy architektury pskowsko-nowogrodzkiej, łemkowskiej i mołdawskiej. Obiekt jednokondygnacyjny, o łącznej powierzchni użytkowej 38,2 m², salowy, zakończony od strony północno-wschodniej niewielką apsydą. Od zewnątrz na trzech ścianach kaplicy znajdują się okapy. Kaplica jest połączona z budynkiem szkolnym (Studium Ikonograficznego) obudowanym przejściem, nad którym znajduje się chór muzyczny oraz niewielka dzwonnica. Ponadto świątynia posiada bezpośrednie wyjście na dziedziniec szkoły, umożliwiające organizowanie procesji. Dach kaplicy blaszany, czterospadowy, z przeszklonym bębnem zwieńczonym cebulastym hełmem. Nawa (w której mieści się galeria ikon) na planie kwadratu (5,4 × 5,4 m), przekryta sklepieniem klasztornym z lunetami i zwieńczona kopułą sferyczną na pendentywach. Przed ołtarzem znajduje się ikonostas. Ściany wewnętrzne ozdobione polichromiami, przedstawiającymi m.in. Matkę Bożą Orantkę (w apsydzie) i Chrystusa Pantokratora (na podniebieniu).
Kaplica otrzymała nagrodę główną AEDIFICIUM'2005, przyznaną przez Stowarzyszenie Architektów Polskich Oddział Białystok dla najlepszych projektów i realizacji na terenie województwa podlaskiego. W 2009 została laureatką konkursu „20 lat RP. Pochwalmy się!” (2. miejsce).
Nabożeństwa odbywają się w każdą niedzielę i ważniejsze święta, a także w dniach wspomnienia świętych związanych z ikonopisaniem: św. Jana Teologa, św. Łukasza i św. Andrzeja Rublowa. Główna uroczystość – Świętej Trójcy – przypada w 7. niedzielę po Wielkanocy (według starego stylu).

</doc>
<doc id="2857099" url="https://pl.wikipedia.org/wiki?curid=2857099" title="Nwankwo Obiora">
Nwankwo Obiora

Nwankwo Obiora (ur. 12 lipca 1991 w Kadunie) – piłkarz nigeryjski grający na pozycji pomocnika. Od 2016 roku jest zawodnikiem klubu APO Lewadiakos.
Kariera klubowa.
Swoją karierę piłkarską Obiora rozpoczął w klubie Heartland FC. W 2006 roku zadebiutował w jego barwach w nigeryjskiej Premier League. W 2008 roku odszedł do Wikki Tourists z miasta Bauczi i grał w nim do 2009 roku. W 2009 roku został zawodnikiem Realu Murcia, ale nie rozegrał w nim żadnego spotkania w rozgrywkach Segunda División.
W 2010 roku przeszedł do Interu Mediolan. W Serie A zadebiutował 21 listopada 2010 w przegranym 1:2 wyjazdowym meczu z Chievo Werona. W Interze spędził rundę jesienną sezonu 2010/2011. Z Interem zdobył Superpuchar Włoch i Klubowe Mistrzostwo Świata.
W 2011 roku został wypożyczony do Parmy, w której swój debiut zanotował 15 maja 2011 w zwycięskim 1:0 domowym meczu z Juventusem. Latem 2011 podpisał kontrakt z Parmą. W sezonie 2011/2012 został wypożyczony do drugoligowego Gubbio, a w sezonie 2012/2013 do Padovy.
W 2013 roku został wypożyczony do CFR 1907 Cluj, a latem 2013 przeszedł do tego zespołu. Wiosną 2014 grał w Córdoba CF, a latem przeszedł do Académica Coimbra. W 2016 trafił do APO Lewadiakos.
Kariera reprezentacyjna.
W 2009 roku Obiora wystąpił wraz z reprezentacją Nigerii U-20 na Mistrzostwach Świata U-20 i Mistrzostwach Afryki U-20. W dorosłej reprezentacji zadebiutował w 2012 roku. W 2013 roku został powołany do kadry na Puchar Narodów Afryki 2013.

</doc>
<doc id="2857100" url="https://pl.wikipedia.org/wiki?curid=2857100" title="Raul Martins">
Raul Martins

Raul Martins (wym. []) – portugalski rugbysta i działacz sportowy. Dwudziestojednokrotny reprezentant Portugalii w rugby union mężczyzn. Przedstawiciel FIRA-AER w Międzynarodowej Radzie Rugby (IRB). Członek prezydium portugalskiego związku rugby union.
Jego pierwszym meczem w reprezentacji było spotkanie z Hiszpanią, które zostało rozegrane 26 marca 1967 w Lizbonie. Ostatni raz w reprezentacji zagrał 17 maja 1981 ze Szwecją w Lizbonie. Pierwszy rugbysta, który reprezentował Portugalię w trzech dekadach.

</doc>
<doc id="2857104" url="https://pl.wikipedia.org/wiki?curid=2857104" title="Raul Rusescu">
Raul Rusescu

Raul Rusescu (ur. 9 lipca 1988 w Râmnicu Vâlcea) – rumuński piłkarz grający na pozycji napastnika. Od 2018 roku zawodnik Steauy Bukareszt.
W reprezentacji Rumunii zadebiutował w 2012 roku.

</doc>
<doc id="2857105" url="https://pl.wikipedia.org/wiki?curid=2857105" title="Accipiter griseiceps">
Accipiter griseiceps



</doc>
<doc id="2857107" url="https://pl.wikipedia.org/wiki?curid=2857107" title="Perrette Pradier">
Perrette Pradier

Perrette Pradier (ur. 17 kwietnia 1938 w Hanoi, zm. 16 stycznia 2013 w Rueil-Malmaison) – francuska aktorka filmowa i teatralna.
Życiorys.
Perrette Pradier urodziła się w Hanoi, w Wietnamie.
W 1960 roku otrzymała nagrodę "Suzanne Bianchetti". Wystąpiła również w kilku produkcjach filmowych, np. "Trzej Muszkieterowie: Zemsta Milady" z 1961 roku, w której wcieliła się w rolę Konstancji Bonacieux, a także gościnnie w kilku serialach. Występowała także w sztukach teatralnych. Miała również kilka ról dubbingowych, m.in. w filmie animowanym "Dzielny szeryf Lucky Luke" z roku 1983 i w serialu rysunkowym "Lucky Luke", który był emitowany w latach 1984-1992. 
Perrette Pradier zmarła 16 stycznia 2013 roku w wieku 74 lat.
Filmografia.
źródło:.

</doc>
<doc id="2857108" url="https://pl.wikipedia.org/wiki?curid=2857108" title="Statystyki zawodników w Pucharze Świata w kombinacji norweskiej 2012/2013">
Statystyki zawodników w Pucharze Świata w kombinacji norweskiej 2012/2013

Zestawienie wyników indywidualnych osiąganych przez zawodników w konkursach Pucharu Świata 2012/2013 w kombinacji norweskiej.
Legenda.
DF – Nie ukończył
DS – Zawodnik został zgłoszony do biegu, ale w nim nie wystartował
DQ – Zdyskwalifikowany
MŚ - Mistrzostwa Świata - skrót przy fladze

</doc>
<doc id="2857109" url="https://pl.wikipedia.org/wiki?curid=2857109" title="Międzynarodowa Wspólnota Zborów Bożych">
Międzynarodowa Wspólnota Zborów Bożych

Międzynarodowa Wspólnota Zborów Bożych (ang. "Assemblies of God International Fellowship") – denominacja zielonoświątkowa mająca swoje początki w przebudzeniu wśród skandynawskich baptystów w Midwest. Została założona w 1911 roku. Posiada 700 tysięcy wiernych w USA. Jej siedziba mieści się obecnie w San Diego w Kalifornii. Posiada wyznanie wiary podobne do większości kościołów zielonoświątkowych. 
Kościoła nie należy mylić z inną denominacją zielonoświątkową Zborami Bożymi. Oba kościoły mają dobrą relację ze sobą.

</doc>
<doc id="2857113" url="https://pl.wikipedia.org/wiki?curid=2857113" title="Mistrzostwa Świata Juniorów w Łyżwiarstwie Szybkim w Wieloboju 1979">
Mistrzostwa Świata Juniorów w Łyżwiarstwie Szybkim w Wieloboju 1979

8. mistrzostwa świata juniorów w łyżwiarstwie szybkim w wieloboju odbyły się w dniach 24–25 lutego 1979 roku w Grenoble, we Francji. Łyżwiarki startowały na dystansach: 500 m, 1000 m, 1500 m, 3000 m. Złoto obroniła Amerykanka Beth Heiden. Zawodnicy startowali na czterech dystansach: 500 m, 1500 m, 3000 m i 5000 m. Najlepszym juniorem został Szwed Tomas Gustafson. Do biegu na 3000 m/5000 m awansowała tylko najlepsza 16 po trzech dystansach.
Uczestnicy.
W zawodach wzięło udział 27 łyżwiarek i 42 łyżwiarzy (wszyscy sklasyfikowani) z 17 krajów.

</doc>
<doc id="2857116" url="https://pl.wikipedia.org/wiki?curid=2857116" title="Drużynowe otwarte mistrzostwa Europy seniorów w brydżu sportowym">
Drużynowe otwarte mistrzostwa Europy seniorów w brydżu sportowym

Drużynowe Otwarte Mistrzostwa Europy Seniorów w brydżu sportowym (European Open Bridge Championships - Seniors) - zawody brydżowe teamów w kategorii seniorów w których startować mogą zawodnicy w wieku powyżej 60 lat ze wszystkich krajów (nie tylko europejskich) bez ograniczenia liczby zawodników z jednego kraju. Drużynowe Otwarte Mistrzostwa Europy Seniorów wchodzą w skład Otwartych mistrzostw Europy odbywające się w latach nieparzystych. "W latach parzystych odbywają się Drużynowe mistrzostwa Europy." Zawody zostały wpisane do kalendarza EBL od roku 2003 dzięki staraniom ówczesnego Prezydenta EBL Gianarrigo Rona.
Podsumowanie medalowe.
Poniższa tabela pokazuje zdobycze medalowe poszczególnych krajów. Jeśli w drużynie, która zdobyła medal byli zawodnicy z kilku krajów, to każdemu z krajów zostaje przyznany medal - bez względu na liczbę zawodników z danego kraju w drużynie.
"Po najechaniu kursorem nad liczbę medali wyświetli się wykaz zawodów (następna tabela), na których te medale zostały zdobyte."
Linki zewnętrzne.
[[Kategoria:Drużynowe otwarte mistrzostwa Europy seniorów w brydżu sportowym]]
[[Kategoria:Otwarte mistrzostwa Europy w brydżu sportowym]]

</doc>
<doc id="2857119" url="https://pl.wikipedia.org/wiki?curid=2857119" title="Peter Prodromou">
Peter Prodromou

Peter Prodromou (ur. 14 stycznia 1969 w Londynie) – brytyjski projektant, główny inżynier w zespole Formuły 1 McLaren.
Życiorys.
Peter Prodromou po ukończeniu Imperial College London w 1991 roku i uzyskaniu tytułu magistra inżynierii lotniczej, obliczeniowej mechaniki płynów oraz mechaniki strukturalnej rozpoczął pracę dla McLarena w Formule 1. Jego zadaniem było wprowadzenie i rozwijanie obliczeniowej mechaniki płynów, po czym rozpoczął pracę nad programem w tunelu aerodynamicznym. W 2000 roku został szefem działu aerodynamiki, dyrektorem technicznym, a następnie projektantem. W maju 2005 roku, gdy nastąpiła restrukturyzacja w zespole Prodromou otrzymał tytuł kierownika rozwoju aerodynamiki w Woking.
1 listopada 2006 roku dołączył do Red Bull Racing, gdzie ostatecznie pracował na stanowisku szefa działu aerodynamiki. Negocjacje zespołu McLaren z Prodromou rozpoczęły się przed sezonem 2013, w 2014 roku podpisał on kontrakt, a we wrześniu 2014 roku objął stanowisko głównego inżyniera.

</doc>
<doc id="2857121" url="https://pl.wikipedia.org/wiki?curid=2857121" title="Mistrzostwa Świata Juniorów w Łyżwiarstwie Szybkim w Wieloboju 1980">
Mistrzostwa Świata Juniorów w Łyżwiarstwie Szybkim w Wieloboju 1980

9. mistrzostwa świata juniorów w łyżwiarstwie szybkim w wieloboju odbyły się w dniach 26–27 stycznia 1980 roku w Assen, w Holandii. Łyżwiarki startowały na dystansach: 500 m, 1000 m, 1500 m, 3000 m. Na najwyższym stopniu podium stanęła Norweżka Bjørg Eva Jensen. Zawodnicy startowali na czterech dystansach: 500 m, 1500 m, 3000 m i 5000 m. Po raz drugi mistrzem został Szwed Tomas Gustafson. Do biegu na 3000 m/5000 m awansowała tylko najlepsza 16 po trzech dystansach.
Uczestnicy.
W zawodach wzięło udział 28 łyżwiarek i 39 łyżwiarzy (wszyscy sklasyfikowani) z 18 krajów.

</doc>
<doc id="2857125" url="https://pl.wikipedia.org/wiki?curid=2857125" title="Dario Bucciarelli">
Dario Bucciarelli

Dario Bucciarelli O.F.M. (ur. 7 kwietnia 1827 w Castelplanio, k. Ankony, zm. 19 lutego 1878 w Prizrenie) – włoski arcybiskup katolicki.
Życiorys.
W młodym wieku wstąpił do zakonu franciszkanów. Przez dziewięć lat pracował jako misjonarz w Albanii, zanim został wybrany sekretarzem biskupa diecezji szkoderskiej. W 1860 został biskupem-ordynariuszem diecezji Pult. 10 marca 1861 objął godność ordynariusza diecezji szkoderskiej. Od 1864 do końca życia pełnił posługę ordynariusza archidiecezji skopijskiej. Dziełem życia Bucciarellego była wzniesiona w Prizrenie świątynia katolicka, otwarta 31 października 1870. W 1862 ukazały się w Rzymie jego teksty religijne pisane wierszem, w języku albańskim – "Udha e sceites cryc' e tiera pun t'divocme" (Droga świętego Krzyża i inne prace religijne). Pozostawił po sobie w rękopisie gramatykę języka albańskiego, napisaną w języku włoskim.

</doc>
<doc id="2857126" url="https://pl.wikipedia.org/wiki?curid=2857126" title="Third Mainland Bridge">
Third Mainland Bridge

Third Mainland Bridge - most w Lagos w Nigerii, najdłuższy z trzech mostów łączących wyspę Lagos ze stałym lądem i zarazem najdłuższy most w Afryce. Biegnie od Oworonshoki, gdzie łączy się z autostradą Apapa-Oshodi oraz Lagos-Ibadan, natomiast kończy bieg w węźle Adeniji Adele na wyspie Lagos. 
Most został otwarty w 1990 przez ówczesnego prezydenta Ibrahima Babangidę.
Od 2006 na moście prowadzone są prace remontowe ze względu na zgłaszane przez użytkowników mostu zauważalne wibracje. Z tego też powodu most był często częściowo zamykany w celu umożliwienia prac na poszczególnych odcinkach mostu.

</doc>
<doc id="2857127" url="https://pl.wikipedia.org/wiki?curid=2857127" title="Vol.2 Temptastic">
Vol.2 Temptastic

Vol.2 Temptastic – pierwszy minialbum południowokoreańskiej grupy T-ara, wydany cyfrowo 1 grudnia 2010 roku, a na płycie 3 grudnia 2010.

</doc>
<doc id="2857129" url="https://pl.wikipedia.org/wiki?curid=2857129" title="Ropusznik beta">
Ropusznik beta

Ropusznik beta, ropusznik świszczący ("Opsanus beta") – gatunek morskiej ryby batrachokształtnej z rodziny batrachowatych (Batrachoididae). Nie ma znaczenia gospodarczego.
Zasięg jego występowania obejmuje środkową część zachodniego Oceanu Atlantyckiego, od wybrzeży Florydy po Meksyk. Współwystępuje z blisko spokrewnionym gatunkiem – tau, do którego jest podobnie zbudowany. Zamiast charakterystycznych dla tau frędzlowatych wyrostków na pokrywach skrzelowych, wokół oczu i otworu gębowego, u ropusznika beta występują fałdy skórne. Na płetwie ogonowej i piersiowych ma ciemnobrązowe pasy. Pasy na płetwach piersiowych łączą się nieregularnie. Pokrywa skrzelowa jest uzbrojona w 2 kolce. Dorosłe osobniki tego gatunku osiągają około 25 cm, maksymalnie 30 cm długości. 
Samice składają ikrę do pustych muszli mięczaków. Samiec strzeże wylęgu.

</doc>
<doc id="2857130" url="https://pl.wikipedia.org/wiki?curid=2857130" title="Opsanus beta">
Opsanus beta



</doc>
<doc id="2857135" url="https://pl.wikipedia.org/wiki?curid=2857135" title="Kostopraw">
Kostopraw



</doc>
<doc id="2857138" url="https://pl.wikipedia.org/wiki?curid=2857138" title="Felice Casson">
Felice Casson

Felice Casson (ur. 5 sierpnia 1953 w Chioggii) – włoski prawnik, sędzia śledczy, senator. W 1990 ujawnił dokonane przez siebie ustalenia dotyczące prowadzenia we Włoszech tzw. operacji Gladio.
Życiorys.
Ukończył studia prawnicze na Uniwersytecie w Padwie. W 1980 został sędzią śledczym, w trakcie kariery zawodowej uzyskał najwyższe stopnień kwalifikacje zawodowe. W latach 1993–2005 zajmował stanowisko prokuratora w Wenecji.
Felice Casson prowadził po latach śledztwo w sprawie zamachu z 1972, w którym zginęło trzech funkcjonariuszy funkcjonariuszy Korpusu Karabinierów. W jego trakcie ustalił, że wykorzystane przy jego dokonaniu materiały wybuchowe pochodzą z zasobów wojskowych przekazanych niejawnej organizacji. Dalsze badanie tej sprawy doprowadziło do ujawnienia powołania w latach 50. tajnej struktury bojowej (typu "stay-behind") utworzonej w ramach włoskich wojskowych służb specjalnych i faktycznie podległej bezpośrednio NATO – organizacji Gladio. Upublicznienie tych ustaleń przez Felice'a Cassona latem 1990 zapoczątkowało prowadzone na szeroką skalę śledztwo (w tym także postępowanie parlamentarne w Senacie), a także aferę polityczną, gdy okazało się, że o funkcjonowaniu Gladio wiedział włoski premier. Doprowadziło to do wielotysięcznych demonstracji inicjowanych przez komunistów i przyczyniło się do mających miejsce w pierwszej połowie lat 90. znaczących zmian na scenie politycznej.
Po zakończeniu pracy w wymiarze sprawiedliwości zaangażował się w działalność polityczną. W 2006 Felice Casson został wybrany w skład Senatu XV kadencji z ramienia Drzewa Oliwnego. W 2007 przystąpił do nowo powołanej Partii Demokratycznej. W 2008 w przedterminowych wyborach parlamentarnych utrzymał mandat senatora na XVI kadencję, uzyskał reelekcję także w 2013.
W 2017 dołączył do nowo powołanego ruchu politycznego pod nazwą Artykuł 1 – Ruch Demokratyczny i Postępowy.

</doc>
<doc id="2857140" url="https://pl.wikipedia.org/wiki?curid=2857140" title="Parafia św. Stanisława w Oleksowie">
Parafia św. Stanisława w Oleksowie

Parafia św. Stanisława Biskupa i Męczennika – rzymskokatolicka parafia w Oleksowie, należąca do dekanat czarnoleskiego w diecezji radomskiej.
Historia.
Właścicielami Oleksowa byli Gniewoszowie herbu Zgraja. Pierwotny kościół drewniany istniał w latach 1253–1326. Pod koniec tego okresu erygowano tu parafię. Obecny kościół pw. św. Stanisława bp., fundacji ks. Jana Sadkowskiego, zbudowany został w 1652. Restaurowany był w 1858, a powiększony w 1902 z dobudowaniem zachodniej części nawy, zakrystii i kaplicy św. Stanisława. Kościół został znacznie uszkodzony podczas I wojny światowej, a odbudowano go w 1921 staraniem ks. Józefa Mackiewicza i potem ks. Józefa Mączyńskiego. Gruntownie odrestaurowano go w latach 1990–1998, staraniem ks. Stanisława Sikorskiego. Kościół jest budowlą orientowaną..

</doc>
<doc id="2857141" url="https://pl.wikipedia.org/wiki?curid=2857141" title="Arzamaska Fabryka Maszyn">
Arzamaska Fabryka Maszyn

Arzamaska Fabryka Maszyn (ros. Арзама́сский машинострои́тельный заво́д, "Arzamasskij maszynostroitielnyj zawod", AMZ) – rosyjskie przedsiębiorstwo przemysłu zbrojeniowego z siedzibą w Arzamasie. Największy rosyjski producent kołowych transporterów opancerzonych.
Decyzją z dnia 8 kwietnia 2022 r. Rada Unii Europejskiej nałożyła na przedsiębiorstwo sankcje za wspieranie działań podważających integralność terytorialną, suwerenność i niezależność Ukrainy, poprzez produkcję transporterów opancerzonych BTR-80, które zostały użyte przez Rosję podczas inwazji na Ukrainę w 2022 r.
Produkcja.
W zakładach produkowano seryjnie następujące pojazdy:

</doc>
<doc id="2857144" url="https://pl.wikipedia.org/wiki?curid=2857144" title="Shakushain">
Shakushain

 – przywódca ajnuskiego powstania przeciwko japońskiej obecności na Hokkaido (1669-1672).
Był wodzem Ajnów zamieszkujących dolinę rzeki Shibuchari. W 1668 roku, w związku z konfliktem z pobratymcami zamieszkującymi okolice rzeki Saru, zabił ich przywódcę. Rok później wystąpił zbrojnie przeciwko nieuczciwym praktykom w handlu ajnusko-japońskim, w istocie jednak jego działania miały charakter wojny narodowowyzwoleńczej. Został zamordowany w czasie jednej z rund rokowań pokojowych, natomiast wywołany przez niego zryw został ostatecznie spacyfikowany przez ekspedycję karną.
Stał się symbolem ajnuskiego oporu wobec japońskiej ekspansji. Poświęcono mu pomnik w Shizunai.

</doc>
<doc id="2857146" url="https://pl.wikipedia.org/wiki?curid=2857146" title="Djo Issama Mpeko">
Djo Issama Mpeko

Djo Issama Mpeko (ur. 3 marca 1986 w Mbandace) – piłkarz kongijski grający na pozycji obrońcy. Od 2015 roku jest zawodnikiem klubu TP Mazembe.
Kariera klubowa.
Swoją karierę piłkarską Mpeko rozpoczął w klubie Lumières Bandaka. Grał w nim w latach 2006-2008. W 2009 roku przeszedł do DC Motema Pembe. W latach 2009 i 2010 zdobył z tym klubem Coupe du Congo. W 2011 roku przeszedł do stołecznego AS Vita Club. W latach 2014-2015 grał w Kabuscorp, a w 2015 przeszedł do TP Mazembe.
Kariera reprezentacyjna.
W reprezentacji Demokratycznej Republiki Konga Mpeko zadebiutował w 2011 roku. W 2011 roku zagrał w Mistrzostwach Narodów Afryki 2011. W 2013 roku został powołany do kadry na Puchar Narodów Afryki 2013.

</doc>
<doc id="2857147" url="https://pl.wikipedia.org/wiki?curid=2857147" title="Symche Trachter">
Symche Trachter

Symche-Binem Trachter (ur. 1893 w Lublinie, zm. w sierpniu 1942 w Treblince) – polski malarz pochodzenia żydowskiego.
Życiorys.
W 1911 roku zamieszkał w Warszawie. Studiował malarstwo w latach 1916–1920 w Szkole Sztuk Pięknych w Warszawie, następnie kontynuował studia w Akademii Sztuk Pięknych w Krakowie pod kierunkiem Jacka Malczewskiego, Teodora Axentowicza i Stanisława Dębickiego. Wyjechał do Wiednia, gdzie przez sześć miesięcy studiował w tamtejszej Akademii Sztuk Pięknych. Kolejne lata od 1927 roku spędził w Paryżu, gdzie zetknął się z École de Paris. Po powrocie do Polski na stałe zamieszkał w Lublinie. Często bywał w Kazimierzu Dolnym.
Podczas okupacji niemieckiej znalazł się w warszawskim getcie. Wykonał wraz z Feliksem Frydmanem freski w sali posiedzeń warszawskiego Judenratu. Utrzymywał się z pracy w spółdzielni produkującej osełki do ostrzenia noży i proszek do szorowania. W nocy z 26 na 27 sierpnia 1942 roku, w czasie wielkiej akcji deportacyjnej, wraz z innymi członkami spółdzielni został wywieziony do Treblinki.
Z twórczości Trachtera zachowało się niewiele dzieł, przeważnie w zbiorach lubelskich. Nie udało się odnaleźć obrazów zamurowanych rzekomo przez artystę przed opuszczeniem Lublina.

</doc>
<doc id="2857148" url="https://pl.wikipedia.org/wiki?curid=2857148" title="Bitwa pod Kremmer Damm (1412)">
Bitwa pod Kremmer Damm (1412)

Bitwa pod Kremmer Damm - starcie zbrojne między burgrabią norymberskim Fryderykiem I a książętami pomorskimi Ottonem i Kazimierzem, do którego doszło 24 października 1412.
W roku 1412 książę szczeciński Świętobor I został uznany przez część szlachty marchijskiej za suwerena. W tym samym roku książęta szczecińscy włączyli się do walki z burgrabią Fryderykiem I, który zamierzał przejąć wszystkie dawne ziemie Marchii Środkowej (ówczesna nazwa Marchii Brandenburskiej). Fryderyk mógł liczyć na pomoc książąt wołogoskich. Świętobor nie zamierzał rezygnować z władzy na nabytych terenach, zgodził się też poprzeć opozycję brandenburską. W październiku 1412 r. wojsko szczecińskie pod wodzą Kazimierza V i Kaspara Gansa wkroczyło na ziemię barnimską dla wsparcia opozycji sprzeciwiającej się rządom Fryderyka. Do bitwy doszło w dzień Św. Kolumbana 24 października 1412 pod Kremmer Damm (Krzemska Grobla). Siły frankońskie Fryderyka I pod dowództwem starosty Marchii i Frankonii Johanna hrabiego Hohenlohe poniosły klęskę. Hrabia poniósł śmierć w bitwie, a z nim dwaj inni frankońscy dowódcy: Kraft von Lentersheim (który utopił się zepchnięty z grobli) oraz Philipp von Utenhofen. Dnia 16 grudnia 1415 r. Fryderyk I zawarł z książętami szczecińskimi i wołogoskimi traktat pokojowy ("Neustädter Vertrag"), w którym rozstrzygnięto o dalszych losach Marchii Wkrzańskiej oraz o pokojowym regulowaniu sporów w przyszłości. 
Na miejscu śmierci hrabiego Hohenlohe, przy drodze łączącej Kremmen i Sommerfeld, mieszkańcy Kremmen wznieśli drewniany krzyż, odnowiony w 1660 za Wielkiego Elektora i zamieniony na żelazny w XIX w. z inicjatywy króla Fryderyka Wilhelma IV.
Niemiecki pisarz Theodor Fontane wspomniał o bitwie w pochodzącym z 1889 V tomie swojej powieści "Wanderungen durch die Mark Brandenburg" ("Wędrówki po Marchii Brandenburskiej") pt. "Fünf Schlösser" ("Pięć zamków"). 18 sierpnia 1912 uroczyście obchodzono 500-lecie bitwy.

</doc>
<doc id="2857151" url="https://pl.wikipedia.org/wiki?curid=2857151" title="Neil Oatley">
Neil Oatley

Neil Oatley (ur. 12 czerwca 1954 w Camberwell w Surrey) – brytyjski projektant, pracownik zespołu McLaren w Formule 1.
Życiorys.
Po ukończeniu Loughborough University w 1976 roku i uzyskaniu dyplomu inżyniera samochodowego Oatley rozpoczął pracę w Dynamics Consine, firmie projektującej walce drogowe. Pod koniec 1977 roku został zatrudniony w Williams Grand Prix Engineering, gdzie wraz z Patrickiem Head i Frank Dernie pracował jako rysownik projektant. W ciągu siedmiu lat pracy stał się inżynierem wyścigowym Claya Regazzoniego w 1979 roku i Carlosa Reutemanna w 1980 oraz 1981, a następnie Jacques’a Laffite’a. Pracował również z Alanem Jonesem i Keke Rosbergiem.
Pod koniec 1984 roku został zatrudniony przez Carla Haasa by stać się współpracownikiem głównego projektanta Beatrice’a. Gdy pod koniec 1986 roku program został zamknięty Oatley przeniusł się do McLarena, gdzie współpracował z Johnem Barnardem, dopóki ten nie przeniósł się do Ferrari.
Od 1988 roku był głównym projektantem McLarena, jednak w 2003 roku rozpoczął pracę jako dyrektor wykonawczy ds. technicznych.
Jest członkiem British Racing Drivers’ Club.

</doc>
<doc id="2857153" url="https://pl.wikipedia.org/wiki?curid=2857153" title="Ropusznik świszczący">
Ropusznik świszczący



</doc>
<doc id="2857159" url="https://pl.wikipedia.org/wiki?curid=2857159" title="Déo Kanda">
Déo Kanda

Déo Kanda A Mukok (ur. 11 sierpnia 1989 w Matadi) – piłkarz kongijski grający na pozycji pomocnika. Od 2016 roku jest zawodnikiem klubu 4 de Abril.
Kariera klubowa.
Swoją karierę piłkarską Kanda rozpoczął w klubie Jack Trésor FC. Grał w nim w 2006 roku. W 2007 roku przeszedł do DC Motema Pembe. W 2008 roku wywalczył z nim mistrzostwo Demokratycznej Republiki Konga, a w 2009 roku zdobył Coupe du Congo.
W połowie 2009 roku Kanda przeszedł do TP Mazembe. W sezonach 2009 i 2010 wygrał z Mazembe Ligę Mistrzów. Wraz z Mazembe wywalczył również trzy mistrzostwa kraju (2009, 2011, 2012) i dwa Superpuchary Afryki (2010, 2011). W 2013 roku przeszedł do marokańskiej drużyny Raja Casablanca, z którą w 2014 roku wywalczył wicemistrzostwo Maroka.
W 2014 roku Kanda odszedł do AS Vita Club. Na początku 2015 roku przeniósł się jednak do greckiej Larisy, grającej w drugiej lidze. W2015 roku wrócił do TP Mazembe. W 2016 roku zdobył z nim mistrzostwo Demokratycznej Republiki Konga. W tym samym roku przeszedł do angolskiego 4 de Abril.
Kariera reprezentacyjna.
W reprezentacji Demokratycznej Republiki Konga Kanda zadebiutował w 2011 roku. W 2013 roku został powołany do kadry na Puchar Narodów Afryki 2013.

</doc>
<doc id="2857160" url="https://pl.wikipedia.org/wiki?curid=2857160" title="Deo Kanda">
Deo Kanda



</doc>
<doc id="2857168" url="https://pl.wikipedia.org/wiki?curid=2857168" title="Budge Manzia">
Budge Manzia

Budge Manzia (ur. 24 września 1994) – piłkarz kongijski grający na pozycji pomocnika. Od 2017 jest zawodnikiem klubu Sigma Ołomuniec.
Kariera klubowa.
Swoją karierę piłkarską Manzia rozpoczął w klubie Shark XI z Kinszasy. W 2012 roku zadebiutował w jego barwach w lidze Demokratycznej Republiki Konga. Następnie w sezonie 2013/2014 grał w tunezyjskim Étoile du Sahel. W 2014 przeszedł do Dukli Praga. W 2015 wypożyczono go do Baníka Sokolov. W 2017 trafił do Sigmy Ołomuniec.
Kariera reprezentacyjna.
W reprezentacji Demokratycznej Republiki Konga Manzia zadebiutował w 2012 roku. W 2013 roku został powołany do kadry na Puchar Narodów Afryki 2013.

</doc>
<doc id="2857174" url="https://pl.wikipedia.org/wiki?curid=2857174" title="Tadeusz Kojder">
Tadeusz Kojder

Tadeusz Kojder (ur. 30 listopada 1933 w Gorliczynie, zm. 18 lutego 2017 w Warszawie) – generał brygady WP, zastępca szefa Głównego Zarządu Politycznego WP w latach 1985-1989.
Życiorys.
Po ukończeniu w 1951 Liceum Ogólnokształcącego w Przeworsku pracował w oświacie, m.in. jako kierownik szkół podstawowych. 
Od 1953 służył w WP w Pszczynie, gdzie w 1954 skończył szkołę podoficerską. W 1955 skończył ze stopniem chorążego kurs oficerów politycznych w Warszawie i został zastępcą dowódcy kompanii ds. politycznych w Katowicach. Od grudnia 1956 podporucznik, od września 1959 porucznik, od września 1963 kapitan, od lipca 1967 major. W 1958 skończył zaocznie technikum górnicze w Katowicach, a w 1964 z wyróżnieniem studia w Wojskowej Akademii Politycznej w Warszawie i został magistrem pedagogiki i instruktorem sekcji politycznej 42 Pułku Zmechanizowanego w Żarach. Od 1966 sekretarz komitetu PZPR tego pułku, od 1967 zastępca dowódcy pułku ds. politycznych. W lutym 1968 został sekretarzem Komitetu Partyjnego - zastępcą szefa Wydziału Politycznego 11 Dywizji Pancernej w Żaganiu. Od jesieni 1971 zastępca dowódcy 10 Sudeckiej Dywizji Pancernej w Opolu ds. politycznych w stopniu podpułkownika. 
1974-1976 studiował w Akademii Sztabu Generalnego Sił Zbrojnych ZSRR im. K. Woroszyłowa w Moskwie, po czym został pułkownikiem i zastępcą szefa Zarządu Politycznego Śląskiego Okręgu Wojskowego we Wrocławiu. Od września 1977 zastępca szefa Zarządu I w Głównym Zarządzie Politycznym WP w Warszawie. Od jesieni 1980 zastępca dowódcy Wojsk Obrony Powietrznej Kraju ds. politycznych i szef Zarządu Politycznego WOPK, od jesieni 1981 w stopniu generała brygady; nominację wręczył mu w Belwederze przewodniczący Rady Państwa PRL Henryk Jabłoński w obecności I sekretarza KC PZPR Stanisława Kani. 
Od stycznia 1985 zastępca szefa Głównego Zarządu Politycznego aż do jego likwidacji w grudniu 1989. Później był I zastępcą szefa Głównego Zarządu Wychowawczego WP. 1990-1991 szef Wojewódzkiego Sztabu Wojskowego w Warszawie. W lipcu 1991 pożegnany przez ministra obrony narodowej wiceadmirała Piotra Kołodziejczyka i przeniesiony do rezerwy w związku z zakończeniem służby wojskowej (w wieku 57 lat). 
Działacz PZPR. 1986-1990 członek Centralnej Komisji Kontrolno-Rewizyjnej PZPR.
Zmarł w wieku 84 lat. Został pochowany na cmentarzu Północnym w Wólce Węglowej (kwatera S-XI-3, rząd 22, grób 1).
Życie prywatne.
Był synem Jana (1901-1982), rolnika i Marii z domu Szarga (1904-1993). Mieszkał w Warszawie. Od 1957 żonaty z Czesławą z domu Krężel. Małżeństwo miało syna i córkę.
Odznaczenia.
I inne.

</doc>
<doc id="2857178" url="https://pl.wikipedia.org/wiki?curid=2857178" title="Andrzej Gieraga">
Andrzej Gieraga

Andrzej Stanisław Gieraga (ur. 4 grudnia 1934 we wsi Śliwniki) – polski malarz, grafik, profesor ASP w Łodzi i Politechniki Radomskiej.
Życiorys.
Autor Konkursu im. Wł. Strzemińskiego dla studentów ASP w Łodzi. Założyciel Galerii 261 w ASP w Łodzi.

</doc>
<doc id="2857179" url="https://pl.wikipedia.org/wiki?curid=2857179" title="Yves Diba Ilunga">
Yves Diba Ilunga

Yves Diba Ilunga (ur. 12 sierpnia 1987 w Kolwezi) – kongijski piłkarz grający na pozycji napastnika. Od 2016 roku jest zawodnikiem klubu Al-Shoulla.
Kariera klubowa.
Swoją karierę piłkarską Ilunga rozpoczął w klubie AS Vita Club z Kinszasy. W 2006 roku zadebiutował w jego barwach w lidze Demokratycznej Republiki Konga. Grał w nim do 2009 roku.
W połowie 2009 roku Ilunga przeszedł do saudyjskiego klubu Najran SC. Spędził w nim dwa sezony. W 2011 roku został zawodnikiem zespołu Al-Raed i grał w nim do 2013 roku. Następnie występował w katarskich drużynach Al-Sailiya i Al-Kharitiyath SC oraz w Ajman Club ze Zjednoczonych Emiratów Arabskich, a w 2016 roku przeszedł do saudyjskiego Al-Shoulla.
Kariera reprezentacyjna.
W reprezentacji Demokratycznej Republiki Konga Ilunga zadebiutował w 2006 roku. W 2013 roku został powołany do kadry na Puchar Narodów Afryki 2013.

</doc>
<doc id="2857185" url="https://pl.wikipedia.org/wiki?curid=2857185" title="Nzinga Luvumbu">
Nzinga Luvumbu

Nzinga Luvumbu (ur. 23 grudnia 1987) – piłkarz kongijski grający na pozycji napastnika. Jest zawodnikiem klubu SC Rojolu.
Kariera klubowa.
Luvumbu jest zawodnikiem klubu SC Rojolu z Lukaku.
Kariera reprezentacyjna.
W reprezentacji Demokratycznej Republiki Konga Luvumbu zadebiutował w 2012 roku. W 2013 roku został powołany do kadry na Puchar Narodów Afryki 2013.

</doc>
<doc id="2857187" url="https://pl.wikipedia.org/wiki?curid=2857187" title="Deep Down in Texas">
Deep Down in Texas

Deep Down in Texas – album koncertowy Elvisa Presleya, składający się z koncertu nagranego 4 czerwca 1975 roku w Houston w Texasie. Elvis ubrany był w Silver Phoenix suit. Wydany został w 1995 roku.

</doc>
<doc id="2857188" url="https://pl.wikipedia.org/wiki?curid=2857188" title="Camillo Filippo Ludovico Borghese">
Camillo Filippo Ludovico Borghese

Camillo Filippo Ludovico Borghese (ur. 19 lipca 1775 w Rzymie, zm. 9 maja 1832 we Florencji) – włoski książę, kolekcjoner sztuki, przedstawiciel rodziny Borghese, drugi mąż Pauliny Bonaparte, siostry Napoleona Bonapartego.
Życiorys.
Camillo Borghese był synem Marcantonia IV Borghese. Po wejściu wojsk napoleońskich do Włoch wsparł Napoleona. W 1803 został mężem Pauliny Bonaparte, po śmierci jej pierwszego męża generała Karola Wiktora Emanuela Leclerca d'Ostina. W 1804 uzyskał francuski tytuł książęcy. W kolejnych latach służył w armii Napoleona. W 1806 został wysłany do Warszawy, gdzie miał przygotowywać powstanie. W tym samym roku został mianowany księciem Guastallii i zarządcą Piemontu (1807-1814). W związku z licznymi zdradami swojej żony faktycznie żył z nią w separacji. Zgodził się na jej powrót dopiero w 1825, na trzy miesiące przed jej śmiercią.
Camillo Borghese był znanym kolekcjonerem sztuki, większość kolekcji odziedziczył po przodkach (obecnie znajduje się w Galerii Borghese w Rzymie. W 1805 zamówił u Antonia Canovy rzeźbę swojej żony, która uznawana jest za jedno z najsłynniejszych jego dzieł. W 1807 Camillo Borghese został zmuszony przez Napoleona do sprzedaży mu części rodzinnej kolekcji, w tym 154 posągów, 160 popiersi, 170 płaskorzeźb, 30 kolumn i rozmaitych waz. Sprzedane działa utworzyły Kolekcję Borghese w Luwrze. W 1827 Camillo Borghese zakupił w Paryżu słynny obraz Correggia Danae. Dbał o rodzinną willę w Rzymie, w której przechowywana była kolekcja sztuki.

</doc>
<doc id="2857190" url="https://pl.wikipedia.org/wiki?curid=2857190" title="Andrzej Kaliwoszka">
Andrzej Kaliwoszka

Andrzej Kaliwoszka (ur. 13 kwietnia 1938 w Brzeżanach, zm. 31 sierpnia 2020 w Piasecznie) – generał brygady WP, lekarz wojskowy, szef Służby Zdrowia WP w latach 1995-1998.
Życiorys.
W 1946 wraz z rodziną przeniósł się z ziem zagarniętych przez ZSRR do Kwidzyna, gdzie skończył szkołę podstawową i średnią. Od 1956 służył w WP w Łodzi, w 1963 skończył studia w Wojskowej Akademii Medycznej i został podporucznikiem. W 1965 awansowany na porucznika, w 1967 na kapitana, w 1971 na majora, w 1974 na podpułkownika. 1963-1968 lekarz Marynarki Wojennej w Gdańsku, a 1968-1976 lekarz w Kwatermistrzostwie Pomorskiego Okręgu Wojskowego w Bydgoszczy i m.in. szef wydziału i zastępca szefa oddziału. Od 1972 doktor nauk medycznych. Od 1976 w szefostwie służby zdrowia Głównego Kwatermistrzostwa WP, od 1977 pułkownik i zastępca szefa, a od 1982 szef tej służby. Od 1983 zastępca Głównego Kwatermistrza WP. Jesienią 1986 mianowany generałem brygady; nominację wręczył mu w Belwederze gen. Wojciech Jaruzelski. 1992-1995 szef Służby Zdrowia Sztabu Generalnego WP, a 1995-1998 szef Służby Zdrowia WP. Od stycznia 1998 w stanie spoczynku, mieszkał w Piasecznie.
1984-1989 wiceprezes Zarządu Głównego PCK.
Odznaczenia.
I wiele innych.

</doc>
<doc id="2857193" url="https://pl.wikipedia.org/wiki?curid=2857193" title="Mulota Kabangu">
Mulota Kabangu

Patou Mulota Kabangu (ur. 31 grudnia 1985 w Tshikapie) – piłkarz kongijski grający na pozycji pomocnika.
Kariera klubowa.
Swoją karierę piłkarską Kabangu rozpoczął w klubie SM Sanga Balende. W jego barwach zadebiutował w lidze Demokratycznej Republiki Konga. Grał w nim do 2006 roku. W 2007 roku przeszedł do klubu TP Mazembe. W latach 2007, 2009, 2011 i 2012 wywalczył z Mazembe cztery tytuły mistrza kraju. Z klubem tym wygrał też rozgrywki Ligi Mistrzów w 2009 i 2010 roku oraz zdobył dwa Superpuchary Afryki (2010, 2011).
W 2012 roku Kabangu był wypożyczony do Anderlechtu. W Eerste klasse swój debiut zanotował 21 stycznia 2012 roku w wygranym 1:0 wyjazdowym meczu z KV Kortrijk. Z kolei 4 marca 2012 w meczu z Cercle Brugge (4:0) strzelił swojego pierwszego gola w belgijskiej lidze. W sezonie 2011/2012 wywalczył z Anderlechtem tytuł mistrza Belgii. Następnie wrócił do Mazembe, z którym w latach 2012-2013 zdobył dwa mistrzostwa kraju.
Od 2013 do 2016 Kabangu grał w katarskim Al Ahli Ad-Dauha.
Kariera reprezentacyjna.
W reprezentacji Demokratycznej Republiki Konga Kabangu zadebiutował w 2007 roku. W 2013 roku został powołany do kadry na Puchar Narodów Afryki 2013.

</doc>
<doc id="2857194" url="https://pl.wikipedia.org/wiki?curid=2857194" title="Brody (gromada w powiecie iłżeckim)">
Brody (gromada w powiecie iłżeckim)

Brody – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Brody siedzibą GRN w Brodach utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Brody i Ruda ze zniesionej gminy Styków w powiecie iłżeckim oraz obszar dotychczasowej gromady Krynki ze zniesionej gminy Kunów w powiecie opatowskim. Dla gromady ustalono 27 członków gromadzkiej rady narodowej.
31 grudnia 1959 do gromady Brody przyłączono obszar zniesionej gromady Staw Kunowski, przeniesionej tego samego dnia z powiatu opatowskiego do powiatu iłżeckiego.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie iłżeckim (9 grudnia 1973 przemianowanym na "starachowicki") utworzono gminę Brody (jednostka o nazwie "gmina Brody" istniała także przejściowo pod okupacją hitlerowską).

</doc>
<doc id="2857198" url="https://pl.wikipedia.org/wiki?curid=2857198" title="HathiTrust">
HathiTrust

HathiTrust – wspólne repozytorium bibliotek cyfrowych, obejmujące treści zdigitalizowane w ramach projektów Google Books i Internet Archive, jak również materiały lokalnych bibliotek cyfrowych.
HathiTrust powstało w październiku 2008 z inicjatywy trzynastu uczelni zrzeszonych w Committee on Institutional Cooperation i University of California. Inicjatywa obejmuje również ponad 60 innych bibliotek naukowych w Stanach Zjednoczonych i Europie. Repozytorium zarządzane jest przez Indiana University i University of Michigan. Dyrektorem wykonawczym HathiTrust jest John Price Wilkin, zaangażowany w projekty digitalizacji na University of Michigan od połowy lat 90. Nazwa projektu pochodzi od hinduskiego słowa hathi, oznaczającego słonia, co ma podkreślić rozmach przedsięwzięcia, a także wywołać skojarzenia z pamięcią, mądrością i siłą, przypisywanym tym zwierzętom.
Według stanu na styczeń 2013, w repozytorium HathiTrust znajduje się ponad 10 milionów woluminów, z czego ponad 2,7 miliona należy do domeny publicznej.
We wrześniu 2011 amerykańska gildia pisarzy (Authors Guild) pozwała HathiTrust powołując się na masowe naruszenie praw autorskich. Sąd federalny rozstrzygnął pozew w październiku 2012 na korzyść HathiTrust, uznając, że udostępnianie książek zeskanowanych w ramach Google Books było dopuszczalne w ramach dozwolonego użytku.

</doc>
<doc id="2857201" url="https://pl.wikipedia.org/wiki?curid=2857201" title="Mistrzostwa Świata Juniorów w Łyżwiarstwie Szybkim w Wieloboju 1981">
Mistrzostwa Świata Juniorów w Łyżwiarstwie Szybkim w Wieloboju 1981

10. mistrzostwa świata juniorów w łyżwiarstwie szybkim w wieloboju odbyły się w dniach 28 lutego – 1 marca 1981 roku w Elverum, w Norwegii. Łyżwiarki startowały na dystansach: 500 m, 1000 m, 1500 m, 3000 m. Bezkonkurencyjna była Amerykanka Sarah Docter. Zawodnicy startowali na czterech dystansach: 500 m, 1500 m, 3000 m i 5000 m. Złoto wywalczył reprezentant gospodarzy Bjørn Arne Nyland. Do biegu na 3000 m/5000 m awansowała tylko najlepsza 16 po trzech dystansach.
Uczestnicy.
W zawodach wzięły udział 33 łyżwiarki (32 sklasyfikowane) i 36 łyżwiarzy (wszyscy sklasyfikowani) z 16 krajów.

</doc>
<doc id="2857211" url="https://pl.wikipedia.org/wiki?curid=2857211" title="Dioko Kaluyituka">
Dioko Kaluyituka

Alain Dioko Kaluyituka (ur. 2 stycznia 1987 w Kinszasie) – piłkarz kongijski grający na pozycji napastnika. Od 2016 roku jest zawodnikiem klubu Lekhwiya SC, do którego jest wypożyczony z Al-Gharafy.
Kariera klubowa.
Swoją karierę piłkarską Kaluyituka rozpoczął w klubie AS Vita Club z Kinszasy. W jego barwach zadebiutował w 2004 roku w lidze Demokratycznej Republiki Konga. Grał w nim do 2006 roku. W 2007 roku przeszedł do klubu TP Mazembe. W latach 2007, 2009 i 2011 wywalczył z Mazembe trzy tytuły mistrza kraju. Z klubem tym wygrał też rozgrywki Ligi Mistrzów w 2009 i 2010 roku oraz zdobył dwa Superpuchary Afryki (2010, 2011).
W 2011 roku Kaluyituka odszedł do katarskiego klubu Al Ahli. Zadebiutował w nim 17 września 2011 roku w zremisowanym 0:0 meczu z Al-Arabi SC. 16 października 2011 w meczu z Ar-Rajjan (3:2) strzelił swoje pierwsze dwa gole w katarskiej lidze.
W 2012 roku Kaluyituka został wypożyczony do Al-Kharitiyath SC. Swój debiut w nim zaliczył 15 września 2012 w przegranym 0:1 wyjazdowym meczu z Al-Khor. W 2013 roku wrócił do Al Ahli, w którego barwach w sezonach 2013/2014 oraz 2014/2015 został królem strzelców Qatar Stars League. W 2015 roku przeszedł do Al-Gharafy, a w 2016 roku został wypożyczony do Lekhwiya SC.
Kariera reprezentacyjna.
W reprezentacji Demokratycznej Republiki Konga Kaluyituka zadebiutował w 2004 roku. W 2013 roku został powołany do kadry na Puchar Narodów Afryki 2013.

</doc>
<doc id="2857216" url="https://pl.wikipedia.org/wiki?curid=2857216" title="Nicolas Tiangaye">
Nicolas Tiangaye

Nicolas Tiangaye (ur. 13 września 1956 w Bocaranga) – polityk i prawnik, premier Republiki Środkowoafrykańskiej od 17 stycznia 2013 do 10 stycznia 2014.
Życiorys.
Nicolas Tiangaye urodził się w 1956 w mieście Bocaranga w północno-zachodniej części kraju. Ukończył studia prawnicze w Bangi oraz we Francji i w 1980 rozpoczął praktykę w zawodzie. 
Międzynarodowy rozgłos przyniosły mu głośne sprawy, których podejmował się na przestrzeni lat. W latach 1986-1987 bronił byłego dyktatora i obalonego cesarza Jean-Bedéla Bokassę. W 1989 skutecznie podjął się obrony François Bozizé, oskarżonego wówczas o działania konspiracyjne przeciwko rządom prezydenta André Kolingby. W tym samym roku założył Środkowoafrykańską Ligę Praw Człowieka, którą kierował do 2004. W 1996 podjął się obrony Jean-Paula Akayesu, skazanego ostatecznie przez Międzynarodowy Trybunał Karny dla Rwandy na dożywocie za akty ludobójstwa w Rwandzie. W 2002 skutecznie bronił byłego ministra obrony Jeana-Jacques'a Démafoutha oskarżonego o planowanie zamachu stanu przeciwko prezydentowi Ange-Félixowi Patassé.
Po odsunięciu od władzy prezydenta Patasségo przez François Bozizégo na drodze zamachu stanu w marcu 2003, jako reprezentant organizacji ochrony praw człowieka wszedł w skład Narodowej Rady Tymczasowej (CNT), tymczasowego ciała legislacyjnego z celem opracowania nowej konstytucji i organizacji wyborów. W czerwcu 2003 został wybrany przewodniczącym CNT. Był jednym z głównych autorów nowej konstytucji kraju, przyjętej w referendum w 2004 i nakładającej na prezydenta limit dwóch następujących po sobie kadencji. Narodowa Rada Tymczasowa funkcjonowała do czasu wyborów prezydenckich i parlamentarnych w marcu i maju 2005. 
Różnice zdań w sprawie ustawy zasadniczej stały się początkiem pogłębiającego się konfliktu z prezydentem Bozizé, któremu Tiangaye zarzucał nadużycia władzy. W wyborach parlamentarnych w 2005 bez powodzenia ubiegał się o mandat deputowanego do Zgromadzenia Narodowego. Przegrał rywalizację w swoim okręgu z kandydatem popierającej Bozizé partii Konwergencja Narodowa Kwa Na Kwa, oskarżając obóz rządzący o fałszerstwo wyborcze. 
Przed kolejnymi wyborami prezydenckimi i parlamentarnymi w styczniu i marcu 2011 został rzecznikiem koalicji partii opozycyjnych FARE-2011 ("Front pour l'Annulation et la Reprise des Élections de 2011"). W pierwszej turze wyborów parlamentarnych w styczniu 2011 po raz kolejny przegrał z kandydatem z obozu prezydenckiego. Opozycja zbojkotowała drugą turę wyborów parlamentarnych w marcu 2011, a cały proces wyborczy, włącznie z wyborami prezydenckimi, w których po raz drugi zwyciężył Bozizé, uznała za sfałszowany. 
Premier.
Nicolas Tiangaye urząd szefa rządu objął na mocy porozumienia pomiędzy prezydentem, opozycją oraz rebeliantami walczącymi z władzą centralną na przełomie lat 2012/2013. Początek konfliktu wewnętrznego w Republice Środkowoafrykańskiej nastąpił 10 grudnia 2012, kiedy przeciwko prezydentowi Bozizé wystąpiła koalicja ugrupowań rebelianckich pod nazwą Seleka, zarzucająca mu niewywiązanie się z wcześniejszych porozumień i żądająca jego ustąpienia z urzędu. W wyniku działań zbrojnych bojownicy zdołali opanować północną część kraju, zbliżając się do stolicy i zagrażając władzy prezydenta. Dopiero na skutek negocjacji międzynarodowych pod egidą Wspólnoty Gospodarczej Państw Afryki Środkowej (ECCAS) zawarte zostało zawieszenie broni, a 11 stycznia 2013 porozumienie polityczne w Libreville kończące konflikt. Zgodnie z jego postanowieniami, prezydent Bozizé zachować miał urząd do końca konstytucyjnej kadencji w 2016 oraz powołać nowy rząd jedności narodowej złożony z przedstawicieli wszystkich trzech stron na czele z premierem wyznaczonym przez opozycję i rebeliantów. Celem koalicyjnego rządu miało być przeprowadzenie w ciągu 12 miesięcy nowych wyborów do parlamentu oraz reform w sektorze wojskowym, gospodarczym i społecznym. 
13 stycznia 2013 Nicolas Tiangaye został wyznaczony przez partie opozycyjne kandydatem do urzędu premiera, co 15 stycznia potwierdziła również koalicja Seleka. 12 stycznia 2013 prezydent Bozizé zgodnie z porozumieniem z Libreville zdymisjonował rząd Faustin-Archange'a Touadéry, a 17 stycznia 2013 nowym szefem rządu mianował Tiangaye'a. 
10 stycznia 2014 Nicolas Tiangaye podczas nadzwyczajnego regionalnego szczytu Wspólnoty Gospodarczej Państw Afryki Środkowej (ECCAS) w Ndżamenie wraz z muzułmańskim prezydentem Michelem Djotodią podał się do dymisji.

</doc>
<doc id="2857217" url="https://pl.wikipedia.org/wiki?curid=2857217" title="Sayonara">
Sayonara



</doc>
<doc id="2857218" url="https://pl.wikipedia.org/wiki?curid=2857218" title="Władysław Lenkiewicz">
Władysław Lenkiewicz

Władysław Stefan Lenkiewicz (ur. 10 kwietnia 1916 we Lwowie, zm. 5 października 2012 w Krakowie) – inżynier, pisarz i poeta, narciarz. Prof. dr hab. nauk technicznych o specjalności metodologia projektowania, trybologia.
Jako inżynier, naukowiec i narciarz używał imienia Władysław, a swoją twórczość literacką podpisywał imieniem Stefan.
Życiorys.
Władysław Lenkiewicz urodził się we Lwowie. Ojciec, Adam Lenkiewicz był nauczycielem gimnazjalnym, z wykształcenia filologiem (greka, łacina, polski); matka, Olga z d. Pazirska była nauczycielką w szkole podstawowej. Władysław Lenkiewicz ukończył szkołę podstawową i gimnazjum staro-klasyczne we Lwowie w roku 1934. Studiował na Wydziale Mechanicznym Politechniki Lwowskiej, na kierunku konstrukcji. Wyspecjalizował się w pojazdach mechanicznych. Dyplom ukończenia studiów wyższych otrzymał we Lwowie w styczniu 1941 r. W tym samym roku stracił ojca aresztowanego i rozstrzelanego przez Rosjan za pracę w konspiracji. Matka jego zmarła w 1963 r. w Rabce.
Władysław Lenkiewicz ożenił się w 1941 r. z Zofią z d. Winnicką (zm. 1990), studentką
biologii Uniwersytetu im. Jana Kazimierza we Lwowie. Po ukończeniu studiów na Uniwersytecie Jagiellońskim w Krakowie i do emerytury pracowała w Zakładzie Psychologii i Etologii Zwierząt UJ jako pracownik naukowy.
Podczas II wojny światowej, zanim został asystentem w Katedrze Maszyn Dźwigowych Instytutu Politechnicznego (Politechnika Lwowska), Władysław Lenkiewicz podejmował
się różnych zajęć dla utrzymania rodziny, będąc m.in. szefem kontroli technicznej, kierowcą, ślusarzem, kreślarzem, kierownikiem warsztatów mechanicznych. W 1944 r. został aresztowany przez NKWD, skąd udało mu się wydostać na wolność z początkiem 1945 r. by w kwietniu opuścić Lwów i osiedlić się z rodziną w okolicach Krakowa.
W pierwszych latach po wojnie Władysław Lenkiewicz założył wraz z żoną szkołę jazdy samochodowej w Kalwarii Zebrzydowskiej, a w latach 50. rozpoczął pracę na Akademii Górniczo-Hutniczej w Krakowie na stanowisku starszego asystenta w Katedrze Części Maszyn. Po przepracowaniu 36 lat na tej uczelni, w 1986 r. przeszedł na emeryturę jako profesor nadzwyczajny. Do końca życia konsultował prace naukowe swoich byłych pracowników i wychowanków. Jest pochowany na Cmentarzu Podgórskim w Krakowie (kw. XLI–8–9).
Działalność naukowa.
Władysław Lenkiewicz specjalizował się w trzech dziedzinach: tribologii, metodologii projektowania i teorii eksploatacji obiektów technicznych. W 1948 r. nostryfikował dyplom Politechniki Lwowskiej na Politechnice Śląskiej. Pracę doktorską obronił w 1962, a pracę habilitacyjną w 1968 roku. Adiunktem mianowano go w 1953, docentem w 1968, a profesorem nadzwyczajnym w 1979 roku. Był autorem 170 prac naukowych i promotorem 15. doktorów z dziedzin tribologii i teorii eksploatacji. Opracował 42 recenzje prac doktorskich i habilitacyjnych oraz wiele wniosków na stopień profesora. Był przez trzy kadencje członkiem Komitetu Naukoznawstwa Polskiej Akademii Nauk. Był też członkiem innych Komisji PAN i Towarzystw Naukowych. Organizował wiele konferencji i zjazdów naukowych, także o zasięgu ogólnopolskim. Po przejściu na emeryturę zainicjował projekt finansowany przez Komitet Badań Naukowych i był jego głównym konsultantem oraz autorem lub współautorem dziewięciu prac naukowych, drukowanych w czasopismach krajowych i zagranicznych. Był twórcą czterech patentów i laureatem nagród Ministra Szkolnictwa Wyższego i Rektora Uczelni. Przez wiele lat był członkiem Związku Nauczycielstwa Polskiego.
Działalność zawodowa poza uczelnią.
Od 1953 r. do 1990 r. Władysław Lenkiewicz był ekspertem Zespołu Rzeczoznawców Techniki Samochodowej i Ruchu Drogowego w Krakowie. W końcowych latach kariery zawodowej był również ekspertem międzynarodowym w tej dziedzinie. Wykonał ponad 3500 ekspertyz. Od 1954 r. był biegłym Sądu Wojewódzkiego w Krakowie w zakresie techniki samochodowej i ruchu drogowego. W latach sześćdziesiątych był współautorem planu regulacji ruchu w mieście Krakowie. W tym też okresie, równolegle z pracą na uczelni, pracował przez dwa lata jako nauczyciel w Liceum Mechanicznym w Krakowie.
Działalność sportowa i turystyczna.
Główną pasją Władysława Lenkiewicza było narciarstwo oraz turystyka górska. Na nartach jeździł od dziecka. Uczył go ojciec, zamiłowany narciarz i turysta. Przed II wojną światową Władysław Lenkiewicz startował w zawodach narciarskich w konkurencjach alpejskich. Uprawiał też turystykę letnią i narciarską w Karpatach Wschodnich i w Tatrach. Od 1950 r. był instruktorem narciarskim, a w 1953 r. został mianowany instruktorem wykładowcą Polskiego Związku Narciarskiego i instruktorem międzynarodowym. Przez wiele lat szkolił instruktorów narciarstwa i narciarzy na obozach PTTK i AGH w Krościenku n. Dunajcem oraz w Bukowinie Tatrzańskiej. Pracował społecznie w Komisji Turystyki Narciarskiej PTTK, przez kilka lat jako vice-prezes, w Polskim Związku Narciarskim jako przewodniczący Komisji Bezpieczeństwa i Profilaktyki w narciarstwie, jako sędzia związkowy PZN oraz jako wykładowca turystyki narciarskiej. Przez wiele lat był przewodniczącym największej wówczas w Polsce sekcji narciarskiej klubu Kolejarz-Olsza w Krakowie. Otrzymał liczne odznaczenia w dziedzinie narciarstwa i turystyki górskiej oraz Odznakę Zasłużonego Działacza Turystyki przyznaną przez Główny Komitet Kultury Fizycznej i Sportu.
Po wojnie startował w zawodach narciarskich, brał udział w rajdach i czterokrotnie reprezentował Polskę na Międzynarodowych Kongresach Nauczycieli Narciarstwa (Badgastein, Monte Bondone, Zakopane, Strbskie Pleso). Był też biegłym Sądu Wojewódzkiego w Krakowie ds. narciarstwa i wypadków narciarskich.
Poza narciarstwem i turystyką Władysław Lenkiewicz uprawiał w młodych latach lekkoatletykę, szybownictwo, kajakarstwo, płetwonurkowanie i wspinaczkę wysokogórską (był przez pewien czas członkiem Klubu Wysokogórskiego). Przed wojną brał wraz z ojcem udział w rajdach samochodowych jako kierowca i pilot. Poza rajdami i narciarstwem zjazdowym wymienione sporty uprawiał niezawodniczo. W latach 50. zaprzestał uprawiania wspinaczek po poważnym wypadku lawinowym. Narciarstwo i turystykę uprawiał do sędziwego wieku (86 lat).
Twórczość literacka.
Władysław Lenkiewicz miał uzdolnienia literackie, które przejawiły się w gimnazjum, gdzie był przewodniczącym Koła Polonistów. W czasie studiów i w czasach wojennych pisał dla siebie, a po wojnie związał się z Tygodnikiem Przekrój, gdzie drukował swoje opowiadania. W latach 50. założył na AGH wewnętrzną gazetę pt. "Wektor", której był naczelnym redaktorem i jako pierwszy publikował w niej rysunki i wiersze Adama Macedońskiego. Po przejściu na emeryturę opublikował pod pseudonimem Stefan Lenkiewicz 4 tomy opowiadań i 2 tomy poetyckie. Według jego scenariuszy zrealizowano 5 filmów krótkometrażowych. Na podstawie jego opowiadań powstały dwa słuchowiska radiowe. Był członkiem Stowarzyszenia Pisarzy Polskich, Oddział w Krakowie.
Tomy opowiadań:
Tomiki poetyckie:

</doc>
<doc id="2857222" url="https://pl.wikipedia.org/wiki?curid=2857222" title="Olfactores">
Olfactores

Olfactores – klad obejmujący osłonice (Tunicata) i czaszkowce (Craniata). Klad został wyróżniony na podstawie badań molekularnych, jednak dalsze badania nad jego przedstawicielami dostarczyły szereg dowodów na jego istnienie z zakresu anatomii i biologii rozwoju.
Drzewo filogenetyczne.
Drzewo filogenetyczne strunowców przedstawiające pozycję Olfactores.
Synapomorfie.
Mimo że Olfactores powstał jako takson molekularny, dokładne badania nad przedstawicielami osłonic wykazały, że występuje u nich szereg wspólnych z kręgowcami cech, których brak u lancetników. Do najważniejszych synapomorfii należą:

</doc>
<doc id="2857223" url="https://pl.wikipedia.org/wiki?curid=2857223" title="Mitologia węgierska">
Mitologia węgierska

Mitologia węgierska – wierzenia węgierskie sprzed przyjęcia chrześcijaństwa. Zawiera w sobie wszystkie mitologiczne koncepty, istoty oraz wyobrażenia odnoszące się do powstania, budowy i funkcjonowania świata, które stanowiły część przeważnie jednolitych wierzeń.
Pewna część konceptów mitologii węgierskiej zachowała się w języku węgierskim po dzień dzisiejszy (choć zazwyczaj w zmienionym znaczeniu, jak w przypadku demona lidérc). Inne składniki wierzeń wymieszały się z religiami, z którymi związek mieli Węgrzy – głównie z elementami chrześcijaństwa (jak na przykład słowo diabeł – ördög – czy określenie Matki Boskiej „Szczęśliwa Pani” – Boldogasszony).
Wedle dzisiejszej wiedzy religia węgierska sprzed czasów chrześcijaństwa była prawdopodobnie wzbogaconą o własne elementy odmianą religii pozostającej w związku ze zjawiskami znanymi jako szamanizm i tengryzm. Odnośnie do dokładnej natury i składników mitologii węgierskiej istnieje jednak mnóstwo teorii i przypuszczeń nie tylko w obrębie dyskusji naukowych, dlatego obecnie nie istnieje jednolity kanon dawnych węgierskich wierzeń ani mitologii. (Przyczynia się do tego również fakt, iż niektóre postaci i historie mogą różnić się od siebie bądź nawet wykluczać się wzajemnie w zależności od czasu i miejsca zebrania informacji). Według pewnych hipotez dawne wierzenia węgierskie w swej strukturze przypominały chrześcijaństwo, ale różniły się od niego zawartością.
Struktura świata.
W budowie świata mitologia węgierska wzoruje się na trójpoziomowym modelu szamanistycznym, wedle którego znana nam rzeczywistość materialna to tzw. świat środkowy, gdzie żyją ludzie, a poza nimi zamieszkujące ziemię istoty ponadnaturalne. Oprócz tego świata istnieje jeszcze tzw. świat wyższy (zewnętrzny), czyli świat dobrych duchów, a ponadto tzw. świat niższy (podziemny), czyli świat złych duchów. Podobnie jak w innych archaicznych konstrukcjach świata, w mitologii węgierskiej mitycznym lub świętym środkiem jest to, do czego odnosi się cała struktura świata. Zazwyczaj funkcję tę pełni symbol drzewa świata, drzewa sięgającego nieba, zwanego też bezwierzchołkowym drzewem.
W trójpoziomowym świecie zwykły człowiek żyje w świecie środkowym, ma natomiast potrzebę podtrzymywania więzi z bóstwami oraz potężniejszymi od niego istotami, żyjącymi poza światem materialnym. Kontakt między poziomami świata zapewnia wyznaczona do tego (przez bóstwo lub pochodzenie, na podstawie cech boskich, zmian cielesnych, zdolności) osoba – szaman lub táltos.
Podtrzymywanie więzi z bóstwami.
Do ludzi o ponadnaturalnych zdolnościach należeli szaman i táltos, którzy według pewnych interpretacji byli sobie tożsami, wedle innych táltos przypominał szamana, ale różnił się od niego pod wieloma względami.
Szaman i táltos byli wybierani, przeważnie na podstawie nakazu bóstwa. Ponadnaturalne znaki szczególne objawiały się zazwyczaj już przy narodzinach, na przykład rodzili się z większą liczbą kości (zębów, bądź z więcej niż dziesięcioma palcami). Táltos mógł urodzić się z gwiazdą na ramieniu, mógł mieć również złote zęby lub włosy (patrz: baśnie ludowe z Gömör).
Do przypisywanych szamanom i táltosom umiejętności należały:
Istoty wyższego świata.
Bóg (Isten) – centralna, stwórcza siła mitologii węgierskiej, zwany też Starym Bogiem (Öregisten), Bogiem Ojcem (Atyaisten), Dobrym Bogiem (Jóisten) lub Złotym Ojczulkiem (Aranyatyácska). Jego imiona wskazują na przypisywane mu cechy. W formie pierwotnej nie jest tożsamy z chrześcijańskim pojęciem Boga.
Szczęśliwa Pani (Boldogasszony) lub Wielka Szczęśliwa Pani – złożona postać mitologii węgierskiej, natomiast jej pochodzenie, funkcja i interpretacja rodzi dyskusje po dziś dzień. Przyczynia się do tego między innymi to, że do dwudziestego wieku postać Szczęśliwej Pani całkowicie zlała się z postacią Matki Boskiej.
Matka Wichrów (Szélanya) – staruszka zamieszkująca między gałęziami drzewa świata, która wypuszcza wichry ze swojej jaskini.
Istoty środkowego świata.
Wróżki (tündérek) – niezwykle piękne istoty płci żeńskiej. Ich nazwa pochodzi prawdopodobnie od węgierskiego czasownika tündököl, oznaczającego „wabić, uwodzić”. Mogą żyć w miejscach spoza świata, między innymi w podwodnych pałacach. Według niektórych podań wróżki mieszkały dawniej na Wyspie Żytniej.
Szépasszony – krąg wierzeń dotyczących tej postaci jest pokrewny działalności czarownic, mimo to uznaje się ją za osobną istotę mitologiczną; jej funkcje wychodzą poza szeroki zakres działań czarownicy. Według wierzeń ludowych porywała nowo narodzone dzieci, uwodziła mężczyzn, spółkowała z diabłem. W przeciwieństwie do wróżki dokonywała tylko złych czynów.
Czarownica (boszorkány) – przeciwieństwo wróżki, ukazane w formie szkaradnej starej kobiety, Baby Jagi.
Smok (sárkány) – podobnie jak bałkańskie formy smoków, jest przede wszystkim demonem pogody, wywołuje między innymi grad. Uznawano, że smoki powstają z takich węży i ryb, które przez 7 lat żyją w bagnach. Walka ze smokiem należała do zadań táltosa, ale nie na płaszczyźnie świata materialnego, lecz na płaszczyźnie symbolicznej, duchowej. W opowieściach o walkach ze smokami táltos wznosi się do nieba, by spomiędzy chmur pokonać smoka – i przegnać tym samym niepogodę.
Garabonciás – człowiek o ponadnaturalnej mocy, który podobnie jak táltos rodzi się z większą liczbą zębów. Odziany w obdarty płaszcz, z książką w ręku puka od domu do domu i prosi o mleko lub jajka. Trzeba postawić przed nim pełen dzbanek; jeśli ktoś wyprze się posiadania mleka, garabonciás orzeka, że jest ono wśród dobytku i grozi słowami: „dałbyś później, ale będzie już za późno”. Jako karę sprowadza grad lub burzę, albo „wyczytuje” z książki smoka i jeździ na nim ponad wsią. Długi ogon smoka zmiata dachy domów, drzewa natomiast wyrywa z korzeniami. Z pomocą swej magicznej księgi jest w stanie unieść się w powietrze. Wkłada pod język mięso smoka – nie czuje wtedy żaru, przebywając w pobliżu słońca. Przed garabonciásem broniono się biciem dzwonów.
Lidérc, znany też jako lúdvérc (ale pochodzenie imienia tej istoty nie jest znane) – postać niezwykle złożona, tymczasem dwudziestowieczny folklor zachował już tylko jej pozostałości – w formie nieprzyjaznego demona bądź komicznej kury. Według starych ludowych wierzeń węgierskich lidérc siada na człowieku, poddusza go, wysysa mleko z kobiecych piersi, a czasem ssie również krew. (Błędnie utożsamia się go tylko ze słowiańskim ognikiem – zakres działania lidérca był znacznie szerszy – wchodził również w kompetencje zmory i wampira, jak widać powyżej).
Lüdérc – biorąc pod uwagę całość dawnych wierzeń węgierskich, wyróżnia się przynajmniej trzy jego cechy: pojawianie się w formie płomienia, właściwości seksualne, a także charakter ducha pomocniczego. Lüdérc to demon seksualny, utrzymujący stosunki z przeciwną płcią; zazwyczaj jest płci męskiej, ale może być również kobietą. Schodząc na ziemię, przybiera ludzką postać (przeważnie przychodzi w formie dawnego kochanka lub zmarłego małżonka).
Markoláb – mityczna istota pożerająca ciała niebieskie. Przypisywano jej zaćmienie słońca bądź księżyca.
Pozostałe istoty środkowego świata
Niezwykle częste w mitach węgierskich mityczne zwierzęta, między innymi:
Istoty niższego świata.
Diabeł (Ördög) – jest przeciwieństwem Boga, początkowo był podstawowym symbolem ciemności i zła, później jego rolę i cechy kształtowała mitologia chrześcijańska. W niektórych wersjach mitów Bóg i Diabeł wspólnie wykształcają świat podczas stworzenia.
W tradycji táltosów z regionu Rábaköz Diabeł występuje jako duch ochraniający (węg. őr – strzec, chronić), który pomaga ludziom, może ich też bronić, ale niekiedy przeszkadza i sprowadza kłopoty.
Upiory (kísértetek) – duchy i upiory znacząco nabrały znaczenia po przyjęciu chrześcijaństwa. W dawnych podaniach wraz z duszami oznaczały zmartwychwstałych zmarłych.
Demony chorób
Medycyna i wierzenia ludowe ciasno się ze sobą splatały.
Pozostałe demony
Zwierzęta w mitologii węgierskiej.
Pies – uważany był za istotę chtoniczną, przewodnika dusz w zaświaty. Psy pośredniczyły między ziemią a niebem, broniły przed duszami zmarłych, odprowadzały w zaświaty. Węgierska tradycja ludowa przechowała zwyczaj grzebania psa w ziemi podczas suszy, by dobiegła wreszcie końca.
Jeleń – przez swoje co roku zrzucane i odrastające poroże stał się uniwersalnym symbolem: znakiem wiecznej odnowy, ponownego narodzenia, słońca, a także Chrystusa. Symbolizował również długie życie, nieśmiertelność, bogactwo i płodność.
Koń – dawni Węgrzy uważali białego konia za zwierzę święte. Táltos składał z niego ofiarę na stosie. Kiedy umierał jeździec, konia chowano wraz z nim.
Wilk – prowadząc nomadyczny tryb życia, przodkowie Węgrów wielokrotnie spotykali się z wilkami i przypisali im niezliczone negatywne i diabelskie określenia.

</doc>
<doc id="2857224" url="https://pl.wikipedia.org/wiki?curid=2857224" title="Landu Bakala">
Landu Bakala

Landu Bakala (ur. 3 marca 1992) – piłkarz kongijski grający na pozycji bramkarza. Jest zawodnikiem klubu MK Etanchéité.
Kariera klubowa.
Bakala jest zawodnikiem klubu MK Etanchéité.
Kariera reprezentacyjna.
W 2013 roku Bakala został powołany do reprezentacji Demokratycznej Republiki Konga na Puchar Narodów Afryki 2013.

</doc>
<doc id="2857229" url="https://pl.wikipedia.org/wiki?curid=2857229" title="Kościół Prezbiteriański">
Kościół Prezbiteriański



</doc>
<doc id="2857230" url="https://pl.wikipedia.org/wiki?curid=2857230" title="Chancel Mbemba">
Chancel Mbemba

Chancel Mbemba Mangulu (ur. 8 sierpnia 1994) – piłkarz kongijski grający na pozycji obrońcy w francuskim klubie Olympique Marsylia oraz w reprezentacji Demokratycznej Republiki Konga.
Kariera klubowa.
Mangulu jest wychowankiem belgijskiego klubu RSC Anderlecht. Od 2011 roku do 2013 grał w jego rezerwach. W 2013 roku awansował do kadry pierwszego zespołu.
W lipcu 2015 podpisał pięcioletni kontrakt z Newcastle United.
Kariera reprezentacyjna.
W reprezentacji Demokratycznej Republiki Konga Mangulu zadebiutował 15 czerwca 2011 roku w wygranym 3:0 meczu kwalifikacji do PNA 2013 z Seszelami. W 2013 roku został powołany do kadry na Puchar Narodów Afryki 2013.

</doc>
<doc id="2857231" url="https://pl.wikipedia.org/wiki?curid=2857231" title="Metamonada">
Metamonada

Metamonady (od łac. "meta –" zmieniać i "monus" – jednostka) to grupa protistów klasyfikowanych obecnie w grupie Excavata.
Budowa komórki.
Wici występują przeważnie w liczbie dwóch do czterech, choć w niektórych grupach należących do Parabasalia uległy znacznemu namnożeniu. Występuje cytostom, na dnie którego dochodzi do przyswajania pokarmu. Wici umieszczone są w zagłębieniu przypominającym rowek. Obecne są także ekstrudosomy, czyli długie pręciki, które mogą zostać wyrzucone poza błonę komórkową, służące najczęściej do obrony. 
Metamonady występują głównie w środowiskach beztlenowych, zwłaszcza jelitach owadów, takich jak Tipula, Phyllophaga, Gryllotalpa, Blatta orientalis i Amitermes. Termity nie posiadają zdolności trawienia celulozy, w czym wyręczają go niepatogenne mikroorganizmy, m.in. należące do Metamonada, żyjącej w tylnych odcinkach ich układu pokarmowego. Same metamonady trawią celulozę w wyniku symbiozy z bakteriami, rozmieszczonymi w tylnej części komórki. 
Występują także symbiozy jelitowe z gospodarzami nietrawiącymi drewna, również człowiekiem. 
Morfologia i tryb życia.
Parabasalia występują w jelitach owadów (termity i karaluchy). Posiadają aparat parabazalny ("parabasal apparatus"), wywodzący się od aparatu Golgiego. U niektórych przedstawicieli występuje mikrotubularny pręcik, tzw. "aksostyl" ("axostyle"). Aparat parabazalny, ciałko podstawowe ("basal body"), jądro oraz aksostyl tworzą jednostkę zwaną kariomastigontem. Parabasalia nie posiadają klasycznych mitochondriów, które zostały zastąpione przez organelle pochodne - hydrogenosomy.
W zależności od liczby wici Parabasalia dzieli się zwyczajowo na trichomonady (posiadające do sześciu wici) oraz hipermastigidy (posiadające powyżej sześciu wici). Trichomonady to średniej wielkości protisty, zwykle z pojedynczym jądrem i posiadające od czterech do sześciu wici, z których jedna może tworzyć falistą membranę. Komórka zawiera aksostyl. Występujące m.in. w jelitach termitów. Hipermastigidy są złożonymi, często wielojądrowymi organizmami. Wici występują na powierzchni ciała w postaci przedniej kępki, czasem dodatkowo jednej lub większej liczby płytek lub układają się w spiralnych rzędach. Żyją w jelitach termitów i karaluchów. Ich obecność pozwala gospodarzowi trawić celulozę.
Oksymonady zwykle posiadają cztery wiciami, po dwie pary. Nie mają mitochondriów ani aparatu Golgiego. Są przystosowane do życia wewnątrz ciała gospodarza: organem utrzymującym przy powierzchni jelita gospodarza jest wić, zaś ruch skurczowy ułatwia przemieszczanie się w gęstej treści jelitowej. Miejsce występowania to głównie jelita owadów zjadających drewno (termitów i drzewożerców), a także w jelita larw owadów (np. Melolontha, Cetonia i Tipula).
Systematyka.
Metamonada klasyfikowano niegdyś w królestwie Archezoa, której przedstawiciele cechują się wspólnymi podobieństwami w braku: mitochondriów, plastydów, ciałka Golgiego, peroksysomów, hydrogenosomów. Corliss wydzielił Metamonady jako prymitywne wiciowce, zaraz obok Archamoebae (prymitywne ameby) i Mikrospora (mikrospory). Dziś wiemy, że grupy te nie są w rzeczywistości blisko ze sobą spokrewnione, a Metamonada należą do supergrupy Excavata.
Według Adla należą do niej :

</doc>
<doc id="2857235" url="https://pl.wikipedia.org/wiki?curid=2857235" title="Makuntima Kisombe">
Makuntima Kisombe

Makuntima Kisombe (ur. 10 października 1992) – piłkarz kongijski grający na pozycji pomocnika. Jest zawodnikiem klubu DC Motema Pembe.
Kariera klubowa.
Kisombe jest zawodnikiem klubu DC Motema Pembe.
Kariera reprezentacyjna.
W 2013 roku Kisombe został powołany do reprezentacji Demokratycznej Republiki Konga na Puchar Narodów Afryki 2013.

</doc>
<doc id="2857239" url="https://pl.wikipedia.org/wiki?curid=2857239" title="Paju (Tõlliste)">
Paju (Tõlliste)

Paju – wieś w Estonii, prowincji Valga, w gminie Tõlliste.

</doc>
<doc id="2857240" url="https://pl.wikipedia.org/wiki?curid=2857240" title="Sooru">
Sooru

Sooru – wieś w Estonii, prowincji Valga, w gminie Tõlliste.

</doc>
<doc id="2857241" url="https://pl.wikipedia.org/wiki?curid=2857241" title="Heinrich Küster">
Heinrich Küster

Wilhelm E. Heinrich Küster (ur. 16 sierpnia 1870 w Hanowerze, zm. 1 lipca 1956 w Görlitz) – niemiecki architekt i urzędnik budowlany, w latach 1909–1933 miejski radca budowlany ("Stadtbaurat") miasta Görlitz.
Życie i twórczość.
Heinrich Küster był synem malarza Alberta Küstera i jego żony Julie, z domu Cordes. Po zdaniu egzaminu maturalnego studiował w latach 1890–1895 architekturę na Królewskiej Wyższej Szkole Technicznej (politechnice) w Hanowerze, a następnie obronił pracę doktorską. Przez pewien czas pracował jako pruski urzędnik państwowy w randze rządowego radcy budowlanego (asesora) w Elberfeld, ale w 1899 zwolnił się ze służby. Później (w 1905) w Oberhausen pełnił funkcję miejskiego inspektora budowlanego, a od 1 czerwca 1905 do 1908 pracował na takim samym stanowisku we Wrocławiu, gdzie wraz z Richardem Plüddemannem zaprojektował nadającą wyraz wnętrzu żelbetową konstrukcję hal targowych: Hali nr I przy ul. Piaskowej i Hali nr II przy ul. Kolejowej.
W 1909 Küster otrzymał powołanie do Görlitz na stanowisko miejskiego radcy budowlanego – etatowego kierownika miejskiej administracji budowlanej (urzędy ds. nieruchomości, inwestycji, planowania urbanistycznego, niższy urząd budowlany) w randze członka magistratu. Pełnił tę funkcję przez prawie 24 lata. Miasto Görlitz (wówczas rozciągające się także na współczesny Zgorzelec) stawało się w tym okresie wielkim miastem (w 1910 r. – około 88 tys., a w 1930 – około 94 tys. mieszkańców) i borykało się z problemami związanymi z rosnącym ruchem ulicznym i zapotrzebowaniem na inwestycje komunalne. Dlatego też Küster opracował do 1923 nowoczesny plan zabudowy, który zastąpił poprzedni, sporządzony w roku 1871. Plan Küstera definiował klasy zabudowy (z określeniem dopuszczalnej wysokości obiektów budowlanych, rodzaju zagospodarowania i stopnia wykorzystania działki) oraz wielostopniowy system komunikacyjny. Heinrich Küster zaprojektował w Görlitz wiele budynków użyteczności publicznej, m.in. krematorium przy Luthersteig (1913, pierwsze na Śląsku) i zespół szkół na rogu Carl-von-Ossietzky-Straße i Lessingstraße (1911–1913), obecnie Zespół Szkół Zawodowych im. Christopha Lüdersa.
Küster był ponadto autorem i współautorem kilku książek i artykułów na temat urbanistyki.
Wraz z żoną Marie z domu Müller (ur. 17 stycznia 1871, zm. 4 sierpnia 1952) Küster odbył wiosną 1925 podróż do Nowego Jorku.

</doc>
<doc id="2857243" url="https://pl.wikipedia.org/wiki?curid=2857243" title="Tagula">
Tagula

Tagula – wieś w Estonii, prowincji Valga, w gminie Tõlliste.

</doc>
<doc id="2857246" url="https://pl.wikipedia.org/wiki?curid=2857246" title="Tõlliste">
Tõlliste

Tõlliste – wieś w Estonii, prowincji Valga, w gminie Tõlliste.

</doc>
<doc id="2857247" url="https://pl.wikipedia.org/wiki?curid=2857247" title="Juan Carlos Arteche">
Juan Carlos Arteche

Juan Carlos Arteche Gómez (ur. 11 kwietnia 1957 w Maliaño, zm. 13 października 2010 w Madrycie) – hiszpański piłkarz, występujący na pozycji obrońcy.
Kariera sportowa.
W 1985 z zespołem Atlético Madryt zdobył Puchar Króla oraz Superpuchar Hiszpanii. W latach 1986–1987 rozegrał 4 mecze i strzelił 1 gola w reprezentacji Hiszpanii.

</doc>
<doc id="2857248" url="https://pl.wikipedia.org/wiki?curid=2857248" title="Brzezie (gromada w powiecie iłżeckim)">
Brzezie (gromada w powiecie iłżeckim)

Brzezie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Brody siedzibą GRN w Brzeziu utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Brzezie, Jadowniki, Jawór (bez kolonii Jawór Opatowski), Modrzewie i &lt;del&gt;Sierżawy&lt;/del&gt; Szerzawy ze zniesionej gminy Tarczek w tymże powiecie. Dla gromady ustalono 22 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie iłżeckim (9 grudnia 1973 przemianowanym na "starachowicki") utworzono gminę Brzezie.

</doc>
<doc id="2857249" url="https://pl.wikipedia.org/wiki?curid=2857249" title="Honda GEAR Concept">
Honda GEAR Concept

Honda GEAR Concept – prototyp miejskiego małego auta Hondy, który zadebiutował na początku 2013 roku na salonie samochodowym w Montrealu.
Nie wiadomo czy auto trafi kiedykolwiek do produkcji. Powstał z inspiracji rowerami typu fixed gear (ostre koło), które są bardzo modnym środkiem transportu. Samochód wyróżnia się atrakcyjnym designem oraz tylnym dyfuzorem i zamontowanymi centralnie czterema końcówkami układu wydechowego.
Podczas prezentacji auta szef amerykańskiego oddziału badawczo-rozwojowego Hondy powiedział: ”Auta miejskie z reguły są albo funkcjonalne, ale niezbyt porywające, albo energetyzujące, ale niepraktyczne i zbyt drogie dla młodych klientów z tzw. generacji Y. GEAR Concept jest autem, które burzy ten podział - jest praktyczny i potrafi dać dużo frajdy, daje też wiele możliwości personalizacji i jest niedrogi”.

</doc>
<doc id="2857251" url="https://pl.wikipedia.org/wiki?curid=2857251" title="Groble (Walce)">
Groble (Walce)

Groble – przysiółek wsi Walce w Polsce, położony w województwie opolskim, w powiecie krapkowickim, w gminie Walce.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2857252" url="https://pl.wikipedia.org/wiki?curid=2857252" title="Discoba">
Discoba

Discoba – takson eukariotów należący do supergrupy excavata.
Systematyka.
Według Adla należą tutaj :

</doc>
<doc id="2857253" url="https://pl.wikipedia.org/wiki?curid=2857253" title="Gabriel Zakuani">
Gabriel Zakuani

Gabriel Abdala Zakuani (ur. 31 maja 1986 w Kinszasie) – piłkarz kongijski grający na pozycji obrońcy. Od 2009 roku jest zawodnikiem klubu Peterborough United.
Kariera klubowa.
Swoją karierę piłkarską Zakuani rozpoczął w londyńskim klubie Leyton Orient. W 2003 roku awansował do kadry pierwszego zespołu, a 18 marca 2003 zadebiutował w nim w przegranym 1:3 wyjazdowym meczu z Bournemouth. Od sezonu 2004/2005 był podstawowym zawodnikiem Leyton Orient.
W 2006 roku Zakuani przeszedł do Fulham. Nie zadebiutował w nim jednak w Premier League. W 2007 roku został wypożyczony do Stoke City, w którym swój debiut zanotował 21 lutego 2007 w zwycięskim 2:0 wyjazdowym meczu z Derby County. W sezonie 2007/2008 ponownie został wypożyczony do Stoke City.
Latem 2007 Zakuaniego wypożyczono do Peterborough United. Zadebiutował w nim 13 września 2008 w wyjazdowym meczu z Northampton Town (1:1). W sezonie 2008/2009 awansował z Peterborough z Football League One do Football League Championship. Latem 2009 podpisał kontrakt z Peterborough. W sezonie 2009/2010 spadł do League One, a w sezonie 2010/2011 wywalczył ponowny awans.
Kariera reprezentacyjna.
W reprezentacji Demokratycznej Republiki Konga Zakuani zadebiutował w 2009 roku. W 2013 roku został powołany do kadry na Puchar Narodów Afryki 2013.

</doc>
<doc id="2857256" url="https://pl.wikipedia.org/wiki?curid=2857256" title="Tryptyk modeński">
Tryptyk modeński

Tryptyk modeński – tryptyk hiszpańskiego malarza pochodzenia greckiego Dominikosa Theotokopulosa, znanego jako El Greco znajdujący się w Galleria Estense w Modenie. Dzieło jest sygnowane: "ręką Dominikosa". 
Geneza.
Nazwa tryptyku pochodzi od miejsca jego przechowywania, miasta Modeny. Dzieło zostało ponownie "odkryte" w 1937 roku w piwnicach Estense. Zostało wykonane pod koniec pobytu El Greca na Krecie, na zlecenie nieznanego mecenasa pochodzącego z jakiegoś kreteńsko-weneckiego rodu. Zalicza się je do przejściowego okresu artystycznego rozwoju malarza: przejścia artysty od postbizantyjskiego malarza ikon do europejskiego malarza inspirującego się na łacińskiej tradycji. Złota rama ozdobna była typowa dla kreteńskich artystów z XVI wieku. Ikonograficzne elementy wskazują, iż El Greco wzorował się również na grafikach z zachodniego regionu Morza Śródziemnego. Ta dwujęzyczność obrazu jest charakterystyczna dla dzieł powstałych pod koniec okresu kreteńskiego. 
Datowanie obrazu.
Według najnowszych monografii El Greca, obraz powstał po przyjeździe El Greca do Wenecji. Brytyjski badacz twórczości Greka podaje datę gdzieś pomiędzy styczniem a sierpniem 1568 roku. Jacques Lassaigne, francuska kurator Muzeum d'Art Moderne de la Ville w Paryżu, również uznaje to dzieło za pierwszą pracę młodego artysty w Wenecji, ale podaje datę jego powstania 1561–1565. Fakt ten może wynikać z tego, że Lassaigne mylnie datuje przybycie El Greca do Wenecji (na rok 1560). Michael Scholz-Hänsel datuje tryptyk na lata 1560-1565.
Opis tryptyku.
Nastawa ołtarzowa składa się z sześciu scen. W części przedniej po prawej stronie znajduje się "Chrzest Chrystusa", po lewej "Pokłon pasterzy" a w środku artysta przedstawił "Koronację chrześcijańskiego rycerza". Rewers tryptyku ozdabia w środku "Widok Góry Synaj", po lewej stronie "Zwiastowanie", po prawej "Napomnienie Adama i Ewy". 
Obok tradycyjnych tematów biblijnych, El Greco w centralnych częściach decyduje się na bardzo rzadkie przedstawienie motywu "Koronacji chrześcijańskiego rycerza" i "Górę Synaj". W tym pierwszym dominująca postacią jest Chrystus niosący sztandar zmartwychwstania stojący na wielkiej księdze. U jego stóp leżą kości oraz diabeł, a po prawej stronie znajdują się wizerunki dwóch aniołów z kielichem i hostią. Wokół Chrystusa El Greco umieści szereg symboli religijnych: drabinę Jakubową, krzyż podtrzymywany przez aniołów czy kolumnę Chrystusa, z którą mocują się kolejne postacie anielskie. U dołu sceny widoczne są trzy kobiece alegorie Wiary, Miłości i Nadziei. Po ich obu stronach widać szereg postaci stanowiących grupę osób potępionych i błogosławionych. 
W "Górze Synaj", artysta umieszcza dodatkowo u podnóża góry klasztor Świętej Katarzyny. Wszystkie części charakteryzują się niezwykłym wrażeniem blasku. Efekt taki El Greco uzyskiwał dzięki użyciu złotego podkładu. W Sztuce bizantyjskiej złoto stanowiło tło, El Greco wykorzystywał je jako podkład, warstwę wstępną na której malował krajobrazy. 

</doc>
<doc id="2857257" url="https://pl.wikipedia.org/wiki?curid=2857257" title="Skarżysko Kościelne (gromada)">
Skarżysko Kościelne (gromada)

Skarżysko Kościelne (w 1954 – "Skarżysko-Kościelne") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Skarżysko-Kościelne (pisownia z łącznikiem) z siedzibą GRN w Skarżysku-Kościelnym utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Lipowe Pole Plebańskie, Łyżwy, Skarżysko-Kościelne i Świerczek ze zniesionej gminy Skarżysko-Kościelne w tymże powiecie. Dla gromady ustalono 27 członków gromadzkiej rady narodowej.
31 grudnia 1961 do gromady Skarżysko-Kościelne przyłączono wieś i kolonię Grzybowa Góra z gromady Gadka w tymże powiecie.
1 stycznia 1969 do gromady Skarżysko Kościelne przyłączono wieś Jagodne ze zniesionej gromady Gadka.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie iłżeckim (9 grudnia 1973 przemianowanym na "starachowicki") reaktywowano gminę Skarżysko Kościelne.

</doc>
<doc id="2857258" url="https://pl.wikipedia.org/wiki?curid=2857258" title="Skarżysko-Kościelne (gromada)">
Skarżysko-Kościelne (gromada)



</doc>
<doc id="2857261" url="https://pl.wikipedia.org/wiki?curid=2857261" title="Dom szkieletowy">
Dom szkieletowy



</doc>
<doc id="2857262" url="https://pl.wikipedia.org/wiki?curid=2857262" title="Dom kanadyjski">
Dom kanadyjski



</doc>
<doc id="2857263" url="https://pl.wikipedia.org/wiki?curid=2857263" title="Olszyna (Rozkochów)">
Olszyna (Rozkochów)

Olszyna – część wsi Rozkochów w Polsce, położona w województwie opolskim, w powiecie krapkowickim, w gminie Walce.
W latach 1975–1998 Olszyna położona była w województwie opolskim.
2 kwietnia 1949 r. nadano miejscowości, wówczas administracyjnie związanej z Rozkochowem i należącej do powiatu prudnickiego, polską nazwę "Olszyna".

</doc>
<doc id="2857264" url="https://pl.wikipedia.org/wiki?curid=2857264" title="Andalucia">
Andalucia



</doc>
<doc id="2857265" url="https://pl.wikipedia.org/wiki?curid=2857265" title="Diatomea">
Diatomea



</doc>
<doc id="2857266" url="https://pl.wikipedia.org/wiki?curid=2857266" title="Phaeophyceae">
Phaeophyceae



</doc>
<doc id="2857267" url="https://pl.wikipedia.org/wiki?curid=2857267" title="Chrysophyceae">
Chrysophyceae



</doc>
<doc id="2857269" url="https://pl.wikipedia.org/wiki?curid=2857269" title="Statystyki kobiet w Pucharze Świata w biegach na nartorolkach 2012">
Statystyki kobiet w Pucharze Świata w biegach na nartorolkach 2012

Zestawienie wyników indywidualnych osiąganych przez zawodniczki w konkursach Pucharu Świata w biegach narciarskich. 
Legenda.
DS - Nie ukończyła
DF - Zawodniczka została zgłoszona do biegu, ale w nim nie wystartowała
F - Styl dowolny (łyżwowy) - skrót przy flagach
C - Styl klasyczny - skrót przy flagach

</doc>
<doc id="2857270" url="https://pl.wikipedia.org/wiki?curid=2857270" title="Mirzec (gromada)">
Mirzec (gromada)

Mirzec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Mirzec siedzibą GRN w Mircu utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki wszedł obszar dotychczasowej gromady Mirzec ze zniesionej gminy Mirzec w tymże powiecie oraz lasy państwowe nadleśnictwa Starachowice (oddziały Nr Nr 65 do 71, 94 do 101, 130 do 137 i 166 do 170). Dla gromady ustalono 16 członków gromadzkiej rady narodowej.
29 lutego 1956 do gromady Mirzec przyłączono oddziały Nr Nr 198–201 nadleśnictwa Starachowice z gromady Wąchock w tymże powiecie.
31 grudnia 1961 do gromady Mirzec przyłączono obszar zniesionej gromady Trębowiec.
1 stycznia 1969 do gromady Mirzec przyłączono wieś Gadka ze zniesionej gromady Gadka oraz wsie Nowy Tychów i Stary Tychów ze zniesionej gromady Ostrożanka.
1 kwietnia 1969 do gromady Mirzec przyłączono wieś Ostrożanka z gromady Jasieniec Iłżecki.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie iłżeckim (9 grudnia 1973 przemianowanym na "starachowicki") reaktywowano gminę Mirzec.

</doc>
<doc id="2857271" url="https://pl.wikipedia.org/wiki?curid=2857271" title="John Iley">
John Iley

John Iley – brytyjski projektant, dyrektor ds. osiągów Caterhama zespołu Formuły 1.
Życiorys.
John Iley ukończył Imperial College London. Został zatrudniony przez brytyjską projektancką firmę wyścigową Brun Technics, firmę projektującą dla zespołu Formuły 1 EuroBrun. W 1990 roku Iley zaprojektował Brun C91. Na początku 1991 roku został zatrudniony jako aerodynamiki, pracował nad samochodem sportowym Allard J2X.
W 1995 roku jako aerodynamik dołączył do Jordan Grand Prix, zespołu Formuły 1. W 1998 roku został szefem aerodynamiki w Renault, jednak pod koniec 2003 roku odszedł z zespołu. W następnym roku pełnił tą samą funkcję w Ferrari, gdzie był również zaangażowany w prace rozwojowe w tunelu aerodynamicznym. W połowie sezonu 2009 zakończył pracę dla tego zespołu.
Pracował jako szef aerodynamiki w McLarenie. Pod koniec 2011 roku ogłoszono, że Iley zostanie w przyszłym roku dyrektorem ds. osiągów w Team Lotus, który od 2012 startuje jako Caterham.

</doc>
<doc id="2857275" url="https://pl.wikipedia.org/wiki?curid=2857275" title="Peronosporomycetes">
Peronosporomycetes



</doc>
<doc id="2857276" url="https://pl.wikipedia.org/wiki?curid=2857276" title="Henryk Langierowicz">
Henryk Langierowicz

Henryk Langierowicz (ur. 3 stycznia 1932 w Łodzi, zm. 13 stycznia 2013 tamże) − polski trener koszykówki (zespołów żeńskich), zdobywca mistrzostwa Polski z ŁKS Łódź (1986) i Włókniarzem Pabianice (1989–1992), uważany za twórcę koszykówki w Pabianicach.
W młodości grał w koszykówkę w zespołach Ogniwo Łódź (1949–1952), Budowlani Łódź (1952–1954), CWKS Wrocław (1955–1956 i występy w II lidze) i Kutnowianka (1956–1959). W tym ostatnim klubie od 1957 był również grającym trenerem. W 1960 ukończył studia na Akademii Wychowania Fizycznego w Warszawie. Równocześnie pracował w Wojewódzkim Komitecie Kultury Fizycznej i Sportu w Łodzi, był także sędzią koszykarskim.
W 1966 stworzył sekcję koszykarską w MKS Pabianice, która w 1969 weszła do struktur Włókniarza Pabianice. Początkowo zajmował się grupami młodzieżowymi. Od 1972 prowadził zespół seniorek, z którym awansował w 1973 awansował na jeden sezon do ekstraklasy, a ponownie ze swoją drużynę wprowadził do tej klasy rozgrywek w 1977. W latach 70. zdobył także mistrzostwo Polski z zespołem młodziczek (1972), kadetek (1974) i juniorek (1976). W 1983 zdobył z pabianicką drużyną brązowy medal mistrzostw Polski. W latach 1984–1986 był trenerem ŁKS Łódź, zdobywając brązowy medal mistrzostw Polski w 1985 i mistrzostwo Polski w 1987. Po dwóch sezonach powrócił do Włókniarza i zdobył kolejno w 1988 wicemistrzostwo Polski, w latach 1989–1992 cztery tytuły mistrzowskie i w 1993 tytuł wicemistrzowski. W sezonach 1993/1994 i 1994/1995 pracował w jako trener-koordynator w powstałym po przekształceniu sekcji koszykarskiej Włókniarza zespole MTK Pabianice, który zdobył wicemistrzostwo Polski w 1994. Następnie przeszedł na emeryturę, był także komentatorem koszykówki w prasie.
W latach 1977, 1989 i 1991 został wybrany trenerem roku w Łodzi, uznano go także najlepszym trenerem 50-lecia w Pabianicach. W 2000 został Honorowym Obywatelem Pabianic. W 2000 został odznaczony Krzyżem Oficerskim Orderu Odrodzenia Polski (M.P. z 2001, nr 3, poz. 70), posiadał też Brązowy, Srebrny i Złoty Krzyż Zasługi oraz Krzyż Kawalerski Orderu Odrodzenia Polski.

</doc>
<doc id="2857277" url="https://pl.wikipedia.org/wiki?curid=2857277" title="Pałac Witosławskich w Czerniatynie">
Pałac Witosławskich w Czerniatynie

Pałac Witosławskich w Czerniatynie – pałac wybudowany w Czerniatynie.
Architektura.
Piękny neogotycki pałac wzniesiono w 1830 r. dla Ignacego Witosławskiego według projektu Henryka Ittara. Pałac miał kształt prostokątny z niższym pawilonem z wejściem do pałacu i basztą z blankami. Obiekt rozbudowano około 1841 r. dostawiając nowe skrzydło zachodnie. Pałac był zabytkiem, którego widok często publikowano, m.in. w "Tygodniku Ilustrowanym" i w "Przyjacielu Ludu", a w 1873 r. narysował go Napoleon Orda. W 1917 roku pałac utracił część wieżyczek. Przy pałacu znajdowała się oranżeria. Jak pisała Varvara Bobrinska - córka ostatniego właściciela majątku:
Park.
Wzmianki o nowym 31 ha parku krajobrazowym pochodzą już z 1814 r. Jego ostateczny wygląd zaprojektował w 1841 roku Dionizy Mikler.
Historia.
Witosławscy brali czynny udział w powstaniu styczniowym przez co w 1865 roku majątek został skonfiskowany i sprzedany Nikolajowi Lvovowi. Ten pozwolił jednak pozostać tam dożywotnio poprzedniemu właścicielowi - Eugeniuszowi Witosławskiemu wraz z rodziną. Następnie pałac przeszedł w ręce Bobrinskich. Obecnie obiekt pełni funkcję szkoły z internatem.

</doc>
<doc id="2857280" url="https://pl.wikipedia.org/wiki?curid=2857280" title="Cyberchondria">
Cyberchondria

Cyberchondria – nieuzasadnione, wzmożone martwienie się normalnymi objawami spowodowane przeglądaniem wyników wyszukiwania lub piśmiennictwa w Internecie. Może ona być traktowana jako zaburzenie neurotyczne lub odmiana hipochondrii.

</doc>
<doc id="2857286" url="https://pl.wikipedia.org/wiki?curid=2857286" title="Komunalna Kasa Oszczędności miasta Katowic">
Komunalna Kasa Oszczędności miasta Katowic

Komunalna Kasa Oszczędności miasta Katowic (także: Miejska Komunalna Kasa Oszczędności)– instytucja oszczędnościowo-kredytowa działająca w Katowicach w latach 1877–1950.
Założona została w 1877 roku, na wzór Komunalnej Kasy Oszczędności Miasta Krakowa. Jej siedziba znajdowała się w budynku pierwszego ratusza Katowic, pod numerem "10", przy wschodniej pierzei rynku w Katowicach (obecnie siedziba Teatru Śląskiego im. St. Wyspiańskiego).
W rok przed wybuchem II wojny światowej, kasa w Katowicach została zreorganizowana w oparciu o rozporządzenia prezydenta Rzeczypospolitej Ignacego Mościckiego z dnia 24 października 1934 roku o komunalnych kasach oszczędności (Dz. R. P. Nr 95 poz. 860) oraz rozporządzenia Ministrów: Skarbu, Spraw Wewnętrznych i Sprawiedliwości z 16 marca 1937 roku o komunalnych kasach oszczędności (Dz. U. R. P. Nr 25, poz. 137). Od tego momentu kasa oszczędności miasta nabyła osobowość prawną odrębną od osobowości prawnej samego miasta.
W czasie okupacji niemieckiej zarządzanie kasą przejął sąd rejonowy w Katowicach ("Das Amtsgericht den Kattowitz").

</doc>
<doc id="2857293" url="https://pl.wikipedia.org/wiki?curid=2857293" title="Velvet Assassin">
Velvet Assassin

Velvet Assassin – gra komputerowa z gatunku skradanek wydana przez SouthPeak Games 30 kwietnia 2009 roku na system Microsoft Windows i konsolę Xbox 360. Podczas produkcji gra była znana pod tytułem roboczym "Sabotage". Na podstawie gry planowany jest film w reżyserii Uwe Bolla.
Akcja rozgrywa się podczas II wojny światowej, a gracz steruje Violette Summer – brytyjską agentką. Fabuła gry została oparta na losach autentycznego szpiega, Violette Szabo.
Gra otrzymała przeciętne noty od recenzentów, którzy stwierdzili, że gra ma w sobie potencjał, jednak błędy w rozgrywce niszczą atmosferę skradania.
Rozgrywka.
Gracz steruje agentką Violette widzianą z perspektywy trzeciej osoby, poruszającą się po zamkniętych poziomach. Sama rozgrywka jest nastawiona na pozostawaniu w cieniu, dzięki czemu możliwe jest omijanie wrogów lub zabijanie ich po cichu.
Po użyciu przez bohaterkę morfiny, w grze na chwilę zatrzymywany jest czas, a gracz może zabić wrogów lub ukryć się. Postać gracza może ulepszyć swoje umiejętności po uprzednim zdobyciu odpowiedniej liczby przedmiotów rozlokowanych w świecie gry.

</doc>
<doc id="2857297" url="https://pl.wikipedia.org/wiki?curid=2857297" title="The Golden Sun of the Great East">
The Golden Sun of the Great East

The Golden Sun of the Great East – ósmy album studyjny brytyjskiego zespołu Juno Reactor, wydany 23 kwietnia 2013 roku przez Metropolis Records. Utwory na albumie, podobnie jak w poprzednich wydaniach zespołu, należą do nurtu muzyki łączącej gatunki goa trance, industrial i tribal. "The Golden Sun of the Great East" jest kolaboracją Bena Watkinsa z m.in. japońskim muzykiem Sugizo, który wziął udział w nagraniach jako gitarzysta i skrzypek. Singlem promującym album został utwór "Final Frontier".

</doc>
<doc id="2857298" url="https://pl.wikipedia.org/wiki?curid=2857298" title="Krynica (1958)">
Krynica (1958)

Krynica - polski statek, drobnicowiec, zbudowany w Stoczni Szczecińskiej im. Adolfa Warskiego w 1958 roku. Pierwsza, prototypowa jednostka z serii B-55, przekazana Polskim Liniom Oceanicznym 21 listopada 1958 roku. 
Matką chrzestną statku była Helena Zawadowska, żona Juliana.
W pierwotnych założeniach statek miał pływać w rejonie morza Śródziemnego i Czarnego lub w kierunku południowoamerykańskim, jednak od początku został skierowany na kierunek północnoamerykański. Jednym z pierwszych kapitanów był kapitan żeglugi wielkiej Jan Drączkowski. 16 stycznia 1961 roku na pokładzie "Krynicy" zostały przewiezione z Bostonu do Gdyni skarby wawelskie (m.in. arrasy) ewakuowane w 1939 roku z Krakowa. W późniejszym okresie drobnicowiec żeglował po morzu Śródziemnym i w rejonie Afryki Zachodniej. W barwach PLO pływał do 1978 roku. 
Wówczas drobnicowiec został zakupiony przez Polamerican Steamship Co. Ltd. - przedsiębiorstwo żeglugowe należące do emigranta z Polski, Wojciecha Halicz-Fornalskiego. Statek został zarejestrowany pod banderą Kajmanów, zmieniono nazwę na cześć żony nowego właściciela na "Krystina F". 
W 1981 roku jednostka została zakupiona przez kajmańskie armatora Oranga Shipping Ltd. i ponownie zmieniła nazwę na "Big Orange". W kwietniu 1984 roku trafiła do tajwańskiej stoczni złomowej Shyeh Sheng Huat w mieście Kaohsiung, gdzie została zezłomowana.

</doc>
<doc id="2857300" url="https://pl.wikipedia.org/wiki?curid=2857300" title="Ixcán">
Ixcán

Ixcán, Playa Grande Ixcán – miasto w środkowo-zachodniej Gwatemali, u podnóża gór Sierra Madre de Chiapas, nad rzeką Motagua. Leży w północnej części departamentu El Quiché, w odległości około 120 km (280 km drogą) na północ od stolicy departamentu Santa Cruz del Quiché i w odległości zaledwie 12 km od granicy z meksykańskim stanem Chiapas. Według danych szacunkowych w 2012 roku liczba ludności miasta wyniosła 16 039 mieszkańców.
Jest siedzibą władz gminy o tej samej nazwie, która w 2012 roku liczyła 98 543 mieszkańców. Gminę zamieszkują Majowie z różnych grup etnicznych. Gmina jest duża, a jej powierzchnia obejmuje 1012 km².

</doc>
<doc id="2857301" url="https://pl.wikipedia.org/wiki?curid=2857301" title="Rajdowe Mistrzostwa Świata 2013">
Rajdowe Mistrzostwa Świata 2013

Rajdowe Mistrzostwa Świata 2013 były 41 sezonem Rajdowych Mistrzostw Świata FIA. Mistrzostwa składały się z trzynastu rajdów. Pierwszy z nich - Rajd Monte Carlo rozpoczął się 16 stycznia, ostatni - Rajd Wielkiej Brytanii zakończył sezon 17 listopada.
Po raz pierwszy od sezonu 1988 w mistrzostwach wystartował zespół Volkswagen, który aby uczestniczyć w mistrzostwach przystosował Volkswagen Polo do rajdów samochodowych.
Od tego sezonu wprowadzono nową kategorię samochodów nazywaną "grupa R". Zamiast w grupach A i N, nowe samochody były homologowane do poszczególnych podgrup grupy R. Wcześniejsze kategorie SWRC i PWRC zostały zastąpione przez WRC-2 i WRC-3. Kategoria WRC-2 przeznaczona była dla samochodów grupy R5, R4, Super 2000 oraz N4, natomiast w kategorii WRC-3 startowały samochody grupy R1, R2 i R3.
Mistrzem świata kierowców rajdowych w roku 2013 został po raz pierwszy w swojej karierze francuski kierowca Sébastien Ogier startujący samochodem Volkswagen Polo R WRC, wyprzedzając Belga Thierrego Neuvilla i Fina Jari-Mattiego Latvale. Tytuł konstruktorów wygrał zespół Volkswagena, który wyprzedził zespół Citroëna i M-Sportu, korzystający z samochodów Ford.
Kalendarz.
W sezonie 2013 kalendarz mistrzostw świata składał się z trzynastu rajdów (tyle samo co rok wcześniej). Pojawił się jeden nowy rajd Australii, a ubył rajd Nowej Zelandii. 
Klasyfikacje.
Klasyfikacja generalna kierowców.
Do klasyfikacji mistrza świata kierowców i pilotów w sezonie 2013 zaliczane było dziesięć pierwszych miejsc zajętych w rajdzie i punktowane one były według zasady:
W tabeli uwzględniono miejsce, które zajął zawodnik w poszczególnym rajdzie, a w indeksie górnym umieszczono miejsce uzyskane na ostatnim odcinku specjalnym tzw. Power Stage, w którym punkty przyznawane są według porządku:
Klasyfikacja generalna konstruktorów.
Do klasyfikacji mistrza świata producentów w sezonie 2013 zaliczane było dziesięć pierwszych miejsc zajętych w rajdzie przez nominowane załogi i punktowane one były według zasady:
Dla każdego producenta punkty zdobywały tylko dwie załogi nominowane przed każdym rajdem.

</doc>
<doc id="2857303" url="https://pl.wikipedia.org/wiki?curid=2857303" title="Progress D-18T">
Progress D-18T

Progress D-18T lub Łotariew D-18T – trójwałowy turbowentylatorowy, dwuprzepływowy silnik lotniczy o dużym stosunku dwuprzepływowości. Zaprojektowany w Związku Radzieckim, obecnie wytwarzane są przez ukraińską firmę Iwczenko-Progress do zastosowania na dużych samolotach transportowych. Silniki te napędzały transportowy samolot An-225 – największy używany samolot świata. Silnik posiada odwracacz ciągu.
Historia.
Silnik został zaprojektowany przez biuro konstrukcyjne Iwczenko-Progress, wytwarzany w ukraińskiej fabryce "Motor-Sicz" w Zaporożu. Był to pierwszy radziecki silnik odrzutowy, który osiągał ciąg powyżej 200 kN.
W 2009 eksploatowano 188 silników D-18T o łącznym nalocie wynoszącym ponad 1 milion godzin.
Samoloty.
Samoloty, które napędzane są przez silniki D-18T

</doc>
<doc id="2857310" url="https://pl.wikipedia.org/wiki?curid=2857310" title="Sztuce">
Sztuce



</doc>
<doc id="2857312" url="https://pl.wikipedia.org/wiki?curid=2857312" title="Grzebień nerwowy">
Grzebień nerwowy

Grzebień nerwowy – multipotencjalne komórki neuroektodermy, zdolne do migracji, z których rozwija się wiele rodzajów komórek dorosłego organizmu. Nazywane niekiedy czwartym listkiem zarodkowym. Występuje u kręgowców i w ograniczonym stopniu u osłonic.
Powstawanie grzebienia nerwowego.
Grzebień nerwowy powstaje w czasie neurulacji pierwotnej. Neuroektoderma – część ektodermy, z której powstaje cewka nerwowa – pod indukcyjnym wpływem mezodermy osiowej (struny grzbietowej) zaczyna tworzyć płytę nerwową. Na jej brzegach powstają fałdy nerwowe, które podnoszą się, a ich brzegi zbliżają się wzdłuż osi ciała zarodka, nad struną grzbietową. Gdy łączą się, powstaje cewka nerwowa, wciąż połączona z ektodermą komórkami grzebienia nerwowego, które wcześniej tworzyły brzeg płyty nerwowej. Następnie cewka nerwowa zapada się, a komórki grzebienia nabierają charakteru mezenchymatycznego i rozpoczynają migrację.
Wytwory komórek grzebienia nerwowego.
Komórki grzebienia nerwowego migrują przez ciało zarodka, zasiedlając w nim różne miejsca, w których biorą udział w tworzeniu:
Ewolucja.
Ewolucja grzebienia nerwowego.
Grzebień nerwowy uważano za strukturę właściwą jedynie kręgowcom. Migrujące komórki grzebienia nerwowego występują jednak również u osłonic, a u lancetnika w komórkach brzeżnych płyty nerwowej ekspresji ulegają geny charakterystyczne dla grzebienia nerwowego (distal-less, snail, Pax3/7, Msx). Ewolucja tej struktury rozpoczęła się więc wcześniej, a po oddzieleniu się bezczaszkowców pojawiła się zdolność migracji komórek grzebienia nerwowego i tworzenia melanocytów. U kręgowców z mezenchymatycznych komórek migrujących rozwijają się również elementy chrzęstne i nerwowe.
Znaczenie w ewolucji kręgowców.
Uważa się, że wytwory grzebienia nerwowego, miały duże znaczenie w ewolucji kręgowców. Znacznie komplikują one budowę układu nerwowego, zwiększając stopień jego organizacji i biorą udział w formowaniu niektórych narządów zmysłów. Ponadto chrząstka tworząca łuki skrzelowe ulega przekształceniom m.in. w kości szczęki. Według teorii „nowej głowy” ewolucja od filtrującego strunowego przodka do aktywnie polującego kręgowca związana była głównie ze zmianami w obrębie głowy, w których decydującą rolę odgrywał rozwój struktur pochodzących z grzebienia nerwowego (aparatu gębowego i narządów zmysłów).
Koncepcja Cristozoa.
Zaproponowano klad, dla którego synapomorfią byłoby występowanie grzebienia nerwowego i struktur od niego pochodzących. Termin ten wysunęli w 2001 roku Holland i Chen. Ich zdaniem w ewolucji czaszkowców, zanim pojawiła się właściwa czaszka, istniało już wiele struktur, które uważa się za wyłączne dla tej grupy. Wiele z nich powstaje u współcześnie żyjących zwierząt w drodze przekształceń grzebienia nerwowego. Kopalnymi przedstawicielami bezczaszkowych Cristozoa miałyby być "Yunnanozoon" i "Haikouella". U zwierząt tych można zaobserwować m.in. parzyste oczy i nozdrza, łuki skrzelowe z ruchomymi stawami, cewkę nerwową rozdętą w częściowo zróżnicowany mózg, "protovertebrae", natomiast brak kresomózgowia, czaszki i narządów słuchu.
Terminologia.
Pierwszy opis grzebienia nerwowego u kurzego zarodka przedstawił Wilhelm His w 1868 roku na określenie warstwy komórek między grzbietową ektodermą a cewą nerwową użył terminu "Zwischenstrang". Współczesną nazwę ("neural crest") wprowadził brytyjski embriolog Arthur Milnes Marshall w 1879 roku.

</doc>
<doc id="2857313" url="https://pl.wikipedia.org/wiki?curid=2857313" title="Bathynomus">
Bathynomus

Bathynomus – rodzaj skorupiaków z rzędu równonogów (Isopoda). Przedstawiciele gatunku "B. giganteus" są największymi znanymi równonogami. Są przykładem gigantyzmu głębokomorskiego.

</doc>
<doc id="2857319" url="https://pl.wikipedia.org/wiki?curid=2857319" title="Heliofly I">
Heliofly I

Heliofly I – jednoosobowy wiroszybowiec sportowy zaprojektowany i zbudowany w 1941 przez Austriaka Paula Baumgärtla. Konstrukcja Baumgärtla określana jest jako „wiroszybowiec plecakowy”, był to prosty dwupłatowy wirnik przymocowany do pleców pilota za pomocą uprzęży spadochronowej. Masa własna wiroszybowca wynosiła siedemnaście kilogramów.
W późniejszym czasie Baumgärtl zaprojektował i zbudował praktyczny śmigłowiec plecakowy Heliofly III.

</doc>
<doc id="2857322" url="https://pl.wikipedia.org/wiki?curid=2857322" title="Michiru Oshima">
Michiru Oshima



</doc>
<doc id="2857323" url="https://pl.wikipedia.org/wiki?curid=2857323" title="Bitwa nad Jeziorami Mazurskimi">
Bitwa nad Jeziorami Mazurskimi



</doc>
<doc id="2857324" url="https://pl.wikipedia.org/wiki?curid=2857324" title="Drużynowe otwarte mistrzostwa Europy kobiet w brydżu sportowym">
Drużynowe otwarte mistrzostwa Europy kobiet w brydżu sportowym

Drużynowe Otwarte Mistrzostwa Europy Kobiet w brydżu sportowym (European Open Bridge Championships - Women) - zawody brydżowe teamów w kategorii kobiet w których startować mogą zawodniczki ze wszystkich krajów (nie tylko europejskich) bez ograniczenia liczby zawodniczek z jednego kraju. Drużynowe Otwarte Mistrzostwa Europy Kobiet wchodzą w skład Otwartych mistrzostw Europy odbywające się w latach nieparzystych. "W latach parzystych odbywają się Drużynowe mistrzostwa Europy." Zawody zostały wpisane do kalendarza EBL od roku 2003 dzięki staraniom ówczesnego Prezydenta EBL Gianarrigo Rona.
Podsumowanie medalowe.
Poniższa tabela pokazuje zdobycze medalowe poszczególnych krajów. Jeśli w drużynie, która zdobyła medal były zawodniczki z kilku krajów, to każdemu z krajów zostaje przyznany medal - bez względu na liczbę zawodniczek z danego kraju w drużynie.
"Po najechaniu kursorem nad liczbę medali wyświetli się wykaz zawodów (następna tabela), na których te medale zostały zdobyte."
Linki zewnętrzne.
[[Kategoria:Drużynowe otwarte mistrzostwa Europy kobiet w brydżu sportowym]]
[[Kategoria:Otwarte mistrzostwa Europy w brydżu sportowym]]

</doc>
<doc id="2857335" url="https://pl.wikipedia.org/wiki?curid=2857335" title="Studzianka (Żabnica)">
Studzianka (Żabnica)

Studzianka – polana w miejscowości Żabnica w województwie śląskim. Znajduje się na północno-wschodnim grzbiecie wierzchołka 998 m na grzbiecie łączącym Redykalnym Wierch z przełęczą na Hali Boraczej w Beskidzie Żywieckim. Studzianka to dość rozległa i niemal płaska polana położona na wysokości około 820-850 m. Grzbiet na którym się znajduje opływają z obydwu stron potoki (Studziański i Boracza) uchodzące do Żabniczanki.
Zaraz powyżej Studzianek, za niewielkim pasem lasu znajduje się hala pasterska Cukiernica Niżna, poniżej Studzianek na tym samym grzbiecie znajdują się jeszcze inne polany. Na Studziankach znajdują się zabudowania kilku gospodarstw, a polana jest użytkowana rolniczo, głównie jako łąka i pastwisko. Zamontowana na Hali Boraczej tablica informacyjna ścieżki dydaktycznej „Węgierska Górka – Romanka” podaje, że dawniej uprawiano tutaj owies i ziemniaki.

</doc>
<doc id="2857337" url="https://pl.wikipedia.org/wiki?curid=2857337" title="Waidhofen">
Waidhofen



</doc>
<doc id="2857340" url="https://pl.wikipedia.org/wiki?curid=2857340" title="Sar (supergrupa)">
Sar (supergrupa)

Sar – takson eukariotów o statusie supergrupy.
Takson zaproponowany został jako zawierający trzy grupy, od których pierwszych liter pochodzi jego nazwa: stramenopile, alweolaty oraz rhizaria.
Na jego określenie, gdy występuje w randze podkrólestwa, używany jest również termin Harosa.
Systematyka.
Według Adla należą tutaj następujące klady:

</doc>
<doc id="2857345" url="https://pl.wikipedia.org/wiki?curid=2857345" title="Drużynowe otwarte mistrzostwa Europy open w brydżu sportowym">
Drużynowe otwarte mistrzostwa Europy open w brydżu sportowym

Drużynowe Otwarte Mistrzostwa Europy Open w brydżu sportowym (European Open Bridge Championships - Open) - zawody brydżowe teamów w kategorii open w których startować mogą zawodnicy ze wszystkich krajów (nie tylko europejskich) bez ograniczenia liczby zawodników z jednego kraju. Drużynowe Otwarte Mistrzostwa Europy Open wchodzą w skład Otwartych mistrzostw Europy odbywających się w latach nieparzystych. "W latach parzystych odbywają się Drużynowe Mistrzostwa Europy." Zawody zostały wpisane do kalendarza EBL od roku 2003 dzięki staraniom ówczesnego Prezydenta EBL Gianarrigo Rona.
Podsumowanie medalowe.
Poniższa tabela pokazuje zdobycze medalowe poszczególnych krajów. Jeśli w drużynie, która zdobyła medal byli zawodnicy z kilku krajów, to każdemu z krajów zostaje przyznany medal - bez względu na liczbę zawodników z danego kraju w drużynie.
"Po najechaniu kursorem nad liczbę medali wyświetli się wykaz zawodów (następna tabela), na których te medale zostały zdobyte."
Linki zewnętrzne.
[[Kategoria:Drużynowe otwarte mistrzostwa Europy open w brydżu sportowym]]
[[Kategoria:Otwarte mistrzostwa Europy w brydżu sportowym]]

</doc>
<doc id="2857347" url="https://pl.wikipedia.org/wiki?curid=2857347" title="Hohenwart">
Hohenwart



</doc>
<doc id="2857348" url="https://pl.wikipedia.org/wiki?curid=2857348" title="Reichertshofen">
Reichertshofen



</doc>
<doc id="2857349" url="https://pl.wikipedia.org/wiki?curid=2857349" title="Reichertshausen">
Reichertshausen



</doc>
<doc id="2857350" url="https://pl.wikipedia.org/wiki?curid=2857350" title="Scheyern">
Scheyern



</doc>
<doc id="2857358" url="https://pl.wikipedia.org/wiki?curid=2857358" title="Jan z Pułkowa">
Jan z Pułkowa

Jan z Pułkowa lub "Hanusz z Pułkowa" herbu Rogala (Hannus von Polkaw, Hannus von Renis) – jeden z założycieli i przywódców Związku Jaszczurczego.
24 lutego 1397 wraz z bratem Mikołajem z Ryńska założył Związek Jaszczurczy.
Po bitwie grunwaldzkiej razem z Mikołajem z Pilewic opanował krzyżacki zamek w Kowalewie Pomorskim, a następnie oddał go Polakom. Zarówno Mikołaj z Ryńska jak i Mikołaj z Pilewic zostali przez Krzyżaków uznani za zdrajców i ścięci, natomiast ostrzeżony wcześniej Jan z Pułkowa zdołał zbiec na teren Królestwa Polskiego. Jego majątek w Małym Pułkowie został przez Zakon skonfiskowany, a żona i dzieci wypędzone. 
Potomek Jana, Fryderyk z Pułkowa był jednym z założycieli Związku Pruskiego.

</doc>
<doc id="2857359" url="https://pl.wikipedia.org/wiki?curid=2857359" title="Herb gminy Frysztak">
Herb gminy Frysztak

Herb gminy Frysztak przedstawia w czerwonej tarczy herbowej o złotej bordiurze białego Baranka Bożego ze złotymi kopytami i głową zwróconą do tyłu. O baranka oparte jest złote drzewce zakończone krzyżem maltańskim, z przypiętą pod krzyżem za pomocą dwóch złotych sznurów żółtą chorągwią z napisem "FRYSZTAK 1259". Chorągiew w części swobodnej dzieli się na trzy prostokątne języki, zwisa pod kątem 45°.
Pierwowzór herbu pochodzi z rękopisu Józefa Piętniewicza "Z przeszłości Frysztaka", ukończonego w 1894 roku i nawiązuje do historycznego herbu Frysztaka z czasów, gdy miejscowość posiadała prawa miejskie (1259-1932).
Herb ustanowiono uchwałą Rady Gminy nr XXV/142/08 z 30 czerwca 2008.

</doc>
<doc id="2857360" url="https://pl.wikipedia.org/wiki?curid=2857360" title="Teatr Rozmaitości w Krakowie">
Teatr Rozmaitości w Krakowie



</doc>
<doc id="2857367" url="https://pl.wikipedia.org/wiki?curid=2857367" title="Gaspar Ramos">
Gaspar Ramos

Gaspar Ramos – portugalski rugbysta, czterokrotny reprezentant Portugalii w rugby union mężczyzn.
Jego pierwszym meczem w reprezentacji było spotkanie z Hiszpanią, które zostało rozegrane 26 marca 1967 w Lizbonie. Ostatni raz w reprezentacji zagrał 10 lutego 1974 z Włochami w Lizbonie.

</doc>
<doc id="2857371" url="https://pl.wikipedia.org/wiki?curid=2857371" title="APG III">
APG III



</doc>
<doc id="2857375" url="https://pl.wikipedia.org/wiki?curid=2857375" title="Simon Roberts">
Simon Roberts

Simon Roberts (ur. 27 września 1962 roku w Wielkiej Brytanii) – brytyjski inżynier, pełniący obowiązki dyrektora zespołu Williams w Formule 1.
Życiorys.
Po ukończeniu studiów inżynierii mechanicznej na University of Manchester Roberts rozpoczął pracę nad silnikiem silnikiem samozapłonowym i gazowym w firmie Perkins w Peterborough. Stał się szefem inżynierii produkcji po czym w Rover Car Ltd pracował jako dyrektor Powertrain Division. W 2000 roku postanowił przenieść się do Wielkiej Brytanii by rozpocząć pracę jako dyrektor operacyjny w Alstom, gdzie nadzorował rozwój projektu wychylnego nadwozia dla pociągu Pendolino.
We wrześniu 2003 roku rozpoczął pracę dla McLarena w Formule 1, pełnił funkcję dyrektora generalnego odpowiedzialnego za koordynację procesu produkcji, przygotowania na wyścigi, zespół badawczy, sieć komunikacyjną, transport i logistykę, jakość, technologię pojazdów oraz zasoby ludzkie.
W 2009 rozpoczął pracę jako dyrektor generalny i szef operacyjny w Force India, jednak przed sezonem 2010 powrócił do McLarena.
W 2020 roku został mianowany na pełniącego obowiązki dyrektora zespołu Williams w miejsce Claire Williams po przejęciu zespołu przez Dorilton Capital.

</doc>
<doc id="2857382" url="https://pl.wikipedia.org/wiki?curid=2857382" title="Marc Dorcel">
Marc Dorcel

Marc Dorcel (ur. 27 marca 1934 w Paryżu) – francuski producent filmowy i reżyser filmów pornograficznych.
Życiorys.
Syn węgierskiego krawca, Marc Dorcel rozpoczął pracę w firmie maszyn do szycia jako projektant przemysłowy, a następnie objął w firmie stanowisko sprzedaży. Po odbyciu służby wojskowej, przy finansowym wsparciu rodziców, w 1965 stworzył własne przedsiębiorstwo transportowe. I choć na początku firma dobrze prosperowała, szybko doszła do bankructwa
W 1968 rozpoczął publikowanie erotyki. Wydał książkę "Select Diffusion", którą sprzedawał za pośrednictwem reklamy. Publikacja stała się bestsellerem i w niespełna trzy miesiące sprzedała się w ilości ponad dwadzieścia tysięcy egzemplarzy. Na początku lat 70. wydał pierwszą francuską powieść erotyczną ze zdjęciami. W 1979 założył wytwórnię Vidéo Marc Dorcel. Następnie w 1980 wyreżyserował 53-minutowy film pornograficzny "Jolies Petites Garces" z Marilyn Jess i Piotrem Stanislasem. Jego współrealizatorami byli: Michel Ricaud, Cyril Randuineau, Marc Ange i Michel Barny. Wylansował europejskie gwiazdy, takie jak: Anita Blond, Anita Dark, Briana Banks, Jenna Jameson, Karen Lancaume, Katsuni, Laure Sainclair, Melissa Lauren, Nikki Anderson, Nomi, Oksana czy Silvia Saint.
Był wielokrotnym laureatem branżowych nagród, w tym Hot d’Or w tym jako najlepszy europejski reżyser filmu "Obywatel Shane" (1996) z Christophem Clarkiem w roli tytułowej, AVN Awards czy Venus Award. W 2001 został uhonorowany nagrodą za całokształt twórczości na Festival Internacional de Cine Erótico de Barcelona. Był też nominowany do XBIZ Award jako reżyser roku projektu indywidualnego "Casino, No Limit" (2008) z Melissą Lauren, Horstem Baronem i Nacho Vidalem.
Z czasem prowadzenie Vidéo Marc Dorcel przejął jego syn Grégory Dorcel (ur. 17 kwietnia 1974).
W 2002 uruchomił serwis DorcelVision.com pozwalający oglądanie "wideo na życzenie". Filmy dystrybuowane zostały na terenie Stanów Zjednoczonych przez Wicked Pictures. 1 marca 2006 uruchomił telewizję Dorcel TV. W sierpniu 2008 Private Media Group ogłosiła, że stworzyła sojusz z Vidéo Marc Dorcel do współpracy na rynku domowego wideo.

</doc>
<doc id="2857383" url="https://pl.wikipedia.org/wiki?curid=2857383" title="Kolos (ujednoznacznienie)">
Kolos (ujednoznacznienie)



</doc>
<doc id="2857384" url="https://pl.wikipedia.org/wiki?curid=2857384" title="IRB Junior Player of the Year">
IRB Junior Player of the Year

IRB Junior Player of the Year – nagroda przyznawana przez IRB, organizację zarządzającą rugby union, najlepszemu według panelu ekspertów młodemu zawodnikowi tej dyscypliny sportu.
Pierwszy raz przyznana została w 2001 roku podczas inauguracji IRB Awards, przez kolejne lata otrzymywali ją dwaj zawodnicy (w wieku poniżej 19 i 21 lat) w związku z organizowaniem mistrzostw świata w tych kategoriach wiekowych. Po reorganizacji tych rozgrywek w 2008 roku i utworzeniu mistrzostw świata juniorów dla reprezentacji U-20 ponownie przyznawana była jedna nagroda poprzedzona wskazaniem kilku nominowanych.

</doc>
<doc id="2857389" url="https://pl.wikipedia.org/wiki?curid=2857389" title="Joseph Rosati">
Joseph Rosati

Joseph Rosati CM, właściwie Giuseppe Rosati (ur. 12 stycznia 1789 w Sora, zm. 25 września 1843 w Rzymie) – włosko-amerykański duchowny katolicki, lazarysta, pierwszy biskup St. Louis.
Kapłaństwo i praca misyjna.
Urodził się w Królestwie Neapolu. Pochodził z poważanej pobożnej rodziny. W młodości wstąpił do zgromadzenia lazarystów. Święcenia kapłańskie otrzymał 11 lutego 1811 roku. Pomagał duszpastersko swemu przełożonemu o. De Andreis do roku 1815. Wówczas konsekrowany w Rzymie został bp Dubourg, ordynariusz amerykańskiej diecezji Luizjany i Obu Floryd. Potrzebował on kapłanów do swej rozległej diecezji. W wyniku porozumienia z Kongregacją Rozkrzewiania Wiary miał otrzymać do pomocy ojców lazarystów. Na misje w Ameryce zgłosił się o. De Andreis, a pod jego wpływem również o. Rosati. Jeszcze zanim wyruszyli bp Dubourg wydał instrukcje o wysłaniu młodego księdza Rosatiego do Missouri, by tam głosił Ewangelię m.in. wśród Indian. O. De Andreis mianowany został wikariuszem generalnym diecezji (w razie jego śmierci następcą miał być o. Rosati). 15 grudnia 1815 grupa duchownych opuściła Rzym, udając się do Ameryki.
Misjonarze dotarli do zatoki Chesapeake w lipcu 1816 roku. Podróż zakończyli w Bardstown w Kentucky, gdzie gościli przez 10 miesięcy u tamtejszego ordynariusza Benedicta Flageta. Tam pogłębiali znajomość języka angielskiego i wiedzę o kraju pod kierunkiem miejscowego koadiutora bp. Davida. Rosati, De Andreis i bp Flaget w październiku 1817 dotarli do St. Louis, by przygotować miasto do ingresu bp. Dubourga do tamtejszej konkatedry. Następnie o. Rosati wraz z bp. Flagetem powrócili do Bardstown, a ten pierwszy pracował jako rektor miejscowego seminarium duchownego do października 1818 roku. W tym czasie lazaryści założyli dom zakonny w St. Louis, a także, decyzją bp. Dubourga, seminarium (w Barrens). 
O. Rosati został w roku 1820 (po śmierci o. De Andreis) amerykańskim superiorem swego zgromadzenia. Był też profesorem logiki i teologii w Barrens. W owym czasie na terytoriach stanów Missouri, Arkansas i Illinois było siedem drewnianych kościołów, czterech księży i ok. 8000 katolików. W 1822 o. Rosati pisał do o. Brute o 10 księżach, trzech klerykach i 6 braciach.
Episkopat.
Dubourg planował ustanowić tereny Missisipi i Alabamy oddzielnym wikariatem z Rosatim jako ich wikariuszem apostolskim. On jednak wolał zostać w St. Louis. Ostatecznie Dubourg namówił Stolicę Apostolską by mianowała Rosatiego koadiutorem. Znając jego niechęć poprosił papieża by ten bullę opatrzył stanowczym nakazem przyjęcia urzędu w duchu posłuszeństwa. List nominacyjny o. Rosati otrzymał w roku 1823. Drugi list mówił o utworzeniu w ciągu trzech lat dwóch diecezji – w St. Louis i Nowym Orleanie. Stolica Apostolska zastrzegła, że jeśli Dubourg umrze wcześniej, Rosati zostanie jego następcą w Nowym Orleanie. Jeśli nie – po trzech latach zostanie ordynariuszem St Louis. Sakrę przyjął w Nowym Orleanie z rąk swego przełożonego. Do roku 1830 pozostał również superiorem lazarystów. Ciągle podróżował między St. Louis a Nowym Orleanem, ale najlepiej czuł się w Barrens. Ze względu na swe obowiązki musiał jednak rezydować w St. Louis. 
Jego uczniami byli m.in. przyszli biskupi Odin i Timon. Sprowadził do Missouri wiele zakonów, w tym Siostry Miłosierdzia (amerykańskie zgromadzenie założone przez Elisabeth Seton). Był założycielem wielu dzieł charytatywnych. Powołał sierocińce, szkoły dla głuchych i niepełnosprawnych umysłowo dziewcząt, a także szpital, gdzie posługiwały Siostry Miłosierdzia w St. Louis, który zdobył sporą renomę. W roku 1840 leczyło się tam 200 pacjentów, a władze krajowe wysyłały na kurację ważnych ludzi. 
W roku 1826 dokonał pierwszej w historii St. Louis sakry biskupiej. Konsekrował wówczas bp. Portiera z Mobile, a asystowało przy tym jego własnych diecezjalnych 13 księży i 13 seminarzystów. 
28 października 1834 konsekrował katedrę w St. Louis. Brało w tym udział 5 biskupów i 28 miejscowych księży (12 zagranicznego pochodzenia). 
Jego owocna praca dawała efekty. Jak sam napisał, w 1839 roku 289 protestantów przyjęło katolicyzm. Chrztów było wówczas 1548, bierzmowanych 664, a Pierwszą Komunię przyjęło 10 000 osób. Był też zdolnym oratorem. Potrafił wygłosić dwujęzyczne kazanie – po angielsku i francusku.
Misja dyplomatyczna i śmierć.
Jako członek episkopatu amerykańskiego brał udział w czterech sesjach Synodu Prowincjonalnego w Baltimore. Po zakończeniu czwartej sesji w roku 1840 udał się do Rzymu, gdzie przyjęto go z honorami. Został mianowany apostolskim delegatem na Haiti, gdzie miał uczestniczyć w rozmowach na temat uregulowania stosunków między Stolicą Apostolską i republika haitańską.
Jeszcze przed wyjechaniem postarał się o to, by pozostawić w swej diecezji administratora zastępczego. Papież zezwolił, by bp Rosati osobiście wskazał swego koadiutora. Wybór padł początkowo na o. Timona, lecz ten odesłał bullę nominacyjną. Kolejnym kandydatem został ks. Peter Richard Kenrick, wikariusz generalny diecezji Filadelfia. 30 listopada 1841 konsekrował go w Filadelfii, a następnie udał się na Haiti. 31 stycznia 1842 został przyjęty przez prezydenta. Rozmowy zakończyły się sukcesem w postaci zgody na konkordat (podpisany w Rzymie w roku 1843). 22 lutego 1842 wypłynął do Europy powiadomić osobiście papieża o powodzeniu jego misji. Pozostał w Rzymie przez rok. Poznał wówczas abp. Pecciego, który po latach, już jako papież, wspominał Rosatiego jako jednego z najbardziej świątobliwych kapłanów, jakich spotkał w całym swym życiu. Bp Rosati podniesiony został w tym okresie do rangi Asystenta Tronu Papieskiego. W tym okresie zachorował na gwałtowne schorzenie płuc. Jednak niedługo później poczuł się na tyle dobrze, że został ponownie wysłany na Haiti. Po drodze miał uczestniczyć w piątym synodzie w Baltimore. Podczas pobytu w Paryżu choroba powróciła. Przeświadczony, że klimat jego rodzinnych stron mu pomoże, wrócił do Rzymu. Było jednak za późno. W ostatnich dniach życia odwiedzał go sam papież. Umarł w opinii świętości i pochowany został w starej katedrze w St. Louis. Pozostawił swą diecezję w pełnym rozkwicie z 31 tys. wiernych, 36 kościołami, 60 misjami i 80 kapłanami.

</doc>
<doc id="2857402" url="https://pl.wikipedia.org/wiki?curid=2857402" title="Django">
Django



</doc>
<doc id="2857407" url="https://pl.wikipedia.org/wiki?curid=2857407" title="Django (film)">
Django (film)



</doc>
<doc id="2857409" url="https://pl.wikipedia.org/wiki?curid=2857409" title="Harry Hole">
Harry Hole

Harry Hole (ur. w 1965 w Oppsal, dzielnicy Oslo) − główny bohater liczącej dotychczas 12 części serii kryminałów autorstwa Jo Nesbø. Hole jest klasycznym przykładem niepokornego i bezkompromisowego policjanta, mającego bardzo niekonwencjonalne metody pracy i tylu przyjaciół, ilu wrogów.
Charakterystyka.
Postać: Matka Harry’ego – rodowita Laponka – umiera na raka, gdy bohater jest chłopcem. Z ojcem, który z zawodu jest nauczycielem, nigdy nie żył w dobrych relacjach. Śledczy ma także młodszą siostrę Sio z zespołem Downa. Hole mierzy 193 cm wzrostu, waży 95 kg i ma niebieskie oczy. Jest uzależniony od papierosów i alkoholu. Ostatni z tych nałogów przyczynia się do narastającego konfliktu z szefostwem i współpracownikami, jednak Bjarne Møller – szef Wydziału Zabójstw Komendy Okręgowej Policji w Oslo, w którym pracuje Hole i jednocześnie jeden z jego najlepszych przyjaciół – chroni policjanta przed wyrzuceniem z pracy. Nie robi tego jednak z litości – mimo wielu wad Hole ma niesamowity talent do rozwiązywania zagadek kryminalnych. Znakomity śledczy zyskał sławę w całej Norwegii dzięki zaangażowaniu w złapanie seryjnego mordercy w Australii.
Ukończył Wyższą Szkołę Policyjną, jest również jednym z niewielu w siłach policji, którzy przeszli specjalne roczne szkolenie FBI. Harry Hole ma dwoje bliskich przyjaciół w wydziale prawnym norweskiej policji. Należy do nich Beate Lønn, od której w krytycznych momentach Hole pozyskuje poufne i kluczowe dla swych śledztw informacje.
„Hole” – nazwisko bohatera – to jednocześnie nazwa jednego z miast Norwegii, którego historia sięga czasów wikingów. Pochodzi od staronordyjskiego "hólar" (liczba mnoga od "hóll") oznaczającego „okrągłe, osamotnione wzgórze”.
Powieści.
Postać Harry'ego Hole występuje w dwunastu powieściach:

</doc>
<doc id="2857410" url="https://pl.wikipedia.org/wiki?curid=2857410" title="Justin Juuko">
Justin Juuko

Justin Juuko (ur. 26 grudnia 1972 w Masace) - ugandyjski bokser kategorii super piórkowej.
Kategoria super piórkowa.
Na zawodowym ringu zadebiutował 18 marca 1991 roku w USA. Pokonał przez poddanie w 3 rundzie lokalnego boksera Gilberto Diaza. Do sierpnia 1995 roku, stoczył jeszcze 23 pojedynki z mniej znanymi rywalami, z których jeden przegrał, jeden zremisował oraz 23 wygrał z czego 17 przed czasem.
Droga do mistrzostwa świata.
30 września 1995 roku zdobył pas wspólnoty brytyjskiej, pokonując na punkty Kanadyjczyka Tony'ego Pepa. Pas obronił jeszcze 3krotnie, najpierw jego ofiarą padł Jackie Gunguluza a następnie Gary Thornhill oraz David Ouma. Do końca 1998 roku pokonał jeszcze 5 rywali, broniąc tytułu WBC International oraz zdobywając WBC FECARBOX.
Walki o mistrzostwo świata.
20 lutego 1999 roku zmierzył się z Meksykaninem Antonio Hernandezem, a stawką walki było tymczasowe mistrzostwo świata WBA. Juuko dominował w pojedynku, zwyciężając na kartach punktowych, jednak w 11 rundzie Hernandez pokonał go przez Techniczny nokaut.
22 maja 1999 roku otrzymał kolejną szansę, jego przeciwnikiem był Floyd Mayweather Jr., a stawką pas WBC, którego Amerykanin bronił po raz trzeci. Mayweather w 9 rundzie posłał Juuko na deski prawym prostym, po którym Juuko dał się wyliczyć, przegrywając przez TKO. Statystyki z walki pokazały, że to Juuko był aktywniejszy, ale Mayweather celniejszy. Juuko w całej walce zadał 488 ciosy, z czego trafił 147 razy. Mayweather zadał 385 przy 209 trafieniach.
17 czerwca 2000 roku zmierzył się z niepokonanym Diego Corralesem, o mało prestiżowy pas IBA. Po emocjonującym i bardzo wyrównanym pojedynku, Corrales znokautował Juuko w 10 rundzie ciosem na korpus i sędzia bez liczenia przerwał pojedynek.
Schyłek kariery.
Mimo iż w następnym pojedynku zdobył pas NABF, nokautując Ramireza było już tylko gorzej. W kolejnych 4 pojedynkach, zwyciężył tylko raz. Najpierw w 1 obronie pasa, pokonał go Ernesto Zepeda a następnie Carlos Hernandez i Miguel Cotto.
W latach 2003 - 2012 stoczył jeszcze 12 pojedynków, z czego 8 wygrał i 4 przegrał. Były to jednak pojedynki z lokalnymi rywalami w Ugandzie, albo na wyjazdach o nic nie znaczące tytuły.

</doc>
<doc id="2857412" url="https://pl.wikipedia.org/wiki?curid=2857412" title="Opel Cascada">
Opel Cascada

Opel Cascada – samochód osobowy klasy kompaktowej produkowany przez niemiecką markę Opel w latach 2013 – 2019.
Historia i opis modelu.
Samochód został po raz pierwszy oficjalnie zaprezentowany podczas targów motoryzacyjnych w Genewie na początku 2012 roku jako następca modelu Astra H Twin Top. Pojazd produkowany jest od 28 lutego 2013 roku w polskiej fabryce General Motors Manufacturing Poland w Gliwicach.
Auto bazuje na płycie podłogowej Astry J i de facto pełni jego odmianę cabrio. Producent zdecydował się jednak wydzielić model z gamy, nadając mu inną nazwę i odróżniające cechy wyglądu zewnętrznego jak inny przód z większym grillem, inne przetłoczenia na drzwiach oraz deska rozdzielcza pokryta skórą zabudowana dłuższym daszkiem nad zegarami. Cascada została zbudowana na bazie płyty podłogowej GM Delta II. Pojazd wyposażony został w dach w całości wykonany z materiału dostępnego w trzech kolorach, który może zostać złożony automatycznie przy prędkości do 50 km/h w czasie 17 sekund. Tylne lampy wykonane zostały w technologii LED.
Podstawowa wersja pojazdu napędzana jest turbodoładowanym silnikiem benzynowym o pojemności 1.4 l i mocy 120 KM. Najmocniejszą jednostką napędową oferowaną w pojeździe był 2 l silnik wysokoprężny o mocy 195 KM.
Produkcja Cascady zakończyła się 17 lipca 2019 roku w ramach wdrożenia w życie nowej taktyki koncernu PSA, w myśl której wycofane bez następców zostaną modele skonstruowane jeszcze pod skrzydłami General Motors i zarazem – nie przynoszące zysków.
Nazwy na innych rynkach.
Początkowo auto miało być oferowane wyłącznie na rynku europejskim jako Opel (w Hiszpanii jako Opel Cabrio) i Vauxhall (w Wielkiej Brytanii). W latach 2015–2019 samochód importowano jednak także jako Buick do Stanów Zjednoczonych i Kanady, a w latach 2016–2018 – do Australii, pod marką Holden. 
Cascada na wszystkie światowe rynki trafiała z jednej, gliwickiej fabryki.
Wyposażenie.
Standardowe wyposażenie pojazdu obejmuje m.in. system ABS i ESP oraz wspomagający ruszenie pod górę, 4 poduszki powietrzne, elektryczne sterowanie szyb, elektryczne sterowanie lusterek, dwustrefową klimatyzację, 6-głośnikowy system audio z radiem CD/MP3 oraz wejściami AUX i USB, skórzaną kierownicę, tempomat, czujniki cofania, system monitorujący ciśnienie w oponach, światła przeciwmgłowe, światła do jazdy dziennej oraz 18-calowe alufelgi.
Opcjonalnie, za dopłatą auto wyposażyć można w metaliczny, perłowy lakier, specjalny dach z dodatkową izolacją akustyczną, reflektory biksenonowe AFL zintegrowane ze światłami do jazdy dziennej wykonanymi w technologii LED, skórzaną tapicerkę, podgrzewane przednie fotele, elektrycznie sterowane fotele przednie, elektrycznie regulowaną kierownicę, a także zawieszenie FlexRide z elektronicznie regulowaną siłą tłumienia oraz system audio wyposażony w 7-calowy wyświetlacz oraz nawigację satelitarną 2D lub system multimedialny z DVD oraz nawigacją 3D, elektryczny ogrzewacz powietrza, ogrzewanie postojowe oraz podgrzewaną kierownicę, a także system monitorujący martwe pole, ostrzegający o niekontrolowanej zmianie pasa ruchu oraz Opel Eye rozpoznający znaki drogowe.

</doc>
<doc id="2857413" url="https://pl.wikipedia.org/wiki?curid=2857413" title="Kora (broń)">
Kora (broń)

Kora – nepalska broń sieczna, rodzaj szabli o zakrzywionej jednosiecznej głowni. Sztych mocno rozszerzony, ścięty dwoma łukowatymi liniami. Kora służyła zarówno jako broń bojowa, jak i ofiarna. Wersja ofiarna ma szerszą głownię. Pochwa kory była dopasowana do kształtu broni, zapinana na guziki, albo bardzo szeroka, tak aby pomieścić najszersze miejsce głowni. .

</doc>
<doc id="2857415" url="https://pl.wikipedia.org/wiki?curid=2857415" title="Modrogończyk białopręgi">
Modrogończyk białopręgi

Modrogończyk białopręgi ("Lampides boeticus") – motyl dzienny z rodziny modraszkowatych.
Wygląd.
Rozpiętość skrzydeł od 32 do 38 mm, dymorfizm płciowy wyraźny: wierzchnia strona skrzydeł samców fiolotowo-niebieska; samica jest brunatna.
Siedlisko.
Stepy, zarośla, tereny ruderalne.
Biologia i rozwój.
Gatunek wielopokoleniowy (marzec-listopad), w Europie Środkowej występują jedynie migranty w okresie od czerwca do października (najczęściej we wrześniu). Rośliny żywicielskie: różne gatunki z rodziny bobowatych. Jaja składane są na młodych liściach i pękach kwiatowych. Larwy żerują na początku na kwiatach, potem na nasionach. Gatunek fakultatywnie myrmekofilny.
Rozmieszczenie geograficzne.
Gatunek paleotropikalny, pospolity w obszarze śródziemnomorskim. W Europie Środkowej pojawia się jako rzadki migrant, w Polsce odnotowano tylko jeden okaz na Dolnym Śląsku.

</doc>
<doc id="2857417" url="https://pl.wikipedia.org/wiki?curid=2857417" title="Microsoft Windows CE">
Microsoft Windows CE



</doc>
<doc id="2857419" url="https://pl.wikipedia.org/wiki?curid=2857419" title="Microsoft Windows 95">
Microsoft Windows 95



</doc>
<doc id="2857421" url="https://pl.wikipedia.org/wiki?curid=2857421" title="Microsoft Windows 98">
Microsoft Windows 98



</doc>
<doc id="2857423" url="https://pl.wikipedia.org/wiki?curid=2857423" title="Microsoft Windows NT 3.1">
Microsoft Windows NT 3.1



</doc>
<doc id="2857425" url="https://pl.wikipedia.org/wiki?curid=2857425" title="Microsoft Windows XP 64-bit Edition">
Microsoft Windows XP 64-bit Edition



</doc>
<doc id="2857426" url="https://pl.wikipedia.org/wiki?curid=2857426" title="Microsoft Windows 2000">
Microsoft Windows 2000



</doc>
<doc id="2857428" url="https://pl.wikipedia.org/wiki?curid=2857428" title="Microsoft Windows XP">
Microsoft Windows XP



</doc>
<doc id="2857429" url="https://pl.wikipedia.org/wiki?curid=2857429" title="Microsoft Windows Server 2003">
Microsoft Windows Server 2003



</doc>
<doc id="2857432" url="https://pl.wikipedia.org/wiki?curid=2857432" title="Microsoft Windows Home Server">
Microsoft Windows Home Server



</doc>
<doc id="2857435" url="https://pl.wikipedia.org/wiki?curid=2857435" title="Raúl Martín">
Raúl Martín

Raúl Martín (ur. 9 października 1957 w Buenos Aires) – argentyński duchowny katolicki, biskup diecezjalny Santa Rosy od 2013.
Życiorys.
Święcenia kapłańskie przyjął 17 listopada 1990 z rąk kardynała Antonio Quarracino. Inkardynowany do archidiecezji Buenos Aires, pracował przede wszystkim jako duszpasterz parafialny, był także m.in. duszpasterzem dzieci oraz asystentem kościelnym seminarium dla katechetów w Buenos Aires.
1 marca 2006 papież Benedykt XVI mianował go biskupem pomocniczym archidiecezji Buenos Aires oraz biskupem tytularnym "Troyna". Sakry biskupiej udzielił mu 20 maja 2006 kardynał Jorge Bergoglio.
24 września 2013 papież Franciszek mianował go ordynariuszem diecezji Santa Rosa.

</doc>
<doc id="2857437" url="https://pl.wikipedia.org/wiki?curid=2857437" title="David Redding">
David Redding

David Redding – brytyjski inżynier, pracownik zespołu McLaren w Formule 1.
Życiorys.
David Redding rozpoczął soją karierę w sportach motorowych w 1988 roku, kiedy to podjął się pracy w dziele skrzyń biegów w Benettonie, zespole Formuły 1. W 1995 roku stał się pierwszym mechanikiem McLarena, jednak pod koniec 1996 roku przeniósł się do Stewart Grand Prix, by pomnąc nowemu zespołowi. W 2000 roku powrócił do McLarena, w wydziale inżynierii pracował jako inżynier systemów, wkrótce został asystentem inżyniera wyścigowego Philipa Prew. Po objęciu tego stanowiska stał się bardziej zaangażowany w zespole operacyjnym i został mianowany szefem operacyjnym podczas wyścigów w 2009 roku. W tym roku stał się również sportowym przedstawicielem McLarena w Związek Zespołów Formuły 1 oraz Fédération Internationale de l’Automobile.

</doc>
<doc id="2857440" url="https://pl.wikipedia.org/wiki?curid=2857440" title="Luis Alberto Fernández">
Luis Alberto Fernández

Luis Alberto Fernández (ur. 26 października 1946 w Lomas de Zamora) – argentyński duchowny katolicki, biskup diecezji Rafaela w latach 2013-2022.
Życiorys.
Święcenia kapłańskie przyjął 29 czerwca 1975 z rąk papieża Pawła VI. Jako prezbiter diecezji Lomas de Zamora pełnił funkcje m.in. wicerektora i rektora seminarium, proboszcza w Burzaco i wikariusza generalnego. W latach 1992-2006 był także przewodniczącym stowarzyszenia argentyńskich liturgistów.
24 stycznia 2009 papież Benedykt XVI mianował go biskupem pomocniczym archidiecezji Buenos Aires oraz biskupem tytularnym "Carpi". Sakry biskupiej udzielił mu 27 marca 2009 kardynał Jorge Bergoglio.
10 września 2013 papież Franciszek mianował do biskupem ordynariuszem diecezji Rafaela. Ingres odbył się 22 listopada 2013.
11 listopada 2022 papież Franciszek przyjął jego rezygnację z funkcji biskupa diecezjalnego. 

</doc>
<doc id="2857442" url="https://pl.wikipedia.org/wiki?curid=2857442" title="Addac">
Addac



</doc>
<doc id="2857450" url="https://pl.wikipedia.org/wiki?curid=2857450" title="Enrique Eguía Seguí">
Enrique Eguía Seguí

Enrique Eguía Seguí (ur. 9 grudnia 1962 w Buenos Aires) – argentyński duchowny katolicki, biskup pomocniczy Buenos Aires od 2008.
Życiorys.
Święcenia kapłańskie przyjął 3 grudnia 1988 i został inkardynowany do archidiecezji Buenos Aires. Pracował głównie jako duszpasterz parafialny, był także m.in. dyrektorem wydziału kurii ds. szkół parafialnych oraz dyrektorem wykonawczym wikariatu ds. duszpasterskich.
4 września 2008 papież Benedykt XVI mianował go biskupem pomocniczym archidiecezji Buenos Aires oraz biskupem tytularnym "Cissi". Sakry biskupiej udzielił mu 11 października 2008 kardynał Jorge Bergoglio.
W latach 2008-2014 był sekretarzem generalnym Konferencji Episkopatu Argentyny.

</doc>
<doc id="2857452" url="https://pl.wikipedia.org/wiki?curid=2857452" title="Upiory (powieść)">
Upiory (powieść)

Upiory (norw. "Gjenferd") − powieść kryminalna norweskiego pisarza Jo Nesbø, opublikowana w 2011 r. Pierwsze polskie wydanie ukazało się w 2012 nakładem Wydawnictwa Dolnośląskiego, w tłumaczeniu Iwony Zimnickiej.
Jest dziewiątą powieścią, w której występuje postać dawnego komisarza Harry'ego Hole. Akcja dotyczy prowadzonego w Oslo śledztwa o niskim priorytecie ważności, w sprawie zabójstwa narkomana − Gusto Hanssena. Podejrzanym jest Oleg Fauke − syn Rakel Fauke, nieformalnej partnerki Harry'ego Hole. Były komisarz (obecnie pracownik firmy windykacyjnej z Hongkongu) stara się też wytropić tajemniczego Dubaja − nowego w Oslo handlarza narkotyków. W powieści opisane są prawidłowości rządzące norweskim rynkiem handlu narkotykami, a także korupcją w policji i świecie polityki lokalnej. Podkreślone są także skomplikowane relacje psychologiczne pomiędzy Harrym a Olegiem.

</doc>
<doc id="2857453" url="https://pl.wikipedia.org/wiki?curid=2857453" title="Microsoft Windows 9x">
Microsoft Windows 9x



</doc>
<doc id="2857461" url="https://pl.wikipedia.org/wiki?curid=2857461" title="Vicente Bokalic Iglic">
Vicente Bokalic Iglic

Vicente Bokalic Iglic CM (ur. 11 czerwca 1952 w Buenos Aires) – argentyński duchowny katolicki, biskup Santiago del Estero od 2014.
Życiorys.
Święcenia kapłańskie przyjął 11 kwietnia 1978 w zgromadzeniu Księży Misjonarzy. Był m.in. wychowawcą, ekonomem i rektorem zakonnego seminarium, misjonarzem w kilku argentyńskich diecezjach oraz przełożonym argentyńskiej prowincji lazarystów.
15 marca 2010 papież Benedykt XVI mianował go biskupem pomocniczym archidiecezji Buenos Aires oraz biskupem tytularnym "Summa". Sakry biskupiej udzielił mu 29 maja 2010 kardynał Jorge Bergoglio.
23 grudnia 2013 papież Franciszek mianował go biskupem diecezji Santiago del Estero. Ingres odbył się 9 marca 2014.

</doc>
<doc id="2857467" url="https://pl.wikipedia.org/wiki?curid=2857467" title="Eamon Martin">
Eamon Martin

Eamon Martin (ur. 30 października 1961 w Londonderry) – irlandzki duchowny katolicki, arcybiskup Armagh od 2014.
Życiorys.
Święcenia kapłańskie otrzymał 28 czerwca 1987. Pracował duszpastersko w rodzinnej diecezji Derry, będąc m.in. wikariuszem generalnym w latach 2010-2011. Od listopada 2011 był administratorem tej diecezji (po dymisji bp. Hegarty'ego). Ponadto w latach 2008-2010 był sekretarzem generalnym Konferencji Episkopatu Irlandii. Od roku 2011 nosił tytuł prałata.
18 stycznia 2013 papież Benedykt XVI mianował go arcybiskupem koadiutorem Armagh. Sakry udzielił mu 21 kwietnia 2013 arcybiskup metropolita Armagh Seán Brady. Rządy w diecezji objął 8 września 2014 po przejściu na emeryturę poprzednika. W tym samym dniu objął przewodnictwo w irlandzkiej Konferencji Episkopatu.

</doc>
<doc id="2857478" url="https://pl.wikipedia.org/wiki?curid=2857478" title="Washbrook">
Washbrook

Washbrook – wieś w Anglii, w hrabstwie Suffolk, w dystrykcie Babergh, w civil parish Copdock and Washbrook. We wsi znajduje się kościół. Wieś położona jest 5,6 km od Ipswich. W 2015 miejscowość liczyła 528 mieszkańców.

</doc>
<doc id="2857479" url="https://pl.wikipedia.org/wiki?curid=2857479" title="André Gueye">
André Gueye

André Gueye (ur. 6 stycznia 1967 w Pallo-Youga) – senegalski duchowny katolicki, biskup Thiès od 2013.
Życiorys.
Prezbiterat.
Święcenia kapłańskie otrzymał 27 czerwca 1992 i został inkardynowany do diecezji Thiès. Pracował głównie jako duszpasterz parafialny w Thiès i w Bambey. W latach 2006-2012 wykładał filozofię w seminarium w Brin.
Episkopat.
18 stycznia 2013 papież Benedykt XVI mianował go biskupem ordynariuszem diecezji Thiès. Sakry udzielił mu 25 maja 2013 arcybiskup metropolita Dakaru - kardynał Théodore-Adrien Sarr.

</doc>
<doc id="2857480" url="https://pl.wikipedia.org/wiki?curid=2857480" title="Ewolucja rozbieżna">
Ewolucja rozbieżna

Ewolucja rozbieżna – proces ewolucji, w którym potomkowie jednego wspólnego przodka ewoluują w różnych kierunkach, zajmując odmienne nisze ekologiczne i wytwarzając odmienne przystosowania. W procesie ewolucji rozbieżnej dochodzi do dywergencji i kształtowania się narządów homologicznych. Ewolucja rozbieżna towarzyszy często takim procesom jak radiacja adaptacyjna, czy specjacja.
Przykładem ewolucji rozbieżnej, wynikającej z radiacji jest ewolucja malgaskiej rodziny euplerydów. Ich przodek, który przybył na wyspę ok. 18-24 mln lat temu, ewoluował dostosowując się do różnych nisz ekologicznych i wykształcając różne formy konwergentne do form kontynentalnych.

</doc>
<doc id="2857481" url="https://pl.wikipedia.org/wiki?curid=2857481" title="Polski Kontyngent Wojskowy">
Polski Kontyngent Wojskowy



</doc>
<doc id="2857482" url="https://pl.wikipedia.org/wiki?curid=2857482" title="Ewolucja dywergencyjna">
Ewolucja dywergencyjna



</doc>
<doc id="2857483" url="https://pl.wikipedia.org/wiki?curid=2857483" title="Zbocze Bydgoskie">
Zbocze Bydgoskie

Zbocze Bydgoskie zwane również Skarpą Południową – granica mikroregionów fizycznogeograficznych (315.353), fragment strefy krawędziowej wysokiego poziomu tarasowego Pradoliny Toruńsko-Eberswaldzkiej w obrębie Bydgoszczy o deniwelacjach 15–40 m, charakterystyczny element morfologiczny miasta, wykorzystywany rekreacyjnie dla jego walorów przyrodniczych i widokowych.
Jest obok Zbocza Fordońskiego i Zbocza Kruszyńskiego utworem natury wyróżniającym się wysokością i zróżnicowaniem ekologicznym, jednym z ciekawszych na terenie Bydgoszczy.
Położenie.
Zbocze przebiega w kierunku zachód-wschód na południe od rzeki Brdy i równolegle do niej, począwszy od Prądów, przez Miedzyń, Jary, Wilczak, Szwederowo, Wzgórze Wolności, Wyżyny, Kapuściska, Czersko Polskie i Łęgnowo. Na swym wschodnim odcinku zbocze zakręca ku południowemu wschodowi stanowiąc granicę Doliny Łęgnowskiej. Przebiega równoleżnikowo, w niewielkiej (ok. 500 m) odległości od Kanału Bydgoskiego, Brdy, a we wschodnim odcinku – Wisły.
Historia geologiczna.
Zbocze powstało w klimacie peryglacjalnym, u schyłku zlodowacenia bałtyckiego (ok. 14-12 tys. lat temu). Jego ukształtowanie jest wynikiem oddziaływania erozji bocznej wód płynących oraz denudacji. W okresie odpływu wód roztopowych i zmieszanych z nimi wód rzek płynących z południa Polski wzdłuż czoła lądolodu na zachód, powstała Pradolina Toruńsko-Eberswaldzka z rozszerzeniem zwanym Kotliną Toruńską. W miarę spływu wód, pradolina ulegała pogłębieniu, poszerzaniu i terasowaniu. Zbocze powstało wskutek erozji bocznej rzeki, a następnie po obniżeniu podstawy erozyjnej (dna doliny) – procesu wcinania się koryta rzeki (erozja wgłębna), wskutek czego powstała krawędź ograniczająca powierzchnię terasy. Po przebiciu przez Wisłę nowego odpływu wód wprost do Morza Bałtyckiego ok. 12 tys. lat temu, stopniowo ustał odpływ wód pradoliną na zachód, a zatem ustała erozja powiększająca wysokość skarpy. Dno martwej pradoliny wykorzystała Brda, uchodząca do Wisły. Na odcinku od Starego Miasta do Brdyujścia pradolina uległa pogłębieniu wskutek erozji wgłębnej wód Brdy, jako że poziom jej wód był skorelowany z poziomem Wisły, uzależnionej z kolei od poziomu kształtującego się Bałtyku. Powstała holoceńska Dolina Brdy z pięcioma tarasami rzecznymi (widocznymi zwłaszcza po północnej stronie Brdy). Procesy erozji dotyczyły też Zbocza Bydgoskiego, które stanowiło południową krawędź tej doliny. W ten sposób deniwelacja zbocza w ciągu ostatnich 10 tys. lat powiększyła się na odcinku od Szwederowa po Czersko Polskie o kilkanaście metrów. Wyobrażenie o skali erozji wyraża porównanie pierwotnego poziomu wysoczyzny morenowej - ok. 90 m n.p.m., z najwyższym poziomem spływu wód pradoliną na zachód – 70 m n.p.m. i obecnym poziomem wód Brdy przy ujściu do Wisły – 30 m n.p.m..
Kolejnym etapem kształtowania się zbocza były procesy denudacyjne. Nie utrwalone jeszcze przez szatę roślinną, podlegało osuwaniu, spełzywaniu i spłukiwaniu przez wody opadowe i podziemne. Powstały systemy dolinek denudacyjnych, składających się z odnóg i zagłębień. U ich wylotu powstały stożki napływowe z wypłukanych piasków i glin. Po ociepleniu klimatu, formy terenu zostały utrwalone poprzez systemy korzeniowe roślin. Obecnie procesy erozji są kontynuowane jedynie przez wypływające ze zbocza wody podziemne oraz wpływy antropogeniczne.
W ciągu wieków Skarpa Południowa była naturalną barierą rozwoju przestrzennego miasta. Dopiero w XX wieku powstały na górnym tarasie miasta zwarte osiedla mieszkaniowe, powiązane z tarasem dolnym ciągami komunikacyjnymi, które poprowadzono w parowach i dolinkach. W związku z tym duże fragmenty zbocza zostały silnie przekształcone antropogenicznie. Na innych odcinkach założono parki, zaś górną krawędzią poprowadzono aleje widokowe. W XIX wieku wzdłuż ul. Nakielskiej, Wałów Jagiellońskich i Toruńskiej zbocze tarasowano w celu jego eksploatacji rolniczej i sadowniczej oraz utworzenia alejek spacerowych (park na Wzgórzu Wolności).
Charakterystyka.
Zbocze Bydgoskie obejmuje wąski pas terenu (100–400 m) w strefie zboczowej wysokiej terasy pradolinnej (IX) Kotliny Toruńskiej w Bydgoszczy. Granicami morfologicznymi są: podnóże zbocza, jego górna krawędź oraz górne odcinki dolinek erozyjnych i wąwozów.
Zbocze oddziela mikroregiony fizyczno-geograficzne: Miasto Bydgoszcz Północne (dolny taras) i Miasto Bydgoszcz Południowe (górny taras). Wysokości względne zbocza osiągają w części zachodniej ok. 15 m (Prądy), 25–35 m w rejonie Starego Miasta, Wzgórza Wolności, Kapuścisk, do 40 m w Łęgnowie. Wysokość górnej krawędzi zbocza jest w miarę wyrównana i wynosi 68–71 m n.p.m. (poziom terasy pradolinnej IX). Na odcinku zachodnim (Prądy-Wilczak) u podnóża zbocza znajduje się dno pradoliny bydgosko-nakielskiej (54–45 m n.p.m.), na odcinku Stare Miasto-Czersko Polskie – Miejska Dolina Brdy (42–35 m n.p.m.), zaś na wschodnim krańcu – Dolina Łęgnowska (30 m n.p.m.). W pobliżu Otorowa skarpa przechodzi w obszar wydm śródlądowych (Siedmiogóry), które dominują nad położonymi obok obniżeniami z łąkami i lasami liściastymi.
Nachylenie zboczy jest zróżnicowane, wynosi od kilku stopni do około 20º, w miejscach wychodni glin zwałowych. Rozcięcia erozyjne w tej części strefy krawędziowej są najczęściej głębokie i szerokie, zakończone stożkami napływowymi. Wąwozami o łagodnych zboczach prowadzono najważniejsze arterie komunikacyjne miasta (ul. Nasypowa, Szubińska, Kujawska, Jana Pawła II, Bełzy, al. Lecha Kaczyńskiego). W kilku miejscach na zboczu urządzono kompleksy ogrodów działkowych, m.in. na Kapuściskach (rejon ul. Sandomierskiej), Czersku Polskim (ROD „Świt”, „Zorza”, „Na Skarpie”). Zbocze jest miejscami przekształcone antropogenicznie wskutek gospodarki sadowniczej (tarasowanie).
Przyroda.
W strefie zboczowej, pod pokrywą osadów stokowych występują wychodnie pokładów glin morenowych, piasków gliniastych i glacjofluwialnych osadów piaszczysto-żwirowych oraz wypływy wód podziemnych, wykazujące dużą zmienność sezonową. Na osadach gliniastych i ilastych występują siedliska grądów zboczowych, łęgów wiązowo-jesionowych oraz olsów, a w miejscach przesuszonych – dąbrów świetlistych. Strefy zboczowe z osadami deluwialnymi (piaski gliniaste) reprezentują siedliska ubogich grądów, dąbrów i żyznych borów mieszanych. Zbocze porasta z reguły zieleń nieurządzona, typu parkowego, częściowo o charakterze naturalnym. Roślinność typu grądu zboczowego rejestruje się m.in. na Szwederowie, Wzgórzu Wolności, Czersku Polskim, Łęgnowie. Natomiast na Kapuściskach zbocza porasta bór sosnowy, sztucznie wprowadzony w latach 50. XX w. W niektórych dolinkach występują cieki wodne. Do większych z nich należą: Struga Młyńska, potok Niziny (sprowadzony w kolektor po budowie alei Jana Pawła II) oraz cieki w Łęgnowie.
Ochrona przyrody.
W pracy „"Środowisko przyrodnicze Bydgoszczy"” podano propozycje nowych terenów do objęcia ochroną prawną w Bydgoszczy. Wśród nich znalazła się "Skarpa Południowa" (zespół przyrodniczo-krajobrazowy) oraz "Skarpa Łęgnowska" (użytek ekologiczny).
Do najcenniejszych przyrodniczo fragmentów Zbocza należy odcinek na Szwederowie i Wzgórzu Wolności. Zlokalizowane tam parki: na Wzgórzu Dąbrowskiego i Wzgórzu Wolności połączone są aleją Górską. Teren pokryty jest różnowiekowym i wielogatunkowym drzewostanem. Najliczniej występuje klon zwyczajny, a także dąb szypułkowy, jesion wyniosły, klon jesionolistny, a w rejonie Szwederowa także lipa drobnolistna. Przeciętny wiek drzewostanu wynosi kilkadziesiąt lat, jednak nieliczne drzewa osiągnęły wiek około 200 lat. Podszyt składa się z kilkunastu gatunków krzewów i podrostów drzew, będąc schronieniem i miejscem lęgów wielu drobnych ptaków śpiewających. Dominuje w nim: głóg, klon zwyczajny, dereń świdwa. Wśród ptaków występuje 37 gatunków w tym 32 lęgowe, zaś na Wzgórzu Dąbrowskiego – 28 gatunków, w tym 24 lęgowe. Obszar włączono do ostoi ptaków na terenie Bydgoszczy ponieważ stanowi on wyróżniającą się oazę bioróżnorodności położoną na granicy ścisłego centrum miasta. Duże walory przyrodnicze posiadają również grądy zboczowe w Łęgnowie.
Zagrożenie ruchami masowymi.
Na terenie Zbocza Bydgoskiego z uwagi na trudne warunki terenowe (duże nachylenia, wcięcia erozyjne), nie rejestruje się intensywnego zainwestowania. Teren ten jest podatny na degradację z uwagi na erozję i procesy denudacyjne. Na podstawie „Mapy Zagrożeń Ruchami Masowymi Miasta Bydgoszczy” można stwierdzić, że Zbocze Bydgoskie jest w średnim stopniu zagrożone ruchami masowymi. Skarpy wykształcone są przeważnie w glinach zwałowych z piaskami lub wyłącznie w piaskach. Niektóre fragmenty wykształcone w iłach serii poznańskiej posiadają wysoki stopień zagrożenia osuwiskami, obrywami lub spełzywaniem. Dotyczy to fragmentów zbocza na Miedzyniu i w Łęgnowie. W związku z tym w pobliżu skarpy może być prowadzona tylko ograniczona zabudowa, w bezpiecznej odległości.
Dolinki.
Charakterystycznym elementem mikroregionu jest system przekształconych denudacyjnie dolinek. Utwory te są silnie przekształcone przez człowieka, głównie wskutek prowadzenia w nich ciągów komunikacyjnych.
Główne dolinki i parowy Zbocza Bydgoskiego (z zachodu na wschód):
Wzgórze Bolesława Krzywoustego.
W Czersku Polskim, tuż nad ujściowym odcinkiem rzeki Brdy, znajduje się wzgórze narożne Zbocza Bydgoskiego, które zmienia w tym miejscu kierunek na południowo-wschodni. Miejsce to nazwano w dwudziestoleciu międzywojennym "Wzgórzem Bolesława Krzywoustego". Wzgórze (69 m n.p.m.) znajduje się ponad stacją kolejową Bydgoszcz Łęgnowo. Wznosi się ok. 38 m nad okolicznym terenem i 40 m ponad lustrem Wisły. Widok z góry jest rozległy, choć ograniczany przez chaotycznie rozrośniętą roślinność. Widać stąd Brdę, tor regatowy, zakole Wisły, niziny nadrzeczne oraz w oddali zabudowę dzielnicy Fordon.
Nazwa nawiązuje do kroniki Galla Anonima, w której podano, że książę w 1112 w. wraz z drużyną wojów przekroczył Brdę przez dawny bród zdobywając pobliską warownię Wyszogród po ośmiodniowym oblężeniu. W czasie zaboru pruskiego również Niemcy upodobali sobie to wzgórze, nadając mu nazwę „"Alberthöhe"”, na pamiątkę pobytu tutaj księcia pruskiego Albrechta Hohenzollerna podczas manewrów wojskowych w 1828 r. Ulokowano w tym miejscu kamień pamiątkowy, a niemiecka młodzież jeszcze w okresie po I wojnie światowej pielgrzymowała na to wzgórze. W 1890 r. podczas poszukiwań historycznego Wyszogrodu, członkowie Towarzystwa Historycznego Obwodu Nadnoteckiego odkryli na tym terenie ślady fundamentów większej budowli, którą można utożsamiać ze strażnicą pobliskiego brodu, przy którym miał powstać stały most, obiecany przez księcia Władysława Opolczyka w 1382 r.
W dwudziestoleciu międzywojennym organizacja Przysposobienie Wojskowe Kobiet postanowiła w tym miejscu ustawić krzyż. Na czele specjalnego komitetu stanął m.in. proboszcz parafii farnej ks. Józef Schulz. Uroczystości odbyły się 16 października 1932 r. z udziałem przedstawicieli władz administracyjnych, wojska, harcerzy, Towarzystwa Gimnastycznego „Sokół” oraz 3 tys. widzów. Ustawiono drewniany krzyż o 8-metrowej wysokości "„…jako symbol miłości, zgody i pokoju, będący wyrazem wdzięczności za uzyskaną niepodległość Polski...”", a wzgórzu nadano imię Bolesława Krzywoustego.
Zagospodarowanie rekreacyjne.
Mikroregion jest obszarem o dużym potencjale przyrodniczym i rekreacyjno–wypoczynkowym. Jego wartością jest znaczne (ok. 30 m) wyniesienie względem poziomu Starego Miasta. Uwarunkowania te powodują, że jest charakterystycznym elementem krajobrazu Bydgoszczy, jednym z jego cenniejszych walorów. Zalety te dostrzegano już w XIX wieku. Na ten okres datują się początki budowy trasy widokowej wiodącej z Wilczaka na Bartodzieje Małe. W 1832 r. z inicjatywy prezydenta regencji bydgoskiej, Honorowego Obywatela Bydgoszczy i przewodniczącego Towarzystwa Upiększania Miasta i Okolic – Carla von Wissmanna utworzono park na Szwederowie ("Wissmannshöhe") między ulicami Stromą a Podgórną. Dwa lata później zagospodarowano wzgórze między ulicami: Lubelską i Seminaryjną (Wilczak) na park tarasowy z drzewostanem złożonym z dębów, buków, grabów, jesionów, lip, klonów i kasztanowców. W 1835 r. park zwiedził następca tronu pruskiego, późniejszy Fryderyk Wilhelm IV i nazwał go "Prinzehöhe". W 1870 r. kolejny park na wzgórzu ("Naumannshöhe") między ulicami Szubińską, Seminaryjna i Wysoką założył ówczesny prezydent rejencji bydgoskiej Johann Naumann. W 1890 r. rozpoczęto budowę tzw. Plant Okrężnych (w odróżnieniu od Plant nad Brdą, które wiodły wzdłuż rzeki), w 1900 r. oddano na Wzgórzu Dąbrowskiego wieżę ciśnień z tarasem widokowym, a w 1913 r. na Wzgórzu Wolności wybudowano wieżę Bismarcka (zburzoną w 1926 r., od 1946 r. Cmentarz Bohaterów Bydgoszczy) wraz z parkiem górskim ("Bismarckhöhe"). Z obu tych miejsc można było podziwiać panoramę miasta, a łącząca je aleja Górska była trasą widokową. Trasę rozbudowano w dwudziestoleciu międzywojennym i podczas okupacji. Całość była obficie zadrzewiona. W parku rosło 70 gatunków drzew liściastych, iglastych oraz krzewów. Po wojnie zbudowano kolejne odcinki trasy na Wyżynach i Kapuściskach dla mieszkańców wzniesionych tam osiedli mieszkaniowych.
W 2012 r. ścieżka spacerowa istniała niemal na całej długości Zbocza Bydgoskiego – od Miedzynia do Czerska Polskiego, choć odcinki o dobrym standardzie użytkowym należały do rzadkości. W wielu miejscach trasa jest zaniedbana, niemal dzika, uniemożliwiając swobodny dostęp i rekreacyjne wykorzystanie. Od Szwederowa po Kapuściska wiedzie z reguły utwardzona aleja, a na pozostałym obszarze wydeptane ścieżki. Ciekawa krajobrazowo jest wschodnia część krawędzi w okolicach Łęgnowa, skąd można podziwiać zakole Wisły.
Projekt odbudowania trasy na odcinku staromiejskim podjęto w 2008 r., nie zakończył się jednak powodzeniem. W 2012 r. nową koncepcję w pracy opublikowała Miejska Pracownia Urbanistyczna. Według tego opracowania ścieżka winna przebiegać od ul. Stromej do Cmentarza Bohaterów Bydgoszczy, zachowując ciągłość na całym odcinku (bezkolizyjne przejścia nad ul. Kujawską i trasą Uniwersytecką) wraz z infrastrukturą towarzyszącą, punktami widokowymi i zejściami na dolny taras miasta.

</doc>
<doc id="2857484" url="https://pl.wikipedia.org/wiki?curid=2857484" title="Egzarchat apostolski Wielkiej Brytanii">
Egzarchat apostolski Wielkiej Brytanii



</doc>
<doc id="2857485" url="https://pl.wikipedia.org/wiki?curid=2857485" title="Crosby Garrett">
Crosby Garrett

Crosby Garrett – wieś i civil parish w Anglii, w Kumbrii, w dystrykcie Eden. W 2001 civil parish liczyła 112 mieszkańców. W civil parish znajduje się 13 zabytkowych budynków. W wieś znajduje się kościół.

</doc>
<doc id="2857489" url="https://pl.wikipedia.org/wiki?curid=2857489" title="Alfonso Quiñónez Molina">
Alfonso Quiñónez Molina

Alfonso Quiñónez Molina (ur. 11 stycznia 1874, zm. 22 maja 1950) – był prezydentem Salwadoru w trzech okresach: 1914-1915, 1918-1919 oraz 1923-1927. Był ponadto wiceprezydentem w rządzie Jorge Meléndeza.
Należał do klasy konserwatywnej oligarchii plantatorów. Ożenek z siostrą braci Carlosa i Jorge Melendezów umożliwił mu udział w znacznych wpływach politycznych w Salwadorze.

</doc>
<doc id="2857492" url="https://pl.wikipedia.org/wiki?curid=2857492" title="Shotley Gate">
Shotley Gate

Shotley Gate – osada w Anglii, w hrabstwie Suffolk, w dystrykcie Babergh, w civil parish Shotley. Znajduje się 8.2 km od Ipswich. W 2001 miejscowość liczyła 1532 mieszkańców.

</doc>
<doc id="2857494" url="https://pl.wikipedia.org/wiki?curid=2857494" title="Pamiętniki Carrie">
Pamiętniki Carrie

Pamiętniki Carrie - (ang. The Carrie Diaries) amerykański serial młodzieżowy. Jest prequelem serialu Seks w wielkim mieście, który bazuje na serii książek pod tym samym tytułem autorstwa Candace Bushnell. Serial miał premierę 14 stycznia 2013 na The CW. 9 maja 2013 stacja przedłużyła serial o drugi sezon.
8 maja 2014 roku, stacja The CW ogłosiła anulowanie serialu The Carrie Diaries
 W Polsce serial będzie emitowany od 21 lutego 2016 roku przez Canal+ Family
Fabuła.
Jest 1984 rok. Dla 16-letniej Carrie Bradshaw życie nie jest łatwe. Odkąd jej matka odeszła, jej młodsza siostra buntuje się bardziej niż kiedykolwiek a ich ojciec Tom jest przytłoczony, gdyż samotnie musi odpowiadać i dbać o dwie nastolatki. Przyjaciele Carrie – słodka, kujonowata Mouse, sarkastyczna Maggie oraz wrażliwy Walt – czynią jej czas znośnym, lecz życie na przedmieściach Connecticut nie trzyma jej z dala od problemów. Nawet pojawienie się nowego seksownego ucznia, Sebastiana, przypomina Carrie jedynie o tym, że spędziła całe lato w żałobie zamiast ruszyć dalej ze swoim życiem. Kiedy Tom oferuje Carrie staż w prawniczej firmie na Manhattanie, ona korzysta z tej okazji. Oczy Carrie są szeroko otwarte na styl Nowego Jorku – i kiedy spotyka Larrissę, redaktorkę magazynu Interview, jest zainspirowana kulturą oraz wyjątkowymi osobami, które tworzą świat Larrisy. Przyjaciele Carrie oraz rodzina stanowią wielkie miejsce w jej sercu, jednak pierwsza miłość jaką odnajduje to Manhattan.

</doc>
<doc id="2857495" url="https://pl.wikipedia.org/wiki?curid=2857495" title="Kudret Kokoshi">
Kudret Kokoshi

Kudret Hasan Kokoshi (ur. 18 września 1906 we Wlorze, zm. 26 kwietnia 1991 w Tiranie) – albański poeta, prawnik i więzień sumienia.
Życiorys.
Syn Aslihy i Hasana. Po ukończeniu szkoły powszechnej w rodzinnej miejscowości wyjechał do Rzymu, gdzie ukończył szkołę średnią i rozpoczął studia prawnicze. 27 listopada 1933 obronił pracę doktorską z zakresu prawa, a następnie powrócił do kraju. Po powrocie otworzył kancelarię adwokacką we Wlorze i prowadził ją do 1936. Od 1936 pracował jako sędzia w sądach okręgowych w Korczy, Szkodrze i w Tiranie. Od 1941 na polecenie premiera rządu kolaboracyjnego Mehdi Frasheriego zajął się organizowaniem wymiaru sprawiedliwości na terenie Kosowa, by wkrótce potem objąć stanowisko prokuratora generalnego w Prizrenie. Rok później zerwał współpracę z włoskim aparatem okupacyjnym. Wziął udział w demonstracji patriotycznej 28 listopada 1942 w Prizrenie i został ranny w starciach z włoską policją. Od 1943 związany z organizacją Balli Kombëtar regularnie podróżował pomiędzy Albanią a Kosowem. W styczniu 1944 aresztowany przez Gestapo trafił do obozu przejściowego w okolicach Prisztiny, a stamtąd do obozu w Bad Radkersburg w Austrii. W grudniu 1944 został uwolniony z obozu. 5 czerwca 1945 został aresztowany przez władze komunistyczne i skazany na karę śmierci za działalność w organizacji antypaństwowej. Wyrok ten w październiku 1945 zamieniono na karę dożywotniego pozbawienia wolności. Jego brat Meto Kokoshi, działający we władzach Balli Kombëtar został rozstrzelany w listopadzie 1945. Kudret Kokoshi trafił do więzienia w Burrelu, z którego w złym stanie zdrowia został uwolniony 25 grudnia 1964.
Od czasu studiów rzymskich, zafascynowany włoską kulturą pisał utwory poetyckie, a także zajmował się krytyką literacką. Po uwolnieniu z obozu zarabiał na życie tłumaczeniami z albańskiego na języki obce. W okresie transformacji ustrojowej, jego tłumaczenia utworów Ismaila Kadare i Fatosa Arapiego ukazały się w tomie "Antologia Della Letteratura Albanese", prezentującym włoskim czytelnikom współczesną poezję albańską. Już po śmierci poety ukazał się wybór jego wierszy „Drithmë jete” (Dreszcz życia, oprac. Visar Zhiti). Imię poety nosi nagroda przyznawana przez władze miasta Wlory za najlepsze tłumaczenia poezji.

</doc>
<doc id="2857496" url="https://pl.wikipedia.org/wiki?curid=2857496" title="Edenhall">
Edenhall

Edenhall – wieś w Anglii, w Kumbrii, w dystrykcie Eden, w civil parish Langwathby. W 1931 roku civil parish liczyła 216 mieszkańców. We wsi znajduje się kościół.

</doc>
<doc id="2857497" url="https://pl.wikipedia.org/wiki?curid=2857497" title="Ogończyk ostrokrzewowiec">
Ogończyk ostrokrzewowiec

Ogończyk ostrokrzewowiec ("Satyrium ilicis") – motyl dzienny z rodziny modraszkowatych.
Wygląd.
Rozpiętość skrzydeł od 30 do 34 mm, dymorfizm płciowy wyraźny: wierzchnia strona skrzydeł obu płci brunatne, ale u samic duża pomarańczowa plama na przednim skrzydle.
Siedlisko.
Obrzeża lasów liściastych i mieszanych z udziałem dębu, polany, młodniki, środowiska z krzewami dębowymi.
Biologia i rozwój.
Wykształca jedno pokolenie w roku (połowa czerwca-początek sierpnia). Rośliny żywicielskie: dąb szypułkowy i dąb bezszypułkowy. Jaja składane są na pąkach drzew i krzewów do wysokości 2 metrów. Larwy zimują w osłonkach jajowych. Stadium poczwarki trwa 2-3 tygodnie. 
Rozmieszczenie geograficzne.
Motyl rozprzestrzeniony od Półwyspu Iberyjskiego przez większość Europy, Turcję, Kaukaz po Liban i południowo-zachodnią Syberię. W Polsce występuje na wielu stanowiskach, ale z rejonów górskich zamieszkuje tylko Bieszczady.

</doc>
<doc id="2857498" url="https://pl.wikipedia.org/wiki?curid=2857498" title="Aleksandr Dołmatow">
Aleksandr Dołmatow

Aleksandr Dołmatow (ros. "Александр Долматов"; ur. 12 września 1976 zm. 16 stycznia 2013 w Rotterdamie) - rosyjski opozycjonista, działacz partii Inna Rosja, pracował jako konstruktor rakiet w firmie zbrojeniowej "Taktyczna Broń Rakietowa".
Działalność opozycyjna.
Uczestnik licznych akcji protestu m.in. akcji w ramach "Strategii-31" - serii pikiet w obronie wolności zgromadzeń. 6 maja 2012 roku został zatrzymany podczas masowych demonstracji opozycji na placu Błotnym w Moskwie i obwiniony o udział w zamieszkach. Latem 2012 roku uciekł do Holandii, gdzie poprosił o przyznanie azylu politycznego. Po odrzuceniu jego wniosku o azyl polityczny w Holandii popełnił samobójstwo w ośrodku deportacyjnym w Rotterdamie. Obawiał się represji po powrocie do Rosji.
Reakcje na śmierć.
18 stycznia pod konsulatami Holandii w Moskwie, Petersburgu i Kijowie odbyły się pikiety działaczy opozycyjnych poświęcone pamięci Dołmatowa.
Rosyjscy obrońcy praw człowieka powiadomili o zamiarze złożenia wniosku w Europejskim sądzie do spraw praw człowieka w sprawie działań władz Holandii, które ich zdaniem bezprawnie odmówiły przyznania azylu Dołmatowowi.
Pełnomocnik poselstwa Królestwa Niderlandów oświadczył, że władze Holandii nie wiążą samobójstwa Dołmatowa z odmową przyznania mu azylu politycznego.
Ministerstwo Spraw Zagranicznych Federacji Rosyjskiej zażądało od władz Holandii przeprowadzenia śledztwa w sprawie śmierci Aleksandra Dołmatowa.

</doc>
<doc id="2857499" url="https://pl.wikipedia.org/wiki?curid=2857499" title="Texel (rasa owiec)">
Texel (rasa owiec)

Texel (teksel) – rasa owcy domowej, o użytkowości mięsnej, przystosowana do chowu na intensywnych pastwiskach kwaterowych w rejonach nadmorskich. Głównym ośrodkiem chowu są nadbrzeżne rejony północnej Holandii oraz Fryzja. Nazwa rasy pochodzi od wyspy Texel. Oprócz Europy rasa ta jest popularna w Stanach Zjednoczonych, Australii, Nowej Zelandii i Urugwaju. Wełna używana jest głównie do wyrobu pończoch. 

</doc>
<doc id="2857500" url="https://pl.wikipedia.org/wiki?curid=2857500" title="Hutton (Kumbria)">
Hutton (Kumbria)

Hutton – osada i civil parish w Anglii, w Kumbrii, w dystrykcie Eden. W 2001 civil parish liczyła 326 mieszkańców. We civil parish znajduje się 13 zabytkowych budynków.

</doc>
<doc id="2857503" url="https://pl.wikipedia.org/wiki?curid=2857503" title="Eduardo Horacio García">
Eduardo Horacio García

Eduardo Horacio García (ur. 22 stycznia 1956 w Buenos Aires) – argentyński duchowny katolicki, biskup San Justo od 2014.
Życiorys.
Święcenia kapłańskie przyjął 18 listopada 1983 z rąk kardynała Juana Carlosa Aramburu. Pracował przede wszystkim w duszpasterstwie parafialnym. W latach 1991-2003 był także diecezjalnym duszpasterzem dzieci, a od 2000 ojcem duchownym w miejscowym seminarium.
21 czerwca 2003 papież Jan Paweł II mianował go biskupem pomocniczym archidiecezji Buenos Aires oraz biskupem tytularnym "Ipagro". Sakry biskupiej udzielił mu 16 sierpnia 2003 w miejscowej katedrze kardynał Jorge Bergoglio. On też powierzył mu dalsze sprawowanie funkcji ojca duchownego seminarium (pełnił ją do 2010).
6 listopada 2014 papież Franciszek ustanowił go biskupem ordynariuszem diecezji San Justo. Ingres odbył się 14 grudnia 2014.

</doc>
<doc id="2857504" url="https://pl.wikipedia.org/wiki?curid=2857504" title="J.F.N. Guedes">
J.F.N. Guedes

J.F.N. Guedes – portugalski rugbysta, dziewięciokrotny reprezentant Portugalii w rugby union mężczyzn.
Jego pierwszym meczem w reprezentacji było spotkanie z Włochami, które zostało rozegrane 7 maja 1967 w Genule. Ostatni raz w reprezentacji zagrał 2 kwietnia 1972 z Włochami w Lizbonie.

</doc>
<doc id="2857507" url="https://pl.wikipedia.org/wiki?curid=2857507" title="Lista odcinków serialu The Carrie Diaries">
Lista odcinków serialu The Carrie Diaries

Pamiętniki Carrie - amerykański serial młodzieżowy. Jest prequelem serialu Seks w wielkim mieście, który bazuje na serii książek pod tym samym tytułem autorstwa Candace Bushnell. Serial miał premierę 14 stycznia 2013 na stacji The CW.

</doc>
<doc id="2857508" url="https://pl.wikipedia.org/wiki?curid=2857508" title="Nunez Silva">
Nunez Silva

Nunez Silva – portugalski rugbysta, dziewięciokrotny reprezentant Portugalii w rugby union mężczyzn. 
Jego pierwszym meczem w reprezentacji było spotkanie z Włochami, które zostało rozegrane 7 maja 1967 w Genule. Ostatni raz w reprezentacji zagrał 12 maja 1968 z Włochami w Lizbonie. 

</doc>
<doc id="2857511" url="https://pl.wikipedia.org/wiki?curid=2857511" title="Zamość (Warszawa)">
Zamość (Warszawa)

Zamość – dawna wieś, obecnie jedno z osiedli w południowej części warszawskiej dzielnicy Wilanów, na terenie obszaru MSI Powsin. 
Zamość znajduje się na wschód od Powsina właściwego a na zachód od Latoszek. We wschodniej części znajduje się Jezioro Struga. Jest to obszar głównie rolniczy z zabudową jednorodzinną.

</doc>
<doc id="2857513" url="https://pl.wikipedia.org/wiki?curid=2857513" title="Julio Adalberto Rivera Carballo">
Julio Adalberto Rivera Carballo

Julio Adalberto Rivera Carballo (ur. 2 września 1921 w Zacatecoluca, zm. 29 lipca 1973 w San José Guayabal), oficer wojskowy Salwadoru i polityk.
Ukończył szkołę wojskową w 1939. W 1944 awansował na podpułkownika. W 1954 wyjechał do Europy na kolejne studia. Wchodził w skład dyrektoriatu cywilno-wojskowego który obejmował władzę w latach 1961-1962 po obaleniu Jose Marii Lemusa i rządzącej po nim junty. Od 1962 do 1967 sprawował urząd prezydenta kraju. Był założycielem (1961) oraz przywódcą Partii Pojednania Narodowego. Zmarł na atak serca.

</doc>
<doc id="2857514" url="https://pl.wikipedia.org/wiki?curid=2857514" title="Nagroda im. Adama Mickiewicza">
Nagroda im. Adama Mickiewicza

Nagroda im. Adama Mickiewicza – nagroda za zasługi na rzecz współpracy francusko-niemiecko-polskiej od 2006 roku. Przyznawana jest przez Komitet Wspierania Współpracy Niemiecko-Francusko-Polskiej, czyli Trójkąt Weimarski oraz Miasto Weimar w dniu 29 sierpnia, dla upamiętnienia podpisania „Wspólnego Oświadczenia ministrów spraw zagranicznych Polski, Niemiec i Francji w sprawie przyszłości Europy” z 1991 roku, które to było podstawą istnienia Trójkąta Weimarskiego.
Pierwszymi laureatami byli założyciele Trójkąta Weimarskiego, czyli ówcześni ministrowie spraw zagranicznych – Krzysztof Skubiszewski (Polska), Roland Dumas (Francja) oraz Hans-Dietrich Genscher (Niemcy), a nagroda została wręczona przez Nadburmistrza miasta Weimar, Stefana Wolfa, wraz z Przewodniczącym Komitetu Wspierania
Współpracy Francusko-Niemiecko-Polskiej („Trójkąt Weimarski”) Klausa-Heinricha Standke
Dotychczasowi laureaci.
2006
2007
2008
2009
2010
Wtedy też pierwszy raz nagroda nie została przyznana instytucjom lub osobom, lecz regionom.
2011
2012

</doc>
<doc id="2857518" url="https://pl.wikipedia.org/wiki?curid=2857518" title="Tomás Regalado">
Tomás Regalado

Tomas Regalado (ur. 7 listopada 1861 w Santa Ana, zm. 7 lipca 1906 w Gwatemali) – generał armii Salwadoru, polityk, przywódca zamachu stanu 1898, na skutek którego wycofany został Salwador z federacji z Hondurasem i Nikaraguą, prezydent kraju od 14 listopada 1898 do 1 marca 1903, następnie naczelny dowódca armii. W 1906 wziął udział w zatargach z Gwatemalą po tym, jak Pedro José Escalón wsparł próbę obalenia tamtejszego dyktatora. Regalado poległ na polu bitwy.

</doc>
<doc id="2857519" url="https://pl.wikipedia.org/wiki?curid=2857519" title="Robot Diego-san">
Robot Diego-san

Robot Diego-san - humanoidalny robot, który powstał na Uni­wer­sy­tecie Ka­li­for­nij­skim pod kie­row­nic­twem pro­fe­sora Ja­viera Movellana. Robot przypomina wyglądem niemowlę. Został tak zaprogramowany, aby jego zachowanie w możliwie największym stopniu odpowiadało zachowaniom jednorocznego dziecka. Robot ma charakter eksperymentalny. Jego zadaniem, to pomóc naukowcom ustalić w jaki sposób działa mózg niemowlęcia. Uzyskane dzięki robotowi dane mają w przyszłości posłużyć w walce z takimi chorobami jak autyzm.

</doc>
<doc id="2857520" url="https://pl.wikipedia.org/wiki?curid=2857520" title="Joyabaj">
Joyabaj

Joyabaj – miasto w środkowo-zachodniej Gwatemali, w górach Sierra Madre de Chiapas, w północnej części departamentu El Quiché, leżące w odległości 51 km na wschód od stolicy departamentu Santa Cruz del Quiché. Według danych szacunkowych w 2012 roku liczba ludności miasta wyniosła 29 196 mieszkańców.
Jest siedzibą władz gminy o tej samej nazwie, która w 2012 roku liczyła 79 320 mieszkańców. Jak na warunki Gwatemli gmina jest średniej wielkości, a jej powierzchnia obejmuje 304 km².

</doc>
<doc id="2857523" url="https://pl.wikipedia.org/wiki?curid=2857523" title="Państwowy Teatr Wybrzeże w Gdańsku">
Państwowy Teatr Wybrzeże w Gdańsku



</doc>
<doc id="2857526" url="https://pl.wikipedia.org/wiki?curid=2857526" title="Gail Carriger">
Gail Carriger

Gail Carriger (ur. 4 maja 1976 w Bolinas w stanie Kalifornia) – amerykańska autorka fantastyki, tworząca głównie w nurcie steampunk, z wykształcenia archeolog. „Gail Carriger” jest pseudonimem literackim, prawdziwe nazwisko pisarki to Tofa Borregaard.
Życiorys.
Carriger uczęszczała do szkoły średniej Marin Academy w hrabstwie Marin w Kalifornii. Uzyskała stopień licencjacki w Oberlin College w stanie Ohio, następnie w roku 2000 stopień magistra nauk ścisłych w dziedzinie archeologii materiałowej ("Archeological Materials") na angielskim University of Nottingham, a w roku 2008 kolejne magisterium, tym razem w dziedzinie nauk humanistycznych – z antropologii (specjalność: archeologia) na Uniwersytecie Kalifornijskim w Santa Cruz.
Kariera literacka.
Carriger zadebiutowała w roku 2009 powieścią "Bezduszna", pierwszą z cyklu „Protektorat Parasola”. Akcja serii toczy się w alternatywnej wersji wiktoriańskiej Anglii, w której wampiry i wilkołaki są akceptowanymi członkami społeczeństwa, często należą do wyższych sfer. Główną bohaterką jest Alexia Tarabotti – kobieta nie posiadająca duszy. Bycie „bezduszną” sprawia, że nie działają na nią moce istot ponadnaturalnych. Debiutancka powieść przyniosła autorce nominacje do Nagrody im. Johna W. Campbella dla najlepszego nowego pisarza s-f, do Nagrody Comptona Crooka oraz do Nagrody Locusa za debiut. Książkę umieszczono również na liście rekomendowanych lektur magazynu „Locus”, a Amerykańskie Stowarzyszenie Bibliotek ("American Library Associacion") nagrodziło ją Alex Award. Druga powieść z cyklu – "Bezzmienna" – ukazała się na początku roku 2010 i znalazła się na liście bestsellerów „New York Timesa”, podobnie jak i wydana we wrześniu tegoż roku trzecia pt. "Bezgrzeszna". W 2011 roku wydano czwartą powieść z serii pt. "Bezwzględna", a w 2012 ukazała się piąta – "Timeless". Jako źródła inspiracji twórczej Carriger wymienia P.G. Wodehouse’a, Jane Austen, Charlesa Dickensa oraz wiktoriańskie dzienniki z podróży.
W 2012 wyszła adaptacja "Bezdusznej" w formie mangi ("Soulless: The Manga, Vol. 1"). W lutym 2013 wydana została powieść zatytułowana "Etiquette &amp; Espionage" z nowego cyklu „Finishing School” osadzonego w tym samym świecie co „Protektorat Parasola”.
W Polsce wydano cztery pierwsze książki z cyklu „Protektorat Parasola” w tłumaczeniu Magdaleny Moltzan-Małkowskiej, w wydawnictwie Prószyński i S-ka.

</doc>
<doc id="2857529" url="https://pl.wikipedia.org/wiki?curid=2857529" title="Znacznik (inżynieria genetyczna)">
Znacznik (inżynieria genetyczna)

Znacznik – sekwencja peptydowa dołączana do końca N- lub C- rekombinowanego białka w celu ułatwienia jego detekcji, oczyszczania lub zwiększenia rozpuszczalności. Znacznik kodowany jest przez odpowiednią sekwencję nukleotydową dołączoną tuż za kodonem start lub tuż przed kodonem stop pożądanego białka, w wyniku czego przy ekspresji genu powstaje białko fuzyjne. 
Znaczniki powinny być łatwe do wykrycia oraz usunięcia przez odpowiednie proteazy. Nie powinny wpływać na strukturę białka rekombinowanego, natomiast powinny wykazywać wysokie powinowactwo do złoża przeznaczonego do jego oczyszczania i możliwość elucji substancjami niskocząsteczkowymi.
Nie istnieją znaczniki spełniające wszystkie pożądane kryteria, dlatego niekiedy optymalnym rozwiązaniem jest stosowanie jednocześnie kilku znaczników. Przykładowo, w celu zwiększenia rozpuszczalności białka stosowane są takie znaczniki jak MBP-Tag (białko wiążące maltozę), GST-Tag, His-Tag (do ułatwienia oczyszczania metodą chromatografii metalopowinowactwa), a do śledzenia losów białka przy oczyszczaniu – tzw. "rainbow tags", nadające określony sygnał wizualny (np. białko GFP).

</doc>
<doc id="2857530" url="https://pl.wikipedia.org/wiki?curid=2857530" title="Ryszard Michalik">
Ryszard Michalik

Ryszard Michalik (ur. 14 kwietnia 1930 w Łodzi, zm. 30 grudnia 2001 w Warszawie) – generał brygady Wojska Polskiego.
Życiorys.
Podczas wojny pracował w gospodarstwie rolnym. Absolwent Szkoły Przemysłowej w Łodzi, jednocześnie pracował jako uczeń ślusarski w Fabryce Maszyn i Aparatów i Fabryce Maszyn Tkackich. Od września 1948 służył w ludowym Wojsku Polskim, w 1950 ukończył Techniczną Szkołę Lotniczą w Warszawie i został mechanikiem lotniczym w specjalnym pułku lotniczym na Okęciu. Następnie służył jako mechanik lotniczy w 5 Dywizji Lotnictwa Myśliwskiego w Warszawie, po kilku tygodniach przeniesiony na stanowisko mechanika w 8 Dywizji Lotnictwa Szturmowego w Bydgoszczy. 
W latach 1951–1952 był podchorążym Oficerskiej Szkoły Lotniczej nr 4 w Dęblinie, po której ukończeniu z wyróżnieniem został podporucznikiem nawigatorem. Po ukończeniu szkoły został starszym nawigatorem dowodzenia na stanowisku dowodzenia 5 Dywizji Lotnictwa Myśliwskiego. W latach 1954–1957 studiował na Fakultecie Lotniczym Akademii Sztabu Generalnego WP w Rembertowie, w międzyczasie (1956) mianowany kapitanem. Po studiach służył w Oddziale Operacyjnym Dowództwa Wojsk Lotniczych i Obrony Przeciwlotniczej Obszaru Kraju w Warszawie, gdzie był kolejno pomocnikiem szefa wydziału doskonalenia stanowisk dowodzenia (1957-1959), pomocnikiem szefa wydziału doskonalenia taktyczno-operacyjnego (1959) i starszym pomocnikiem szefa wydziału doskonalenia taktyczno-operacyjnego (1959-1962). 
Od marca 1962 pełnił obowiązki, a października 1963 do kwietnia 1970 był szefem wydziału doskonalenia taktyczno-operacyjnego w Oddziale Operacyjnym Sztabu Wojsk Obrony Powietrznej Kraju. W latach 1963-1964 przebywał na Wyższym Kursie Doskonalenia Oficerów w Wojskowej Akademii Obrony Powietrznej w Kalininie (ZSRR). W latach 1970–1973 szef sztabu – zastępca dowódcy 2 Korpusu Obrony Powietrznej Kraju w Bydgoszczy. Od 1973 do 1975 studiował w Wojskowej Akademii Sztabu Generalnego Sił Zbrojnych ZSRR im. K. Woroszyłowa w Moskwie, po czym został zastępcą szefa Zarządu I Sztabu Generalnego WP do spraw Wojsk Lotniczych i WOPK . Od marca 1978 szef Oddziału Lotnictwa i OPK - zastępca szefa Zarządu I Operacyjnego Sztabu Generalnego WP. 
Od sierpnia 1980 zastępca szefa ds. liniowych, a od lipca 1981 szef sztabu – zastępca dowódcy 1 Korpusu Obrony Powietrznej Kraju. Od maja 1982 do maja 1985 dowódca 2 Korpusu OPK w Bydgoszczy. Na mocy uchwały Rady Państwa PRL z 30 września 1982 otrzymał nominację do stopnia generała brygady; nominację wręczył mu w Belwederze przewodniczący Rady Państwa PRL Henryk Jabłoński. Od maja 1985 do września 1988 był szefem sztabu – zastępcą dowódcy Wojsk Obrony Powietrznej Kraju. Od września 1988 szef Inspektoratu Obrony Cywilnej - zastępca szefa Obrony Cywilnej Kraju, od 28 grudnia 1989 szef sztabu i zastępca szefa Obrony Cywilnej. Następnie od 14 maja 1990 do 14 lutego 1992 był szefem Departamentu Kadr MON. W styczniu 1993 pożegnany przez ministra obrony narodowej Janusza Onyszkiewicza i przeniesiony w stan spoczynku z dniem 11 marca 1993. 
W stanie spoczynku działał w Klubie Generałów WP. Pochowany na cmentarzu Powązki Wojskowe w Warszawie (kwatera EII-8-4).
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Odznaczenia.
i inne.
Życie prywatne.
Syn Andrzeja i Marii z domu Sobolewskiej. Mieszkał w Warszawie. Od 1963 żonaty z Jadwigą Teresą z domu Chrostowską - inżynierem, dwóch synów.

</doc>
<doc id="2857533" url="https://pl.wikipedia.org/wiki?curid=2857533" title="Nuncjusze apostolscy w Kenii">
Nuncjusze apostolscy w Kenii

Nuncjusze apostolscy w Kenii – nuncjusze apostolscy w Kenii są reprezentantami Stolicy Apostolskiej przy rządzie Kenii. Nuncjatura apostolska mieści się w Nairobi. Kenia utrzymuje stosunki z Watykanem 19 czerwca 1965 (1963 uzyskanie niepodległości). 

</doc>
<doc id="2857534" url="https://pl.wikipedia.org/wiki?curid=2857534" title="Nuncjusz apostolski w Kenii">
Nuncjusz apostolski w Kenii



</doc>
<doc id="2857537" url="https://pl.wikipedia.org/wiki?curid=2857537" title="Joaquín Sucunza">
Joaquín Sucunza

Joaquín Mariano Sucunza (ur. 15 lutego 1946 w Pampelunie) – argentyński duchowny katolicki, biskup pomocniczy Buenos Aires od 2000.
Życiorys.
Urodził się w hiszpańskiej Pampelunie. W wieku dwóch lat wraz z rodzicami przeniósł się do Argentyny. Studiował filozofię i teologię w seminarium w Buenos Aires.
Święcenia kapłańskie przyjął 27 listopada 1971. Pełnił przede wszystkim funkcje proboszcza w kilku parafiach miasta. Był ponadto asystentem archidiecezjalnej rady Akcji Katolickiej, a w latach 1998-2000 był wikariuszem biskupim dla Strefy Centralnej.
Episkopat.
22 lipca 2000 papież Jan Paweł II mianował go biskupem pomocniczym archidiecezji Buenos Aires oraz biskupem tytularnym "Saetabis". Sakry biskupiej udzielił mu 21 października tegoż roku ówczesny ordynariusz tejże archidiecezji, abp Jorge Bergoglio. Po wyborze Bergoglio na urząd papieski był tymczasowym administratorem archidiecezji.

</doc>
<doc id="2857538" url="https://pl.wikipedia.org/wiki?curid=2857538" title="Bobki">
Bobki

Bobki – wieś w Polsce położona w województwie mazowieckim, w powiecie kozienickim, w gminie Garbatka-Letnisko.
W latach 1975–1998 miejscowość administracyjnie należała do województwa radomskiego.

</doc>
<doc id="2857540" url="https://pl.wikipedia.org/wiki?curid=2857540" title="Pedro Laxague">
Pedro Laxague



</doc>
<doc id="2857542" url="https://pl.wikipedia.org/wiki?curid=2857542" title="Pałac Królewski w La Granja de San Ildefonso">
Pałac Królewski w La Granja de San Ildefonso

Pałac Królewski w La Granja de San Ildefonso (hiszp. "Palacio Real de La Granja de San Ildefonso") – jedna z oficjalnych królewskich rezydencji hiszpańskiej monarchii mieszcząca się w prowincji Segowia w miejscowości Real Sitio de San Ildefonso nazywanej także "La Granja". Znajduje się w odległości ok. 90 km na północ od Madrytu. Pałac był letnią rezydencją króla Filipa V, pierwszego Burbona na hiszpańskim tronie. Jest utrzymany w stylu barokowym i otoczony zespołem ogrodów ozdobionych licznymi rzeźbionymi fontannami. Obecnie pałac został przekształcony w muzeum.

</doc>
<doc id="2857543" url="https://pl.wikipedia.org/wiki?curid=2857543" title="Ujarzmić piekło">
Ujarzmić piekło

Ujarzmić piekło (ang. "Hellfighters") – amerykański film sensacyjny z 1968 roku w reżyserii Andrew V. McLaglena. Wyprodukowany przez Universal Studios.
Opis fabuły.
Chance (John Wayne) jest właścicielem firmy specjalizującej się w gaszeniu pożarów szybów naftowych i na platformach wiertniczych. Ryzykowna praca wpływa na jego życie osobiste i relacje z żoną (Vera Miles). Gdy Chance dowiaduje się, że córka zamierza poślubić jego asystenta, nie chce się na to zgodzić.

</doc>
<doc id="2857544" url="https://pl.wikipedia.org/wiki?curid=2857544" title="Abdul Hamid Tajik">
Abdul Hamid Tajik

Abdul Hamid Tajik (dari عبدالحمید تاجک; ur. 1923) – afgański piłkarz, reprezentant Afganistanu na Letnich Igrzyskach Olimpijskich 1948.
W Londynie, grano od razu w systemie pucharowym. Jego reprezentacja rozegrała jeden mecz w rundzie eliminacyjnej. Na Goldstone Ground w Brighton, Afgańczycy podejmowali reprezentację Luksemburga; Tajik wystąpił w tym meczu na pozycji napastnika. Jego reprezentacja przegrała jednak aż 0-6, tym samym odpadła ona z rywalizacji.

</doc>
<doc id="2857546" url="https://pl.wikipedia.org/wiki?curid=2857546" title="Kościół św. Wacława w Břeclavi">
Kościół św. Wacława w Břeclavi



</doc>
<doc id="2857548" url="https://pl.wikipedia.org/wiki?curid=2857548" title="Mohammad Sarwar Yusufzai">
Mohammad Sarwar Yusufzai

Mohammad Sarwar Yusufzai (dari محمد سرور یوسفزی) – afgański piłkarz, reprezentant Afganistanu na Letnich Igrzyskach Olimpijskich 1948.
W Londynie, grano od razu w systemie pucharowym. Jego reprezentacja rozegrała jeden mecz w rundzie eliminacyjnej. Na Goldstone Ground w Brighton, Afgańczycy podejmowali reprezentację Luksemburga. Yusufzai wystąpił w tym meczu na pozycji napastnika. Jego reprezentacja przegrała jednak aż 0-6, tym samym odpadła ona z rywalizacji.

</doc>
<doc id="2857549" url="https://pl.wikipedia.org/wiki?curid=2857549" title="Stepan Żydek">
Stepan Żydek

Stepan Żydek (, , od 1946: Stiepan (Stefan) Zieliński; ur. 8 czerwca 1900 w Borkach Wielkich na Tarnopolszczyźnie, zm. 8 maja 1970 w Białej Cerkwi) – podpułkownik Armii Czerwonej, generał brygady w ludowym Wojsku Polskim.
Życiorys.
Był synem Wasyla i Marii z d. Zioła, deklarował narodowość ukraińską. Do 1915 skończył 4 klasy gimnazjum w Tarnopolu i Kołomyi, 1916-1919 pisarz w armii austriackiej. Od lata 1919 żołnierz Armii Czerwonej, od jesieni 1920 dowódca batalionu. W 1924 skończył Szkołę Piechoty w Charkowie, w latach 1925–1926 dowódca kursu w szkole czerwonych dowódców w Kijowie i Charkowie. W latach 1926–1929 dowódca kompanii CKM, 1929–1930 komendant pułkowej szkoły młodszych dowódców, potem dowódca batalionu szkolnego w Sołniecznogorsku k. Moskwy. W latach 1931–1933 szef sztabu 136 pułku strzeleckiego, potem 131 pułku strzeleckiego 44 Dywizji Strzeleckiej Armii Czerwonej. W 1936 skończył studia zaoczne w Akademii Wojskowej im. Frunzego w Moskwie, od 1937 szef sztabu 194 pułku strzeleckiego 65 DS.
W lipcu 1937 został aresztowany, 3 lata przebywał w zamknięciu. W marcu 1940 (wg innych źródeł w lutym) został zwolniony z więzienia i powołany do służby wojskowej w stopniu podpułkownika. W grudniu 1940 został szefem wydziału operacyjnego 216 DS.
W latach 1941–1944 walczył na Froncie Południowo-Zachodnim m.in. jako szef sztabu 39 Dywizji Strzeleckiej i dowódca 119 pułku strzeleckiego, był 4 razy ranny podczas walk.
W lutym (wg innych źródeł w kwietniu) 1944 skierowany do służby w Polskich Siłach Zbrojnych w ZSRR, został szefem Wydziału Operacyjnego (wg innych źródeł Wydziału Wyszkolenia Bojowego) Sztabu 1 Armii WP. Od października do grudnia 1944 był komendantem Oficerskiej Szkoły Piechoty 1 Armii WP w Lublinie, od 9 listopada 1944 w stopniu pułkownika. Później był komendantem Oficerskiej Szkoły Piechoty nr 2 w Gryficach, a w grudniu 1946 został dowódcą 10 Sudeckiej Dywizji Piechoty w Kłodzku w stopniu generała brygady nadanym przez Prezydium KRN w 1947. Od maja do grudnia 1947 szef sztabu Dowództwa Okręgu Wojskowego nr III w Poznaniu, potem zastępca szefa departamentu Wyszkolenia Bojowego Dowództwa Wojsk Lądowych. W 1948 inspektor Szkół Oficerskich Dowództwa Wojsk Lądowych i komendant Oficerskiej Szkoły Piechoty nr 2 w Jeleniej Górze. W grudniu 1948 zakończył służbę w Wojsku Polskim i wrócił do ZSRR.
W 1949 został przeniesiony do rezerwy, zamieszkał w Białej Cerkwi. Był wykładowcą.
Życie prywatne.
Był żonaty z Walentyną z domu Antroszenko, z zawodu nauczycielką, podczas wojny kierowniczką kancelarii 35 Zapasowej Dywizji Piechoty. Małżeństwo miało córkę.
Odznaczenia.
i inne.

</doc>
<doc id="2857550" url="https://pl.wikipedia.org/wiki?curid=2857550" title="Sergio Buenanueva">
Sergio Buenanueva

Sergio Osvaldo Buenanueva (ur. 19 grudnia 1963 w San Martín) – argentyński duchowny katolicki, biskup San Francisco od 2013.
Życiorys.
Święcenia kapłańskie otrzymał 28 września 1990 i inkardynowany został do archidiecezji Mendoza. Był m.in. sekretarzem arcybiskupim, wykładowcą szkoły diecezjalnej oraz rektorem seminarium.
16 lipca 2008 papież Benedykt XVI mianował go biskupem pomocniczym Mendozy ze stolicą tytularną "Rusubbicari". Sakry biskupiej udzielił mu 27 września 2008 abp José María Arancibia.
31 maja 2013 mianowany przez Franciszka ordynariuszem diecezji San Francisco. Ingres odbył się 25 sierpnia 2013.

</doc>
<doc id="2857552" url="https://pl.wikipedia.org/wiki?curid=2857552" title="Dolina Łęgnowska">
Dolina Łęgnowska

Dolina Łęgnowska (315.356) – mikroregion fizycznogeograficzny, stanowiący część mezoregionu Kotliny Toruńskiej. Obejmuje m.in. bydgoskie zakole Wisły.
Położenie.
Mikroregion zajmuje teren położony na wschód od Bydgoszczy w rejonie doliny Wisły od Solca Kujawskiego do Fordonu. W jego skład wchodzi bydgoska jednostka urbanistyczna Łęgnowo II.
Z powodu rozdzielenia Wisłą oraz krawędziami teras, wydziela się części:
Charakterystyka.
Mikroregion reprezentuje krajobraz równin zalewowych oraz nadzalewowych doliny Wisły. "Równina Łęgnowska" i "Łęgi Ostromeckie" (30–32 m n.p.m.) wzniesione są 2–3 m ponad średni poziom wody w rzece. Zbudowane są z piasków, przewarstwionych żwirami, lokalnie mułkami i iłami oraz wkładkami torfów. Na powierzchni przeważają mady średnie i lekkie, lokalnie czarne ziemie oraz gleby bagienne. Są to gleby III i lokalnie II klasy bonitacyjnej. Dno doliny jest efektem zachodzących w późnym glacjale i holocenie procesów erozyjno-akumulacyjnych, związanych z procesem kształtowania się doliny dolnej Wisły. W ciągu ostatnich kilku tysięcy lat przeważa proces akumulacyjny, co prowadzi do „podnoszenia się” poziomu równiny zalewowej (o 4–5 m).
"Równina Łęgnowska" stanowi obszar wykorzystywany dla upraw rolnych z dużym udziałem użytków zielonych. Zabudowa koncentruje się wzdłuż drogi do Solca Kujawskiego (Łęgnowo, Otorowo). Cały rejon jest w zasięgu emisji przemysłowych i energetycznych (Zachem, ECI, ECII). W mikroregionie zlokalizowana jest również infrastruktura przemysłowa (port oraz oczyszczalnia ścieków). Wzdłuż kanałów odwadniających oraz w formie nieregularnych płatów występują zadrzewienia olszowe, topolowe i wierzbowe, które pełnią istotną rolę regulacyjną systemu hydrograficznego. "Łęgi Ostromeckie" to równina zalewowa o charakterze naturalnym. Dużą powierzchnię zajmują zarośla wierzbowe i łęgi wierzbowo-topolowe. W krajobrazie charakterystyczne są starorzecza (jeziora zakolowe). Występują tu liczne, małe obniżenia wypełnione wodą, zaś większość powierzchni jest zabagniona.
"Terasa Czarnowa", "Terasa Solecka" (36–38 m n.p.m.) są równinami nadzalewowymi, przeważnie zalesionymi, a w mniejszym stopniu użytkowanymi rolniczo. "Terasa Solecka" jest częściowo obszarem zainwestowanym. Na jej obszarze znajduje się miasto Solec Kujawski. Gleby cechują się niższą przydatnością rolniczą (klasa IV–V). W południowo-zachodniej części jednostki przeważają łąki, zaś w części wschodniej bory sosnowe na wydmach i pagórkach pochodzenia eolicznego. W rejonie Makowisk u podnóża wydm śródlądowych urządzono stawy rybne (ok. 70 ha). Z kolei "Terasa Czarnowa" obejmuje obszar nadzalewowy po północnej stronie Wisły. Występują tam zalesione pagórki eoliczne, jak również obniżenia terenu z kanałami odwadniającymi.
Ochrona przyrody.
Mikroregion Łęgi Ostromeckie jest objęty ochroną w ramach Zespołu Parków Krajobrazowych Chełmińskiego i Nadwiślańskiego. Równiny zalewowe (Równina Łęgnowska, Łęgi Ostromeckie) wchodzą również w skład obszarów chronionych sieci Natura 2000: Doliny Dolnej Wisły (obszar specjalnej ochrony ptaków PLB040003) oraz Soleckiej Doliny Wisły (specjalny obszar ochrony siedlisk PLH040003). Na terenie mikroregionu Łęgi Ostromeckie znajduje się Rezerwat przyrody Wielka Kępa chroniący m.in. łęgi topolowo-wierzbowe i jesionowo-wiązowe oraz projektowany rezerwat ornitologiczny – Mała Kępa Ostromecka.

</doc>
<doc id="2857554" url="https://pl.wikipedia.org/wiki?curid=2857554" title="Lajny">
Lajny

Lajny ("Leine") – niemiecka rasa owcy domowej, przystosowana do chowu pastwiskowego. Pierwotnie owce tej rasy wypasano w dużych stadach na ubogich pastwiskach położonych na zboczach doliny rzeki Leine. Owce tej rasy charakteryzuje odporność na surowe warunki środowiskowe i mniejsze wymagania pokarmowe. Owce rasy lajn były przystosowane do dalekich wędrówek, jednak z czasem forma wypasu wędrownego zanikała, na rzecz wypasania na średniej jakości pastwiskach kwaterowych oraz ugorach. Stada owiec rasy lajn, wykorzystuje się też dla konserwacji grobli okalających zbiorniki retencyjne (silne udeptywanie i przygryzanie sprzyja zagęszczeniu trawy i gruntu, co zapobiega uszkodzeniom grobli) oraz do dla ochrony i pielęgnacji krajobrazu (szczególnie na pastwiskach śródleśnych).

</doc>
<doc id="2857555" url="https://pl.wikipedia.org/wiki?curid=2857555" title="Conrad Bain">
Conrad Bain

Conrad Stafford Bain (ur. 4 lutego 1923 w Lethbridge, zm. 14 stycznia 2013 w Livermore) – kanadyjski aktor.

</doc>
<doc id="2857556" url="https://pl.wikipedia.org/wiki?curid=2857556" title="Ariel Edgardo Torrado Mosconi">
Ariel Edgardo Torrado Mosconi

Ariel Edgardo Torrado Mosconi (ur. 18 stycznia 1961 w Veinticinco de Mayo) – argentyński duchowny katolicki, biskup ordynariusz Nueve de Julio od 2015.
Życiorys.
Święcenia kapłańskie otrzymał 17 listopada 1990 z rąk abp. Antonio Quarracino. Pracował duszpastersko na terenie archidiecezji Buenos Aires, zaś w latach 1992-1999 był pracownikiem archidiecezjalnego seminarium duchownego (pełnił w nim funkcje prefekta oraz wicerektora).
22 listopada 2008 papież Benedykt XVI mianował go biskupem pomocniczym Santiago del Estero, ze stolicą tytularną "Vicus Pacati". Sakry biskupiej udzielił mu 13 grudnia 2008 kard. Jorge Bergoglio.
12 maja 2015 papież Franciszek mianował go biskupem koadiutorem diecezji Nueve de Julio. Rządy w diecezji objął 1 grudnia 2015, po przejściu poprzednika na emeryturę.

</doc>
<doc id="2857558" url="https://pl.wikipedia.org/wiki?curid=2857558" title="Igor Skorochodow">
Igor Skorochodow

Igor Michajłowicz Skorochodow, ros. Игорь Михайлович Скороходов (ur. 4 maja 1986 w Czerepowcu) – rosyjski hokeista.
Kariera.
Wychowanek Siewierstali Czerepowiec. Od 2008 zawodnik Jugry Chanty-Mansyjsk. Po bardzo udanym indywidualnie sezonie KHL (2012/2013) był w zainteresowaniu wielu klubów, jednak zgodził się pozostać w klubie i podpisał nowy, dwuletni kontrakt z Jugrą. W maju 2014 został zawodnikiem klubu (w toku wymiany za Nikitę Fiłatowa). W barwach Ufy rozegrał trzy mecze w KHL, po czym pod koniec października został przekazany do drużyny farmerskiej Toros Nieftiekamsk w rozgrywkach . Odszedł z klubu Saławat z końcem kwietnia 2015. Od maja 2015 do grudnia 2016 ponownie zawodnik Siewierstali. Od grudnia 2016 zawodnik Mietałłurga Nowokuźnieck. Od maja 2017 zawodnik Łady Togliatti. Na początku sierpnia 2018 informowano, iż został hokeistą Admirała Władywostok. We wrześniu 2018 ponownie został graczem Jugry. Wkrótce potem jego kontrakt rozwiązano, a pod koniec października 2018 zawodnik ogłosił zakończenie kariery

</doc>
<doc id="2857559" url="https://pl.wikipedia.org/wiki?curid=2857559" title="Umbra marina">
Umbra marina



</doc>
<doc id="2857560" url="https://pl.wikipedia.org/wiki?curid=2857560" title="Sparus coracinus">
Sparus coracinus



</doc>
<doc id="2857561" url="https://pl.wikipedia.org/wiki?curid=2857561" title="Sciaena discolor">
Sciaena discolor



</doc>
<doc id="2857562" url="https://pl.wikipedia.org/wiki?curid=2857562" title="Sciaena cestreus">
Sciaena cestreus



</doc>
<doc id="2857563" url="https://pl.wikipedia.org/wiki?curid=2857563" title="Coracinus boops">
Coracinus boops



</doc>
<doc id="2857564" url="https://pl.wikipedia.org/wiki?curid=2857564" title="Asperina improvisa">
Asperina improvisa



</doc>
<doc id="2857565" url="https://pl.wikipedia.org/wiki?curid=2857565" title="Anthias rubescens">
Anthias rubescens



</doc>
<doc id="2857566" url="https://pl.wikipedia.org/wiki?curid=2857566" title="Sciaena cirrosa">
Sciaena cirrosa



</doc>
<doc id="2857568" url="https://pl.wikipedia.org/wiki?curid=2857568" title="Antti Esko">
Antti Esko

Antti Esko (ur. 30 lipca 1982) – fiński siatkarz, zwycięzca Ligi Fińskej.
Kariera.
Rozpoczął swoją karierę w klubie Vammalassa. Pierwszy zawodowy sezon rozegrał w 1999 r. w klubie VeLePassa, gdzie pozostał do 2001 roku. Drugim klubem Esko był Central Sevo Paterrisa, gdzie grał około rok, a w 2003 r. przeszedł do Pielaveden Sampo. W pierwszym sezonie gry w tym klubie, Esko cieszył się brązowym medalem ligi fińskiej. Dwa lata później Antti Esko wyjechał do Belgii, gdzie grał w klubie Halen, by niedługo później powrócić do klubu VeLePassa. W tym klubie grał przez dwa lata, podnosząc poziom tego klubu. w sezonie 2007-08 przeszedł do klubu Piivolleyn Salon. Zdobył z nimi srebro w mistrzostwach Finlandii i grał w pucharze Europy. W sezonie 2009-10 Esko powrócił do klubu Vammala (ob. Sastamala). W 2012 roku wziął udział z Finlandią w lidze światowej.
Reprezentacja.
W 2007 roku Esko zagrał swój pierwszy, testowy mecz w reprezentacji Finlandii. Reprezentacja grała latem w lidze światowej przeciwko Brazylii, Kanadzie i Korei Południowej.

</doc>
<doc id="2857574" url="https://pl.wikipedia.org/wiki?curid=2857574" title="Private Media Group">
Private Media Group

Private Media Group – firma zajmująca się produkcją i dystrybucją filmów i czasopism o tematyce pornograficznej oraz akcesoriów seksualnych i usług randek internetowych. 
„Private” był pierwotnie czasopismem, powstałym w 1965 w Sztokholmie w Szwecji i wydawanym przez Berthona Miltona Seniora. Magazyn ten był pierwszym na świecie kolorowym czasopismem pornograficznym. W 1990 firmę przejął jego syn Berth Milton Junior i firma przeniosła się do Barcelony w Hiszpanii. Później spółka rozpoczęła również produkcję filmów i treści internetowych.
W 1999 firma stała się pierwszą firmą z branży dla dorosłych dopuszczoną do obrotu na rynku NASDAQ. W 2011 została z rynku usunięta ze względu na problemy finansowe.
Firma była wielokrotnie nominowana i nagradzana na AVN Awards.
Linie produktów.
W 1980 firma została założona jako Glacier Investment Company i w 1997 zmieniła nazwę na Private Media Group, Inc., publikując czasopisma, w tym „Private”, „Pirate”, „Triple X” i „Private Sex”. Firma dostarczała treści za pośrednictwem DVD, wideo na życzenie (VOD), Internet Protocol Television (IPTV), PSP, urządzeń mobilnych i czasopism. Dostarcza filmy rozrywkowe dla dorosłych do tysięcy dużych hoteli na całym świecie za pośrednictwem usług Hotel Pay Per View. Firma prowadzi również kanały dla dorosłych Private TV (Europa) i Private Gold (Ameryka Łacińska).
W 1998 firma uruchomiła Private Circle, markę odzieży na festiwalu filmowym w Cannes. Etykieta została później zmieniona na Private Clothing, a butik został otwarty w Los Angeles. 
W sierpniu 2008 Private Media Group ogłosiła, że zawarł sojusz z firmą Marca Dorcela w celu współpracy na rynku wideo. Współpraca rozpoczęła się od trzyletniej umowy dystrybucji DVD dla Francji i innych państw. Private i Dorcel połączyły siły na platformach dystrybucyjnych, w tym w Internecie i IPTV / VOD, zarówno we Francji, jak i w całej Unii Europejskiej. 
W 2009 firma została przejęta przez Gamelink LLC i Sureflix oraz eLine LLC, firmę zajmującą się technologią handlu elektronicznego, ustanowiły ją jako wiodącą firmę zajmującą się treściami i dystrybucją treści dla dorosłych w sektorze mediów cyfrowych.
W czerwcu 2014 firma ogłosiła wydanie pełnego archiwum zdjęć i scen (filmowych i wideo) z lat 60. XX wieku, kiedy to prywatny magazyn uruchomiono w Szwecji. Materiał udostępniono za pośrednictwem strony internetowej PrivateClassics.com. 
Filmy.
Produkcje ekranowe Private Media Group stały się znane z wysokobudżetowych filmów dla dorosłych, takich jak dwuczęściowy "Millionaire" (2004) w reżyserii Alessandro del Mar, którego budżet wynosi 1,9 miliona dolarów. W ciągu ostatnich kilku dziesięcioleci Private zdobył ponad 130 nagród branżowych. Sam film "Millionaire" zdobył w 2004 16 nominacji do nagrody Venus. Do najlepiej sprzedających się wydawnictw należą serie Private - "Gladiator", "Cleopatra", "Millionaire" i "Chateau". Dla Private reżyserowali m.in.: Christoph Clark, Pablo Ferrari, David Perry, Toni Ribas, Conrad Son, Nacho Vidal i Pierre Woodman. Wiele gwiazd porno debiutowało lub zyskało sławę dzięki filmom stworzonym w Private, w tym Nikki Anderson, Monique Covét, Angel Dark, Sophie Evans, Claudia Ferrari, Rebeca Linares, Anastasia Mayo, Sandra Russo (Stefania Guerritore), Tania Russof, Silvia Saint, Monica Sweetheart, Dora Venter, Tarra White, Michelle Wild, Alexis Crystal, Stella Cox i Amarna Miller. Większość wykonawców zarabiało od 1500 do 2500 ero za scenę, podczas gdy supergwiazdy zarabiały do 20 tys. euro za scenę.

</doc>
<doc id="2857575" url="https://pl.wikipedia.org/wiki?curid=2857575" title="Mistrzostwa Świata w Snowboardzie 2013 − slopestyle mężczyzn">
Mistrzostwa Świata w Snowboardzie 2013 − slopestyle mężczyzn

Mężczyźni w konkurencji – slopestyle, walczyli o medale mistrzostw świata 18 stycznia w Stoneham na trasie zwanej Stoneham #4. Tytułu sprzed dwóch lat nie obronił Belg Seppe Smits, który nie zakwalifikował się do finału. Nowym mistrzem świata został Finn Roope Tonteri, srebro wywalczył reprezentant gospodarzy Mark McMorris. Natomiast brązowy krążek MŚ wywalczył kolejny zawodnik z Finlandii Janne Korpi.
Wyniki.
Półfinał.
Z racji złych warunków atmosferycznych półfinał nie odbył się. W związku z tym zawodnicy którzy zakwalifikowali się do półfinału automatycznie będą startować w ścisłym finale.

</doc>
<doc id="2857576" url="https://pl.wikipedia.org/wiki?curid=2857576" title="Włodzimierz Zmaczyński">
Włodzimierz Zmaczyński

Włodzimierz Michajłowicz Zmaczyński, (ur. w Kijowie, zm. 23 września 1966 w Moskwie) – generał major Armii Czerwonej służący w LWP.
Życiorys.
Pochodził z osiadłej w Kijowie polskiej rodziny Michała i Kazimiery. Od śmierci ojca w 1904 mieszkał z matką w Petersburgu, gdzie podczas I wojny światowej skończył 5 klas szkoły realnej. Od stycznia 1919 urzędnik w Komisariacie Aprowizacyjnym. W grudniu 1919 wstąpił do Rosyjskiej Komunistycznej Partii (bolszewików). Od lutego do lipca 1920 studiował w Piotrogrodzkim Instytucie Dróg i Komunikacji, po czym został wcielony do Armii Czerwonej, gdzie początkowo był szeregowym, potem kursantem. Walczył w wojnie domowej w Rosji i w wojnie z Polską, ranny. W 1921 zdemobilizowany, do 1924 skończył studia inżynieryjne. 1924–1925 w Szkole Dowódców w Leningradzie. W latach 1926–1932 pracował jako inżynier przy budowie dróg i gmachów i melioracji, po czym ponownie został powołany do Armii Czerwonej. Dowódca plutonu szkolnego, komendant pułkowej szkoły młodszych dowódców, potem dowódca kompanii i dowódca batalionu. 1934–1940 studiował w Wojskowej Akademii Inżynieryjnej im. Kujbyszewa w Moskwie. Po studiach został głównym mechanikiem w sztabie Zachodniego Okręgu Wojskowego. Od 1941 komendant odcinka na froncie zachodnim i szef sztabu brygady saperów, od jesieni 1942 podpułkownik. W 1943 wykładał w Oficerskiej Szkole Inżynieryjnej.
W kwietniu 1944 skierowany do służby w Armii Polskiej w ZSRR, został starszym wykładowcą wyszkolenia saperskiego w Wyższej Szkole Piechoty w Riazaniu. Od września 1944 pułkownik saperów, od września 1945 szef wydziału wyszkolenia bojowego w Wojskowo-Inżynieryjnym Departamencie MON. Od marca 1946 zastępca szefa Departamentu Inżynieryjnego i Saperów MON. Od 27 grudnia 1949 szef IV Oddziału Sztabu Generalnego WP. Od 1 lutego 1951 komendant fakultetu wojsk inżynieryjno-saperskich w Wojskowej Akademii Technicznej w Warszawie.
31 maja 1954 mianowany generałem majorem przez Prezydium Rady Ministrów ZSRR. Jesienią 1955 zakończył służbę w WP i wrócił do ZSRR.
Życie prywatne.
Był żonaty z Florentyną Dylewską (ur. 1904). Syn Edward (ur. 1926) był po wojnie oficerem Armii Radzieckiej służącym w ludowym Wojsku Polskim. Jako podpułkownik służył w Wojskach Inżynieryjnych. Był m.in. dowódcą 1 Batalionu Saperów w 1 Dywizji Piechoty i wykładowcą w Katedrze Taktyki Wojsk Inżynieryjnych Akademii Sztabu Generalnego WP.

</doc>
<doc id="2857586" url="https://pl.wikipedia.org/wiki?curid=2857586" title="Leon Kunicki">
Leon Kunicki



</doc>
<doc id="2857588" url="https://pl.wikipedia.org/wiki?curid=2857588" title="Eberhard von Sayn">
Eberhard von Sayn

Eberhard von Sayn, także Eberhardus de Seyne, Everart de Saine (urodz. ?, zm. po 1257) – wielki komtur zakonu krzyżackiego, mistrz krajowy Niemiec w latach 1251–1254.
Życiorys.
Eberhard von Sayn wywodził się z rodziny hrabiowskiej, której gniazdem rodowym był położony w Nadrenii-Palatynacie, na północ od Koblencji, zamek Sayn. Zakłada się, że Eberhard mógł być wnukiem hrabiego Eberharda II von Sayn, założyciela bocznej linii rodu.
Nie wiadomo kiedy Eberhard wstąpił w szeregi zakonu krzyżackiego. Pierwszy raz na kartach historii pojawia się w roku 1249, już jako wielki komtur. W tym czasie przebywał w Ziemi Świętej, zastępując nieobecnego w Palestynie wielkiego mistrza Henryka von Hohenlohe. W roku 1251 objął urząd mistrza krajowego Niemiec. Jeszcze jesienią tego samym roku, z poruczenia nowego wielkiego mistrza Güntera von Wüllersleben, wyruszył do Prus i Inflant. Misja ta miał na celu wizytacje nadbałtyckich prowincji. Przyjmuje się, że Eberhard von Sayn na czas pobytu w obu prowincjach sprawował faktyczną władzę: w Prusach w miejsce nieobecnego mistrza krajowego Dytryka von Grüningen oraz w Inflantach mimo obecności mistrza inflanckiego Andrzeja von Steyer. 
Pierwsza prowincją, do której zawitał, były Prusy, gdzie 1 października 1251 odnowił zniszczony akt lokacyjny Torunia i Chełmna. Zapoznawszy się z trudnościami w funkcjonowaniu państwa zakonnego w Prusach, Eberhard nie zdecydował się rozwiązać ich osobiście, tylko zwrócił się o pomoc do przebywającego w Akce wielkiego mistrza. Posłaniec, w osobie brata Ottona, z Ziemi Świętej powrócił ze zbiorem statutów regulujących funkcjonowanie nowej prowincji oraz jej powiązań z najwyższymi władzami zakonnymi, które swą siedzibę miały w Wenecji. Eberhard von Sayn otrzymane statuty ogłosił, najprawdopodobniej na początku 1252 roku. Kolejnym etapem misji Eberharda były Inflanty, gdzie przebywał od lata 1252 do wiosny 1254 roku. W tym czasie doprowadził do uporządkowania stosunków między zakonem krzyżackim a miejscowymi biskupami: ryskim, ozylskim dorpackim oraz kurlandzkim. Przyczynił się też do powstania kłajpedzkiego zamku, a także stanął na czele, co najmniej jednej, zbrojnej wyprawy przeciwko Żmudzinom. 
Po sukcesie, jakim było niewątpliwie uporządkowanie spraw wewnętrznych obu prowincji zakonnych, Eberhard von Sayn, zrzekł się stanowiska mistrza krajowego Niemiec i powrócił najprawdopodobniej do Ziemi Świętej. Przyjmuje się też, że po powrocie do Palestyny ponownie objął stanowisko wielkiego komtura i piastował je co najmniej do września 1257 roku.

</doc>
<doc id="2857590" url="https://pl.wikipedia.org/wiki?curid=2857590" title="Wydmy Ostromeckie">
Wydmy Ostromeckie

Wydmy Ostromeckie (315.357) – mikroregion fizycznogeograficzny, stanowiący część mezoregionu Kotliny Toruńskiej.
Położenie.
Mikroregion zajmuje teren wyższych teras Kotliny Toruńskiej, położony na wschód od bydgoskiego zakola Wisły. W północno-zachodniej części mikroregionu zlokalizowane jest Ostromecko, w którym znajduje się zespół pałacowo-parkowy z XVIII–XIX w.
Charakterystyka.
Mikroregion obejmuje trzy terasy pradoliny Wisły (II, III, IV), pokryte piaskami. Dominuje krajobraz eoliczny z wydmami parabolicznymi w centralnej i zachodniej części mikroregionu. Pagórki eoliczne osiągają 15–17 m wysokości względnej. Mikroregion jest zalesiony borami sosnowymi na siedliskach boru świeżego oraz boru suchego (10% powierzchni, występują na północ od Stanisławki). W północnej części mikroregionu, w strefie przylegającej do wysoczyzny morenowej występują siedliska boru mieszanego i ubogich grądów, a w części zachodniej (nieopodal rezerwatu Mała Kępa Ostromecka) siedliska olsu torfowego.
Ochrona przyrody.
Północny fragment mikroregionu wchodzi w skład Zespołu Parków Krajobrazowych Chełmińskiego i Nadwiślańskiego, a fragment południowy w skład Obszaru Chronionego Krajobrazu Strefy Krawędziowej Kotliny Toruńskiej.

</doc>
<doc id="2857591" url="https://pl.wikipedia.org/wiki?curid=2857591" title="Tadeusz Bobrowski (1829–1894)">
Tadeusz Bobrowski (1829–1894)

Tadeusz Wilhelm Jerzy Bobrowski herbu Jastrzębiec (ur. 19 marca 1829 w Terechowie, w powiecie berdyczowskim guberni kijowskiej; zm. 29 stycznia 1894 w Kaźmierówce w powiecie lipowieckim) – polski właściciel ziemski z Ukrainy, wuj i wychowawca Josepha Conrada, wychowawca dyplomaty Jana Perłowskiego. Autor pamiętnika będącego źródłem do dziejów szlachty polskiej Podola, Wołynia i Ukrainy, szczególnie dla okresu pomiędzy powstaniami listopadowym i styczniowym. 
Młodość.
Urodził się w rodzinie Józefa (1790-1850) i Teofili z Pilchowskich. Miał sześcioro rodzeństwa, czterech braci i dwie siostry. Młodszy brat, Stefan, był członkiem Komitetu Centralnego Narodowego i Tymczasowego Rządu Narodowego, przewodniczącym Komisji Wykonawczej Rządu Narodowego w powstaniu styczniowym, faktycznym przywódcą powstania do końca marca 1863 r.
Dzieciństwo spędził w domu rodziców w . Po kilku latach edukacji domowej następnie uczęszczał do szkół w Żytomierzu i w Kijowie. W 1844 r. podjął studia na wydziale prawa Uniwersytetu Kijowskiego św. Włodzimierza. Dwa lata później przeniósł się do Petersburga, gdzie w 1850 r. uzyskał magisterium z prawa międzynarodowego. Odmówił posady w Uniwersytecie Kazańskim, mając plany poświęcenia się karierze administratora. W tym samym roku śmierć ojca zmusiła go do powrotu do majątku rodzinnego w Oratowie w celu opieki nad matką i rodzeństwem.
Życie prywatne.
W 1857 r. ożenił się z bogatą szlachcianką, Józefą Lubowidzką, która zmarła już 10 miesięcy po ślubie w trakcie połogu, osierocając córkę Józefinę. Córka zmarła w wieku 12 lat. Po jej śmierci osiadł w niewielkim majątku Kazimierówka.
Działalność polityczna.
Jako przeciwnik powstań nie zdobył popularności pośród rodaków. Pomimo tego był szanowany ze względu na swoje wykształcenie oraz intelekt. Należał do grupy ziemian optującej za oczynszowaniem chłopów pańszczyźnianych.
Nauczyciel Conrada.
Wcześnie pozbawiony rodziny Bobrowski bardzo zajął się sprawą swojego siostrzeńca, Józefa Teodora Korzeniowskiego (Josepha Conrada) – syna swej siostry, Eweliny z Bobrowskich Korzeniowskiej i Apollona Korzeniowskiego. W latach 1866-67 Józef był pod opieką Tadeusza, po śmierci matki a podczas pobytu ojca na zesłaniu w Wołogdzie. Po śmierci Apollona Korzeniowskiego (1869) Tadeusz został prawnym opiekunem Józefa. Początkowo był niechętny pomysłowi służby morskiej siostrzeńca. 
Od emigracji Józefa widział się z nim wprawdzie tylko cztery razy, ale prowadzili obszerną korespondencję, a Józef otrzymywał od niego także pomoc materialną. Obie jego książki autobiograficzne zawierają ciepłe wspomnienia o Bobrowskim, który był podstawowym kontaktem Conrada w Ojczyźnie oraz ważnym dla niego autorytetem.
Pamiętniki.
6 lat po śmierci Bobrowskiego, w 1900 r. nakładem własnym we Lwowie ukazały się 2 tomy "Pamiętnika mojego życia" z przedmową Włodzimierza Spasowicza. Jak pisze we wstepie z 1979 r. Stefan Kieniewicz znaczną część dzienników stanowi „drobiazgowy opis działalności komitetów włościańskich powołanych do życia w trzech południowo-zachodnich guberniach Cesarstwa do przygotowania reformy stosunków poddańczych”. Część końcowa zapisków zawiera także uwagi na temat powstania styczniowego, do którego autor miał stosunek negatywny. 
Jednak największe zainteresowanie współczesnych zwróciły liczne wątki obyczajowe. W większości pierwszego tomu oraz części drugiego autor zawarł charakterystykę osób, z którymi się spotykał w trakcie swego życia – przeważnie ziemian ówczesnych guberni wołyńskiej i kijowskiej. Opinie te były zwykle „dosadne” i „nie zawsze pochlebne”, a autor często o ludziach pisał to, o czym „się mówiło szeptem wśród przyjaciół, ale nie uchodziło głosić publicznie”. Często były to posądzenia o „niemoralne lub nieuczciwe prowadzenie się”. Nic dziwnego, że po ukazaniu się "Pamiętnik" wywołał „namiętne oburzenie i liczne protesty po pismach warszawskich i galicyjskich”, doszło nawet do kilku pojedynków. Nakład rozszedł się błyskawicznie, bo „jedni czytelnicy rzucali się do księgarni w pogoni za niecodzienną sensacją, inni – bezpośrednio zainteresowani – wykupywali i niszczyli nakład”. Krytyczne recenzje wspomnień napisali m.in.: Franciszek Rawita-Gawroński, Walery Przyborowski, Józef Karwicki i Eustachy Iwanowski. Z czasem emocje opadły, a recenzenci po latach przyznawali, że Bobrowski w wielu miejscach miał rację, zarzucając mu tylko niedyskrecję i złośliwość.
Opinie współczesnych.
Włodzimierz Spasowicz we wstępie do pośmiertnego wydania jego pamiętników w roku 1900 napisał:

</doc>
<doc id="2857593" url="https://pl.wikipedia.org/wiki?curid=2857593" title="Aleksandr Koroluk">
Aleksandr Koroluk

Aleksandr Iwanowicz Koroluk, ros. Александр Иванович Королюк (ur. 15 stycznia 1976 w Moskwie) – rosyjski hokeista, reprezentant Rosji, olimpijczyk.
Kariera.
Wychowanek Krylji Sowietow Moskwa. Wieloletni zawodnik San Jose Sharks. Od czerwca 2012 roku po raz drugi w karierze zawodnik klubu Witiaź Czechow. W październiku 2012 roku rozegrał w barwach drużyny 200-tny mecz. Pod koniec stycznia 2013 roku rozwiązał kontrakt z Witiaziem i pierwotnie podpisał umowę z Mietałłurgiem Magnitogorsk ważną do końca sezonu 2013/2014. Jednak po zakończeniu sezonu 2012/2013 przestał być graczem Mietałłurga i w maju 2013 powrócił do Czechowa, związany rocznym kontraktem. Od października do listopada 2014 ponownie zawodnik Nieftiechimika. Od listopada 2014 zawodnik Jugry.
Uczestniczył w turniejach mistrzostw świata w 1997, 2001 oraz zimowych igrzyskach olimpijskich 2006.

</doc>
<doc id="2857594" url="https://pl.wikipedia.org/wiki?curid=2857594" title="Ribine">
Ribine

Ribine (bułg. "Рибине") – rzeka w północno-zachodniej Bułgarii, w obwodzie Wraca i obwodzie Montana. 
Ribene bierze swój początek z połączenia kilku mniejszych strumyków na północnych stokach grzbietu Malin kamyk, a uchodzi do Ogosty. Rzeka ma 47 km długości. Powierzchnia dorzecza rzeki to 269 km². Maksymalny przepływ rzeki występuje w kwietniu, natomiast minimalny w sierpniu. Ribene wraz z jej dopływami jest wykorzystywana do nawadniania pól uprawnych, na jej drodze wybudowane zostały liczne małe mikrozbiorniki retencyjne.

</doc>
<doc id="2857596" url="https://pl.wikipedia.org/wiki?curid=2857596" title="Lisbon (Dakota Północna)">
Lisbon (Dakota Północna)

Lisbon – miasto w Stanach Zjednoczonych, w stanie Dakota Północna, w hrabstwie Ransom, położone nad rzeką Sheyenne.

</doc>
<doc id="2857597" url="https://pl.wikipedia.org/wiki?curid=2857597" title="Gminna Biblioteka Publiczna w Suszcu">
Gminna Biblioteka Publiczna w Suszcu

Gminna Biblioteka Publiczna w Suszcu – biblioteka znajdująca się w Suszcu w powiecie pszczyńskim.
Biblioteka założona została po II wojnie światowej. W 1948 roku gminy zadecydowały o uruchomieniu bibliotek gminnych. 1 stycznia 1949 roku powstała Gminna Biblioteka Publiczna. Pierwszą siedzibą biblioteki był lokal szkoły podstawowej w Suszcu (obecnie budynek przedszkola). W 2007 roku Rada Gminy Suszec uchwaliła dokonanie zmian w statucie GBP w Suszcu nadanym Uchwałą Nr XV/100/119/2007 Rady Gminy Suszec z 20 grudnia 2007 r., z dodatkowym zapisem:
„W skład Biblioteki wchodzą:
Historia.
Pierwsze zapisy w inwentarzu Gminnej Biblioteki w Suszcu w powiecie Pszczyna zanotowano w 1949 r. Pod numerem pierwszym zainwentaryzowano książkę Alfreda Lampego „Myśli o nowej Polsce”. W kwietniu 1951 roku biblioteka została przeniesiona do nowego budynku szkoły podstawowej.
W latach 50. XX wieku księgozbiór biblioteki liczył 831 książek, ułożony był na jednym regale, a korzystało z niego 200 czytelników. Odbywały się wówczas pogadanki, jak np. „Książka to Twój przyjaciel”, przedstawiano referaty, takie jak „Książka w walce o pokój”, zorganizowano wystawę pt. „Dni książki i oświaty”, którą zwiedziło 500 osób. Odbywały się także konkursy pięknego czytania, przeprowadzano „Chóralne czytanie lektury szkolnej”, wieczory bajek, kiermasze książek i loterie książkowe. Działał „1 zespół dobrego czytania”. W latach 50. XX wieku odnotowano również 37 księgonoszy, którzy „donosili nowe książki dla czytelników mieszkających daleko od lokalu”. Dzięki nim „doprowadzono do większego rozczytania ludności”. Dzisiaj wiele książek dostarczanych jest bezpośrednio do domów przez samych bibliotekarzy.
W latach 60. XX wieku na terenie gminy Suszec funkcjonowały już biblioteki szkolne w Suszcu i Rudziczce. Najchętniej była wypożyczana literatura piękna dla dorosłych. Organizowano często głośne czytanie lektur, wyświetlano bajki, rysowano. Od 1973 roku biblioteka funkcjonowała w budynku komunalnym, w tzw. agronomówce – siedzibie miejscowego agronoma. W 1986 roku biblioteka została przeniesiona do lokalu remizo-świetlicy w Rudziczce. Umieszczenie placówki miało być przejściowe do czasu wybudowania nowego obiektu w Suszcu. W 1991 roku nastąpił powrót gminnej biblioteki do Suszca. Zlokalizowano ją w nowo otwartym budynku Gminnego Ośrodka Kultury.
Biblioteka, działająca w strukturze Gminnego Ośrodka Kultury, otworzyła swoje podwoje 4 grudnia 1991 roku i tu do dnia dzisiejszego służy lokalnemu społeczeństwu. Od 1 kwietnia 2008 r. funkcjonuje jako odrębna instytucja. Biblioteka od lat uzyskuje bardzo dobre wyniki. Ogromny wzrost zarejestrowanych czytelników, ilości wypożyczeń i odwiedzin dał się zauważyć wraz z przeniesieniem z Rudziczki do tego obiektu. I tak np. w 1991 roku zarejestrowano 486 czytelników, a już w 1992 roku – 1130. Także z 18 miejsca w 1991 roku GBP przesunęła się na pierwsze miejsce najbardziej aktywnych bibliotek.
W 2003 roku przystąpiono do komputeryzacji biblioteki (zakupiono program LIBRA). 30 czerwca 2004 roku rozpoczął się remont biblioteki. Zbiory częściowo przeniesiono do salki katechetycznej przy kościele w Suszcu. 14 grudnia 2004 roku nastąpił powrót do odnowionej już biblioteki. W 2005 roku utworzono „czytelnię internetową”. W ramach programu „IKONKA” biblioteka otrzymała bezpłatnie 3 komputery PC (wyposażone w pakiet biurowy, system operacyjny oraz program antywirusowy). W lutym 2008 roku w ramach projektu „Centra Kształcenia na Odległość na Wsiach” dofinansowanego z funduszy Unii Europejskiej (ze środków Europejskiego Funduszu Społecznego w ramach Sektorowego Programu Operacyjnego Rozwój Zasobów Ludzkich, Priorytet 2 Rozwój społeczeństwa opartego na wiedzy, Działanie 2.1 Zwiększenie dostępu do edukacji – promocja kształcenia przez całe życie, Schemat "a" Zmniejszenie dysproporcji pomiędzy wsią a miastem) powstało Centrum Kształcenia, w którym można skorzystać z bezpłatnych kursów e-learningowych.
Działalność.
W GBP w Suszcu podejmowane są różnorodne inicjatywy kulturalno-oświatowe. Wszelkie działania opierają się na kontaktach i współpracy ze wspaniałymi ludźmi, i to nie tylko mieszkańcami Gminy Suszec.
W bibliotece organizuje się:
Ponadto w Bibliotece organizowane są różnorodne imprezy czytelnicze (od 2005 roku biblioteka co roku bierze udział w m.in. międzynarodowej akcji promującej czytelnictwo – „Noc z Andersenem”), lekcje biblioteczne, pasowanie na czytelnika uczniów klas pierwszych, zajęcia wakacyjne oraz w czasie ferii zimowych. Biblioteka współpracuje m.in. z muzykami, literatami, z dyrekcjami przedszkoli i szkół oraz bierze udział w konkursach organizowanych w powiecie pszczyńskim. Działalność Gminnej Biblioteki w Suszcu określa również szeroka współpraca z bibliotekami w regionie i w Polsce (m.in. z Biblioteką Śląską w Katowicach oraz Miejsko-Powiatową Biblioteką Publiczną w Pszczynie).
Księgozbiór.
Przy zakupie książek bibliotekarze kierują się przede wszystkim zapotrzebowaniem czytelniczym na podstawie zgłoszonych dezyderatów. W prowadzonym zeszycie dezyderatów zapisywane są nowości, o które pytają czytelnicy, brakujące lektury szkolne i podręczniki dla studentów.
Stan księgozbioru za rok 2011 r. (centrala wraz z filiami) – 69149 wol., ze strukturą:
Od stycznia 2010 r. Gminna Biblioteka Publiczna w Suszcu udostępnia nowe zbiory audiowizualne: lektury szkolne i bajki-czytanki na płytach CD w formacie mp3 i audio w ilości 91 egzemplarzy, które są udostępniane nieodpłatnie (na okres 1 tygodnia). Zakup tego rodzajów zbiorów zapoczątkował w Suszcu działalność Wypożyczalni książki mówionej. Zarejestrowano 26 osób, które stale korzystały z możliwości nieodpłatnego wypożyczania książek mówionych, odnotowano 46 odwiedzin i wypożyczono 63 płyty. Stan na styczeń 2013 r. – 100 audiobooków.
Od 7 lutego 1992 r. w GBP w Suszcu otwarto „Wypożyczalnię Kaset Video” ze zbiorami w ilości 39 kaset. Zbiory udostępniano odpłatnie, według ustalonego cennika. Od 7 października 2003 r. oprócz wypożyczania kaset VHS umożliwiono odpłatne korzystanie z płyt DVD. Biblioteka posiada 574 tytuły (stan na styczeń 2013 r.) różnych gatunków filmowych.
Biblioteka prenumeruje 13 tytułów czasopism. Czasopisma udostępniane są na miejscu w bibliotece oraz wypożyczane do domu.

</doc>
<doc id="2857600" url="https://pl.wikipedia.org/wiki?curid=2857600" title="Lisbon (Connecticut)">
Lisbon (Connecticut)

Lisbon – miasto w Stanach Zjednoczonych, w stanie Connecticut, w hrabstwie New London.

</doc>
<doc id="2857601" url="https://pl.wikipedia.org/wiki?curid=2857601" title="Czerwone gardło">
Czerwone gardło

Czerwone gardło (norw. "Rødstrupe") − powieść kryminalna norweskiego pisarza Jo Nesbø, opublikowana w 2000. Pierwsze polskie wydanie ukazało się w 2006 nakładem Wydawnictwa Dolnośląskiego, w tłumaczeniu Iwony Zimnickiej.
Jest trzecią powieścią, w której występuje postać komisarza Harry'ego Hole. Tytuł nawiązuje do ubarwienia rudzika (pliszki czerwonogardłej), a jednocześnie do metody stosowanej przez mordercę w powieści (przecinanie tętnicy szyjnej).
Streszczenie.
Głównym bohaterem powieści jest Harry Hole, który w trakcie większości jej akcji jest pracownikiem Politiets Sikkerhetstjeneste − norweskiej policji bezpieczeństwa, dokąd został przeniesiony z Wydziału Zabójstw komendy w Oslo po niefortunnym postrzeleniu ochroniarza prezydenta Stanów Zjednoczonych podczas wizyty tego polityka w Norwegii. Akcja powieści toczy się w dwóch płaszczyznach czasowych: w okresie II wojny światowej (pod Leningradem, w Wiedniu) i współcześnie względem czasu powstawania powieści w Norwegii, a także epizodycznie w Szwecji, Niemczech i RPA na przełomie lat 1999/2000.
Główne śledztwo rozpoczyna się, gdy Harry Hole dowiaduje się, że na terenie Norwegii znaleziono łuski amunicji do potężnego karabinu firmy "Märklin". Według dostępnych mu informacji na terenie Norwegii nie powinno być ani jednej sztuki takiej broni. Poszukiwanie karabinu prowadzi Holego m.in. do Republiki Południowej Afryki, gdzie bierze udział w przesłuchaniu międzynarodowego handlarza bronią. Jego norweskim współpracownikiem okazuje się związany ze środowiskiem neonazistów "Książę" – to on dostarczył karabin do norweskiego klienta. Jego prawdziwą tożsamość odkrywa współpracowniczka Holego, Ellen Gjelten. Okazuje się, że "Książę" to Tom Waaler, jeden z pracowników policji w Oslo.
Żeby nie pozwolić, by informacja na temat jego prawdziwej tożsamości dotarła do kogokolwiek poza Ellen, "Książę" zabija współpracowniczkę Holego przy pomocy jednego ze związanych z nim neonazistów – Sverrego Olsena. Następnie tak aranżuje sytuację, że o zabójstwo Ellen oskarżony zostaje wyłącznie Olsen. Sam Waaler jedzie zatrzymać Olsena i doprowadzić na przesłuchanie, ale zamiast tego zabija go, pozorując opór podczas zatrzymania. W ten sposób likwiduje jedyną osobę, która może go zdemaskować. W tym tomie serii Waaler nie zostaje już więcej zdekonspirowany.
Równolegle zamordowani zostają minister spraw zagranicznych Norwegii i norwescy weterani drugiej wojny światowej. Strzelano do nich z karabinu "Märklin". Hole kontynuuje śledztwo, które prowadzi go głębiej w środowisko i dylematy norweskich uczestników drugiej wojny światowej – zarówno tych, którzy dołączyli do nazistów, jak i tych, którzy związali się z norweskim ruchem oporu.
W finale Harry Hole udaremnia zamach na księcia Norwegii. Sprawcą morderstw weteranów i niedoszłym zamachowcem okazuje się inny z weteranów, który w czasie drugiej wojny światowej dołączył do nazistów, a w wyniku traumatycznych doświadczeń na froncie prawdopodobnie zapadł na rozdwojenie jaźni. Motywem jego morderstw była zemsta za zdradę narodu norweskiego w czasie wojny i niedługo po niej. Jej najwyraźniejszym przykładem była ucieczka rodziny królewskiego do Wielkiej Brytanii w czasie wojny.
W tym tomie Harry Hole poznaje Rakel Fauke i rozpoczyna się ich romans.

</doc>
<doc id="2857603" url="https://pl.wikipedia.org/wiki?curid=2857603" title="Kościół Narodzenia Najświętszej Maryi Panny i św. Józefa w Sobótce">
Kościół Narodzenia Najświętszej Maryi Panny i św. Józefa w Sobótce

Kościół Narodzenia Najświętszej Maryi Panny i Świętego Józefa w Sobótce - rzymskokatolicki kościół parafialny we wsi Sobótka, w gminie Ostrów Wielkopolski, w powiecie ostrowskim, w województwie wielkopolskim. Należy do dekanatu Gołuchów.
Świątynia została wzniesiona prawdopodobnie w końcu XIII wieku, posiada wendyjski układ cegieł. Przebudowana w latach 1783-1790. Budowla jest zbudowana na planie Krzyża łacińskiego, jednonawowa. Charakterystycznym elementem jest wczesnogotycki portal trójuskokowy, ostrołukowy wykonany z profilowanej i glazurowanej cegły, znajdujący się przy elewacji północnej. Ołtarz główny z obrazem Matki Bożej został wykonany w 1880 roku i reprezentuje styl neobarokowy. Pozostałe cztery ołtarze znajdujące się w bocznych nawach przedstawiające św. Józefa, św. Mikołaja, św. Annę i Święty Krzyż - reprezentują styl renesansowy. Przy prezbiterium jest umieszczona barokowa ambona wykonana w 1797 roku. Chrzcielnica wykonana została z czarnego marmuru w 1675 roku.

</doc>
<doc id="2857605" url="https://pl.wikipedia.org/wiki?curid=2857605" title="Mercedes-Benz klasy CLA">
Mercedes-Benz klasy CLA



</doc>
<doc id="2857606" url="https://pl.wikipedia.org/wiki?curid=2857606" title="Lisbon (Maine)">
Lisbon (Maine)

Lisbon – miasto w Stanach Zjednoczonych, w stanie Maine, w hrabstwie Androscoggin.

</doc>
<doc id="2857613" url="https://pl.wikipedia.org/wiki?curid=2857613" title="Milan Bartovič">
Milan Bartovič

Milan Bartovič (ur. 9 kwietnia 1981 w Trenczynie) – słowacki hokeista, reprezentant Słowacji, olimpijczyk.
Kariera.
Wychowanek klubu HK Dukla Trenczyn. Kilkuletni zawodnik Bílí tygři Liberec, w styczniu 2011 podpisał kontrakt z klubem do 2013 roku. Jednak w maju 2012 został zawodnikiem Slovana Bratysława. Od połowy 2013 związany rocznym kontraktem. W styczniu 2014 przedłużył kontrakt ze Slovanem o trzy lata. Od czerwca 2016 ponownie zawodnik Bílí tygři Liberec, związany trzyletnim kontraktem. W listopadzie 2017 został wypożyczony do HC Vítkovice. W maju 2018 został zawodnikiem Dukli Trenczyn. W kwietniu 2019 przedłużył kontrakt, a po zakończeniu sezonu 2019/2020 zakończył karierę.
Uczestniczył w turniejach mistrzostw świata w 2004, 2006, 2009, 2010, 2012, 2015 oraz zimowych igrzysk olimpijskich 2014.

</doc>
<doc id="2857614" url="https://pl.wikipedia.org/wiki?curid=2857614" title="Aaron D. Spears">
Aaron D. Spears

Aaron Darnell Spears (ur. 10 lipca 1971 roku w Waszyngtonie, w Dystrykcie Kolumbii) – afroamerykański aktor telewizyjny i kompozytor, powszechnie znany z roli Justina Barbera w operze mydlanej CBS "Moda na sukces" ("The Bold and the Beautiful").

</doc>
<doc id="2857621" url="https://pl.wikipedia.org/wiki?curid=2857621" title="Margaret Burbidge">
Margaret Burbidge

Eleanor Margaret Burbidge, z d. Peachey (ur. 12 sierpnia 1919 w Davenport w Anglii, zm. 5 kwietnia 2020 w San Francisco) – astronom, pierwsza kobieta, którą mianowano dyrektorem Royal Greenwich Observatory.
Życiorys.
Studiowała na University of London. W 1948 roku wyszła za mąż za astrofizyka Geoffreya Burbidge'a. Pracowała w Obserwatorium Yerkes, California Institute of Technology oraz University of California, San Diego. Prowadziła badania widm gwiazdowych, które były podstawą teorii B²FH, nazwanej tak od nazwisk: małżeństwa Burbidge'ów, Williama Fowlera z USA i sir Freda Hoyle'a z Wielkiej Brytanii. Teoria ta dostarczyła rewolucyjnego wyjaśnienia powstawania pierwiastków chemicznych. Spośród jej publikacji na uwagę zasługuje praca "Quasi-Stellar Objects" (napisana w 1967 z mężem G. Burbidgem). Miała duży udział w tworzeniu teorii kwazarów.

</doc>
<doc id="2857622" url="https://pl.wikipedia.org/wiki?curid=2857622" title="Mário Bližňák">
Mário Bližňák

Mário Bližňák (ur. 6 marca 1987 w Trenczynie) – słowacki hokeista, reprezentant Słowacji.
Kariera.
Wychowanek klubu HK Dubnica nad Váhom. Od maja 2012 zawodnik Slovana Bratysława. W styczniu 2014 przedłużył kontrakt ze Slovanem o dwa lata. Od grudnia 2014 zawodnik HC Pilzno 1929. Odszedł z klubu z końcem kwietnia 2016. Od maja 2016 do kwietnia 2018 zawodnik Bílí tygři Liberec. W maju 2018 został zawodnikiem Dukli Trenczyn. W październiku 2019 ogłosił zakończenie kariery zawodniczej z uwagi na stan zdrowia.
Uczestniczył w turniejach mistrzostw świata w 2012, 2013, 2015, 2017.

</doc>
<doc id="2857625" url="https://pl.wikipedia.org/wiki?curid=2857625" title="Pierzchowice (Długomiłowice)">
Pierzchowice (Długomiłowice)

Pierzchowice – dawna część wsi Długomiłowice w Polsce położona w województwie opolskim, w powiecie kędzierzyńsko-kozielskim, w gminie Reńska Wieś. Miejscowość zniesiona 1 stycznia 2017.

</doc>
<doc id="2857628" url="https://pl.wikipedia.org/wiki?curid=2857628" title="Akcesoria seksualne">
Akcesoria seksualne

Akcesoria seksualne (lub akcesoria erotyczne) – obiekty lub urządzenia służące do wywoływania podniecenia seksualnego oraz urozmaicenia współżycia. 
Akcesoria mogą być zaprojektowane tak, aby przypominały ludzkie genitalia, jak np.: wibrator, sztuczny członek, sztuczna pochwa, kulki waginalne, kulki analne, zatyczka analna, ale mogą to być również ubrania i bielizna czy też przedmioty stosowane w praktykach BDSM: baty, pasy, kajdanki, maski, obroże.
Pomimo iż w wielu krajach akcesoria seksualne są szeroko dostępne w sex shopach, są miejsca, gdzie ich posiadanie stanowi wykroczenie. Są nielegalnym produktem np. w Indiach oraz w stanie Alabama w Stanach Zjednoczonych.

</doc>
<doc id="2857629" url="https://pl.wikipedia.org/wiki?curid=2857629" title="Żabnik (Długomiłowice)">
Żabnik (Długomiłowice)

Żabnik – dawna część wsi Długomiłowice w Polsce położona w województwie opolskim, w powiecie kędzierzyńsko-kozielskim, w gminie Reńska Wieś. Miejscowość zniesiona 1 stycznia 2017.
Zobacz też.
Inne miejscowości Żabnik.

</doc>
<doc id="2857634" url="https://pl.wikipedia.org/wiki?curid=2857634" title="Cynodonichthys">
Cynodonichthys

Cynodonichthys – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju:

</doc>
<doc id="2857635" url="https://pl.wikipedia.org/wiki?curid=2857635" title="Vomerivulus">
Vomerivulus



</doc>
<doc id="2857637" url="https://pl.wikipedia.org/wiki?curid=2857637" title="Wygoda (Łężce)">
Wygoda (Łężce)

Wygoda – przysiółek wsi Łężce w Polsce, położony w województwie opolskim, w powiecie kędzierzyńsko-kozielskim, w gminie Reńska Wieś.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2857639" url="https://pl.wikipedia.org/wiki?curid=2857639" title="Jarosław Oleśnicki">
Jarosław Oleśnicki

Jarosław Oleśnicki herbu Radwan (zm. przed 11 kwietnia 1635 roku) – chorąży bełski w latach 1606-1618, starosta bełski w latach 1618-1633.
Był elektorem Władysława IV Wazy z województwa bełskiego w 1632 roku.

</doc>
<doc id="2857640" url="https://pl.wikipedia.org/wiki?curid=2857640" title="Wojciech Pestka">
Wojciech Pestka

Wojciech Pestka (ur. 27 listopada 1951 w Pionkach) – poeta, prozaik, tłumacz. Debiutował na łamach dwutygodnika „Kamena” w 1972.
Po ukończeniu studiów (UMCS 1974) do czasu ogłoszenia stanu wojennego był pracownikiem naukowym Wyższej Szkoły Pedagogicznej w Częstochowie. Członek Stowarzyszenia Pisarzy Polskich. Laureat wielu nagród w tym Nagrody Marszałka Województwa Mazowieckiego za osiągnięcia literackie (2010), Międzynarodowej Nagrody Literackiej im. Hryhorija Skoworody (Ukraina, 2012), Międzynarodowej Nagrody Literackiej im. Mikołaja Gogola (Ukraina, 2013), Literackiej Nagrody im. Bolesława Prusa (2013), odznaki honorowej „Zasłużony dla Kultury Polskiej” (2013), medalu „Za Wierność Przesłaniu Poety” (Ukraińska Fundacja Kultury, 2015), brązowego medalu „Zasłużony Kulturze Gloria Artis” (2017), Medalu 700-lecia Miasta Lublin (2018).

</doc>
<doc id="2857642" url="https://pl.wikipedia.org/wiki?curid=2857642" title="Keeni">
Keeni

Keeni – wieś w Estonii, prowincji Valga, w gminie Sangaste.
Znajduje tu się stacja kolejowa Keeni, położona na linii Tartu – Valga.

</doc>
<doc id="2857643" url="https://pl.wikipedia.org/wiki?curid=2857643" title="Libor Hudáček">
Libor Hudáček

Libor Hudáček (ur. 7 września 1990 w Lewoczy) – słowacki hokeista, reprezentant Słowacji, olimpijczyk.
Jego brat Július (ur. 1988) także został hokeistą.
Kariera.
Wychowanek klubu HK Spišská Nová Ves. Od maja 2009 zawodnik Slovana Bratysława. Od maja 2015 zawodnik szwedzkiego klubu Örebro HK (którego zawodnikiem w 2014 został jego brat Július). Od lutego do marca 2018 przez miesiąc był wypożyczony do Färjestad BK. Od maja 2018 zawodnik Bílí tygři Liberec. W maju 2020 został zawodnikiem rosyjskiego Nieftiechimika Niżniekamsk. U kresu sezonu zasadniczego KHL (2020/2021), pod koniec lutego 2021 przeszedł do szwajcarskiego zespołu Lausanne HC. W maju 2021 ponownie został zaangażowany przez Nieftiechimik Niżniekamsk. Od października 2021 zawodnik HC Lugano
Uczestniczył w turniejach mistrzostw świata w 2012, 2013, 2015, 2016, 2017, 2019, zimowych igrzysk olimpijskich 2022.

</doc>
<doc id="2857644" url="https://pl.wikipedia.org/wiki?curid=2857644" title="Natarsha Williams">
Natarsha Williams

Natarsha Williams (ur. 25 stycznia 1976 w Innisfail) – australijski kolarka BMX, dwukrotna mistrzyni świata.
Kariera.
Pierwszy sukces w karierze Natarsha Williams osiągnęła w 1996 roku, kiedy zdobyła złoty medal mistrzostw świata w kategorii elite podczas mistrzostw świata w Brighton. W zawodach tych wyprzedziła Holenderkę Nataschę Massop i Niemkę Kerstin Munski. Jako że była to pierwsza oficjalna edycja mistrzostw świata, Williams została pierwszą mistrzynią świata. Sukces ten Australijka powtórzyła na rozgrywanych cztery lata później mistrzostwach świata w Córdobie. Tym razem wyprzedziła bezpośrednio belgijkę Ellen Bollansee oraz Maríę Gabrielę Díaz z Argentyny. Ponadto była najlepsza w rankingu Pucharu Świata w 1998 roku, dwa lata później została australijską kolarką roku, a w 2001 roku otrzymała tytuł Najlepszej Kolarki BMX.

</doc>
<doc id="2857646" url="https://pl.wikipedia.org/wiki?curid=2857646" title="Równina Rynarzewska">
Równina Rynarzewska

Równina Rynarzewska (315.358) – mikroregion fizycznogeograficzny, stanowiący część mezoregionu Kotliny Toruńskiej.
Położenie.
Mikroregion zajmuje teren położony na południowy zachód od Bydgoszczy w rejonie płaskiej i rozległej doliny, którą płynie Noteć i Kanał Górnonotecki.
Z powodów morfologicznych i krajobrazowych wydziela się części:
Charakterystyka.
"Równina Lipnicka" stanowi pradolinny obszar terasowy pokryty piaskami zalegającymi na osadach fluwioglacjalnych oraz glinie morenowej. Lokalnie gliny występują płytko pod powierzchnią (1,5–2,5 m), co sprzyja żyzności siedlisk. Stosunkowo płytko występują również wody podziemne (1,5–2 m). Stosunki wodne są uregulowane poprzez sieć kanałów melioracyjnych. Pod względem użytkowania ziemi mikroregion reprezentuje krajobraz rolniczo-leśny. Grunty orne zajmują gleby o słabej przydatności rolniczej (bielicowe, murszowate, brunatne wyługowane). Gleby torfowo-mułowe i torfowe-murszowe zajmują łąki i pastwiska. W mikroregionie występuje rozproszona zabudowa wiejska (Murowaniec, Lipniki, Ciele) oraz kompleksy działek rekreacyjnych (Drzewce, Murowaniec, Kruszyn Krajeński, Jezioro Jezuickie Małe). Tereny leśne zajmują siedliska boru świeżego, lokalnie boru suchego. Tereny podmokłe i zatorfione zajmują olsy.
"Dolina Kanału Noteckiego" jest rozległym obniżeniem erozyjnym, pokrytym warstwą namułów torfowych i torfów o grubości 1-2 m. Dominują tu użytki zielone, zaś odpływ wód powierzchniowych reguluje sieć rowów melioracyjnych. W mikroregionie dominują gleby klasy III–IV (torfowo-mułowe, torfowo-murszowe, lokalnie czarne ziemie). Nie ma tutaj lasów, lecz występują zadrzewienia liniowe i płatowe olszy czarnej, topól i wierzb. Płynie tędy Noteć oraz Kanał Górnonotecki, zbudowany w 1774 r., przebudowany w 1882 r. Brzegi kanału są ogroblowane i obsadzone szpalerem topól. W Dębinku znajduje się wodny węzeł rozrządowy, gdzie na odcinku 600 m poprzez dwie śluzy i trzy jazy następuje podział nurtu wodnego (w sposób umożliwiający regulację) na dwie odnogi: jedną zasilającą Noteć i drugą poprowadzoną do Kanału Bydgoskiego.
Podobny krajobraz posiada "Dolina Noteci", z tym że dolina jest węższa, ograniczona od północnego wschodu poziomami terasy IX, a od południowego zachodu wysoczyzną morenową należącą do mezoregionu Pojezierze Gnieźnieńskie.
Ochrona przyrody.
Mikroregiony: Dolina Kanału Noteckiego i Dolina Noteci posiadają obszary chronione w sieci Natura 2000 – Równina Szubińsko-Łabiszyńska (PLH040029). W pobliżu kanału znajduje się rezerwat przyrody Ostrów koło Pszczółczyna, w którym chroni się naturalny drzewostan z lipą szerokolistną.

</doc>
<doc id="2857650" url="https://pl.wikipedia.org/wiki?curid=2857650" title="Stan Kroenke">
Stan Kroenke



</doc>
<doc id="2857651" url="https://pl.wikipedia.org/wiki?curid=2857651" title="Pringi">
Pringi

2 miejscowości w Estonii:

</doc>
<doc id="2857652" url="https://pl.wikipedia.org/wiki?curid=2857652" title="Elassomatidae">
Elassomatidae

Elassomatidae – rodzina słodkowodnych ryb z rzędu okoniokształtnych (Perciformes).
Występowanie.
Zasiedlają wody wschodnich i południowo-wschodnich rejonów Stanów Zjednoczonych.
Klasyfikacja.
Do rodziny zaliczany jest rodzaj:

</doc>
<doc id="2857653" url="https://pl.wikipedia.org/wiki?curid=2857653" title="Lönsboda">
Lönsboda

Lönsboda – miejscowość ("tätort") w południowej Szwecji, w regionie administracyjnym ("län") Skania. Druga pod względem zaludnienia miejscowość ("tätort") gminy Osby, stanowiąca lokalne centrum dla jej wschodniej części.
W 2010 Lönsboda liczyła 1903 mieszkańców.
Geografia.
Miejscowość położona jest w północno-wschodniej części prowincji historycznej ("landskap") Skania, ok. 45 km na północ od Kristianstad w lesistym obszarze Göinge, blisko granicy ze Smalandia i Blekinge.
Historia.
Lönsboda była niewielką wsią przy kościele parafialnym parafii Örkened ("Örkeneds socken"). Drewniany kościół zbudowano w 2 poł. XVI w. Obecny kościół murowany wzniesiono na jego miejscu w l. 1786–1790.
Wiosną 1678, w trakcie wojny skańskiej, Karol XI wydał rozkaz spalenia zabudowań i stracenia wszystkich mężczyzn zdolnych do noszenia broni na obszarze parafii Örkened. Był to odwet za wspieranie przez miejscową ludność antyszwedzkich wystąpień snapphanar, szczególnie silnych na tym terenie.
Szybszy rozwój miejscowości nastąpił dopiero po 1901, kiedy w Lönsbodzie otwarto stację przy linii kolejowej Sölvesborg – Olofström – Älmhult ("Sölvesborg-Olofström-Älmhults Järnväg"; "SOEJ"). Kolej oraz silne w tym regionie tradycje produkcji wyrobów z wikliny miały duży wpływ na rozwój Lönsbody. W l. 1928–1966 miejscowość miała status "municipalsamhälle". W 1974 gminę wiejską Örkened ("Örkeneds landskommun") z Lönsboda włączono w granice gminy Osby ("Osby kommun").
Od końca XIX w. w okolicach Lönsbody wydobywa się na skalę przemysłową diabaz.
Komunikacja i transport.
Drogi.
Miejscowość położona jest przy drodze krajowej nr 15 ("Riksväg 15"; Karlshamn – Markaryd – Halmstad).
Koleje.
Przez Lönsbodę przebiega niezelektryfikowana linia kolejowa, łącząca Älmhult z Olofström. Od 1984 linia obsługuje jedynie ruch towarowy.

</doc>
<doc id="2857655" url="https://pl.wikipedia.org/wiki?curid=2857655" title="Kolegium Akademickie Zachodniej Galilei">
Kolegium Akademickie Zachodniej Galilei

Kolegium Akademickie Zachodniej Galilei (hebr. המכללה האקדמית גליל מערבי) – izraelska uczelnia niepubliczna w Akce w Zachodniej Galilei.
Historia.
Instytucja została założona w 1994 w oparciu o utworzone w 1974 Kolegium Regionalne Zachodniej Galilei, które początkowo umożliwiało mieszkańcom okolicznych osad rolniczych tylko uzupełnianie wykształcenia na poziomie szkoły średniej. W 1984 uruchomiono pierwszy program akademicki. W tym samym roku powstała szkoła techniczna. W 1987 otwarto bibliotekę akademicką.
Informacje ogólne.
W 2013 kampus zajmował powierzchnię około 83 hektarów, a według planów przyszłej rozbudowy ma zajmować 162 hektary. Powierzchnia budynków w 2013 wynosiła 20 tys. m². W skład kompleksu budynków wchodzą sale akademickie, laboratoria naukowe, biblioteka, restauracja, kawiarnia, sklep, synagoga oraz biura. Ponieważ jest to uczelnia niepubliczna, studenci są zobowiązani opłacać czesne za naukę. Umożliwia ona zdobycie tytułu licencjata oraz dalszą kontynuację nauki na Uniwersytecie Bar-Ilana.
Kolegium kształci w następujących kierunkach: socjologia, organizacja socjologii, socjoantropologia, politologia, ekonomia i administracja, informatyka, informacja, kryminologia, Bliski Wschód, edukacja, trudności w uczeniu się, poradnictwo zawodowe, administracja edukacji, wspieranie edukacji, pomoc społeczna, teatr i taniec, komunikacja interpersonalna, administracja publiczna, bezpieczeństwo, zarządzanie zasobami ludzkimi, Holocaust.

</doc>
<doc id="2857656" url="https://pl.wikipedia.org/wiki?curid=2857656" title="Pringi (Sangaste)">
Pringi (Sangaste)

Pringi – wieś w Estonii, prowincji Valga, w gminie Sangaste.

</doc>
<doc id="2857657" url="https://pl.wikipedia.org/wiki?curid=2857657" title="Brodek (Mechnica)">
Brodek (Mechnica)

Brodek – przysiółek wsi Mechnica w Polsce, położony w województwie opolskim, w powiecie kędzierzyńsko-kozielskim, w gminie Reńska Wieś.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2857658" url="https://pl.wikipedia.org/wiki?curid=2857658" title="Restu">
Restu

Restu – wieś w Estonii, prowincji Valga, w gminie Sangaste.

</doc>
<doc id="2857661" url="https://pl.wikipedia.org/wiki?curid=2857661" title="Elassoma">
Elassoma

Elassoma – rodzaj słodkowodnych ryb okoniokształtnych z rodziny Elassomatidae.
Występowanie.
Zasiedlają wody wschodnich i południowo-wschodnich rejonów Stanów Zjednoczonych.
Klasyfikacja.
Gatunki zaliczane do tego rodzaju:

</doc>
<doc id="2857663" url="https://pl.wikipedia.org/wiki?curid=2857663" title="Kolonia Mechnica">
Kolonia Mechnica

Kolonia Mechnica – przysiółek wsi Mechnica w Polsce, położony w województwie opolskim, w powiecie kędzierzyńsko-kozielskim, w gminie Reńska Wieś.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2857669" url="https://pl.wikipedia.org/wiki?curid=2857669" title="Wygon (Poborszów)">
Wygon (Poborszów)

Wygon – dawny przysiółek wsi Poborszów w Polsce położony w województwie opolskim, w powiecie kędzierzyńsko-kozielskim, w gminie Reńska Wieś. Miejscowość zniesiona 1 stycznia 2017.

</doc>
<doc id="2857674" url="https://pl.wikipedia.org/wiki?curid=2857674" title="Bryttus chaetodon">
Bryttus chaetodon



</doc>
<doc id="2857675" url="https://pl.wikipedia.org/wiki?curid=2857675" title="Apomotis chaetodon">
Apomotis chaetodon



</doc>
<doc id="2857676" url="https://pl.wikipedia.org/wiki?curid=2857676" title="Pomotis chaetodon">
Pomotis chaetodon



</doc>
<doc id="2857677" url="https://pl.wikipedia.org/wiki?curid=2857677" title="Mesogonistius chaetodon elizabethae">
Mesogonistius chaetodon elizabethae



</doc>
<doc id="2857678" url="https://pl.wikipedia.org/wiki?curid=2857678" title="Mesogonistius chaetodon">
Mesogonistius chaetodon



</doc>
<doc id="2857680" url="https://pl.wikipedia.org/wiki?curid=2857680" title="Kościół św. Mikołaja w Stawie">
Kościół św. Mikołaja w Stawie

Kościół Świętego Mikołaja w Stawie – rzymskokatolicki kościół parafialny we wsi Staw, w gminie Szczytniki, w powiecie kaliskim, w województwie wielkopolskim. Należy do dekanatu Opatówek. Mieści się przy Placu Wolności, na niewielkim wzniesieniu.
Jest to gotycka pokryta gontem świątynia wybudowana około 1520 roku. Ufundował ją wojewoda łęczycki Jan Jarand z Brudzewa. W blendach gotyckiego szczytu od strony zachodniej są umieszczone niewielkie płaskorzeźby kamienne z początku XVI stulecia. Ołtarze neobarokowe zostały wykonane w latach 1870-1876. W lewym ołtarzu bocznym jest umieszczony obraz Matki Bożej z Dzieciątkiem z 1 połowy XVII stulecia.

</doc>
<doc id="2857681" url="https://pl.wikipedia.org/wiki?curid=2857681" title="Teren zjazdów NSDAP">
Teren zjazdów NSDAP

Teren zjazdów NSDAP (niem. "Reichsparteitagsgelände") – teren o powierzchni jedenastu kilometrów kwadratowych w południowo-wschodniej Norymberdze w Niemczech, na którym odbywały się zjazdy NSDAP w latach 1933–1938.
Ogólna charakterystyka.
Na terenie przeznaczonym do zjazdów znajdowały się:
"Haus der Kultur" oraz reprezentacyjne wejście w kierunku "Große Straße" zostały zaplanowane na północno-zachodnim końcu "Große Straße", nieopodal nowej Hali Kongresowej.
Tylko "Zeppelinfeld", "Luitpoldarena", "Große Straße", "Luitpoldhalle" zostały ukończone. Z kolei "Kongresshalle", "Große Straße" i "Zeppelin Feld" od 1973 roku znajdują się pod ochroną konserwatora zabytków jako znaczący przykład architektury narodowego socjalizmu.
Teren zjazdów został zaprojektowany przez Alberta Speera, oprócz Hali Kongresowej zaprojektowanej przez i .
Obecnie teren jest pomnikiem historycznym, niemniej organizowane są tam wyścigi samochodowe.
30 sierpnia 1933 roku Hitler ogłosił Norymbergę „miastem zjazdów partii”. Zjazdy i uczestniczący w nich ludzie, którzy byli uformowani w jednostki mieli pokazywać sprawność państwa narodowo-socjalistycznego.
Obiekty.
Luitpoldarena.
Od 1906 roku istniała tu aleja zwana "Luitpoldhain". W czasach Republiki Weimarskiej (1919-1933) zbudowano tutaj "Ehrenhalle" (Hala Honoru).
W 1933 roku aleję zastąpiono przez stworzenie rozległego pola, które nazwano "Luitpoldarena", zajmowało ono powierzchnię 84 tys. m². Naprzeciw "Ehrenhalle" wybudowano "Ehrentribüne" (Trybunę Honoru). Mierzyła ona 150 metrów długości, a na jej końcach umieszczone były sześciometrowe złote orły. Trybuna zaprojektowana przez Alberta Speera mogła pomieścić 500 dygnitarzy i była pierwszym trwałym obiektem wybudowanym przez nazistów w Norymberdze. "Ehrenhalle" oraz "Ehrentribüne" były ze sobą połączone granitowym, szerokim chodnikiem.
Ehrenhalle.
Hala Honoru została zaprojektowana przez architekta Fritza Mayera. Została oddana do użytku w 1930 roku, czyli jeszcze przed dojściem Hitlera do władzy. Hala posiada arkady, do budynku przylega niewielki kamienny taras wzdłuż którego po obu stronach znajduje się rząd słupów na których płonął ogień. Wszystkie czternaście słupów istnieje do dziś i nie były zapalane od ostatniego zjazdu partii w 1938 roku. Pierwotnie hala była poświęcona pamięci 9855 żołnierzy z Norymbergi, którzy polegli w czasie I wojny światowej.
Podczas zjazdu partii w 1929 roku, nieukończona jeszcze Hala Honoru posłużyła nazistom do upamiętnienia poległych w tym czasie innych narodowych socjalistów. W czasach III Rzeszy hala służyła w pierwszym rzędzie upamiętnieniu poległych żołnierzy w I wojnie światowej oraz także upamiętnieniu szesnastu nazistów poległych podczas puczu monachijskiego 9 listopada 1923 roku. Hitler, Heinrich Himmler oraz Viktor Lutze podczas każdego zjazdu (oprócz zjazdu w 1933 roku) maszerowali od głównej trybuny przez granitowy chodnik do kamiennego tarasu przed Halą Honoru i unosili ręce w nazistowskim pozdrowieniu. Miało to na celu oddanie czci poległym.
Podczas zjazdów, na polu przed halą gromadziło się ok. 150 000 członków SA i SS. Centralną „relikwią” podczas spotkań był Sztandar krwi, który zawsze był wnoszony i trzymany przez Jakoba Grimmingera, jednego z uczestników puczu w 1923 roku. Podczas uroczystości "Blutfahnenweihe" nowe sztandary zostawały „poświęcone” poprzez dotknięcie z nimi Krwawego sztandaru.
Dzisiaj hala jest poświęcona ofiarom I wojny światowej i II wojny światowej. Po 1945 roku władze Norymbergi ponownie zamieniły obszar w park.
Wszystkie budynki z czasów narodowego socjalizmu w pobliżu hali zostały zniszczone, pozostawiono fragment głównej trybuny.
Luitpoldhalle.
"Luitpoldhalle" zbudowana w 1906 roku, miała 180 m długości i 50 szerokości mieściła 16 tys. ludzi, zawierała 72 głośniki i 42 lampy świetlne. Dawniej służyła jako hala maszyn została odnowiona i po raz pierwszy użyta podczas zjazdu w 1934 roku. Była to monumentalna neoklasyczna hala z trzema ogromnymi portalami wejściowymi. W tym budynku zaakceptowano Ustawy norymberskie w 1935 roku. Budynek hali został zniszczony 29 sierpnia 1942 przez aliancki nalot bombowy, później powstał tam parking. Schody prowadzące do resztek budynku istnieją do dziś.
Kongresshalle.
"Kongresshalle", inaczej nowa Hala Kongresowa jest największym zachowanym do dziś budynkiem z okresu narodowego socjalizmu. Hala została zaprojektowana przez Ludwiga i Franza Ruffów. Była planowana jako centrum kongresowe NSDAP i miała pomieścić 50 000 ludzi. Została ulokowana nad brzegiem niewielkiego jeziora "Dutzendteich" i przy wejściu na teren zjazdów. Budynek ma 39 metrów wysokości (miał mieć jednak więcej kondygnacji i być zadaszony, a jego wysokość miała wynieść 70 metrów) i 205 metrów średnicy. Fasada budynku jest wykonana z granitu. Projekt (szczególnie fasada) była inspirowana rzymskim Koloseum. Kamień węgielny pod budowę został położony w 1935 roku, budynek nie został jednak ukończony i nie posiada dachu. Od 2001 roku znajduje się tam "Dokumentationszentrum Reichsparteitagsgelände" ze stałą wystawą "Faszination und Gewalt" (Fascynacja i Terror), która znajduje się w północnym skrzydle. W południowym skrzydle mieści się "Serenadenhof" i "Nürnberger Symphoniker".
Große Straße.
"Große Straße" (Wielka Droga) ma prawie dwa kilometry długości i czterdzieści metrów szerokości. Miała to być główna oś terenu zjazdów i miała służyć paradom wojskowy Wehrmachtu. Biegnie jako północno-wschodnie przedłużenie drogi w kierunku zamku w Norymberdze. Miało to stworzyć relację między rolą Norymbergi w III Rzeszy i w czasach średniowiecznych.
Droga prowadziła od nowej Hali Kongresowej do "Märzfeld". Prace budowlane rozpoczęto w 1935 r. a ukończono w 1939 r. (w związku z wybuchem wojny nigdy nie została użyta do żadnej parady wojskowej, a ostatni zjazd odbył się w 1938 roku). Droga jest wykonana z granitowego bruku w czarnym i szarym kolorze. Reprezentacyjny portal wejściowy miał składać się z dwóch obelisków na północno-zachodnim końcu drogi, lecz plan nie został zrealizowany. W pobliżu wejścia do "Deutsches Stadion" miała stanąć trybuna dla rządu i generałów, skąd mieli przyjmować honory od jednostek Wehrmachtu.
Po wojnie droga była używana przez US Army jako tymczasowe lotnisko. Obecnie używana jako okazjonalny parking podczas większych wystaw i targów.
Zeppelinfeld.
"Zeppelinfeld" jest ulokowany po wschodniej stronie Wielkiej Drogi. Przeznaczenie było podobne jak w przypadku Luitpoldareny. Zawiera wielką trybunę ("Zeppelinhaupttribüne") o szerokości 360 metrów i mniejszą trybunę. Projekt trybuny był jednym z pierwszych wykonanych przez Alberta Speera dla nazistów i był inspirowany Wielkim Ołtarzem Zeusa. Trybuna jest znana z powojennego filmu, na którym wysadzana jest swastyka, która górowała nad trybuną. Nazwa „Zeppelinfeld” pochodzi od Ferdinanda von Zeppelina, który w sierpniu 1909 roku wylądował tu jednym ze swoich statków powietrznych (LZ6).
Od 1947 do 1995 roku Nurnberg American High School używała pola do footballu amerykańskiego i piłki nożnej. W 1970 kolumny trybuny, przez lata były zaniedbane, zostały zniszczone ze względów bezpieczeństwa. Reszta trybuny jest nienaruszona i jest używana jako centralna część toru wyścigowego. Dwukrotnie w latach osiemdziesiątych miał tu miejsce festiwal Monsters of Rock. Pozostała część pola przeznaczona jest dla kempingów.
Deutsches Stadion.
"Deutsches Stadion" – stadion zaprojektowany przez Alberta Speera, miał być największym tego typu obiektem na świecie. Inspirowany był stadionem Panathinaiko w Atenach. Miał być w kształcie końskiej podkowy i mieć 800 m szerokości, 450 długości, 90 m wysokości, zajmować 350 tys. metrów kwadratowych i pomieścić 400 000 ludzi.
Kamień węgielny został położony 9 lipca 1937 roku. Miał zostać ukończony na kongres w 1945 roku. W 1938 roku rozpoczęto wykopy pod budowę stadionu, przerwano prace w 1939 r. po wybuchu wojny. Pomimo trwającej wojny, wykop był regularnie osuszany z powodu napływających wód gruntowych. Po wojnie jednak północna część wypełniła się wodą tworząc "Silbersee" (srebrne jezioro), południowa część wykopu była miejscem składowania gruzów ze zniszczonej Norymbergi.
Märzfeld.
"Märzfeld" był to duży reprezentacyjny plac przeznaczony do parad Wehrmachtu. Położony był na południowym końcu Wielkiej Drogi. Wymiary "Märzfeld" to 955 na 610 metrów, czyli więcej niż osiemdziesiąt boisk piłkarskich. Nazwa związana była podobno z tym, że Niemcy odzyskały swoją militarną suwerenność w marcu 1935 roku (słowo „März” oznacza w języku niemieckim marzec, co więcej słowo to zarówno w j. angielskim, jak i niemieckim wywodzi się od rzymskiego boga wojny – Marsa. Ponadto słowo "Märzfeld" stanowi aluzję do Obozu Martius w Rzymie).
Obiekt, którego budowa ruszyła w 1938 roku nigdy nie został ukończony. W planach było postawienie dwudziestu czterech wież o wysokości ok. 40 metrów. Zbudowano ich tylko jedenaście i zostały zniszczone w 1966 roku. Trybuny miały pomieścić ok. 160 tys. widzów. Na głównej trybunie miały stanąć pomniki bogini zwycięstwa i bogini wojowników.
Dzisiaj teren jest osiedlem mieszkaniowym, które rozszerza się w kierunku południowym, gdzie kiedyś było pole namiotowe używane podczas zjazdów.
Miasto KdF.
W północno-wschodniej części terenu zjazdów powstało KdF-Stadt. W drewnianej ekspozycji wystawiano produkty regionalne i organizowano wydarzenia o charakterze rekreacyjnym. Kraft durch Freude organizowało czas wolny niemieckich pracowników.

</doc>
<doc id="2857682" url="https://pl.wikipedia.org/wiki?curid=2857682" title="Marcelo Alejandro Cuenca">
Marcelo Alejandro Cuenca

Marcelo Alejandro Cuenca Revuelta (ur. 18 maja 1956 w Córdoba) – argentyński duchowny katolicki, biskup Alto Valle del Río Negro w latach 2010-2021.
Życiorys.
Prezbiterat.
Święcenia kapłańskie otrzymał 8 grudnia 1983 i został inkardynowany do archidiecezji Córdoba. Pracował przede wszystkim jako duszpasterz parafialny, był także m.in. delegatem biskupim ds. katechezy (1985-1992) oraz wikariuszem ds. ekonomii.
Episkopat.
10 lutego 2010 papież Benedykt XVI biskupem diecezji Alto Valle del Río Negro. Sakry biskupiej udzielił mu 25 marca 2010 ówczesny nuncjusz apostolski w Argentynie, Adriano Bernardini.
20 marca 2021 papież Franciszek przyjął jego rezygnację z urzędu.

</doc>
<doc id="2857684" url="https://pl.wikipedia.org/wiki?curid=2857684" title="Paramoeba atlantica">
Paramoeba atlantica

Paramoeba atlantica – gatunek ameby należący do rodziny Paramoebidae z supergrupy Amoebozoa według klasyfikacji Cavaliera-Smitha.
Forma pełzająca osiąga długość 23 – 65 μm, szerokość 12 – 31 μm. Posiada pojedyncze jądro o średnicy około 4 – 9 μm z pojedynczym jąderkiem umieszczonym centralnie o średnicy 1,5 – 5 μm.
Występuje w morzu stwierdzony w Atlantyku.

</doc>
<doc id="2857687" url="https://pl.wikipedia.org/wiki?curid=2857687" title="Antoni Bogusz">
Antoni Bogusz

Antoni Bogusz z Ziemblic herbu Półkozic (ur. 13 czerwca 1700, zm. 1796) – kasztelan kamieniecki, pułkownik wojsk królewskich.
Życiorys.
Od 1736 podstoli podolski. W latach 1738–1740 miecznik latyczowski. W latach 1740–1746 był chorążym czerwonogrodzkim. Od 1754 chorąży latyczowski, później chorąży podolski od 1764. W latach 1766–1769 podkomorzy podolski. Pod koniec życia piastował urząd kasztelana kamienieckiego (1782).
Żona – Marianna Rutkowska, synowie – Mikołaj, Franciszek.

</doc>
<doc id="2857689" url="https://pl.wikipedia.org/wiki?curid=2857689" title="Puja Raimondiego">
Puja Raimondiego

Puja Raimondiego ("Puya raimondii") – gatunek roślin zielnych z rodziny bromeliowatych, występujący endemicznie w wyższych partiach (3200 do 4800 m n.p.m.) Andów peruwiańskich i boliwijskich. Jest największym przedstawicielem swojej rodziny. Gatunek zagrożony wyginięciem, nazwany został na cześć odkrywcy – Antonia Raimondiego. Roślina może żyć ponad 100 lat, po zakwitnięciu obumiera.
Morfologia.
Bylina z gęstą rozetą liści osiągającą wysokość do 3-4 m, z której wyrasta kwiatostan osiągający do 8 m.
Ekologia.
Występuje w formacji określanej nazwą puna, tworząc duże skupiska. Najbardziej znane znajduje się na terenie Parku Narodowego Huascarán w Peru.

</doc>
<doc id="2857690" url="https://pl.wikipedia.org/wiki?curid=2857690" title="Esomus">
Esomus

Esomus – rodzaj ryb z rodziny karpiowatych (Cyprinidae).
Występowanie.
Wody słodkowodne i słonawe południowej, południowo-wschodniej Azji (Bangladesz, Indie, Mjanma, Nepal, Pakistan i Sri Lanka).
Klasyfikacja.
Gatunki zaliczane do tego rodzaju:
Gatunkiem typowym jest "Esomus vittatus" (="E. danricus").

</doc>
<doc id="2857691" url="https://pl.wikipedia.org/wiki?curid=2857691" title="Pogonocharax">
Pogonocharax



</doc>
<doc id="2857692" url="https://pl.wikipedia.org/wiki?curid=2857692" title="Nuria">
Nuria



</doc>
<doc id="2857693" url="https://pl.wikipedia.org/wiki?curid=2857693" title="Mistrzostwa Świata w Snowboardzie 2013 − slopestyle kobiet">
Mistrzostwa Świata w Snowboardzie 2013 − slopestyle kobiet

Kobiety w konkurencji - slopestyle, będą walczyły o medale mistrzostw świata 18 stycznia w Stoneham na trasie zwanej Stoneham #4. Tytułu sprzed dwóch lat nie obroniła Finka Enni Rukajärvi, która mimo zapowiedzi nie wystartowała w czempionacie. Nową mistrzynią świata została reprezentantka gospodarzy Kanadyjka Spencer O’Brien, srebrny medal wywalczyła zawodniczka ze Szwajcarii Sina Candrian. Natomiast brązowy krążek powędrował do Australijki Tory Bright.

</doc>
<doc id="2857694" url="https://pl.wikipedia.org/wiki?curid=2857694" title="Raudsepa">
Raudsepa

3 miejscowości w Estonii:

</doc>
<doc id="2857696" url="https://pl.wikipedia.org/wiki?curid=2857696" title="Brasseries Kronenbourg">
Brasseries Kronenbourg

Brasseries Kronenbourg (wym. [], z fr. "Browary Kronenbourg") – francuskie przedsiębiorstwo piwowarskie należące do duńskiego koncernu Carlsberg. Strasburski browar swoją historią sięga 1664 roku, dzięki czemu jest najstarszym tego typu zakładem w kraju. Obecnie cała produkcja odbywa się w nieodległym browarze w Obernai, zaś w Strasburgu mieści się siedziba władz przedsiębiorstwa.
Historia.
W 1664 roku bednarz Jérôme (Geronimus) Hatt wynajął działający od siedemnastu lat browar przy place du Corbeau w centrum Strasburga, znany wówczas jako "Zur Carthaunen" lub "Zur Kanone". 9 czerwca 1664 roku Hatt uzyskał tytuł mistrza piwowarskiego. Pięć lat później wykupił zakład od dotychczasowego właściciela. W ten sposób rozpoczęła się historia najstarszego browaru i jednego z najstarszych wciąż działających przedsiębiorstw we Francji. Rodzina Hattów kierowała browarem nieprzerwanie do 1977 roku.
W 1850 roku Frédéric Guillaume Hatt przeniósł siedzibę browaru Canon na położone na wzgórzu przedmieście Cronenbourg. Powodem były znacznie lepsze, w nowej lokalizacji, warunki do produkcji coraz popularniejszego piwa dolnej fermentacji, ale także zniszczenia, jakich w czasie powodzi dokonywała wylewająca rzeka Ill. Datę tę uznaje się za początek przemysłowej historii browaru.
W 1922 roku rodzina Hattów przejęła cieszącą się uznaniem alzacką restaurację "Le Grand Tigre", z okazji czego browar w Cronenbourgu wyprodukował nową markę piwa, Tigre Bock. Kilka lat później było ono już najpopularniejszym piwem we Francji.
Kolejne innowacje w browarze wprowadził po II wojnie światowej Jérôme Hatt, jego ówczesny właściciel. Po powrocie ze Stanów Zjednoczonych zdecydował o zmianie nazwy podstawowego produktu swojego przedsiębiorstwa, Tigre Bock, na Kronenbourg. Dla podkreślenie niemieckich korzeni alzackiego piwa użyto początkowej litery „K”. W 1947 roku wprowadzono pierwszą szklaną butelkę o pojemności 0,33 l z kapslem, a dwa lata później butelkę o pojemności 0,25 l. Z okazji koronacji Elżbiety II w 1952 roku rozpoczęto produkcję piwa Kronenbourg 1664 (od 1998 roku jako „1664”), które dzięki nietypowemu opakowaniu zyskało przydomek „białego kołnierzyka” ("col blanc"). Rok później wypuszczono na rynek pierwsze piwo w puszce.
Rozwój przedsiębiorstwa sprawił, że zakład w Cronenbourgu nie był dostatecznie wydajny w zestawieniu z zapotrzebowaniem. W związku z tym w 1969 roku rozpoczęła się budowa największego w ówczesnej Europie browaru „K2” w oddalonym o 35 kilometrów Obernai. Zakład w Obernai zajmuje teren 70 ha i w chwili swojego powstania mógł wytworzyć 6,5 mln hl napojów rocznie. W 1994 roku jako pierwszy browar we Francji uzyskał certyfikat ISO 9002, zaś cztery lata później jako pierwszy browar na świecie ISO 14001.
W roku 1970 Kronenbourg wszedł w skład spółki Boussois-Souchon-Neuvesel (BSN), znanej później jako Grupa Danone. W tym samym czasie BSN nabyło Société Européenne de Brasseries, właściciela marek Kanterbräu i Gold. W 1986 roku marki Kronenbourg oraz Kanterbräu wydzielono z BSN tworząc przedsiębiorstwo Browary Kronenbourg. W roku 2000 zostało ono odkupione od Danone przez Scottish &amp; Newcastle, zaś po ośmiu latach przeszło we władanie Grupy Carlsberg.
Współczesność.
Po zamknięciu browarów w Strasburgu oraz Rennes, a także odsprzedaniu zakładu w Champigneulles, cała produkcja Grupy Carlsberg we Francji odbywa się w Obernai. Zakład wytwarza 7,5 mln hl piwa rocznie. W 2010 roku udział Browarów Kronenbourg w rynku piwa we Francji wyniósł 30,5%, zaś obroty w roku 2011 – 902 mln euro. Z końcem 2011 roku przedsiębiorstwo zatrudniało 1210 osób.
W części dawnego zakładu produkcyjnego w Strasburgu mieści się obecnie muzeum browaru.
Marki.
W browarze Obernai produkuje się ponad 20 różnych odmian piwa i napojów pochodnych. Są to:

</doc>
<doc id="2857697" url="https://pl.wikipedia.org/wiki?curid=2857697" title="Kwarkonia">
Kwarkonia



</doc>
<doc id="2857698" url="https://pl.wikipedia.org/wiki?curid=2857698" title="Marcin Bogusz">
Marcin Bogusz

Marcin Bogusz, lub Marcin (Franciszek) Bogusz, Marcin (Jan) Bogusz, Jan Marcin Bogusz herbu Półkozic (zm. 1705) – podkomorzy podolski, starosta dźwinogrodzki. 
Syn Jana, kasztelana zawichojskiego i jego drugiej żony Marianny Kalinowskiej, łowczanki podolskiej. 
Sławę zyskał jako dobry żołnierz. Odznaczył się przy oblężeniu Kamieńca Podolskiego. Pomagał Koniecpolskiemu przy ustalaniu granicy polsko-tureckiej. Ożenił się z Marianną Stempkowską.
Przynajmniej od 1671 rotmistrz królewski, w tym roku wspomniany jako podstoli nowogrodzkosiewierski, później jako podstoli czernichowski. W 1683 został dowódcą chorągwi pancernej pod Wiedniem. Od 1690 chorąży ziemi lwowskiej, od 1699 podkomorzy podolski. 
Poseł sejmiku podolskiego na sejm 1677 roku, sejm 1681 roku, sejm konwokacyjny 1696 roku. Poseł na sejm 1701 roku i sejm z limity 1701-1702 roku z województwa podolskiego. Odznaczył się w walkach z Tatarami i Turkami. 
Posiadał dobra Janów pod Trembowlą oraz Haczów nad Wisłokiem.
Został pochowany w Kamieńcu Podolskiem w kościele Karmelitów Bosych.
Zdaniem Wojciecha Hejnosza, synem Jana Bogusza, podkomorzego podolskiego oraz Heleny z Lisieckich był Antoni Bogusz.
Bibliografia.
 

</doc>
<doc id="2857699" url="https://pl.wikipedia.org/wiki?curid=2857699" title="Mistrzostwa Świata Juniorów w Łyżwiarstwie Szybkim w Wieloboju 1982">
Mistrzostwa Świata Juniorów w Łyżwiarstwie Szybkim w Wieloboju 1982

11. mistrzostwa świata juniorów w łyżwiarstwie szybkim w wieloboju odbyły się w dniach 27–28 lutego 1982 roku w Innsbrucku, w Austrii. Łyżwiarki startowały na dystansach: 500 m, 1000 m, 1500 m, 3000 m. Mistrzowski tytuł przypadł reprezentantce NRD Angeli Stahnke. Zawodnicy startowali na czterech dystansach: 500 m, 1500 m, 3000 m i 5000 m. Ze złotego medalu cieszył się Norweg Geir Karlstad. Do biegu na 3000 m/5000 m awansowała tylko najlepsza 16 po trzech dystansach.
Uczestnicy.
W zawodach wzięły udział 33 łyżwiarki i 34 łyżwiarzy (wszyscy sklasyfikowani) z 19 krajów.

</doc>
<doc id="2857702" url="https://pl.wikipedia.org/wiki?curid=2857702" title="Urząd ds. Szkoleń i Edukacji Morskiej">
Urząd ds. Szkoleń i Edukacji Morskiej

Urząd ds. Szkoleń i Edukacji Morskiej (hebr. המכון להכשרה ימית; ang. "The Authority for Marine Training and Education"; nazywany potocznie Instytutem Morskim) jest uczelnią kształcącą wykwalifikowane kadry dla potrzeb izraelskiej floty handlowej. Uczelnia jest położona w mieście Akka na północy Izraela. Szkolenie kadetów odbywa się pod nadzorem Międzynarodowej Organizacji Morskiej.
Historia.
Instytut został założony w 1971 roku przez rząd Izraela i izraelskie przedsiębiorstwa żeglugowe w celu szkolenia kadetów dla potrzeb izraelskiej floty handlowej. Do 2009 roku uczelnia posiadała własny statek szkoleniowy - drobnicowiec „Dado”. W 2010 roku został on jednak złomowany. W tym samym roku oddano do użytkowania nowoczesny ośrodek szkoleniowy, w pełni wyposażony w laboratoria techniczne, symulatory, pracownie komputerowe, bibliotekę itp. Szkolne rejsy morskie odbywają się na pokładach izraelskich statków handlowych.
Informacje ogólne.
Od momentu swojego powstania instytut był uczelnią, która przyjmowała kadetów po odbyciu przez nich służby wojskowej w Izraelskim Korpusie Morskim. Uczelnia przyjmuje kadetów wszystkich stopni wojskowych i wszystkich specjalności, którzy chcą dalej służyć we flocie handlowej. Szkolenie odbywa się pod nadzorem Międzynarodowej Organizacji Morskiej. Nauka odbywa się w dwóch etapach: (1) kurs podstawowy, i (2) zajęcia praktyczne na pokładzie statku handlowym. Całość zajmuje około dwóch lat, po czym studenci uzyskają prawo ubiegania się o certyfikaty w Ministerstwie Transportu. Oprócz tego oferowane są kursy szkoleniowe dla kapitanów i oficerów maszynowni.

</doc>
<doc id="2857704" url="https://pl.wikipedia.org/wiki?curid=2857704" title="Arula">
Arula

Arula – wieś w Estonii, prowincji Valga, w gminie Otepää. Na wschód od wsi znajduje się jezioro Kõlli, przez które przepływa rzeczka Voki oja.
W 2000 roku wieś zamieszkiwały 82 osoby.

</doc>
<doc id="2857705" url="https://pl.wikipedia.org/wiki?curid=2857705" title="Władysław Weryho">
Władysław Weryho

Władysław Weryho (ur. 6 września 1896 w Połocku, zm. 21 września 1982 w Londynie) – pułkownik dyplomowany saperów Polskich Sił Zbrojnych.
Życiorys.
Władysław Weryho urodził się 6 września 1896 roku w Połocku, na terytorium ówczesnej guberni witebskiej. W 1913 roku ukończył siedmioklasowe gimnazjum realne w Wielkich Łukach i tam zdał maturę. W 1915 roku, po trzecim semestrze studiów w Dońskim Instytucie Politechnicznym w Nowoczerkasku, został powołany do służby wojskowej w Armii Imperium Rosyjskiego. W 1916 roku ukończył Mikołajewską Szkołę Inżynieryjną w Piotrogrodzie i po mianowaniu oficerem do listopada 1917 roku służył w armii rosyjskiej na froncie, gdzie był dowódcą plutonu, a następnie dowódcą kompanii saperów.
W marcu 1919 roku rozpoczął służbę w Wojsku Polskim. Jako dowódca kompanii saperów w 3 batalionie saperów z 2 pułku saperów Kaniowskich brał udział w walkach na froncie wschodnim. W latach 1921–1922, był dowódcą kompanii saperów w 3 batalionie saperów. W 1923 roku ukończył dziewięciomiesięczny kurs w Kościuszkowskim Obozie Szkolnym Saperów, po którym wrócił na poprzednie stanowisko. 3 listopada 1924 roku został powołany na dwuletni kurs Oficerskiej Szkoły Topografów w Warszawie.
Od 1926 roku, po ukończeniu Oficerskiej Szkoły Topografii, pracował w Szkole Podchorążych Inżynierii jako dowódca kompanii podchorążych, a następnie wykładowca i starszy wykładowca topografii. W latach 1931–1933 był słuchaczem Wyższej Szkoły Wojennej w Warszawie. Z dniem 1 października 1933 roku, po ukończeniu kursu i uzyskaniu tytułu naukowego oficera dyplomowanego, został przeniesiony do Wyższej Szkoły Wojennej na stanowisko wykładowcy. Następnie odbył staż w Centrum Broni Pancernej w Modlinie, po którym został wyznaczony na kierownika Katedry Taktyki Saperów w Wyższej Szkole Wojennej. W 1937 roku został wyznaczony na stanowisko zastępcy dowódcy 4 batalionu saperów w Przemyślu. W sierpniu 1938 roku, w ramach manewrów, objął dowództwo zmotoryzowanego batalionu saperów - pododdziału przeznaczonego do wojennego składu 10 Brygady Kawalerii. Na czele tego pododdziału wziął udział w akcji na Zaolziu. W listopadzie 1938 roku został dowódcą 5 batalionu saperów w Krakowie.
W 1939 roku, na bazie swego 5 batalionu saperów, zmobilizował: 6, 21, 55 i 65 bataliony saperów oraz osiem innych jednostek saperskich, a także Ośrodek Zapasowy Saperów. Na wojnę odszedł na swój przydział na okres „W” – do sztabu gen. Dąbkowskiego.
Po kampanii wrześniowej przedostał się do Francji, gdzie został dowódcą saperów 1 Dywizji Piechoty, a następnie zastępcą komendanta Centrum Wyszkolenia Saperów w Angers. Po upadku Francji przybył do Anglii. Od 9 do 28 sierpnia 1940 roku dowodził 1 batalionem saperów po czym został przeniesiony do Sztabu Naczelnego Wodza. W sierpniu 1942 roku został dowódcą Oddziałów Saperów Dywizyjnych 1 Dywizji Pancernej. We wrześniu 1943 roku został przeniesiony do Inspektoratu Wyszkolenia Wojska. Jednocześnie był wykładowcą w Wyższej Szkole Wojennej w Anglii, na którym to stanowisku pracował przez całą swoją dalszą służbę. Po demobilizacji w Anglii.

</doc>
<doc id="2857707" url="https://pl.wikipedia.org/wiki?curid=2857707" title="Kastolatsi">
Kastolatsi

Kastolatsi – wieś w Estonii, prowincji Valga, w gminie Otepää.

</doc>
<doc id="2857708" url="https://pl.wikipedia.org/wiki?curid=2857708" title="Deogratias Musoke">
Deogratias Musoke

Deogratias Musoke (ur. 20 lipca 1949) – ugandyjski bokser, uczestnik Letnich Igrzysk Olimpijskich 1972, medalista Igrzysk Brytyjskiej Wspólnoty Narodów.
W 1970 roku na Igrzyskach Brytyjskiej Wspólnoty Narodów Musoke zdobył srebrny medal w wadze piórkowej.
Na igrzyskach w Monachium startował w turnieju wagi piórkowej. W pierwszej fazie miał wolny los, jednak w drugiej poniósł porażkę z Finem Jouko Lindberghiem, przegrywając z nim przez stosunek punktów (0-5).

</doc>
<doc id="2857709" url="https://pl.wikipedia.org/wiki?curid=2857709" title="Koigu">
Koigu

2 miejscowości w Estonii:

</doc>
<doc id="2857711" url="https://pl.wikipedia.org/wiki?curid=2857711" title="Pachalum">
Pachalum

Pachalum – miasto w środkowo-zachodniej Gwatemali, w górach Sierra Madre de Chiapas, w północnej części departamentu El Quiché, leżące w odległości około 78 km na wschód od stolicy departamentu Santa Cruz del Quiché. Według danych szacunkowych w 2012 roku liczba ludności miasta wyniosła 3382 mieszkańców.
Jest siedzibą władz gminy o tej samej nazwie, która w 2012 roku liczyła 8576 mieszkańców. Gmina została utworzona w 1986 roku przez wydzielenie z gminy Joyabaj. Jest niewielka, a jej powierzchnia obejmuje zaledwie 100 km².

</doc>
<doc id="2857712" url="https://pl.wikipedia.org/wiki?curid=2857712" title="Irina Chromaczewa">
Irina Chromaczewa



</doc>
<doc id="2857714" url="https://pl.wikipedia.org/wiki?curid=2857714" title="Bodo (grupa etniczna)">
Bodo (grupa etniczna)

Bodo – grupa etniczna zamieszkująca indyjski stan Asam, posługująca się językiem bodo z tybeto-birmańskiej rodziny językowej. W większości wyznają hinduizm i chrześcijaństwo. Ich liczebność wynosi około 1,5 mln osób.

</doc>
<doc id="2857715" url="https://pl.wikipedia.org/wiki?curid=2857715" title="Koigu (Otepää)">
Koigu (Otepää)

Koigu – wieś w Estonii, prowincji Valga, w gminie Otepää. Na północ od wsi przepływa rzeka Pühäjõgi, oraz położone są jeziora należące do pojezierza Kooraste (est. "Kooraste järved"): Kauru, Vidrike, Voki, Nahajärv.

</doc>
<doc id="2857716" url="https://pl.wikipedia.org/wiki?curid=2857716" title="Andriej Bertels-Mienszoj">
Andriej Bertels-Mienszoj



</doc>
<doc id="2857718" url="https://pl.wikipedia.org/wiki?curid=2857718" title="Kerstin Munski">
Kerstin Munski

Kerstin Meyer z d. Munski (ur. 1971 w Berlinie Wschodnim) – niemiecka kolarka BMX, brązowa medalistka mistrzostw świata.
Kariera.
Największy sukces w karierze Kerstin Munski osiągnęła w 1996 roku, kiedy zdobyła brązowy medal mistrzostw świata w kategorii elite podczas mistrzostw świata w Brighton. W zawodach tych uległa jedynie Australijce Natarshy Williams i Holenderce Nataschy Massop. Od 2008 roku ściga się w kategorii 17+, w której zdobyła trzy tytuły mistrzyni świata: dwa w 2009 roku i jeden w 2010 roku.

</doc>
<doc id="2857719" url="https://pl.wikipedia.org/wiki?curid=2857719" title="Kościół Najświętszej Maryi Panny Królowej Polski w Jastrowiu">
Kościół Najświętszej Maryi Panny Królowej Polski w Jastrowiu

Kościół Najświętszej Maryi Panny Królowej Polski w Jastrowiu – jeden z dwóch rzymskokatolickich kościołów parafialnych, należący do parafii Najświętszej Maryi Panny Królowej Polski w Jastrowiu, dekanatu Jastrowie, diecezji koszalińsko-kołobrzeskiej, metropolii szczecińsko-kamieńskiej, w mieście Jastrowie, w powiecie złotowskim, w woj. wielkopolskim. Mieści się przy ulicy Adama Mickiewicza.
Historia.
Jest to eklektyczna (o cechach neogotyku i neoromanizmu) budowla wybudowana w latach 1880–1882, poświęcona 23 lutego 1947 roku, konsekrowana 5 maja 2002 roku przez biskupa Mariana Gołębiewskiego. Wzniesiona jako ewangelicka świątynia, od 1947 użytkują ją katolicy. Do niedawna w kościele znajdowały się liczne elementy z metaloplastyki usunięte po przeprowadzeniu prac remontowych w latach 2014/2015, zmieniono wtedy także kolorystykę wnętrza kościoła oraz wykuto wnękę po prawej stronie w której znajduje się figura Matki Boskiej Fatimskiej. W kościele postawiono nowy ołtarz główny wzorowany na ołtarzu, który znajdował się do lat 80. XX wieku.

</doc>
<doc id="2857720" url="https://pl.wikipedia.org/wiki?curid=2857720" title="Pilkuse">
Pilkuse

Pilkuse – wieś w Estonii, prowincji Valga, w gminie Otepää. Na północ od wsi znajduje się jezioro Pilkuse. Wypływa z niego rzeka Kaarnaoja. Na wschód od wsi położone jest jezioro Trepimäe.

</doc>
<doc id="2857722" url="https://pl.wikipedia.org/wiki?curid=2857722" title="Pühajärve">
Pühajärve

Pühajärve – wieś w Estonii, prowincji Valga, w gminie Otepää.

</doc>
<doc id="2857723" url="https://pl.wikipedia.org/wiki?curid=2857723" title="Lista odcinków serialu Tajemnice Amy">
Lista odcinków serialu Tajemnice Amy

Poniżej znajduje się lista odcinków serialu telewizyjnego Tajemnica Amy – emitowanego przez amerykańską stację telewizyjną ABC Family od 1 lipca 2008 r. W Polsce emitowany od 16 października 2011 przez MTV Polska.
Sezon 1 (2008-2009).
!! style="background-color: #7AFF63; color:#100; text-align: center;"|#
!! style="background-color: #7AFF63; color:#100; text-align: center;"|Tytuł
!! style="background-color: #7AFF63; color:#100; text-align: center;"|Reżyseria
!! style="background-color: #7AFF63; color:#100; text-align: center;"|Scenariusz
!! style="background-color: #7AFF63; color:#100; text-align: center;"|Premiera 
Sezon 2 (2009-2010).
!! style="background-color: #62FFEC; color:#100; text-align: center;"|#
!! style="background-color: #62FFEC; color:#100; text-align: center;"|Tytuł
!! style="background-color: #62FFEC; color:#100; text-align: center;"|Reżyseria
!! style="background-color: #62FFEC; color:#100; text-align: center;"|Scenariusz
!! style="background-color: #62FFEC; color:#100; text-align: center;"|Premiera w USA
Sezon 3 (2010-2011).
!! style="background-color: #6272FF; color:#100; text-align: center;"|#
!! style="background-color: #6272FF; color:#100; text-align: center;"|Tytuł
!! style="background-color: #6272FF; color:#100; text-align: center;"|Reżyseria
!! style="background-color: #6272FF; color:#100; text-align: center;"|Scenariusz
!! style="background-color: #6272FF; color:#100; text-align: center;"|Premiera w USA
Sezon 4 2011-2012).
!! style="background-color: #A962FF; color:#100; text-align: center;"|#
!! style="background-color: #A962FF; color:#100; text-align: center;"|Tytuł
!! style="background-color: #A962FF; color:#100; text-align: center;"|Reżyseria
!! style="background-color: #A962FF; color:#100; text-align: center;"|Scenariusz
!! style="background-color: #A962FF; color:#100; text-align: center;"|Premiera w USA
Sezon 5 (2012-2013).
!! style="background-color: #FBFF62; color:#100; text-align: center;"|#
!! style="background-color: #FBFF62; color:#100; text-align: center;"|Tytuł
!! style="background-color: #FBFF62; color:#100; text-align: center;"|Reżyseria
!! style="background-color: #FBFF62; color:#100; text-align: center;"|Scenariusz
!! style="background-color: #FBFF62; color:#100; text-align: center;"|Premiera w USA

</doc>
<doc id="2857724" url="https://pl.wikipedia.org/wiki?curid=2857724" title="Matthias Ouma">
Matthias Ouma

George Matthias Ouma (ur. 3 grudnia 1945, Kampala) – ugandyjski bokser, uczestnik Letnich Igrzysk Olimpijskich 1968 i Letnich Igrzysk Olimpijskich 1972, medalista Igrzysk Wspólnoty Narodów. 
W 1966 roku na Igrzyskach Imperium Brytyjskiego i Wspólnoty Brytyjskiej, Ouma zdobył brązowy medal w wadze średniej. Cztery lata później startował w kategorii półciężkiej, jednak nie zdobył wówczas medalu.
W 1968 roku na igrzyskach olimpijskich w Meksyku, startował w turnieju w wadze średniej. W pierwszej rundzie miał wolny los, jednak w drugiej przegrał na punkty (1-4) z reprezentantem ZSRR, Aleksiejem Kisielowem. Cztery lata później startował w turnieju w wadze półciężkiej, jednak już w pierwszej rundzie przegrał z Węgrem, Imre Tóthem (2-3).

</doc>
<doc id="2857726" url="https://pl.wikipedia.org/wiki?curid=2857726" title="Hermann Guido von Samson-Himmelstjerna">
Hermann Guido von Samson-Himmelstjerna



</doc>
<doc id="2857730" url="https://pl.wikipedia.org/wiki?curid=2857730" title="Miko Kankaanpää">
Miko Kankaanpää



</doc>
<doc id="2857732" url="https://pl.wikipedia.org/wiki?curid=2857732" title="Raudsepa (Otepää)">
Raudsepa (Otepää)

Raudsepa – wieś w Estonii, prowincji Valga, w gminie Otepää.

</doc>
<doc id="2857735" url="https://pl.wikipedia.org/wiki?curid=2857735" title="Ancyromonadida">
Ancyromonadida

Ancyromonadida – grupa, rodzina lub klad (w zależności od autora) eukariontów o niepewnej przynależności systematycznej.
Osobniki należące tutaj charakteryzują się grzbietowo-brzusznym spłaszczeniem ciała, posiadaniem rostrum z extrosomami po lewej stronie ciała. Dodatkowo posiadają 2 wici umieszczone każda oddzielnie w innej kieszonce.
Należy tutaj:

</doc>
<doc id="2857737" url="https://pl.wikipedia.org/wiki?curid=2857737" title="Sihva">
Sihva

Sihva – wieś w Estonii, prowincji Valga, w gminie Otepää. Przez miejscowość przepływa potok Voki oja.

</doc>
<doc id="2857738" url="https://pl.wikipedia.org/wiki?curid=2857738" title="Dary Dasuda">
Dary Dasuda

Dary Dasuda – nigerski bokser, uczestnik Letnich Igrzysk Olimpijskich 1968.
W 1968 roku na igrzyskach olimpijskich w Meksyku, startował w turnieju w wadze koguciej. Odpadł już w pierwszej rundzie, po porażce z Sulleyem Shittu z Ghany (przegrał różnicą punktów 1-4).

</doc>
<doc id="2857739" url="https://pl.wikipedia.org/wiki?curid=2857739" title="Truuta">
Truuta

Truuta – wieś w Estonii, prowincji Valga, w gminie Otepää. Na południe od wsi przepływa rzeka Pühäjõgi, oraz położone są jeziora należące do pojezierza Kooraste (est. Kooraste järved): Nahajärv, Sinikejärv, Lambahanna, Lubjaahju.

</doc>
<doc id="2857743" url="https://pl.wikipedia.org/wiki?curid=2857743" title="Puya raimondii">
Puya raimondii



</doc>
<doc id="2857744" url="https://pl.wikipedia.org/wiki?curid=2857744" title="Błato">
Błato

Błato (bułg. "Блато") – rzeka w północno-zachodniej Bułgarii, w obwodzie miejskim Sofii i obwodzie sofijskim. 
Źródło znajduje się w żłobkach krasowych, ok. 1,2 km na zachód od wsi Opicwet. Błato jest lewym dopływem Iskyru, do którego uchodzi w pobliżu miasta Nowi Iskyr. Rzeka ma 30 km długości, jej dorzecze zajmuje powierzchnię 774 km², a średni przepływ wynosi 0,98 m³/s..

</doc>
<doc id="2857746" url="https://pl.wikipedia.org/wiki?curid=2857746" title="Pacyków">
Pacyków

Pacyków (ukr. Пациків) – wieś na Ukrainie w rejonie dolińskim obwodu iwanofrankiwskiego, położona koło miasta Dolina nad rzeką Świcą.
Historia.
Do 1772 wieś należała do województwa ruskiego w I RP. W XVII wieku stanowiła własność Andrzeja Żurakowskiego, który w 1692 ufundował tutaj cerkiew Uśpienia Przenajświętszej Panny Matki Bożej oraz monastyr. W 1772 r. wieś znalazła się pod panowaniem austriackim, w Królestwie Galicji (do 1918). W 1792 monastyr został zniesiony, a jego majątek zakupił Józef Matkowski. W 1880 Pacyków liczył 436 mieszkańców. W latach 1919-1939 wieś należała do powiatu dolińskiego w województwie stanisławowskim w II RP.
W czasie kampanii wrześniowej w graniczącym z Pacykowem Zagwoździu stacjonowała 23 Eskadra Towarzysząca.
W latach 1939–1941 pod okupacją sowiecką, następnie 1941–1944 w dystrykcie Galicja Generalnego Gubernatorstwa, później 1944-1991 w Ukraińskiej SRR (ZSRR).

</doc>
<doc id="2857747" url="https://pl.wikipedia.org/wiki?curid=2857747" title="Monety kolekcjonerskie III RP w 2013">
Monety kolekcjonerskie III RP w 2013

W 2013 roku Narodowy Bank Polski po raz drugi wprowadził do sprzedaży wspólnie z instytucją innego państwa zestaw monet kolekcjonerskich. 7 stycznia wyemitowano monety 20 złotych oraz 1 dolar australijski o wadze 1 uncji ze wspólnym motywem na projekcie - kangurem. Na polskiej monecie przedstawiony jest kangur Walabia Bennetta albinos, urodzony w polskim gospodarstwie agroturystycznym w okolicach Szczecina.
12 marca monetami 50 i 500 złotych z wizerunkiem Bolesława Chrobrego, została zainaugurowana nowa seria Skarby Stanisława Augusta. Na monetach przedstawiono reprodukcje oryginalnych medali królewskich wybitych w 1791-1798, zaprojektowanych przez Jana Filipa Holzhaeussera i Jana Jakuba Reichla. Kolejne monety z tej serii, z wizerunkiem króla Wacława II Czeskiego zostały wyemitowane 22 maja w cenach 515 PLN za nominał 50 zł oraz 12 600 PLN za nominał 500 zł.
W tym roku została rozpoczęta również seria "Historia Monety Polskiej" monetą z wizerunkiem denara Bolesława Chrobrego. Wydana została w nominale 5 złotych, a jej cena emisyjna wyniosła 95 złotych.

</doc>
<doc id="2857749" url="https://pl.wikipedia.org/wiki?curid=2857749" title="Kościół Najświętszego Serca Jezusa w Środzie Wielkopolskiej">
Kościół Najświętszego Serca Jezusa w Środzie Wielkopolskiej

Kościół Najświętszego Serca Jezusa w Środzie Wielkopolskiej - jeden z trzech rzymskokatolickich kościołów parafialnych w Środzie Wielkopolskiej. Należy do dekanatu średzkiego. Mieści się przy ulicy Wiosny Ludów.
Historia.
Został wybudowany w latach 1881-1888 w stylu neoromańskim. przez gminę chrześcijańską ewangelicko-unijną, dla potrzeb religijnych napływającej ludności niemieckiej, głównie wyznania luterańskiego.
W 1945 świątynia została przejęta przez katolicką parafię Wniebowzięcia Najświętszej Maryi w Środzie, jako świątynia pomocnicza gimnazjalna. Odprawiały się tu nabożeństwa, z biegiem lat coraz liczniejsze, dla dzieci i młodzieży. Nazywano ją kościołem szkolnym. W niektórych dokumentach nazywana była czasami kościołem Chrystusa Króla.
Arcybiskup Antoni Baraniak zatwierdził nowy tytuł "Najświętszego Serca Jezusa" i utworzył w dniu 15 marca 1967, przy tej świątyni ośrodek duszpasterski. Dnia 1 stycznia 1972 ten sam arcybiskup erygował nową parafię pod wezwaniem Najświętszego Serca Jezusa, obejmującą obszar dotychczasowego ośrodka. W 1964 budowla otrzymała nowe wyposażenie zakrystii, które zaprojektował architekt Edmund Węcławski, wykonał je natomiast mistrz stolarski Roman Dzikowski. 
W 1967 wnętrze świątyni zostało dostosowane do wymogów liturgii posoborowej. Jako główny element wystroju został zaprojektowany ołtarz soborowy z dużym nowoczesnym asymetrycznym krzyżem, wykonanym z metaloplastyki i kolorowego szkła. W ołtarzu umieszczona jest figura-pasyjka Chrystusa Ukrzyżowanego z jasnym złotym sercem. W ten sposób podkreślono doskonale związki dawnego wezwania (świętego Krzyża), z obecnym tytułem Najświętszego Serca Jezusa. Podczas tej modernizacji został rozszerzony chór organowy, zostało dobudowane boczne wyjście, została wyłożona marmurem posadzka, zostało powiększone obejście na dziedzińcu przykościelnym. 
W 1981 nastąpiła całkowita wymiana aparatury nagłaśniającej i częściowy remont organów. W 1983 dokonano kolejnej naprawy organów i naprawy dachu oraz pokryto wieżę blachą miedzianą.
Przed kościołem 22 kwietnia 2018 odsłonięto pomnik–ławeczkę ks. Wojciecha Raczkowskiego. 

</doc>
<doc id="2857761" url="https://pl.wikipedia.org/wiki?curid=2857761" title="Pfaffenhofen a.d.Ilm">
Pfaffenhofen a.d.Ilm

Nazwa urzędowa:

</doc>
<doc id="2857763" url="https://pl.wikipedia.org/wiki?curid=2857763" title="Powstanie Mahdiego w Sudanie">
Powstanie Mahdiego w Sudanie



</doc>
<doc id="2857765" url="https://pl.wikipedia.org/wiki?curid=2857765" title="Vohburg a.d.Donau">
Vohburg a.d.Donau



</doc>
<doc id="2857766" url="https://pl.wikipedia.org/wiki?curid=2857766" title="HMS E41">
HMS E41

HMS E41 – brytyjski okręt podwodny typu E. Zbudowany w latach 1914–1915. Budowę rozpoczęła firma Palmers Shipbuilding and Iron Co. w Jarrow, a został dokończony w Cammell Laird, Birkenhead. Okręt został wodowany 22 października 1916 roku i rozpoczął służbę w Royal Navy 1 lutego 1917 roku.
E41 został przystosowany do stawiania min.
15 sierpnia 1916 roku biorący udział w manewrach w pobliżu Harwich HMS E4 pod dowództwem Lt. Cdr. J.T. Tenisona, został staranowany przez uczestniczący w tych samych ćwiczeniach E41. E4 zatonął w ciągu około dwóch minut. Nikt z jego załogi nie ocalał. Z HMS E41 zostało uratowanych tylko 14 z 30 marynarzy. Oba okręty zostały odnalezione, wydobyte i powróciły do służby.
6 września 1922 roku okręt został sprzedany firmie Ellis &amp; Cok.

</doc>
<doc id="2857767" url="https://pl.wikipedia.org/wiki?curid=2857767" title="Anton Gentil">
Anton Gentil

Anton Kilian Gentil (ur. 29 września 1867 w Aschaffenburgu, zm. 20 maja 1951 tamże) – niemiecki fabrykant i kolekcjoner sztuki.
Życie rodzinne.
Anton Gentil urodził się w Aschaffenburgu jako syn cukiernika Augusta Gentila (1838-1895) i jego drugiej żony Elisabeth Breunig (1842-1872). Jego dziadek – szklarz Kilian Gentil (1805-1878) był dla przyszłego fabrykanta przykładem oraz autorytetem, na którym się on wzorował, a także po którym przejął zamiłowanie do sztuki. Przodkowie Antona Gentila pochodzili z Francji. Nie wiadomo dokładnie kiedy osiedlili się oni w Aschaffenburgu. Pierwsza pisemna wzmianka w miejskich dokumentach o osobach o tym nazwisku pochodzi z 1636 roku (okres wojny trzydziestoletniej). Przez stulecia członkowie tej rodziny trudnili się krawiectwem oraz piekarstwem. Ze względu na francuskie pochodzenie ich nazwisko wymawiano i do dziż wymawia się „na sposób francuski”, tj. "Schandel".
Młody Anton Gentil po ukończeniu nauki w szkole ludowej i realnej, rozpoczął naukę w zawodzie szklarza, a następnie ślusarza maszynowego. Po odbyciu służby wojskowej (1886-1889) uczył się on zawodu odlewnika metalu. W 1890 roku ożenił się on z Elisabeth Marią (Elizą) Knecht. Mieli oni piątkę dzieci. Pierwsze z nich zmarło w czasie porodu. W 1892 roku urodził się Otto Gentil. Ich córka – Maria (ur. 1894) wyszła za Helfricha i zmarła po urodzeniu ich trzeciego wspólnego dziecka w 1928 roku. Elisabeth Rosin, zwana potocznie Lies (ur. 1897), była artystką i poślubiła po pierwszej wojnie światowej malarza Ericha Hake’a (1882-1944). Najmłodsze dziecko Gentilów – Richard (1905-1972) został inżynierem budowy maszyn i przejął w 1951 roku ojcowskie przedsiębiorstwo produkujące maszyny.
Anton Gentil był wielkim fanem sportu (był jednym z pierwszych posiadaczy rowerów w Aschaffenburgu) i nowinek technicznych (zwłaszcza motoryzacji). Ten aschaffenburski fabrykant zmarł 21 maja 1951 roku w wyniku odniesionych ran podczas spowodowanego przez niego wypadku samochodowego. Urna z prochami Antona Gentila została wbudowana w ścianę jego „domu-muzeum” – Gentil-Haus i „zamknięta” tablicą z brązu z następującą treścią:
Aschaffenurski przemysłowiec zapisał się w pamięci wielu ludzi jako osoba bezpośrednia, dowcipna oraz nie oczekująca poklasku od innych. W czasie drugiej wojny światowej jego „niezależność” i niepoddanie się panującej ideologii potwierdzał fakt pozdrawiania się słowami: „Szczęść Boże” w miejsce powszechnie używanego zwrotu: „Z niemieckim pozdrowieniem”. Choćby z tego względu trafnymi są słowa, iż Anton Gentil był:
Za zasługi dla miasta lokalne władze nadały jednej z aschaffenburskich ulic nazwę ku jego pamięci.
Życie zawodowe.
Zanim Anton Gentil stał się właścicielem dobrze prosperującej fabryki, pracował on prawie dwa lata jako tokarz w aschaffenburskiej fabryce piekarników Koloseus. W 1892 roku otworzył warsztat naprawczy przy Steingasse, w którym kształciło się pod jego okiem trzech uczniów. W 1894 roku, ze względu na dużą ilość zleceń, zdecydował się on na powiększenie swojego zakład usługowego. W niedługim czasie stał się mistrzem rzemieślniczym w zakresie tokarstwa i kowalstwa. W okresie tym Anton Gentil przeniósł się ze swoim przedsiębiorstwem na Betgasse, a w 1900 roku otworzył własną fabrykę maszyn na Lange Straße 24 (dawna Marienstraße), która ulokowana była w pobliżu dworca kolejowego. W chwili jej otwarcia miał zaledwie 25 lat. W niedługim czasie przedsiębiorstwo dawało pracę dla 150 osób.
W tym samym czasie aschaffenburski przemysłowiec pracował nad udoskonaleniem pomp wirnikowych i już na końcu 1920 roku udało mu się zbudować nowy model dostosowany do potrzeb przemysłu papierniczego, chemicznego i spożywczego, co w niedługim czasie stało się przyczyną jego sukcesów na rynku.
Podczas drugiej wojny światowej zatrudnienie w zakładach Antona Gentila spadło ze 100 do 40 osób, a w wyniku bombardowań miasta przez siły alianckie blisko 90% majątku firmowego uległo zniszczeniu. Dopiero w roku 1950 ponowna odbudowa oraz modernizacja zakładu została zakończona. W 1976 roku fabryka Antona Gentila została sprzedana przez jego potomków spółce akcyjnej Allweiler w Radolfzell am Bodensee.
Do grona jego głównych klientów należeli: Bawarska Piwowarska Spółka Akcyjna Aschaffenburg (Bayerische Aktien Bierbrauerei Aschaffenburg – BABA) oraz Aschaffenburski Zakład Lniany (Aschaffenburger Zellstoffwerke).
Anton Gentil dzięki swojej firmie nazywany był potocznie „"Antonem od pomp/pomopowzm człowiekiem"” („"Pumpen-Anton"”), za czym on sam jednak nie przepadał. Był osobą, który nie mogła „"nic nie robić"”. Zawsze powtarzał, że:
Zamiłowanie do architektury.
Tak też rozpoczął on w lecie 1908 roku prace nad swoim pierwszym architektonicznym dziełem, w którym miał zamieszkać wraz z rodziną (budynek przy Lindenallee 26). Dwa lata później dom był ukończony. Owa „wiejska” willa z wyraźnymi wpływami stylu secesyjnego zawiera w sobie dużą i wysoką na dwa piętra sień. Wokół ogromnego holu umieścił on jeden pokój mieszkalny z okrągłym wykuszem, drugi pokój tylko na obrazy oraz trzeci pokój „pana domu” (w którym przewidziano specjalny wykusz jako miejsce spożywania śniadań). Na piętrze domu znalazły się pomieszczenia o prywatnym charakterze. Całe wyposażenie wnętrz budynku (tj.: lampy, pokrycia, okucia, kraty okien) zostało zaprojektowane, a następnie wykonane w pracowniach (odlewnia i stolarnia) Antona Gentila, który osobiście czuwał nad ich wykończeniem.
W 1912 roku tak zwany „dom mieszkalny Gentil” ("Gentil-Wohnhaus") został przedstawiony na łamach berlińskiego czasopisma „Gazeta Architektury i Rzemiosła Artystycznego” („Blätter für Architektur und Kunsthandwerk”), co było początkiem jego sławy jako „oryginalnego architekta-samouka”.
Aschaffenburski przemysłowiec rozpoczął w 1922 roku budowę nowego obiektu – tym razem „domu-muzeum” przeznaczonego wyłącznie dla swoich zbiorów sztuki (tzw. "Gentil-Haus") przy Grünewaldstrasse 20. Znajduje się on naprzeciwko domu mieszkalnego Gentila przy Lindenallee.
Parter tej masywnej budowli zbudowany został z łupków kamiennych. Wschodnią fasadę tworzy „mur pruski”, a zachodnią – murowana ściana. Budynek w stanie surowym został ukończony w 1923 roku, wtedy też na jego ścianie zewnętrznej umieszczono tablicę z brązu z napisem „Haus Gentil”. W roku 1924 ostatecznie ukończono budowę pomieszczeń pomocniczych, tj. kuchni letniej oraz garażu, jak i ogrodu otaczającego dom. W późniejszym czasie (lata 1929/30) Anton Gentil wybudował atelier tuż przy Gentil-Haus dla swojego syna Otto. W 1949 roku Pumpen-Anton zapisał testamencie swój „dom-muzeum” oraz znajdujące się w nim zbiory sztuki swojemu rodzinnemu miastu – Aschaffenburgowi.
W latach 1933-1935 powstała trzecia w całości zaplanowana przez niego budowla – tzw. zamek Gentila (Gentil-Burg) znajdujący się przy Würzburger Straße. Od momentu jego ukończenia stał się on ważnym punktem orientacyjnym w tym rejonie Aschaffenburga. Budynek ten bowiem:
Wspomniana wieża ma 18 metrów wysokości. Obiekt przypomina budowlę średniowieczną również dzięki murowi kamiennemu otaczającemu dom od południowego wschodu. Budynek posiada na trzech kondygnacjach niemal 750 metrów kwadratowych powierzchni mieszkaniowej, w których znajduje się 21 pokoi, a tzw. hol główny (niem. „Diele”) z wyposażeniem znajduje się pod ochroną prawną jako dobro kultury. Gentilburg do dziś dnia znajduje się w posiadaniu rodziny Gentil. Wartość budynku wraz ze zgromadzonymi w nim zbiorami sztuki wycenia się na około 2 mln Euro.
Kolekcjonerstwo sztuki.
 Jako szanowany i znaczący w branży fabrykant odbywał on liczne podróże służbowe, które wielokrotnie były dla niego okazją do poszukiwań nowych eksponatów do swojej kolekcji dzieł sztuki. Podczas swoich artystycznych wypraw odwiedził wielokrotnie Amsterdam, Brugię, Florencję, Gent, Neapol, Paryż, Rzym oraz Wenecję. Każdego roku Anton Gentil starał się odwiedzać wystawy sztuki. Z czasem rozpoczął on tzw. „podróże edukacyjne” po słynnych miastach sztuki na całym świecie. W sumie Anton Gentil poświęcił blisko 45 lat swojego życia kolekcjonerstwu.
Zdarzało mu się podejmować momentalnie decyzję o zakupie niektórych eksponatów ze swojej kolekcji. Było tak m.in. w przypadku figurki Buddy zakupionej w Monachium. Anton Gentil zobaczył ją u jednego z tamtejszych handlarzy podczas pierwszych dni podróży artystycznej do Włoch, a która trwać miała kilka tygodni. Do Aschaffenburga powrócił zaledwie po trzech dniach od wyjazdu bez grosza przy duszy, ale za to nowym eksponatem.
Często zdarzało się, iż aby zakupić interesującą go rzecz, oszczędzał („głodował”) on dłuższy czas, gdyż cena oferowana za obiekt była dla niego zbyt wygórowana. Z drugiej strony część z zakupionych przez niego małym kosztem oraz bez namysłu przedmiotów z biegiem czasu zyskało znacząco na wartości.
Podczas swoich wyjazdów Anton Gentil nawiązywał liczne kontakty z handlarzami i młodymi artystami, a niektórych z nich w późniejszym czasie wspomagał finansowo. Przyjaźń z rzeźbiarzem Ludwikiem Eberle i monachijską społecznością artystyczną, jak i spotkania z Adolfem von Hildebrandem i Franzem von Stuck miały ogromny wpływ na gust, kolekcjonerstwo oraz działalność budowlaną przemysłowca.
Anton Gentil kolekcjonował mniej znane obrazy i szkice przedstawicieli tzw. szkoły monachijskiej, ale i romańskie oraz gotyckie rzeźby, średniowieczne ołtarze, staroniemieckie i niderlandzkie epitafia, płótna datowane na XVI-XX wiek, grafikę, sztukę ludową oraz sztukę wiejską (chłopską) z regionu Spessartu (głównie ceramikę). Posiadane przez niego odlewy i kopie znanych dzieł wykonywał samodzielnie we własnym zakładzie odlewniczym. W jego kolekcji znalazły się między innymi dzieła: Franza von Stucka, Lucasa Cranacha czy Dricka de Quade von Ravensteyna. Unikalnym eksponatem w zbiorach Gentila są samogrające organy filharmonijne Welte-Mignon, które w 1929 roku „doczekały się” specjalnie dla nich zaprojektowanego przez Gentila pomieszczenia. Cały instrument zawiera w sobie blisko pięćset piszczałek. Całkowitą wartość kolekcji dzieł sztuki, które zebrał Anton Gentil w swoim domu-muzeum, szacuje się na około dwóch tysięcy.
Anton Gentil stał się również właścicielem zbioru szopek bożonarodzeniowych wśród których perełką jest tzw. „szopka z Lienz” („Lienzer Krippe”) z terenu Tyrolu Wschodniego, która składa się niemal z 500 figurek o wysokości 12 cm każda. Są one wykonane z pomalowanego drzewa lipowego. Figurki te, razem z należącymi do kompletu budynkami oraz kulisami, przedstawiają następujące historie: narodzenie Chrystusa, obrzeżanie, przybycia Trzech Króli, wesele w Kanie, Chrystusa w świątyni oraz oczyszczenie świątyni.
W przeciągu kilkudziesięciu lat aktywności na rynku sztuki Anton Gentil uczył się kolekcjonerstwa na własnych sukcesach, ale i błędach, gdyż jak sam stwierdził:

</doc>
<doc id="2857771" url="https://pl.wikipedia.org/wiki?curid=2857771" title="Stanisław Żak (generał)">
Stanisław Żak (generał)

Stanisław Żak (ur. 10 listopada 1930 w Sulisławicach) – generał dywizji WP, zastępca szefa Sztabu Generalnego WP w latach 1990–1991.
Po ukończeniu szkoły w Szreniawie uczył się w szkołach średnich w Miechowie, Wolbromiu, Żywcu i Margoninie, a w 1950 podjął pracę w leśnictwie. 18 XI 1950 wcielony do WP, żołnierz baterii szkolnej przy 10 pułku artylerii haubic w Gnieźnie, potem w Bemowie Piskim. W 1951 został dowódcą plutonu, od jesieni 1952 w stopniu chorążego. Od jesieni 1953 dowódca baterii w stopniu podporucznika, a od jesieni 1954 porucznika. W latach 1955–1959 studiował w Akademii sztabu Generalnego WP w Rembertowie, po czym został starszym pomocnikiem szefa sztabu artylerii 9. Drezdeńskiej Dywizji Piechoty w Rzeszowie w stopniu kapitana. Od 1963 pracował w Szefostwie Artylerii WP. Od września 1963 major, od grudnia 1967 podpułkownik. Absolwent wydziału pedagogicznego Wojskowej Akademii Politycznej w Warszawie. 1969–1973 zastępca dowódcy 5. Brygady Artylerii Armat ds. liniowych w Głogowie, od jesieni 1971 w stopniu pułkownika. Od kwietnia 1973 dowódca 6 Warszawskiej Brygady Artylerii Armat w Grudziądzu (w lipcu 1974 przeniesionej do Torunia) i dowódca garnizonu Grudziądz. Od stycznia 1976 komendant Wyższej Szkoły Oficerskiej Wojsk Rakietowych i Artylerii im. Józefa Bema w Toruniu, jesienią 1977 mianowany generałem brygady; nominację wręczył mu w Belwederze przewodniczący Rady Państwa PRL prof. Henryk Jabłoński. Inicjator budowy Pomnika Polskich Artylerzystów w Toruniu. Od września 1978 szef Zarządu Szkolnictwa Wojskowego w Głównym Zarządzie Szkolenia Bojowego WP w Warszawie. 
W okresie stanu wojennego w Polsce (1981–1983) był pełnomocnikiem Komitetu Obrony Kraju – komisarzem wojskowym w Ministerstwie Nauki, Szkolnictwa Wyższego i Techniki.
Od jesieni 1982 doktor nauk wojskowych, od jesieni 1986 szef Departamentu Kadr MON, od jesieni 1987 w stopniu generała dywizji; nominację wręczył mu w Belwederze przewodniczący Rady Państwa PRL gen. armii Wojciech Jaruzelski. Od maja 1990 do jesieni 1991 zastępca szefa Sztabu Generalnego WP i równocześnie Szef Zarządu Wywiadu i Kontrwywiadu Sztabu Generalnego. Od lutego 1993 w stanie spoczynku.
Odznaczenia.
I inne.

</doc>
<doc id="2857772" url="https://pl.wikipedia.org/wiki?curid=2857772" title="Dąbrówka (Borek)">
Dąbrówka (Borek)

Dąbrówka – część wsi Borek w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 Dąbrówka należała administracyjnie do województwa opolskiego.

</doc>
<doc id="2857775" url="https://pl.wikipedia.org/wiki?curid=2857775" title="Kania (Borek)">
Kania (Borek)

Kania – część wsi Borek w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 Kania należała administracyjnie do ówczesnego województwa opolskiego.

</doc>
<doc id="2857777" url="https://pl.wikipedia.org/wiki?curid=2857777" title="Mrówka (Borek)">
Mrówka (Borek)

Mrówka – część wsi Borek w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 Mrówka należała administracyjnie do ówczesnego województwa opolskiego.

</doc>
<doc id="2857778" url="https://pl.wikipedia.org/wiki?curid=2857778" title="Kuzniecow NK-8">
Kuzniecow NK-8

Kuzniecow NK-8 – seria turbowentylatorowych, dwuprzepływowych silników lotniczych produkcji radzieckiej. Zaprojektowane oraz wytwarzane przez biuro konstrukcyjne Kuzniecow. Silnik dysponuje siłą ciągu do 105 kN i napędza samoloty Ił-62 oraz Tu-154. Pierwsze testy rozpoczęto w grudniu 1961, zaś certyfikację silnik otrzymał w 1964.
Samoloty.
Samoloty, które napędzane są przez silniki NK-8:
&lt;br&gt;

</doc>
<doc id="2857781" url="https://pl.wikipedia.org/wiki?curid=2857781" title="Całun mumii">
Całun mumii

Całun mumii ("The Mummy's Shroud") – brytyjski horror z 1967 roku.
Treść.
Rok 1920. Europejscy archeolodzy natrafiają na zaginiony grobowiec faraona Kah-To-Beya. Ignorują ostrzeżenia lokalnego beduina, mówiące o konsekwencjach jakie poniosą ci, którzy zbezczeszczą grobowiec, co okazuje się błędem...

</doc>
<doc id="2857783" url="https://pl.wikipedia.org/wiki?curid=2857783" title="Madison Grant">
Madison Grant

Madison Grant (ur. 1865, zm. 1937) – amerykański prawnik, historyk, antropolog, działacz na rzecz ochrony przyrody, znany ze swoich rasistowskich i eugenicznych przekonań. Był inicjatorem ratowania wielu zagrożonych gatunków (przyczynił się do założenia Bronx Zoo w Nowym Jorku, kilku parków narodowych w Stanach Zjednoczonych i kilku organizacji zajmujących się ochroną środowiska). Szef Nowojorskiego Towarzystwa Zoologicznego (1925-1937). Grant był autorytetem dla Adolfa Hitlera, który wkrótce po dojściu do władzy nakazał przedrukowanie jednej z jego książek, "The Passing of the Great Race", którą w liście do Granta nazwał "swoją Biblią".
W 1906 roku jako atrakcję w nowojorskim parku zoologicznym Bronx Zoo pokazywano kongijskiego pigmeja Otę Bengę razem z małpami oraz innymi dzikimi zwierzętami. Dyrektor zoo, jako rasista, umieścił pigmeja w klatce razem z szympansem, przy klatce dodał napis "Brakujące ogniwo". Miało to pokazać odwiedzającym, że rdzennym mieszkańcom afrykańskiego buszu – takim jak Ota Benga – bliżej jest w drabinie ewolucji do małp niż do Europejczyków. Madison Grant wykorzystując pozycję sekretarza New York Zoological Society wspierał tę akcję.

</doc>
<doc id="2857786" url="https://pl.wikipedia.org/wiki?curid=2857786" title="Piosenka francuska">
Piosenka francuska

Piosenka francuska ("Chanson française") – regionalna odmiana poezji śpiewanej i piosenki autorskiej, która charakteryzuje się: literackim, poetyckim tekstem, melodyjną warstwą muzyczną o dość skromnej instrumentacji, warstwa muzyczna oraz tematyka utworów nawiązująca do współczesnej (wykonawcy) rzeczywistości, do problemów codzienności oraz wyrażająca emocje i postawę piosenkarza w stosunku do podejmowanych tematów.
Piosenka francuska czerpie ze źródeł klasycznej literatury francuskiej, a w szczególności z jej poezji. Uważa się, że Charles Baudelaire, Paul Verlaine i Arthur Rimbaud, to trzy zasadnicze literackie inspiracje gatunku. Jego muzyczne inspiracje, to muzyka klasyczna, a zwłaszcza jej formy liryczne oraz muzyka taneczna.
Historia.
Wprawdzie sam termin „piosenka francuska” narodził się po zakończeniu II wojny światowej, wraz z powstaniem przemysłu płytowego, to jednak jej korzenie sięgają znacznie głębiej – nawet do średniowiecznego chanson de geste. Pierwotna odmiana współczesnej piosenki francuskiej – Chanson réaliste zrodziła się w latach 80. XIX w. w paryskich teatrzykach i kabaretach – Café-chantant, takich jak legendarny „Czarny Kot” („Le Chat Noir”) i „Le Mirliton”, w których występował wtedy Aristide Bruant, prawdziwy bard, zaangażowany w sprawy otaczającego świata. Jego natchnieniem były m.in. utwory François Villona.
Wydaje się, że za matkę właściwego, współczesnego gatunku można uznać Édith Piaf, chociaż nie była ona kompozytorką śpiewanych przez siebie piosenek a teksty napisała tylko do kilku z nich: "La Vie en rose" (1946) czy "Hymne à l'amour" (1950); odegrała za to ogromną rolę inspirującą dla nadchodzącego pokolenia młodych artystów, których dopiero można uznać za właściwych reprezentantów gatunku; kilku z nich zresztą pomogła, ułatwiając start artystyczny: (to m.in. Yves Montand, z którym miała trwający kilka lat romans, Gilbert Bécaud, który zaczął śpiewać za jej namową w 1953 roku czy wreszcie Charles Aznavour). Sama Édith Piaf słynęła z niebywałej ekspresji i dramatyzmu w wykonywaniu piosenek, specjalnie dla niej pisanych a jej styl wykonawczy i samo podejście do sztuki interpretacyjnej zostało przejęte przez wymienionych młodszych kolegów, śpiewających autorów, do których dołączyli z czasem Georges Moustaki, Georges Brassens, Jacques Brel, Léo Ferré i wielu innych.

</doc>
<doc id="2857787" url="https://pl.wikipedia.org/wiki?curid=2857787" title="Laubuca">
Laubuca

Laubuca – rodzaj ryb z rodziny karpiowatych (Cyprinidae).
Występowanie.
Południowa i południowo-wschodnia Azja (Bangladesz, Indie, Mjanma, Nepal, Sri Lanka i Tajlandia).
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus (Chela) laubuca" ("L. laubuca").

</doc>
<doc id="2857789" url="https://pl.wikipedia.org/wiki?curid=2857789" title="Paulina Rivoli">
Paulina Rivoli

Paulina Rivoli "(również Rywoli)" (ur. 22 lipca 1823 (lub 1817) w Wilnie, zm. 12 października 1881 w Warszawie) – polska śpiewaczka operowa, sopran.
Pochodziła z artystycznej rodziny, ojciec Wacław (1783–1829) był śpiewakiem i aktorem, podobnie jak jej siostry Julia i Ludwika, oraz ciotka Barbara. Debiutowała będąc uczennicą szkoły śpiewu Karola Kurpińskiego, śpiewała partię Zulmy w Włoszce w Algierze, miało to miejsce w Teatrze Wielkim 18 czerwca 1837. Po roli Izabeli w Robercie Diable otrzymała 18 czerwca 1838 angaż do opery warszawskiej i szybko stała się jedną z czołowych solistek. Wiosną 1851 wyjechała do Włoch, ale już 27 września ponownie wystąpiła na scenie opery w Warszawie. Jako pierwsza na warszawskiej scenie wykonała partię Halki podczas premiery 1 stycznia 1858, bisowała siedemnaście razy i to wykonanie stało się legendarne (w 1950 zostało uwiecznione w filmie Warszawska premiera). Występowała jako Angela w Marco Spada, Gilda w Rigoletto, Lady Makbet w Makbecie, Walentyna w Hugenotach, Zosia we Flisie, Donna Anna w Don Juanie.
Ostatni raz pojawiła się na scenie 7 lutego 1860 grając rolę tytułową w Hrabinie, wkrótce zaczęła poważnie chorować na gardło i zaprzestała występów. Ze względu na krótki przebieg kariery otrzymała tylko 25 procent świadczenia emerytalnego, zmarła w głębokiej nędzy. Pochowana została na cmentarzu Powązkowskim (kwatera 19-1-19).

</doc>
<doc id="2857790" url="https://pl.wikipedia.org/wiki?curid=2857790" title="Dale Holmes">
Dale Holmes

Dale Holmes (ur. 6 października 1971 w Heanor) – brytyjski kolarz górski i BMX, sześciokrotny medalista mistrzostw świata BMX.
Kariera.
Pierwszy sukces w karierze Dale Holmes osiągnął w 1996 roku, kiedy zwyciężył w kategorii elite podczas mistrzostw świata BMX w Brighton. Jako że była to pierwsza oficjalna edycja tej imprezy, Holmes został pierwszym w historii mistrzem świata. Na rozgrywanych rok później mistrzostwach w Saskatoon zdobył brązowy medal w konkurencji cruiser - wyprzedzili go tylko Francuz Christophe Lévêque i kolejny Brytyjczyk Neal Wood. W tej samej konkurencji był drugi za Francuzem podczas mistrzostw świata w Melbourne w 1998 roku, a w 2000 roku zajął trzecie miejsce w wyścigu elite na mistrzostwach w Córdobie. Największe sukcesy osiągnął na rozgrywanych w 2001 roku mistrzostwach świata w Louisville, gdzie zwyciężył w kategorii elite, a w cruiser był drugi za Lévêque'iem. Startował także w kolarstwie górskim, zdobywając między innymi mistrzostwo Wielkiej Brytanii w four Crossie.

</doc>
<doc id="2857792" url="https://pl.wikipedia.org/wiki?curid=2857792" title="Ciecierski Młyn">
Ciecierski Młyn

Ciecierski Młyn – część wsi Ciecierzyn w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 Ciecierski Młyn należał administracyjnie do województwa opolskiego.

</doc>
<doc id="2857795" url="https://pl.wikipedia.org/wiki?curid=2857795" title="Ciecierzyn-Piekło">
Ciecierzyn-Piekło

Ciecierzyn-Piekło – część wsi Ciecierzyn w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 Ciecierzyn-Piekło należało administracyjnie do województwa opolskiego.

</doc>
<doc id="2857802" url="https://pl.wikipedia.org/wiki?curid=2857802" title="Anders Konradsen">
Anders Konradsen

Anders Ågnes Konradsen (ur. 18 lipca 1990 w Bodø) – norweski piłkarz występujący na pozycji pomocnika. Od 2015 jest zawodnikiem Rosenborg BK.
Życiorys.
Kariera klubowa.
Od 2007 szkolił się w szkółce piłkarskiej FK Bodø/Glimt. W 2007 zadebiutował w drużynie zawodowej FK Bodø/Glimt na szczeblu Adeccoligaen. 13 stycznia 2011 podpisał kontrakt z Strømsgodset IF.
25 stycznia 2013 podpisał kontrakt z Stade Rennais. 10 lutego 2013 zadebiutował w drużynie zawodowej Stade Rennais na szczeblu Ligue 1. W 2015 przeszedł do Rosenborg BK.
Kariera reprezentacyjna.
W 2012 roku Konradsen rozegrał 1 spotkanie w reprezentacji Norwegii.

</doc>
<doc id="2857805" url="https://pl.wikipedia.org/wiki?curid=2857805" title="Kuzniecow NK-86">
Kuzniecow NK-86

Kuzniecow NK-86 – turbowentylatorowy, dwuprzepływowy silnik lotniczy produkcji radzieckiej o niskim stosunku dwuprzepływowości. Zaprojektowany oraz wytwarzany przez biuro konstrukcyjne Kuzniecow. Silnik osiąga ciąg do 133 kN i napędza samolot Ił-86. Pierwsze testy rozpoczęły się w 1974, zaś do służby silnik wszedł w 1981.
Samoloty.
Samoloty, które napędzane są przez silniki NK-86:

</doc>
<doc id="2857810" url="https://pl.wikipedia.org/wiki?curid=2857810" title="Łąkówka niebieskoskrzydła">
Łąkówka niebieskoskrzydła



</doc>
<doc id="2857812" url="https://pl.wikipedia.org/wiki?curid=2857812" title="Akord chopinowski">
Akord chopinowski

Akord chopinowski — współbrzmienie dźwięków charakterystyczne, często wykorzystywane w utworach przez Fryderyka Chopina. Strukturalnie jest to dominanta septymowa z sekstą (w najwyższym głosie) zamiast kwinty. Miał duży wpływ na kształtowanie harmoniki romantycznej i późnoromantycznej, m.in. w twórczości Aleksandra Skriabina (patrz akord mistyczny).

</doc>
<doc id="2857818" url="https://pl.wikipedia.org/wiki?curid=2857818" title="Vohburg">
Vohburg



</doc>
<doc id="2857819" url="https://pl.wikipedia.org/wiki?curid=2857819" title="Spencer O’Brien">
Spencer O’Brien

Spencer O'Brien (ur. 2 lutego 1988 w Courtenay) − kanadyjska snowboardzistka specjalizująca się w slopestyle'u, mistrzyni świata.
Kariera.
Po raz pierwszy na arenie międzynarodowej pojawiła się 16 lutego 2002 roku w Cypress Mountain, gdzie w zawodach Nor-Am Cup zajęła piąte miejsce w halfpipe'ie. Nidy nie wystąpiła na mistrzostwach świata juniorów. W zawodach Pucharu Świata zadebiutowała 11 stycznia 2013 roku w Copper Mountain, zajmując ósme miejsce w slopestyle'u. Tym samym już w swoim debiucie wywalczyła pierwsze pucharowe punkty. Pierwszy raz na podium zawodów tego cyklu stanęła 25 marca 2017 roku w Szpindlerowym Młynie, kończąc rywalizację na drugiej pozycji. W zawodach tych rozdzieliła Zoi Sadowski-Synnott z Nowej Zelandii i Niemkę Silvię Mittermüller. Najlepszy wynik zanotowała w sezonie 2016/2017, kiedy to zajęła 25. miejsce w klasyfikacji generalnej AFU.
W 2013 roku wywalczyła złoty medal podczas mistrzostw świata w Stoneham. Wyprzedziła tam Sinę Candrian ze Szwajcarii i Australijkę Torę Bright. Był to jej pierwszy start na imprezie tej rangi. Na rozgrywanych rok później igrzyskach olimpijskich w Soczi zajęła 12. lokatę w tej samej konkurencji. Jest też kilkukrotną medalistką X-Games w slopestyle'u.
Była jedną z nielicznych przedstawicielek rdzennych ludów Kanady na igrzyskach w Soczi. Wywodzi się z plemienia Haida/Kwakwala w Kolumbii Brytyjskiej.

</doc>
<doc id="2857821" url="https://pl.wikipedia.org/wiki?curid=2857821" title="Pierre Crozat">
Pierre Crozat

Pierre Crozat (ur. 1661, zm. 1740) – francuski finansista i kolekcjoner sztuki, jeden z najbogatszych ludzi we Francji okresu Ludwika XIV, patron Antoine’a Watteau i Rosalby Carriery, brat Antoine’a Crozata.
Życiorys.
Pierre Crozat urodził się w Tuluzie w rodzinie chłopskiej. Razem ze swoim młodszym bratem, Antoine’em, zrobił karierę w sektorze finansowym, stając się jednym z najbardziej majętnych ludzi we Francji I połowy XVIII wieku. Nazywany był ironicznie „Biedny Crozat” ("Crozat le pauvre") dla odróżnienia go od jego jeszcze bogatszego brata. Ukoronowaniem jego kariery było uzyskanie stanowiska skarbnika króla Ludwika XV.
W latach 1714-1721 działał jako agent i negocjator regenta Filipa II Orleańskiego w trakcie starań o zakup od rodziny Odescalchi w Rzymie kolekcji sztuki, która należała wcześniej do królowej Krystyny Szwedzkiej. Między 1729 i 1742 dzięki jego staraniom został opublikowany, pięknie ilustrowany dwutomowy katalog najlepszych obrazów w kolekcjach francuskich, znany jako "Cabinet Crozat".
Kolekcja sztuki.
Pierre Crozat przez całe życie kolekcjonował dzieła sztuki, tworząc jedną z największych w ówczesnej Francji kolekcji, która mogła konkurować z kolekcją królewską. Znajdowały się w niej płótna malarzy francuskich, włoskich, niderlandzkich, hiszpańskich od XV wieku poczynając. Kupował obrazy na aukcjach we Francji oraz przez swoich agentów w Londynie i Amsterdamie. Od 1702 jego kolekcja znajdowała się w domu przy placu Vendôme w Paryżu. Poza obrazami posiadał również wielką, liczącą 20 tys. tomów bibliotekę, kolekcję 19 201 rysunków oraz kolekcję rzeźb i porcelany. Jego dom stał się słynnym w Paryżu miejscem spotkań artystów i miłośników sztuki. Był patronem artystów, w tym Antoine’a Watteau, który dla jadalni w jego domu stworzył serię czterech obrazów przedstawiających pory roku.
Po jego śmierci kolekcja została odziedziczona przez jego siostrzeńców: Louisa François (zm. 1750), Josepha Antoine’a (zm. 1750) i Louisa Antoine’a (zm. 1770). Po ich śmierci kolekcja uległa rozproszeniu. Największa jej część – około 500 obrazów, została w styczniu 1772 roku sprzedana przez następców Louisa Antoine’a Crozata, barona de Thiers, carycy Katarzynie II i trafiła do Ermitażu, gdzie przechowywana jest do dzisiaj. Cena sprzedaży wyniosła 440 tys. franków. Pośrednikiem w transakcji był Denis Diderot. W kolekcji były m.in.: "Święta rodzina" Rafaela, "Judyta" Giorgione, "Danae" Tycjana, "Danae" i "Święta Rodzina" Rembrandta, "Pieta" Paola Veronesa, "Bachus" Rubensa, sześć portretów van Dycka oraz szereg obrazów malarzy francuskich: Louisa Le Naina, Poussina, Pierre’a Mignarda, Antoine’a Watteau, Nicolasa Lancreta i Chardina.
Sprzedaż kolekcji do Rosji wywołała oburzenie francuskiej opinii publicznej. Na czele opozycji stanął markiz de Marigny, brat Madame Pompadour, który zwrócił się do króla Ludwika XV o wyasygnowanie środków na zakup szczególnie ważnych płócien artystów francuskich.

</doc>
<doc id="2857827" url="https://pl.wikipedia.org/wiki?curid=2857827" title="Danieł Georgiewski">
Danieł Georgiewski

Danieł Georgiewski (mac. Даниел Георгиевски; ur. 17 lutego 1988 w City of Blacktown, Australia) – macedoński piłkarz grający na pozycji obrońcy. Od 2012 roku zawodnik klubu Steaua Bukareszt. W reprezentacji Macedonii zadebiutował w 2011 roku.

</doc>
<doc id="2857831" url="https://pl.wikipedia.org/wiki?curid=2857831" title="Cmentarz parafii św. Wojciecha w Poznaniu">
Cmentarz parafii św. Wojciecha w Poznaniu

Cmentarz parafii św. Wojciecha w Poznaniu – zabytkowy cmentarz położony na południowych stokach Fortu Winiary, drugi najstarszy cmentarz Poznania.
Historia.
Rok 1805.
W kwietniu 1805 roku parafia św. Wojciecha zakupiła teren pod przyszły cmentarz na terenie wsi Bonin. W 1828 roku zapadła decyzja o budowie twierdzy na Wzgórzu Winiarskim. Teren pod cmentarz został zajęty przez Komisję Fortyfikacyjną. Prace przy budowie twierdzy objęły również wzgórze św. Wojciecha. Wzgórze zostało częściowo niwelowane, co spowodowało znaczne okrojenie cmentarza przykościelnego.
W listopadzie 1833 została podpisana ugoda pomiędzy Komisją Fortyfikacyjną a parafią Św. Wojciecha. W ramach rekompensaty, parafii wydzielono prostokątną działkę na zboczu
Wzgórza Winiarskiego, w pobliżu Cytadeli. Działka była długa na 39 prętów i 2 stopy pruskie, oraz szeroka na 19 prętów i 9 stóp pruskich, co dawało powierzchnię 4 mórg i 41 prętów kwadratowych; północno-zachodni narożnik prostokąta został ścięty, aby nie kolidować z forteczną drogą krytą, przebiegającą nad cmentarzem – wzdłuż fosy. Na wschód od cmentarza został przewidziany teren pod cmentarz garnizonowy. Cmentarz w krótkim czasie zaczął pełnić swoje funkcje. Co do początkowego okresu działalności cmentarza brak jakichkolwiek źródeł.
Rok 1846.
3 marca 1846 roku na terenie cmentarza zebrali się konspiratorzy, czekając na dowóz broni, by zaatakować Cytadelę. Zebrało się około 200 ludzi pod dowództwem Aleksandra Neymana.
Liczono na element zaskoczenia, oraz na otwarcie bramy przez ppor. Wilhelma Mackiewicza.
Niestety o godz.21.15 Prusacy ogłosili w mieście alarm. Większość powstańców została wyłapana i aresztowana.
II połowa XIX w.
W tym czasie ze względu na przepisy forteczne nie wolno było stawiać kamiennych nagrobków. Również ze względu na niewielką powierzchnię groby były wcześnie skopywane pod następne pochówki. Pierwsze grobowce pojawiły się dopiero w latach 1889-1889, kiedy przepisy forteczne zostały złagodzone.
W 1888 roku parafia św. Wojciecha zakupiła od osób prywatnych grunt pod nowy cmentarz. Znajdował się on kilkaset metrów na zachód od dotychczasowego cmentarza, po drugiej stronie obecnej ulicy Winogrady.
1918 – 1939.
W 1938 roku, staraniem poznańskiego architekta, Stefana Cybichowskiego i dyr. Zieleni Miejskiej Władysława Marcińca, cmentarz został uporządkowany. Zrewitalizowano zieleń, wybudowano nową bramę.
Rok 1945.
W lutym 1945 roku rozpoczęły się walki o Cytadelę. Na terenie cmentarza atakował 242 Gwardyjski Pułk Piechoty płka Noskowa. Atak rozpoczął się 18 lutego. Zacięte walki trwały dwa dni. W ich wyniku cmentarz uległ znacznej dewastacji.
Po wojnie.
Po wojnie teren Wzgórza Winiarskiego został przejęty przez wojsko. Na starym cmentarzu poza kilkoma wyjątkami nie zezwalano na pochówki.
W 2009 wskutek orzeczenia Komisji Majątkowej przekazano parafii św. Wojciecha grunty zlikwidowanego nowego cmentarza. Stary cmentarz w 2010 roku został przekazany miastu.
Zabytki.
Nieliczne zabytki przetrwały do naszych czasów.
W roku 2003 został odnowiony pomnik nagrobny radcy miejskiego Andrzeja Kaźmierczaka. Pomnik wykonany z piaskowca. Figura Pielgrzyma, wieńcząca nagrobek, wykonana jest ze sztucznego kamienia. Jest to kopia dzieła Władysława Marcinkowskiego znajdującego się na cmentarzu w Uzarzewie.

</doc>
<doc id="2857837" url="https://pl.wikipedia.org/wiki?curid=2857837" title="Gdański Zarząd Dróg i Zieleni">
Gdański Zarząd Dróg i Zieleni

Gdański Zarząd Dróg i Zieleni – jest jednostką organizacyjną i budżetową Miasta (w latach 1992–2017 funkcjonował jako Zarząd Dróg i Zieleni w Gdańsku, w latach 1992–1997 jako zakład budżetowy). GZDiZ sprawuje funkcję zarządu dróg publicznych w granicach administracyjnych Gdańska (z wyłączeniem autostrad i dróg ekspresowych) i zarządza ruchem na tych drogach w zakresie określonym przepisami prawa. Jest także zarządcą dróg niepublicznych znajdujących się na gruntach stanowiących własność Gminy Miasta Gdańsk, posiadających wydzielony geodezyjnie pas drogowy. Działalność GZDiZ podlega nadzorowi Prezydenta Miasta Gdańska.
W zakresie zadań statutowych GZDiZ zarządza cmentarzami komunalnymi, lasami komunalnymi, parkami, placami zabaw oraz zieleńcami i zadrzewieniem miejskim. Jako jednostka budżetowa wypełniająca obowiązki publiczne w imieniu Prezydenta Miasta Gdańska GZDiZ jest także odpowiedzialny za:

</doc>
<doc id="2857840" url="https://pl.wikipedia.org/wiki?curid=2857840" title="Kamienica przy ul. Braci Gierymskich 8 w Kłodzku">
Kamienica przy ul. Braci Gierymskich 8 w Kłodzku

Kamienica przy ul. Braci Gierymskich 8 w Kłodzku – pochodząca z XVII wieku renesansowa kamienica, położona w obrębie starówki.
Historia.
Budynek pochodzi z XVII wieku, w XIX wieku przebudowano fasadę, między innymi poprzez wybicie otworu na okno wystawowe. Dom nosił dawniej miano „Pod Kozłem”, od nazwy gmerku umieszczonego na fasadzie; około 1900 roku objął go mistrz stolarski i kozła zastąpił strugiem. Obecnie gmerk ten nie istnieje, zachowało się jedynie jego owalne obramowanie. W latach 1971-1973 przeprowadzono gruntowny remont kamienicy
Decyzją wojewódzkiego konserwatora zabytków z dnia 9 stycznia 1964 roku kamienica została wpisana do rejestru zabytków.
Architektura.
Dom posiada dwie kondygnacje w bloku i dwie w szczycie. Elewacja bloku jest trójosiowa. Przebudowa w XIX wieku stosunkowo mało popsuła fasadę (poza parterem). Portal jest ciosowy, pełnołukowy, o gęsto modelowanych impostach. Węgary i archiwolta ozdobione są płaskorzeźbionymi rozetami na przemian z nikłymi półdiamentami. Okna piętra i szczytu mają lekkie wczesnorenesansowe obramienia (fascie) i lekkie uproszczone gzymsy. Bardzo bujna jest sylweta szczytu, podzielonego gzymsami na trzy zasadnicze kondygnacje. Smukłe pilastrowanie dobrze się cieniuje. Dwie pary wolut o drobnych zwojach, fantazyjny szczycik złożony z wolut i dwie pary piramidek tworzą okrój szczytu.
Ciekawostki.
Domy przy ul. Braci Gierymskich 6 i 8 są połączone wspólną klatką schodową i noszą nieoficjalną nazwę "Jaś i Małgosia". 

</doc>
<doc id="2857841" url="https://pl.wikipedia.org/wiki?curid=2857841" title="Dear Esther">
Dear Esther

Dear Esther – eksperymentalna komputerowa gra przygodowa z widokiem pierwszoosobowym stworzona przez niezależne studio thechineseroom na systemy Microsoft Windows i OS X. Pierwotnie wydana w 2008 roku jako darmowa modyfikacja działająca na silniku Source, później w okresie od 2009 do 2011 roku została stworzona od nowa i wydana jako komercyjny produkt 14 lutego 2012 roku. Pozycja nie powiela tradycyjnych konwencji gier komputerowych, gdyż wymaga minimalnego wkładu ze strony gracza, bez dokonywania wyborów ani wykonywania zadań. Zamiast tego skupia się na fabule, której treść przekazywana jest w podzielonej na fragmenty epistolarnej formie w trakcie podróży po niezidentyfikowanej wyspie na Hebrydach.
Z tego względu status "Dear Esther" jako gry komputerowej był często kwestionowany przez recenzentów, niemniej jednak po premierze tytuł został przyjęty pozytywnie przez krytykę.
Fabuła i rozgrywka.
Gracz robi postępy w rozgrywce "Dear Esther" poprzez eksplorowanie bezludnej hebrydzkiej wyspy, w trakcie czego odtwarzane są czytane przez nieznanego mężczyznę fragmenty listu do kobiety o imieniu Esther. Gra sugeruje, iż narratorem jest mąż Esther, a ona sama zginęła w wyniku wypadku samochodowego. Monologi te wywoływane są w momencie dotarcia gracza na określone miejsce na wyspie i odtwarzane przez grę na wpół losowo, co oznacza, że w poszczególnych rozgrywkach generowane są odrobinę inne historie, jako że jedne nagrania są odtwarzane, a inne pomijane. W swoich listach narrator opisuje kilka nieznanych graczowi postaci. Jedną z nich jest kartograf Donnelly, który tworzył w przeszłości mapę wyspy. Narrator często odnosi się do książki, w której Donnelly opisał swoją podróż po wyspie. Inną wspomnianą postacią jest Paul, który prawdopodobnie spowodował wypadek, w którym zginęła Esther. Narrator opowiada też o Jakobsonie, XVIII-wiecznym pasterzu żyjącym niegdyś na wyspie, przybliżając jego dzieje. Częstymi motywami pojawiającymi się zarówno wizualnie, jak i w narracji, są kamienie nerkowe, jazda pod wpływem alkoholu, nawrócenie Pawła Apostoła, zakażona noga narratora, mewy, statki bez dna, liczba 21 oraz malunki przedstawiające schematy obwodów, struktury cząsteczek chemicznych i neurony.
W miarę postępów w grze tożsamości narratora, Esther, Paula, Donnelly’ego i Jakobsona stają się coraz bardziej niejasne z powodu częstych zmian tematu przez narratora i różnych sposobów odnoszenia się do postaci. Losowy wybór fragmentów listu powoduje niejednoznaczności i zmusza gracza do wysunięcia własnych wniosków.
Na końcu postać gracza dociera do znajdującego się w najwyższym punkcie wyspy masztu radiowego i w trakcie trwania ostatniego monologu narratora wspina się na jego szczyt po drabinie, a następnie skacze spadając na wybrzeże poniżej. Podczas spadania jej cień staje się cieniem ptaka, a następnie przelatuje brzegiem wyspy, docierając w końcu do papierowej łódki zrobionej z kartek listu do Esther. Czas gry wynosi około 2 godzin.
Tworzenie.
"Dear Esther" było początkowo modyfikacją stworzoną przez pracowników thechineseroom, gdy należeli oni jeszcze do projektu badawczego na University of Portsmouth. Projekt został sfinansowany dzięki stypendium przyznanym przez Arts and Humanities Research Council i był kierowany przez Dana Pinchbecka, profesora i wykładowcę na uniwersytecie.
W 2009 roku Robert Briscoe, były pracownik studia DICE, rozpoczął prace nad stworzeniem "Dear Esther" całkowicie od nowa, przy pełnym wsparciu ze strony Pinchbecka. Briscoe i studio thechineseroom pracowali równolegle nad remakiem, przy czym większość projektowania poziomów wykonał Briscoe w oparciu o grafiki koncepcyjne stworzone przez Bena Andrewsa. Przeprojektowując krajobraz wyspy, Briscoe miał na celu wyeliminowanie dezorientacji spowodowanej przez oryginalny układ gry oraz wypełnienie środowiska bogatszymi i ciekawymi wizualnie obiektami poprawiającymi surowy wygląd pierwowzoru. Kiedy studio wyczerpało początkowy budżet, twórcy zwrócili się do organizacji Indie Fund po wsparcie finansowe na zakończenie prac nad grą. Początkowo jej członkowie byli sceptycznie do tego nastawieni, jednak zmienili zdanie po zagraniu w produkcję. Gra została wydana tylko w języku angielskim, jednak powstało wiele fanowskich tłumaczeń, które uzyskały poparcie twórców i są promowane na jej oficjalnej stronie.
Oprawa dźwiękowa.
W obu wersjach produkcji głosu narratorowi użycza Nigel Carrington, jednak w remake’u jego kwestie zostały odpowiednio rozbudowane. Muzykę natomiast skomponowała Jessica Curry, freelancerowa kompozytorka i współreżyser w thechineseroom. Podczas prac nad remakiem Curry nadzorowała rearanżację partytury, aby była pełniejsza, zawierała więcej instrumentów i trwała prawie dwa razy dłużej, niż pierwotna. Kompozytorka inspirowała się głównie dziełami Thomasa Newmana, Johanna Sebastiana Bacha i zespołu Radiohead. Wokal jest wykonywany przez Clarę Sanbras. Oryginalna kompozycja została opublikowana za darmo 11 lipca 2008 roku, krótko po premierze samej modyfikacji, a zremasterowaną ścieżkę dźwiękową wydano 14 lutego 2012 roku za pośrednictwem serwisów Amazon i iTunes, a później także Bandcamp.
Odbiór i sprzedaż.
Modyfikacja.
W 2008 roku oryginalna modyfikacja została zaprezentowana na wystawie poświęconej animacji na Ars Electronica oraz dostała się na listę 100 najlepszych modyfikacji serwisu Mod DB. W 2009 roku wygrała nagrodę za najlepszy świat lub historię na gali Indiecade Independent Game, a w 2010 została wyróżniona jako najlepszy nadchodzący mod w serwisie Mod DB.
W 2009 roku Lewis Denby, recenzent serwisu Honest Gamers, pochwalił grę stwierdzając, że wywołuje emocje, do których niewiele gier ośmiela się zbliżyć oraz oświadczył, że jej ścieżka dźwiękowa tworzy imponująco eteryczną atmosferę. Pomimo wyróżnień za koncept i fabułę, narzekano na słabą konstrukcję poziomów i liczne problemy w poruszaniu się w terenie.
Remake.
Po sześciu godzinach od premiery remake’u "Dear Esther" w serwisie Steam sprzedano ponad 16 000 kopii gry, dzięki czemu przychody pokryły koszty produkcji.
W 2012 roku remake zebrał głównie pozytywne recenzje uzyskując średnią ocen 75/100 w agregatorze Metacritic i 70,23% w GameRankings. Mimo wątpliwości, czy naprawdę stanowi grę komputerową, recenzenci chwalili jej oryginalność i wypowiadali się pozytywnie o narracji, szczegółowości poziomów, oprawie graficznej i dźwiękowej. Niektórzy jednak, jak np. Allistair Pinsof z serwisu Destructoid, stwierdzili, że rozgrywka jest liniowa i nudna, a produkcja byłaby lepsza, gdyby była filmem krótkometrażowym. Marcin Traczyk z czasopisma „CD-Action” napisał, że „twórcom udało się wyjść poza znane konwencje i zaoferować coś dotąd niespotykanego, ale przy tym strawnego jedynie dla bardzo wąskiego grona” oraz „wywołuje ona niepowtarzalne poczucie osamotnienia, narastającego niepokoju i smutku – emocje w grach wręcz niebywałe”.
Na Independent Games Festival w 2012 roku twórcom przyznano za nią nagrodę Excellence in Visual Arts.
W lipcu 2012 roku sprzedaż wyniosła ponad 250 000 egzemplarzy, z czego 118 000 nabyto podczas letniej wyprzedaży na Steamie. 28 maja 2013 roku dzięki akcji Humble Indie Bundle 8 nastąpiła premiera gry w wersji na system Linux.

</doc>
<doc id="2857844" url="https://pl.wikipedia.org/wiki?curid=2857844" title="Afrikan Spir">
Afrikan Spir

Afrikan Aleksandrowicz Spir (ros. Африкан Александрович Спир [Шпир], ur. w Jelizawietgradzie, zm. 26 marca 1890 w Genewie) – rosyjski filozof, neokantysta, piszący w języku niemieckim i francuskim. Jego praca "Denken und Wirklichkeit" ("Myśl a rzeczywistość") wywarła istotny wpływ na twórczość Friedricha Nietzschego.
Życiorys.
Syn lekarza Aleksandra Aleksandrowicza Spira i Jeleny Konstantinowny Pulewicz. Miał czworo rodzeństwa: starszy brat Aristarch został poetą, dwóch braci zmarłych w dzieciństwie, i siostrę Charitinę. Został ochrzczony w obrządku prawosławnym (mimo że ojciec wyznawał protestantyzm), a imię wybrane było ze starego greckiego kalendarza. Uczył się w gimnazjum w Odessie, a następnie w szkole kadetów w Mikołajowie. W dzieciństwie był bardzo religijny, w wieku 14 lat przeszedł kryzys wiary. W tym czasie zainteresował się filozofią i zapoznał się z "Krytyką czystego rozumu", a potem z pismami Descartes’a, Hume′a i Milla.
W 1855 i 1856 roku jako lejtnant Floty Czarnomorskiej brał udział w wojnie krymskiej, uczestnicząc w obronie Sewastopola i zdobywając ordery Św. Andrzeja i Św. Jerzego. Po śmierci ojca w 1852 odziedziczył rodzinny majątek. W 1862 roku odbył dwuletnią podróż do Niemiec, by „lepiej poznać sprawy umysłu”. Po śmierci matki w 1867 sprzedał majątek i opuścił Rosję już na stałe. Słuchał wykładów Moritza Wilhelma Drobischa w Lipsku, w 1869 roku przebywał w Tybindze, a od 1871 w Stuttgarcie.
W Lipsku zaprzyjaźnił się z wydawcą Gabrielem Findlem, w którego wydawnictwie ukazała się większość dzieł Spira, w tym uważana za najważniejszą dwutomowa praca "Denken und Wirklichkeit" (pierwsze wydanie w 1873 roku). 
W 1878 roku z powodów zdrowotnych przeniósł się do Lozanny, a w 1886 do Genewy. W 1889 roku otrzymał szwajcarskie obywatelstwo. Zmarł na grypę 26 marca 1890 roku, pozostawiając żonę Elizabeth (z domu Gatternicht) i córkę Hélène, zamężną z francuskim psychologiem Édouardem Claparède (1873–1940). Został pochowany na "Cimetière de Saint-Georges" w Genewie. Notatki, książki, fotografie należące do Spira zostały ofiarowane przez córkę Bibliothèque de Genève, gdzie przechowywane są do dziś. Inne materiały do życia i twórczości filozofa znajdują się w Harvard University Library.
Poglądy.
Epistemologia.
Wygłaszane poglądy i przynależność do uczniów Drobitscha pozwalają zaliczyć Spira do neokantystów. Sam Spir określał swoją filozofię jako „filozofię krytyczną”. Usiłował ugruntować filozofię jako naukę pierwszych zasad twierdząc, że zadaniem filozofii jest zgłębienie wiedzy bezpośredniej, pokazanie złudzeń empiryzmu i przedstawienie prawdziwej natury rzeczy drogą ścisłego stwierdzania faktów i logicznego wnioskowania. Metoda ta doprowadziła Spira do ustanowienia zasady tożsamości (lub prawa tożsamości, A ≡ A) podstawowym prawem wiedzy, co przeciwstawia się zmiennym przejawom empirycznej rzeczywistości.
Ontologia.
Dla Spira zasada tożsamości jest nie tylko podstawowym prawem wiedzy, ale również zasadą ontologiczną, wyrazem bezwarunkowej istoty rzeczywistości ("Realität = Identität mit sich"), w przeciwieństwie do empirycznej rzeczywistości ("Wirklichkeit"), która z kolei jest zdarzeniem ("Geschehen"). Zasada tożsamości pokazuje istotę rzeczywistości: jedynie to, co jest identyczne z sobą jest prawdziwe; świat empiryczny nieustannie się zmienia, dlatego nie jest prawdziwy. Zatem empiryczny świat jest złudny, ponieważ zjawiska ciągle się zmieniają, a rzeczywistość empiryczna nie podlega poznaniu.
Religia i moralność.
Religia, moralność i filozofia miały dla Spira tę samą podstawę teoretyczną: zasadę tożsamości, charakteryzującą Istotę Najwyższą, Absolut, Boga. Bóg nie jest stwórcą wszechświata i ludzkości, ale prawdziwą naturą człowieka i wzorcem wszystkich rzeczy w ogóle. Moralne i religijne sumienie istnieje w świadomości kontrastu między wzorcem ("Realität") a empiryczną rzeczywistością ("Wirklichkeit"). „Między empiryczną naturą człowieka a jego naturą moralną istnieje zasadniczy dualizm”, świadomość tego dualizmu jest jedynym prawdziwym oparciem osądu moralnego.
Sprawiedliwość społeczna.
W kwestiach społecznych krytykował dziedziczenie bogactw i ich gromadzenie w rękach prywatnych, postulując sprawiedliwy podział dóbr materialnych; odrzucał jednak kolektywizm. Sam zrzekł się odziedziczonych dóbr na rzecz swoich włościan. 
Odbiór i uznanie.
Spir za życia nie spotkał się z uznaniem i nigdy nie miał stanowiska akademickiego. Sam Spir w swoich zapiskach skarżył się na uczucie bycia „skazanym na przemilczenie” ("das Totschweigen").
Wiadomo jednak, że wywarł duży wpływ na współczesnych mu myślicieli, m.in. Hansa Vaihingera, Friedricha Nietzschego, Williama Jamesa i Lwa Tołstoja. Nietzsche odnosił się do prac Spira w "Ludzkie, arcyludzkie", James w swoich "Zasadach psychologii". Tołstoj przeczytał "Denken und Wirklichkeit" w 1896 roku, a lektura wywarła na nim duże wrażenie, w liście do Hélène Claparède-Spir pisał, że nie zna filozofa „równocześnie tak głębokiego i precyzyjnego”, przewidując, że Spir spotka się w przyszłości z takim uznaniem, jak Schopenhauer. Uwagi na temat książki Spira zamieścił również w swoim dzienniku.
Między 1900 a 1914 rokiem ukazały się liczne prace podejmujące poglądy Spira (autorstwa Lessinga, Zacharoffa, Segonda, Huana, Martinettiego). W 1917 roku subtelność wywodów Spira, „niezwykle fascynującego” i „oryginalnego myśliciela”, chwalił Rudolf Steiner.
W 1990 roku, w stulecie śmierci Spira, Bibliothèque de Genève zorganizowała tematyczną wystawę, której towarzyszyło wydanie krytycznego katalogu.
Dzieła Spira były tłumaczone na francuski, angielski, hiszpański, rosyjski i włoski.

</doc>
<doc id="2857845" url="https://pl.wikipedia.org/wiki?curid=2857845" title="Pawłów (gromada w powiecie iłżeckim)">
Pawłów (gromada w powiecie iłżeckim)

Pawłów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pawłów siedzibą GRN w Pawłowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Bukówka, Pawłów i Warszówek oraz kolonie Ryszowiec i Zbrza z dotychczasowej gromady Pokrzywnica ze zniesionej gminy Rzepin, a także kolonia Jawór Opatowski z dotyczczasowej gromady Jawór ze zniesionej gminy Tarczek w tymże powiecie. Dla gromady ustalono 17 członków gromadzkiej rady narodowej.
31 grudnia 1959 do gromady Pawłów przyłączono obszar zniesionej gromady Kałków w tymże powiecie.
31 grudnia 1961 do gromady Pawłów przyłączono wsie Broniewice, Jamy i Szeligi oraz kolonie Szeligi Górne i Szeligi Dolne ze zniesionej gromady Boleszyn w powiecie opatowskim.
1 stycznia 1969 do gromady Pawłów przyłączono obszar zniesionej gromady Rzepin.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie iłżeckim (9 grudnia 1973 przemianowanym na "starachowicki") utworzono gminę Pawłów (jednostka o nazwie "gmina Pawłów" istniała także przejściowo pod okupacją hitlerowską).

</doc>
<doc id="2857846" url="https://pl.wikipedia.org/wiki?curid=2857846" title="Wąchock (gromada)">
Wąchock (gromada)

Wąchock – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wąchock z siedzibą GRN w Wąchocku (wówczas wsi) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Rataje i Wąchock ze zniesionej gminy Wąchock w tymże powiecie oraz lasy państwowe nadleśnictwa Starachowice (oddziały nr 171, 196 do 202, 232 do 238, 270 do 275, 307, 308 i 309). Dla gromady ustalono 27 członków gromadzkiej rady narodowej.
29 lutego 1956 z gromady Wąchock wyłączono:
Do gromady Wąchock przyłączono natomiast oddziały nr 231, 269 i 306 nadleśnictwa Starachowice z gromady Lubienia w tymże powiecie.
1 stycznia 1969 do gromady Wąchock przyłączono obszar zniesionej gromady Wielka Wieś.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie iłżeckim (9 grudnia 1973 przemianowanym na "starachowicki") reaktywowano gminę Wąchock.

</doc>
<doc id="2857847" url="https://pl.wikipedia.org/wiki?curid=2857847" title="Rzeczniów (gromada)">
Rzeczniów (gromada)

Rzeczniów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rzeczniów siedzibą GRN w Rzeczniowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Grechów, Jelanka, Kotłowacz, Pawliczka, Rzeczniówek, Rzeczniów Wieś, Rzeczniów kolonia i Wincentów ze zniesionej gminy Rzeczniów w tymże powiecie. Dla gromady ustalono 27 członków gromadzkiej rady narodowej.
31 grudnia 1961 do gromady Rzeczniów przyłączono obszar zniesionej gromady Czerwona (bez wsi Antoniów, Bielany, Czerwona i Podgórze oraz kolonii Pasieki).
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie iłżeckim (9 grudnia 1973 przemianowanym na "starachowicki") reaktywowano gminę Rzeczniów (obecnie gmina Rzeczniów znajduje się w powiecie lipskim).

</doc>
<doc id="2857848" url="https://pl.wikipedia.org/wiki?curid=2857848" title="Błaziny (gromada)">
Błaziny (gromada)

Błaziny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Błaziny siedzibą GRN w Błazinach (obecnie są to dwie wsie: Błaziny Dolne i Błaziny Górne) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Błaziny, Koszary i Piotrowe Pole ze zniesionej gminy Błaziny w tymże powiecie oraz lasy państwowe nadleśnictwa Marcule (oddziały Nr Nr 55 do 64, 71 do 84, 101 do 114, 138 do 150 i 172 do 184). Dla gromady ustalono 18 członków gromadzkiej rady narodowej.
31 grudnia 1959 do gromady Błaziny przyłączono obszar zniesionej gromady Seredzice oraz wsie Maziarze Nowe i Maziarze Stare ze zniesionej gromady Prendocin w tymże powiecie.
31 grudnia 1961 do gromady Błaziny przyłączono z miasta Iłża tereny o powierzchni 260.77 ha o nazwie Kotlarka.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857850" url="https://pl.wikipedia.org/wiki?curid=2857850" title="Władysław Janowski">
Władysław Janowski



</doc>
<doc id="2857852" url="https://pl.wikipedia.org/wiki?curid=2857852" title="Józef Janowski">
Józef Janowski



</doc>
<doc id="2857854" url="https://pl.wikipedia.org/wiki?curid=2857854" title="Krzyżanowice (gromada w powiecie iłżeckim)">
Krzyżanowice (gromada w powiecie iłżeckim)

Krzyżanowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Krzyżanowice siedzibą GRN w Krzyżanowicach utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Krzyżanowice, Gaworzyna i Jedlanka Stara oraz część gruntów z dotychczasowej gromady Jedlanka Nowa i część południowa dotychczasowej gromady Płudnica ze zniesionej gminy Krzyżanowice w tymże powiecie. Dla gromady ustalono 20 członków gromadzkiej rady narodowej.
31 grudnia 1959 z gromady Krzyżanowice wyłączono wsie Jedlanka Stara, Jedlanka Nowa, Malenie i Nowosiółka oraz kolonie Jedlanka Wandzin, Wesołówka i Jedlanka włączając je do gromady Chwałowice.
31 grudnia 1961 do gromady Krzyżanowice przyłączono obszar zniesionej gromady Pakosław oraz główną część (bez wsi Bujak) obszaru zniesionej gromady Alojzów.
31 grudnia 1962 do gromady Krzyżanowice przyłączono z powrotem wsie Jedlanka Stara, Jedlanka Nowa, Maleniec i Nowosiółka oraz kolonie Jedlanka Wandzin, Wesołówka i Jedlanka z gromady Chwałowice.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857855" url="https://pl.wikipedia.org/wiki?curid=2857855" title="Tarczek (gromada)">
Tarczek (gromada)

Tarczek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tarczek siedzibą GRN w Tarczku utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Dąbrowa Poduchowna, Świętomarz i Tarczek ze zniesionej gminy Tarczek w powiecie iłżeckim oraz obszar dotychczasowej gromady Śniadka ze zniesionej gminy Bodzentyn w powiecie kieleckim. Dla gromady ustalono 18 członków gromadzkiej rady narodowej.
31 grudnia 1959 do gromady Tarczek przyłączono obszar zniesionej gromady Grabków w tymże powiecie.
31 grudnia 1961 z gromady Tarczek wyłączono wieś Śniadka, włączając ją do gromady Bodzentyn w powiecie kieleckim w tymże województwie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857856" url="https://pl.wikipedia.org/wiki?curid=2857856" title="Chybice (gromada)">
Chybice (gromada)

Chybice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Chybice siedzibą GRN w Chybicach utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Ambrożów, Chybice, Nieczulice, Pokrzywnica (bez kolonii Ryszowiec i kolonii Zbrza), Trzeszków, Wawrzęczyce i Wieloborowice oraz część dotychczasowej gromady Bostów ze zniesionej gminy Rzepin w tymże powiecie. Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.
Zobacz też: gmina Chybice.

</doc>
<doc id="2857858" url="https://pl.wikipedia.org/wiki?curid=2857858" title="Randy Stumpfhauser">
Randy Stumpfhauser

Randall Richard Stumpfhauser (ur. 27 stycznia 1977 we Fresno) – amerykański kolarz BMX, wielokrotny medalista mistrzostw świata.
Kariera.
Pierwszy sukces w karierze Randy Stumpfhauser osiągnął w 1996 roku, kiedy zajął drugie miejsce w kategorii elite podczas mistrzostw świata BMX w Brighton. W zawodach tych wyprzedził go jedynie Brytyjczyk Dale Holmes, a trzecie miejsce zajął Florent Boutte z Francji. W tej samej konkurencji zdobył jeszcze trzy srebrne medale na: MŚ w Paulinii (2002), MŚ w Perth (2003) i MŚ w São Paulo (2006) oraz brązowe podczas MŚ w Louisville (2001) i MŚ w Victorii (2007). Największe sukcesy Stumpfhauser osiągał w konkurencji cruiser, w której cztery razy z rzędu zwyciężał: MŚ w Paulinii (2002), MŚ w Perth (2003), MŚ w Valkenswaard (2004) i MŚ w Paryżu (2005). Był także drugi za Mario Andrésem Soto z Kolumbii na mistrzostwach w Córdobie (2000) oraz trzeci na mistrzostwach w Louisville (2001), gdzie wyprzedzili go Dale Holmes oraz Łotysz Ivo Lakučs.

</doc>
<doc id="2857859" url="https://pl.wikipedia.org/wiki?curid=2857859" title="Muzea w Moskwie">
Muzea w Moskwie

W Moskwie funkcjonują następujące muzea:

</doc>
<doc id="2857860" url="https://pl.wikipedia.org/wiki?curid=2857860" title="Grabowiec (gromada w powiecie iłżeckim)">
Grabowiec (gromada w powiecie iłżeckim)

Grabowiec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Grabowiec siedzibą GRN w Grabowcu utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Grabowiec, Rzechów (bez osiedla Michałów), Rzechów kolonia, Wólka Modrzejowa i Wólka Modrzejowa kolonia ze zniesionej gminy Rzeczniów oraz obszary dotychczasowych gromad Dubrawa i Rybiczyzna ze zniesionej gminy Błaziny w tymże powiecie; ponadto lasy państwowe nadleśnictwa Marcule (oddziały Nr Nr 135, 137, 169, 170 i 171) i lasy państwowe nadleśnictwa Klepacze (oddziały Nr Nr 203 do 210, 239 do 245, 274 do 281, 308 do 315, 335 do 342 i 361 do 366). Dla gromady ustalono 27 członków gromadzkiej rady narodowej.
29 lutego 1956 z gromady Grabowiec wyłączono oddziały Nr Nr 203–210, 239–245, 274–281, 308–315, 335–342 i 361–366 nadleśnictwa Klepacze, włączając je do gromady Lubienia w tymże powiecie.
1 stycznia 1958 do gromady Grabowiec przyłączono obręb leśny Margrabszczyzna z gajówkami Gębusia, Feliksów i Stefania z gromady Miłkowska Karczma w powiecie opatowskim w tymże województwie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857861" url="https://pl.wikipedia.org/wiki?curid=2857861" title="Peroksokwasy">
Peroksokwasy

Peroksokwasy ("kwasy nadtlenowe", "nadtlenokwasy") – związki chemiczne zawierające w swojej strukturze kwasową grupę −O−OH. Dwie główne grupy tych związków należą do pochodnych kwasów nieorganicznych, np. kwasu siarkowego oraz do pochodnych organicznych kwasów karboksylowych. Kwasy nadtlenowe są na ogół silnymi utleniaczami. 
Nieorganiczne kwasy nadtlenowe.
Kwas nadtlenosiarkowy ("kwas Caro") jest najprawdopodobniej najważniejszym peroksokwasem nieorganicznym pod względem skali produkcji. Jest używany do wybielania miazgi drzewnej oraz usuwania cyjanków w przemyśle wydobywczym, m.in. w obróbce rud złota i srebra. Otrzymywany jest poprzez reakcję kwasu siarkowego z nadtlenkiem wodoru. Podobnie można otrzymać kwas nadtlenofosforowy.
Kwas nadtlenosiarkowy jest silnym utleniaczem: 
Organiczne kwasy nadtlenowe.
Część znanych organicznych kwasów nadtlenowych jest stosowana w przemyśle. Mogą być przygotowane na kilka sposobów. Najczęściej, peroksokwasy są tworzone przez traktowanie nadtlenkiem wodoru odpowiedniego kwasu karboksylowego:
Podobna reakcja polega na reakcji z bezwodnikiem karboksylowym:
Powyższa metoda jest stosowana do konwersji bezwodników pierścieniowych do odpowiednich monoperoksokwasów, na przykład kwasu monoperoksoftalowego.
Trzecia metoda wymaga stosowania chlorków kwasowych.:
W ten sposób otrzymywany jest między innymi kwas meta-chloroperoksobenzoesowy (mCPBA).
Właściwości i zastosowanie.
Karboksylowy kwas nadtlenowy jest ok. 1000-krotnie słabszy niż wyjściowy kwas karboksylowy. Spowodowane jest to brakiem stabilizacji rezonansowej anionu. Z tego samego powodu ich stałe pKa są względnie niezależne od podstawnika R.
Największe ilości organicznych kwasów nadtlenowych zużywa się do przekształcania alkenów do epoksydów. Pewne pierścieniowe ketony są przekształcane w estry za pomocą peroksokwasów w utlenianiu Baeyera-Villigera. Są także wykorzystywane do utleniania amin i tioeterów do tlenków amin i sulfotlenków. Karboksylowe kwasy nadtlenowe są używane również jako środki biobójcze oraz wybielające.

</doc>
<doc id="2857863" url="https://pl.wikipedia.org/wiki?curid=2857863" title="Jasieniec Iłżecki (gromada)">
Jasieniec Iłżecki (gromada)

Jasieniec Iłżecki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jasieniec Iłżecki siedzibą GRN w Jasieńcu Iłżeckim (obecnie są to cztery wsie: Jasieniec Iłżecki Górny, Jasieniec Iłżecki Dolny, Jasieniec-Maziarze i Nowy Jasieniec Iłżecki) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki wszedł obszar dotychczasowej gromady Jasieniec Iłżecki ze zniesionej gminy Błaziny w tymże powiecie oraz lasy państwowe nadleśnictwa Marcule (oddziały Nr Nr 115 do 120, 151 do 156 i 185 do 190). Dla gromady ustalono 16 członków gromadzkiej rady narodowej.
1 stycznia 1969 do gromady Jasieniec Iłżecki przyłączono wsie Małyszyn, Małyszyn Górny, Ostrożanka i Stary Małyszyn ze zniesionej gromady Ostrożanka.
1 kwietnia 1969 z gromady Jasieniec Iłżecki wyłączono wieś Ostrożanka włączając ją do gromady Mirzec.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857865" url="https://pl.wikipedia.org/wiki?curid=2857865" title="Florent Boutte">
Florent Boutte

Florent Boutte (ur. 15 października 1977) – francuski kolarz BMX, brązowy medalista mistrzostw świata. 
Kariera.
największy sukces w karierze Florent Boutte osiągnął w 1996 roku, kiedy zdobył brązowy medal w kategorii elite podczas mistrzostw świata BMX w Brighton. W zawodach tych wyprzedzili go jedynie Brytyjczyk Dale Holmes oraz Amerykanin Randy Stumpfhauser. Na tych samych mistrzostwach trzecie miejsce zajął także w konkurencji cruiser, tym razem przegrywając tylko z Brytyjczykiem Jamie Staffem i Jasonem Richardsonem z USA. Ponadto Boutte jest trzykrotnym mistrzem Francji (1999, 2000 i 2002) oraz dwukrotnym mistrzem Europy (2001 i 2002).

</doc>
<doc id="2857866" url="https://pl.wikipedia.org/wiki?curid=2857866" title="Najat Vallaud-Belkacem">
Najat Vallaud-Belkacem

Najat Vallaud-Belkacem (ur. 4 października 1977 w Bani Szikar w Maroku) – francuska działaczka polityczna i samorządowa pochodzenia marokańskiego, od 2012 do 2017 minister.
Życiorys.
Pochodzi z wielodzietnej rodziny marokańskiej. Wraz z matką i starszą siostrą osiedliły się we Francji w 1982, gdzie jej ojciec pracował jako robotnik budowlany. Najat Vallaud-Belkacem studiowała prawo w Amiens na Université de Picardie (licencjat w 1998), w 2000 została absolwentką Instytutu Nauk Politycznych w Paryżu. W 2002 przystąpiła do Partii Socjalistycznej, stopniowo awansowała w strukturze partyjnej. Była rzeczniczką Ségolène Royal w wyborach prezydenckich w 2007 i w prawyborach prezydenckich w Partii Socjalistycznej w 2011, a następnie François Hollande’a w wyborach prezydenckich w 2012. W 2009 weszła w skład ścisłych władz PS. W latach 2004–2008 zasiadała w radzie regionu Rodan-Alpy, w 2008 została radną departamentu Rodan i miejską w Lyonie.
16 maja 2012 objęła urząd ministra praw kobiet i rzecznika prasowego w rządzie Jean-Marca Ayrault. Po dokonanej 21 czerwca 2012 rekonstrukcji pozostała w drugim gabinecie tego premiera na dotychczasowym stanowisku.
2 kwietnia 2014 w rządzie Manuela Vallsa powierzono jej pełnienie funkcji ministra praw kobiet, regionów wiejskich, sportu i młodzieży. 25 sierpnia 2014 w drugim gabinecie tegoż premiera przeszła na urząd ministra edukacji narodowej, szkolnictwa wyższego i badań naukowych. Pozostała na tej funkcji również w utworzonym w grudniu 2016 rządzie Bernarda Cazeneuve’a. Zakończyła urzędowanie wraz z całym gabinetem w maju 2017.
W kwietniu 2020 objęła funkcję dyrektora francuskiego oddziału założonej przez Bono organizacji pozarządowej ONE, zajmującej się zwalczaniem skrajnej biedy i chorób, głównie w Afryce.
W marcu 2021 Najat Vallaud-Belkacem ogłosiła swój start w wyborach na przewodniczącego regionu Owernia-Rodan-Alpy zaplanowanych na czerwiec tegoż roku. W pierwszej turze głosowania z 20 czerwca 2021 uzyskała 11,4% głosów, zajmując 4. miejsce. W wyniku tych wyborów uzyskała mandat radnej regionu.

</doc>
<doc id="2857868" url="https://pl.wikipedia.org/wiki?curid=2857868" title="Emilia Kozieradzka">
Emilia Kozieradzka

Emilia Kozieradzka (ur. 30 czerwca 1828 w Sokołowie Podlaskim, zm. 17 listopada 1847 w Warszawie) – polska śpiewaczka operowa.
Była starszą siostrą Adolfa Kozieradzkiego. Pobierała lekcje śpiewu u Jana Ludwika Quattriniego (wł. Giovanni Quattrini), debiutowała wiosną 1847 w Teatrze Wielkim. Wystąpiła 10 czerwca tego samego roku w operze Montechi i Capuletti oraz 25 lipca w "Don Juanie" partię Zerliny i tym samym otrzymała angaż w operze warszawskiej. 

</doc>
<doc id="2857869" url="https://pl.wikipedia.org/wiki?curid=2857869" title="Akord prometejski">
Akord prometejski



</doc>
<doc id="2857870" url="https://pl.wikipedia.org/wiki?curid=2857870" title="Akord Prometeusza">
Akord Prometeusza



</doc>
<doc id="2857874" url="https://pl.wikipedia.org/wiki?curid=2857874" title="Jason Richardson (kolarz)">
Jason Richardson (kolarz)

Jason Richardson (ur. 19 sierpnia 1974 w Carlsbad) – amerykański kolarz BMX, trzykrotny medalista mistrzostw świata.
Kariera.
Pierwszy sukces w karierze Jason Richardson osiągnął w 1996 roku, kiedy zajął drugie miejsce w konkurencji cruiser podczas mistrzostw świata BMX w Brighton. W zawodach tych wyprzedził go jedynie Brytyjczyk Jamie Staff, a trzecie miejsce zajął Florent Boutte z Francji. Na rozgrywanych trzy lata później mistrzostwach w Vallet Amerykanin zajął trzecie miejsce - wyprzedzili go dwaj Francuzi: Christophe Lévêque oraz Thomas Allier. Ostatni medal wywalczył w 2004 roku, kiedy na mistrzostwach świata w Valkenswaard był ponownie drugi w swej koronnej konkurencji. Zawody te wygrał jego rodak Randy Stumpfhauser.

</doc>
<doc id="2857875" url="https://pl.wikipedia.org/wiki?curid=2857875" title="Lubienia (gromada)">
Lubienia (gromada)

Lubienia – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lubienia z siedzibą GRN w Lubieni utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Lubienia, Lipie i Budy Brodzkie ze zniesionej gminy Styków oraz lasy państwowe nadleśnictwa Starachowice (oddziały nr 190 do 195, 227 do 231, 263 do 269, 300 do 306, 332 do 338) i lasy państwowe nadleśnictwa Klepacze (oddziały nr 210 do 228, 245 A do 262, 281 A do 299, 315 A do 331, 345 do 355, 367 do 380 i 403). Dla gromady ustalono 22 członków gromadzkiej rady narodowej.
29 lutego 1956 z gromady Lubienia wyłączono:
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857876" url="https://pl.wikipedia.org/wiki?curid=2857876" title="Valérie Fourneyron">
Valérie Fourneyron

Valérie Fourneyron (ur. 4 października 1959 w Le Petit-Quevilly) – francuska polityk, lekarka i działaczka samorządowa, parlamentarzystka, a także minister.
Życiorys.
Ukończyła studia lekarskie, specjalizowała się w zakresie medycyny sportu. Od 1989 pracowała jako urzędniczka w Ministerstwie Zdrowia i Sportu. Była oficjalnym lekarzem sportowym drużyn siatkówki i hokeja na lodzie.
Zaangażowała się w działalność polityczną w ramach Partii Socjalistycznej. Obejmowała liczne stanowiska w administracji regionalnej. Była zastępcą mera (1995–2001), radną (2001–2004) i merem (2008–2012) w Rouen. Zasiadała w radzie regionu Górna Normandia (1998–2007) i w radzie departamentu Seine-Maritime (2004–2008). W wyborach parlamentarnych w 2007 została wybrana do Zgromadzenia Narodowego XIII kadencji. W Partii Socjalistycznej początkowo wspierała Martine Aubry w trakcie prawyborów przed wyborami prezydenckimi w 2012, następnie dołączyła do ekipy François Hollande'a, który powołał ją na rzecznika ds. sportu.
16 maja 2012 objęła urząd ministra spraw sportu i młodzieży w rządzie, którego premierem został Jean-Marc Ayrault. Utrzymała mandat poselski w wyborach przeprowadzonych w kolejnym miesiącu. Po dokonanej 21 czerwca 2012 rekonstrukcji pozostała w drugim gabinecie tego samego premiera na dotychczasowym stanowisku. W 2014 zakończyła urzędowanie na stanowisku ministra.
9 kwietnia tegoż roku nominowana na sekretarza stanu ds. handlu, rzemiosła, konsumentów, gospodarki społecznej i solidarności w rządzie Manuela Vallsa, zakończyła urzędowanie 3 lipca tegoż roku z powodów zdrowotnych.

</doc>
<doc id="2857878" url="https://pl.wikipedia.org/wiki?curid=2857878" title="Parszów (gromada)">
Parszów (gromada)

Parszów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Parszów siedzibą GRN w Parszowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Parszów i Mostki ze zniesionej gminy Wąchock oraz lasy państwowe nadleśnictwa Rataje (oddziały Nr Nr 36, 37, 62–65, 93–98 i 123–128) i lasy państwowe nadleśnictwa Siekierno (oddziały Nr Nr 12–19, 32–40 i 54–62). Dla gromady ustalono 23 członków gromadzkiej rady narodowej.
29 lutego 1956 do gromady Parszów przyłączono oddziały Nr Nr 32–35, 58–61, 89–92 i 120–122 nadleśnictwa Rataje z gromady Wielka Wieś w tymże powiecie.
31 grudnia 1961 do gromady Parszów przyłączono obszar zniesionej gromady Majków.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857880" url="https://pl.wikipedia.org/wiki?curid=2857880" title="31 Pułk Piechoty (II RP)">
31 Pułk Piechoty (II RP)



</doc>
<doc id="2857881" url="https://pl.wikipedia.org/wiki?curid=2857881" title="Pasztowa Wola (gromada)">
Pasztowa Wola (gromada)

Pasztowa Wola – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pasztowa Wola siedzibą GRN w Pasztowej Woli utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Ciecierówka, Pasztowa Wola, Pasztowa Wola kolonia, Płusy i Podkońce oraz osiedle Michałów z dotychczasowej gromady Rzechów ze zniesionej gminy Rzeczniów oraz lasy państwowe nadleśnictwa Małomierzyce (oddziały Nr Nr 47, 48, 49, 61 do 64, 65 do 68, 90 do 94 i 110 do 121). Dla gromady ustalono 16 członków gromadzkiej rady narodowej.
29 lutego 1956 z gromady Pasztowa Wola wyłączono oddziały Nr Nr 47–49 i 61–64 nadleśnictwa Małomierzyce, włączając je do gromady Chwałowice w tymże powiecie.
31 grudnia 1959 do gromady Pasztowa Wola przyłączono wieś Prendocin i parcelację Prendocin ze zniesionej gromady Prendocin w tymże powiecie.
1 stycznia 1969 do gromady Pasztowa Wola przyłączono obszar zniesionej gromady Chwałowice.
1 stycznia 1970 do gromady Pasztowa Wola przyłączono z miasta Iłży w tymże powiecie tereny pod nazwą Piłatka o powierzchni 446 ha 
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857882" url="https://pl.wikipedia.org/wiki?curid=2857882" title="Kamienica przy ul. Braci Gierymskich 14 w Kłodzku">
Kamienica przy ul. Braci Gierymskich 14 w Kłodzku

Kamienica przy ul. Braci Gierymskich 14 – pochodząca z XVII wieku barokowa kamienica, położona w obrębie starówki.
Historia.
Budynek pochodzi z XVIII wieku, został przerobiony około 1900 roku. 
Decyzją wojewódzkiego konserwatora zabytków z dnia 9 stycznia 1964 roku kamienica została wpisana do rejestru zabytków
Architektura.
Dom jest skromny, posiada długi front i dwie kondygnacje. Elewacja jest ośmioosiowa, a budynek jest nakryty dachem kalenicowym. Portal jest barokowy, gładki, koszowy. Nad portalem umieszczono wypukłorzeźbę lwa, bardzo realistyczną. Ta wątpliwej wartości ozdoba pochodzi z przełomu XIX i XX wieku.

</doc>
<doc id="2857885" url="https://pl.wikipedia.org/wiki?curid=2857885" title="Santiago Olivera">
Santiago Olivera

Santiago Olivera (ur. 7 stycznia 1959 w Buenos Aires) – argentyński duchowny katolicki, biskup polowy Argentyny od 2017.
Życiorys.
Prezbiterat.
Święcenia kapłańskie otrzymał 18 września 1984 i został inkardynowany do diecezji Morón. Był m.in. ojcem duchownym diecezjalnego seminarium, delegatem biskupim ds. liturgii, kanclerzem kurii, a także prowikariuszem i wikariuszem generalnym diecezji.
Episkopat.
24 czerwca 2008 papież Benedykt XVI mianował go biskupem diecezji Cruz del Eje. Sakry biskupiej udzielił mu 18 sierpnia 2008 emerytowany biskup Morón – Justo Oscar Laguna.
28 marca 2017 papież Franciszek mianował go biskupem polowym Argentyny.

</doc>
<doc id="2857886" url="https://pl.wikipedia.org/wiki?curid=2857886" title="Adolf Kozieradzki">
Adolf Kozieradzki

Adolf Kozieradzki, właśc. Adolf Kosieradzki (ur. 18 czerwca lub 30 września 1835 w Sokołowie Podlaskim, zm. 14 listopada 1901 w Warszawie) – polski śpiewak (bas) i reżyser przedstawień operowych.
Był młodszym bratem Emilii Kozieradzkiej. Naukę śpiewu pobierał u Jana Ludwika Quattriniego, zadebiutował w 23 lipca 1859 na scenie Warszawskiego Teatru Rozmaitości śpiewając partię Rudolfa w Lunatyczce. 24 sierpnia tego samego roku partią Króla w Dianie de Solanges zapewnił sobie angaż w Warszawskim Teatrze Rozmaitości i występował tam z przerwami do 1894. W 1872 został reżyserem opery włoskiej w teatrach Moskwy i Petersburga i zajmował to stanowisko przez siedem lat. Po powrocie do Warszawy w 1880 został reżyserem operetki w Teatrze Małym, dwa lata później był drugim reżyserem oper wystawianych w Warszawskim Teatrze Rozmaitości, reżyserował wystawioną 5 lipca 1882 Carmen. Na emeryturę przeszedł z końcem 1894.
Jako reżyser wystawił na warszawskiej scenie polskie premiery Tannhäusera, Noego i Manon.
Pierwszy odtwórca roli Miecznika w operze Stanisława Moniuszki "Straszny dwór".
Pochowany na cmentarzu Powązkowskim (kwatera Z-4-7/8).

</doc>
<doc id="2857888" url="https://pl.wikipedia.org/wiki?curid=2857888" title="Nicole Bricq">
Nicole Bricq

Nicole Bricq (ur. 10 czerwca 1947 w La Rochefoucauld, zm. 6 sierpnia 2017 w Poitiers) – francuska polityk, działaczka partyjna, parlamentarzystka, a także minister.
Życiorys.
Ukończyła studia prawnicze na Université Bordeaux-IV. W 1972 wstąpiła do Partii Socjalistycznej, stopniowo awansując w partyjnej strukturze. Do początku lat 90. była bliską współpracowniczką Jeana-Pierre’a Chevènementa, następnie Dominique’a Strauss-Kahna i François Hollande’a. Od 1983 do 1989 zasiadała w radzie regionu Île-de-France.
W wyborach parlamentarnych w 1997 została wybrana w jednym z okręgów Sekwany i Marny do Zgromadzenia Narodowego XI kadencji. Mandat sprawowała do 2002, przejął go w tym okręgu kandydat centroprawicy Jean-François Copé. W 2004 i w 2011 Nicole Bricq była powoływana w skład Senatu.
16 maja 2012 objęła urząd ministra ekologii w rządzie, którego premierem został Jean-Marc Ayrault. Po dokonanej 21 czerwca 2012 rekonstrukcji pozostała w drugim gabinecie tego samego premiera, przechodząc na stanowisko ministra handlu zagranicznego (przejmując część kompetencji z resortu Pierre’a Moscoviciego). Zakończyła urzędowanie w 2014, powracając do wykonywania mandatu senatora. W 2017 dołączyła do ugrupowania En Marche!.
W 2012 została odznaczona Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="2857893" url="https://pl.wikipedia.org/wiki?curid=2857893" title="Chotcza (gromada)">
Chotcza (gromada)

Chotcza (alt. "Chotcza Józefów")– dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Chotcza siedzibą GRN w Chotczy ("Chotczy Józefów") utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Chotcza Dolna, Chotcza Górna, Chotcza Józefów, Gniazdów, Gustawów i Kijanka oraz wieś Chałupki z dotychczasowej gromady Jarentowskie Pole ze zniesionej gminy Chotcza w tymże powiecie oraz lasy państwowe nadleśnictwa Lipsko (oddziały Nr Nr 5–10). Dla gromady ustalono 16 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1961 do gromady Chotcza przyłączono wsie Baranów i Jarentowskie Pole oraz kolonię Dębiny ze zniesionej gromady Białobrzegi.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lipskim reaktywowano gminę Chotcza.

</doc>
<doc id="2857895" url="https://pl.wikipedia.org/wiki?curid=2857895" title="Chotcza Józefów (gromada)">
Chotcza Józefów (gromada)



</doc>
<doc id="2857896" url="https://pl.wikipedia.org/wiki?curid=2857896" title="Monety kolekcjonerskie III RP w 2009">
Monety kolekcjonerskie III RP w 2009

W 2009 roku Narodowy Bank Polski wyemitował 24 monety kolekcjonerskie: 17 srebrnych oraz 7 złotych. Po raz pierwszy zostały wyemitowane monety o nietypowym nominale 37 złotych oraz 25 złotych.
Od tego roku wszystkie monety oraz banknoty są dystrybuowane poprzez internetowy system aukcyjny "Kolekcjoner". Dotychczas cena emisyjna była ustalana przez emitenta, a po wprowadzeniu nowego systemu cena kształtuje się według ofert złożonych przez kolekcjonerów.

</doc>
<doc id="2857897" url="https://pl.wikipedia.org/wiki?curid=2857897" title="Ciepielów (gromada)">
Ciepielów (gromada)

Ciepielów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ciepielów siedzibą GRN w Ciepielowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Ciepielów osada, Ciepielów Stary, Dąbrowa, Gardzienice, Gardzienice Stare, Chotyze, Kałków i Rekówka ze zniesionej gminy Ciepielów w tymże powiecie. Dla gromady ustalono 26 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1959 do gromady Ciepielów przyłączono obszar zniesionej gromady Świesielice w tymże powiecie.
1 stycznia 1969 do gromady Ciepielów przyłączono wieś Wólka Dąbrowska z gromady Lipsko w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lipskim reaktywowano gminę Ciepielów.

</doc>
<doc id="2857898" url="https://pl.wikipedia.org/wiki?curid=2857898" title="Apostolska Góra">
Apostolska Góra

Apostolska Góra, także Apostolska Górka (niem. Apostolberg) − wzniesienie o wysokości 311 m n.p.m położone na terenie dzielnicy Rudy Śląskiej Kochłowice, należące do pasma Wzgórz Kochłowickich.
Teren częściowo splantowany przy budowie kopalni "Śląsk" i szkoły górniczej. Do lat 60. XX w. istniała skocznia narciarska. Obecnie wzgórze porastają: klony zwyczajne, dęby czerwone, buki oraz brzozy. Na terenie lasu znajdują się pozostałości biedaszybów. Szczyt znajduje się w pasie lasu pomiędzy ulicą Oświęcimską a terenem kopalnianym.
Istnieje legenda dotycząca Apostolskiej Góry, według której na wzgórzu miał istnieć klasztor pod wezwaniem Świętych Apostołów. Klasztor zapadł się pod ziemię z powodu grzesznego życia mnichów.

</doc>
<doc id="2857899" url="https://pl.wikipedia.org/wiki?curid=2857899" title="Sienno (gromada w powiecie lipskim)">
Sienno (gromada w powiecie lipskim)

Sienno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sienno siedzibą GRN w Siennie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Nowa Wieś, Praga Górna, Sienno i Stara Wieś oraz kol. Trzemcha Dolna z dotychczasowej gromady Praga Dolna ze zniesionej gminy Sienno w tymże powiecie. Dla gromady ustalono 22 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1959 do gromady Sienno przyłączono obszar zniesionej gromady Trzemcha, wsie Eugeniów, Wodąca, Olechów Nowy, Olechów Stary i Borcuchy oraz kolonie Leśniczówka, Józefówka, Tarczówka, Piotrówka i Placówka ze zniesionej gromady Olechów oraz wieś Kadłubek ze zniesionej gromady Gozdawa w tymże powiecie.
31 grudnia 1961 z gromady Sienno wyłączono wieś Hieronimów i kolonię Piasków włączając je do gromady Osówka w tymże powiecie.
Uchwałą z 29 kwietnia 1964 z gromady Sienno wyłączono wieś Borcuchy włączając ją do gromady Bałtów w tymże powiecie, z mocą obowiązującą retroaktywnie od 31 grudnia 1963.
1 stycznia 1969 do gromady Sienno przyłączono obszar zniesionej gromady Krzyżanówka; z gromady Sienno wyłączono natomiast: a) wieś Nowa Wieś włączając ją do gromady Osówka i b) wsie Wólka Trzemecka i Antoniów włączając je do gromady Bałtów w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lipskim reaktywowano gminę Sienno.

</doc>
<doc id="2857904" url="https://pl.wikipedia.org/wiki?curid=2857904" title="Solec (gromada w powiecie lipskim)">
Solec (gromada w powiecie lipskim)

Solec (alt. "Solec n/Wisłą"; w latach 1970–72 oficjalnie "Solec nad Wisłą") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę "Solec" siedzibą GRN w Solcu (n/Wisłą) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Solec i Kłudzie ze zniesionej gminy Solec oraz obszar dotychczasowej gromady Kolonia Nadwiślańska ze zniesionej gminy Dziurków w tymże powiecie; ponadto część lasów państwowych nadleśnictwa Lipsko (Uroczysko "Raj"). Dla gromady ustalono 20 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
8 maja 1958 do gromady Solec przyłączono wsie Kępa Solecka i Kępa Gostecka z gromady Kamień w powiecie opolsko-lubelskim w woj. lubelskim.
31 grudnia 1961 do gromady Solec przyłączono wieś i kolonię Boiska oraz kolonię Boiska pod Lasem ze zniesionej gromady Białobrzegi.
1 stycznia 1969 do gromady Solec przyłączono wsie Dziurków, Kalinówek, Przedmieście Bliższe i Przedmieście Dalsze ze zniesionej gromady Przedmieście Dalsze.
1 stycznia 1970 nazwę gromady Solec zmieniono na "gromada Solec nad Wisłą".
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lipskim powstała obecna gmina Solec nad Wisłą, o innym, dużo większym, obszarze niż zniesiona w 1954 roku gmina Solec (powiat iłżecki).

</doc>
<doc id="2857905" url="https://pl.wikipedia.org/wiki?curid=2857905" title="Solec nad Wisłą (gromada)">
Solec nad Wisłą (gromada)



</doc>
<doc id="2857906" url="https://pl.wikipedia.org/wiki?curid=2857906" title="Solec n/Wisłą (gromada)">
Solec n/Wisłą (gromada)



</doc>
<doc id="2857907" url="https://pl.wikipedia.org/wiki?curid=2857907" title="Kamienica przy ul. Czeskiej 32 w Kłodzku">
Kamienica przy ul. Czeskiej 32 w Kłodzku

Kamienica przy ul. Czeskiej 32 w Kłodzku – pochodząca z około 1700 roku barokowa kamienica, położona w obrębie starówki.
Historia.
Budynek został wzniesiony około 1700 roku. Z wyjątkiem portalu z tego czasu elewacja została całkowicie przerobiona w 1869 roku. 
Decyzją wojewódzkiego konserwatora zabytków z dnia 3 października 2008 roku kamienica została wpisana do rejestru zabytków
Architektura.
Dom posiada cztery kondygnacje i pięć osi frontu. Parter budynku jest boniowany, z portalem zamkniętym łukiem koszowym. Kamienica posiada centralny ryzalit z płaskim trójkątnym tympanonem.

</doc>
<doc id="2857908" url="https://pl.wikipedia.org/wiki?curid=2857908" title="Samuel Bodman">
Samuel Bodman

Samuel Bodman (ur. 26 listopada 1938 w Chicago, zm. 7 września 2018 w El Paso) – amerykański polityk, sekretarz energii.
Działalność publiczna.
Od 2004 do stycznia 2005 był zastępcą sekretarza skarbu, a następnie do stycznia 2009 sekretarzem energetyki w administracji prezydenta George’a W. Busha.

</doc>
<doc id="2857909" url="https://pl.wikipedia.org/wiki?curid=2857909" title="Nowy Górnik">
Nowy Górnik

Nowy Górnik − dwutygodnik społeczno-zawodowy środowiska górniczego wydawany w Katowicach od 2010.
Pismo kierowane jest do pracowników górnictwa i kadry zarządzającej górnictwem węgla kamiennego, brunatnego i surowców mineralnych. Na łamach czasopisma, oprócz tematyki czysto zawodowej, poruszane są też tematy społeczne i ekonomiczne.

</doc>
<doc id="2857910" url="https://pl.wikipedia.org/wiki?curid=2857910" title="Estadio Cornellá-El Prat">
Estadio Cornellá-El Prat



</doc>
<doc id="2857911" url="https://pl.wikipedia.org/wiki?curid=2857911" title="Dmitrij Skryckij">
Dmitrij Skryckij



</doc>
<doc id="2857912" url="https://pl.wikipedia.org/wiki?curid=2857912" title="Leonid Nowickij">
Leonid Nowickij



</doc>
<doc id="2857914" url="https://pl.wikipedia.org/wiki?curid=2857914" title="Asaf Awidan">
Asaf Awidan

Asaf Awidan (; ur. 23 marca 1980 w Jerozolimie) – izraelski piosenkarz rockowy, folkowy i bluesowy, autor tekstów piosenek, wokalista i lider zespołu Asaf Avidan &amp; the Mojos.
Wczesne lata.
Jest synem dyplomatów Ministerstwa Spraw Zagranicznych Izraela. Cztery lata swojego dzieciństwa spędził na Jamajce.
Po odbyciu obowiązkowej służby wojskowej w kraju podjął studia animacji w Szkole Sztuk Pięknych i Rzemiosł Artystycznych Besaleel. W ramach pracy dyplomowej zrealizował krótkometrażowy film "Find Love Now", który wygrał w swojej kategorii Międzynarodowy Festiwal Filmowy w Hajfie.
Po ukończeniu studiów wyjechał do Tel Awiwu, gdzie pracował jako animator aż do czasu zerwania z dziewczyną w 2005. Rozstanie sprowokowało go do powrotu do rodzinnego miasta, porzucenia pracy oraz skupienia się na muzyce. Ta stanowiła wówczas dla niego „narzędzie do introspekcji i rozwarstwienia siebie, aby zrozumieć procesy, przez które przeszedł”.
Kariera muzyczna.
W 2006 wydał debiutancką epkę pt. "Now That You’re Leaving", na której umieścił sześć piosenek napisanych po rozstaniu. Pod koniec roku wyruszył w akustyczną trasę koncertową po izraelskich klubach. W trakcie koncertów wsparł go basista Ran Nir, basista zespołu The Mojos, a także perkusista Yoni Sheleg, gitarzysta Roi Peled i wiolonczelista Hadas Kleinman. Po jednym z koncertów Nir zaproponował piosenkarzowi stałą współpracę, czego efektem było powstanie zespołu Asaf Avidan &amp; The Mojos. W 2007 muzycy zaczęli koncertować po kraju, potem wyjechali w trasę koncertową do Nowego Jorku, gdzie wystąpili m.in. podczas festiwalu M.E.A.N.Y.. Ich występy wzbudziły zainteresowanie dużych wytwórni płytowych, które proponowały muzykom podpisanie kontraktu na wydanie debiutanckiego albumu. Avidan wówczas odrzucił oferty, chcąc pozostać niezależnym muzycznie. Razem z bratem (Roiem) założył własną wytwórnię Telmavar Records. Pod jej szyldem wydał pierwszą płytę studyjną zespołu pt. "The Reckoning". Album zyskał status złotej płyty w roku premiery oraz platynowej rok później, zdobył także tytuł "płyty roku" m.in. według magazynu „Time Out Tel Awiw”. Jeden z singli promujących krążek, „Weak”, zdobył popularność w kraju oraz pojawił się na oficjalnej ścieżce dźwiękowej francuskiego filmu "L'Arbre".
Pod koniec lata 2009 muzycy podpisali umowę licencyjną z wytwórnią Sony Music/Columbia na wydanie debiutanckiego albumu zespołu na terenie Europy. 9 września na terenie Izraela ukazała się ich druga płyta zatytułowana "Poor Boy/Lucky Man". Album zyskał certyfikat złotej płyty w kraju. W kwietniu 2011 roku krążek ukazał się w kilku europejskich krajach. W ramach akcji promocyjnej odbyli trasę koncertową po Izraelu, Europie, Stanach Zjednoczonych, Kanadzie, Chinach i Indiach, zagrał też m.in. w trakcie Mistrzostw Świata w Lekkoatletyce w Berlinie, podczas ceremonii zamknięcia 63. Międzynarodowego Festiwalu Filmowego w Cannes 2010 oraz w trakcie majowych festiwali "Zebra" i "Midi" w Chinach. Pod koniec listopada 2010 wydali trzeci album studyjny pt. "Through the Gale". Niedługo potem postanowili zawiesić współpracę z powodu „wypalenia się, zmęczenia zbyt ciężką pracą nad sobą”.
Po zawieszeniu działalności zespołu zdecydował się na rozpoczęcie kariery solowej. W 2012 utwór „Reckoning Song”, promujący pierwszą płytę zespołu Asaf Avidan &amp; The Mojos został zremiksowany przez niemieckiego DJ-a Wankelmuta. Nagranie trafiło do sieci pod nazwą „One Day/Reckoning Song”, niedługo później trafiło na pierwsze miejsce niemieckich list przebojów, a potem też na szczyt m.in. w Austrii, Szwajcarii, Holandii i Belgii. Jak przyznał w wywiadach Avidan, remiks „nie był jego pomysłu, a on sam nie przepada za tą wersją nagrania”. Początkowo zwrócił się do DJ-a z prośbą o usunięcie nagrania z serwisu YouTube oraz nieudostępnianie remiksu innym muzykom, jednak został zignorowany. Po kilkukrotnym otrzymaniu propozycji wydania nagrania jako singla pod szyldem Sony wyraził zgodę i zaniechał dalszych potyczek nad remiksem, skupiając się wówczas na nagrywaniu materiału na nową płytę. We wrześniu 2012 w Izraelu wydał solowy album studyjny pt. "Different Pulses", który w 2013 ukazał się także na międzynarodowym rynku. Producentem albumu został Tamir Muskat. Jak przyznał w jednym z wywiadów, podczas nagrywania albumu chciał „zdefiniować siebie dźwiękowo”. W lutym 2013 wystąpił gościnnie podczas Festiwalu Piosenki Włoskiej w San Remo, wykonując singiel „The Reckoning Song” w fortepianowej aranżacji.
W 2014 wyruszył w akustyczną trasę koncertową "Back to Basics", dzięki której chciał wrócić do muzyki, którą grał na początku kariery. W trakcie koncertowania rozpoczął także pracę nad materiałem na drugi album studyjny. W czerwcu wystąpił w Polsce podczas festiwalu "Szczecin Music Fest" w Szczecinie. 12 stycznia 2015 wydał album studyjny pt. "Gold Shadow", którego producentem został Tamir Muskat. Jak przyznał, podczas pisania materiału na płytę skupił się na „warstwie tekstowej i melodiach oraz tym, jak one współgrają”, by w efekcie otrzymać „dobre piosenki”. Chciał także „nagrać bardziej amerykańską płytę” dzięki „nawiązaniu do wczesnych korzeni jazzu, bluesa i folku”. Tytuł krążka miał reprezentować „wszystkie demony, cienie”, będące częścią Avidana, oraz „ciemną refleksją nad samym sobą”, natomiast kolor złoty miał być nawiązaniem do „złotej klatki, którą się otaczamy”. Płyta promowana była przez singiel „Over My Head”, do którego ukazał się teledysk w reżyserii duetu Camille i Jean-Baptiste. Klip został nakręcony w celu ukazania „w prosty, szykowny i amerykański sposób interpretacji filmów o miłości”. Na początku roku wyruszył w światową trasę koncertową "The Gold Shadow Tour".
We wrześniu 2017 zaprezentował singiel „My Old Pain”, którym zapowiadał kolejny album studyjny pt. "The Study on Falling", wydany na początku listopada 2017.
Życie prywatne.
Album "Gold Shadow" napisał po zakończeniu siedmioletniego związku. Pół roku po rozstaniu zdecydował się na stworzenie związku poliamorycznego. Jest właścicielem mieszkania we Włoszech.
Muzyka.
Zainteresował się muzyką niedługo po rozstaniu ze swoją długoletnią partnerką. Podczas nagrywania pierwszej płyty chciał wyrazić swoje emocje nie tylko w melodii czy tekstach, ale także w głosie. Jak przyznawał w wywiadach, miał potrzebę śpiewania w coraz wyższych rejestrach wokalnych, aby uzyskać efekt „prawie wykrzyczanych emocji”. 
W 2015 udzielił wywiadu internetowemu serwisowi "La Music Blog", w którym przyznał, że „nie uważa się za izraelskiego artystę”, tylko za „artystę z Izraela”. W tej samej rozmowie dodał, że na potrzeby kariery w Stanach Zjednoczonych „zmieniłby swoje imię na coś bardziej amerykańskiego, ale ważne jest dla niego bycie szczerym i nieukrywanie faktów”, ponieważ „chciałby być oceniany za swoją muzykę, a nie nazwisko”.
Podczas pobytu Avidana we Włoszech w 2013 lokalny dom mody Manueli Mariotti zaprezentował kolekcję odzieży marki Dondup inspirowaną muzyką artysty.
Wizerunek.
Ma cztery tatuaże: na jednym ramieniu wytatuował koguta i kotwicę, a na drugim – kruka i kompas. Tatuaże mają symbolizować dwubiegunowość, reprezentować dwie sprzeczności (dzień i noc, udomowienie i jego przeciwieństwo), które towarzyszą artyście w życiu.

</doc>
<doc id="2857915" url="https://pl.wikipedia.org/wiki?curid=2857915" title="Petro Kryżaniwskij">
Petro Kryżaniwskij



</doc>
<doc id="2857916" url="https://pl.wikipedia.org/wiki?curid=2857916" title="Gleb Łozino-Łozinskij">
Gleb Łozino-Łozinskij



</doc>
<doc id="2857917" url="https://pl.wikipedia.org/wiki?curid=2857917" title="Nikołaj Chan-Jemutskij">
Nikołaj Chan-Jemutskij



</doc>
<doc id="2857918" url="https://pl.wikipedia.org/wiki?curid=2857918" title="Nikołaj Andriejewicz Krzyżanowskij">
Nikołaj Andriejewicz Krzyżanowskij



</doc>
<doc id="2857920" url="https://pl.wikipedia.org/wiki?curid=2857920" title="Nikołaj Andriejewicz Krzyżanowski">
Nikołaj Andriejewicz Krzyżanowski



</doc>
<doc id="2857922" url="https://pl.wikipedia.org/wiki?curid=2857922" title="Mykoła Otreszko-Arskij">
Mykoła Otreszko-Arskij



</doc>
<doc id="2857923" url="https://pl.wikipedia.org/wiki?curid=2857923" title="Aleksander Złoczewskij">
Aleksander Złoczewskij



</doc>
<doc id="2857924" url="https://pl.wikipedia.org/wiki?curid=2857924" title="Zespół Negocjacyjny w sprawie Negocjacji o Członkostwo Rzeczypospolitej Polskiej w Unii Europejskiej">
Zespół Negocjacyjny w sprawie Negocjacji o Członkostwo Rzeczypospolitej Polskiej w Unii Europejskiej

Zespół Negocjacyjny w sprawie Negocjacji o Członkostwo Rzeczypospolitej Polskiej w Unii Europejskiej – został powołany na mocy "Zarządzenia Prezesa Rady Ministrów z dnia 27 marca 1998 r." Celem, dla którego utworzono Zespół, było opracowanie i realizacja strategii negocjacyjnej w procesie negocjacji o członkostwo Polski w Unii Europejskiej.
W skład zespołu wchodziło 18 członków – negocjatorów. Byli nimi Pełnomocnik Rządu ds. Negocjacji o Członkostwo Polski w Unii Europejskiej, a także przedstawiciele kluczowych resortów, w randze sekretarzy lub podsekretarzy stanu, mianowani imiennie przez Prezesa Rady Ministrów. Pierwszym Pełnomocnikiem Rządu i jednocześnie głównym negocjatorem został Jan Kułakowski, natomiast w 2001 roku zastąpił go Jan Truszczyński. Do pomocy Zespołowi Negocjacyjnemu powołano Międzyresortowy Zespół ds. Przygotowania Negocjacji Akcesyjnych składający się z 38 podzespołów tematycznych złożonych z ekspertów poszczególnych resortów w randze podsekretarzy i sekretarzy stanu oraz prezesów odpowiednich urzędów (np. Główny Urząd Ceł). Podzespoły odpowiedzialne były za przygotowanie konkretnych stanowisk negocjacyjnych dla Zespołu Negocjacyjnego.

</doc>
<doc id="2857925" url="https://pl.wikipedia.org/wiki?curid=2857925" title="Lithuania">
Lithuania

Lithuania – cykl sześciu czarno-białych rysunków autorstwa polskiego malarza Artura Grottgera, przedstawiających sceny z powstania styczniowego (1863–1865). Znajduje się w zbiorach Muzeum Narodowego w Krakowie.
Okoliczności powstania cyklu.
Artur Grottger zamierzał wziąć udział w powstaniu styczniowym i w tym celu w marcu 1863 roku przybył do Lwowa. Stamtąd chciał przedostać się do zaboru rosyjskiego, ale przyjaciele wyperswadowali mu ten pomysł. Artysta był słabego zdrowia, a ponadto był jedynym żywicielem rodziny, dlatego ostatecznie nie zdecydował się na uczestnictwo w walce. Wraz z matką i siostrą wrócił do Wiednia. Artysta z losami powstania był jednak bezpośrednio związany. W 1864 roku młodszy brat artysty Jarosław Grottger za udział w powstaniu został zesłany na Syberię. Samemu malarzowi wytoczono również proces sądowy w Wiedniu za pomoc, jaką świadczył uchodzącym z zaboru rosyjskiego powstańcom. Z powodu szykan policyjnych zmuszony był opuścić Wiedeń w 1865 roku.
Reprezentował XIX-wieczne podejście do sztuki i za swoją misję uważał poświęcenie swojej twórczości sprawie niepodległości ojczyzny. Nie mogąc brać udziału w powstaniu, starał się walczyć za pomocą sztuki. Mimo że nigdy nie widział na własne oczy wydarzeń powstania styczniowego, stworzył dwie serie rysunków, które zadedykował temu wolnościowemu zrywowi: "Polonia" (wykonana w 1863 roku przedstawia przebieg wydarzeń w Królestwie Polskim) oraz "Lithuania" (wykonana w latach (1864–1866) poświęcona Litwie). W odróżnieniu od cyklu "Polonia" cykl "Lithuania" miał upamiętniać walki powstańcze, jakie miały miejsce na „ziemiach zabranych” – Litwie, Białorusi. Artysta miał w planach wykonanie również trzeciego cyklu poświęconego przebiegowi walk na Ukrainie pt. "Roxolania" (Ruś), jednak przedwczesna śmierć pokrzyżowała te plany.
Cykle te stały się patriotyczną inspiracją dla wielu pokoleń Polaków.
Historia.
"Co do Paryża, to jest w moim planie, skończywszy "Litwę", jechać na ową targowicę świata i popróbować szczęścia mojego" - 
Akcja cyklu rozgrywa się w litewskiej puszczy, gdzie zbierają się powstańcy, organizując partyzanckie oddziały oraz przygotowując się do walki z zaborcami. Głównymi bohaterami jest małżeństwo mieszkające w leśniczówce – leśniczy pełniący służbę w lesie oraz jego żona z dzieckiem. Ukończony cykl artysta przedstawił na wystawie światowej w Paryżu w 1867 roku. Początkowo zamierzał zaprezentować cykl Wojna, ale nie zdążył go odpowiednio wcześnie ukończyć.
Pierwszym kartonem z cyklu "Lithuania," jaki artysta narysował, był karton "Puszcza", który wówczas nazwany został "Bór". Początkowo miał on być wstępem do cyklu o historii Litwy, jednak później autor zdecydował umieścić go w cyklu poświęconym przebiegowi powstania styczniowego na Litwie i Białorusi. Karton ten powstał w 1864 roku w Wenecji, gdzie artysta wyjechał na zaproszenie Jánosa Pálffy - węgierskiego miłośnika jego twórczości oraz kupca jego pierwszego cyklu "Polonia". W roku tym powstały również dwa kolejne kartony "Znak" oraz "Przysięga". Decyzję o pracy nad czwartym kartonem cyklu rozpoczął w maju 1866 roku. Piąty karton "Duch" artysta wykonał w czerwcu 1866 podczas pobytu w Dyniskach, gdzie do wykonania żeńskiej postaci pozowała mu narzeczona Wanda Młodnicka. W miejscowości tej powstał również ostatni karton cyklu "Widzenie".
Lithuanię zakupiło Towarzystwo Przyjaciół Sztuk Pięknych w Krakowie i z czasem przekazało ją Muzeum Narodowemu w Krakowie.
Opis.
Cykl rysunków Artura Grottgera zatytułowany "Lithuania" jest wykonany czarną i białą kredką na ciemnożółtych kartonach. Składa się on z 6 ułożonych chronologicznie prac, zatytułowanych: "Puszcza", "Znak", "Przysięga", "Bój", "Duch" oraz "Widzenie".

</doc>
<doc id="2857926" url="https://pl.wikipedia.org/wiki?curid=2857926" title="Krępa Kościelna (gromada)">
Krępa Kościelna (gromada)

Krępa Kościelna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Krępa Kościelna siedzibą GRN w Krępie Kościelnej utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Borowo, Boży Dar (bez kolonii Sewerynów i kolonii Lucjanów), Krępa Górna, Krępa Kościelna, Leszczyny, Maziarze, Ratyniec, Zofiówka (bez kolonii Wierzchowiska) i Wiśniówek ze zniesionej gminy Krępa Kościelna oraz Huta ze zniesionej gminy Łaziska w tymże powiecie. Dla gromady ustalono 20 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1959 do gromady Krępa Kościelna przyłączono wsie Gozdawa, Bronisławów i Ludwików ze zniesionej gromady Gozdawa w tymże powiecie.
31 grudnia 1961 z gromady Krępa Kościelna wyłączono wieś Gozdawa włączając ją do gromady Jawór w tymże powiecie.
1 stycznia 1969 do gromady Krępa Kościelna przyłączono wsie Nowa Wieś i Lucjanów z gromady Lipsko w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857929" url="https://pl.wikipedia.org/wiki?curid=2857929" title="Oleg Angelskij">
Oleg Angelskij



</doc>
<doc id="2857930" url="https://pl.wikipedia.org/wiki?curid=2857930" title="Igor Poljanskij">
Igor Poljanskij



</doc>
<doc id="2857931" url="https://pl.wikipedia.org/wiki?curid=2857931" title="Lew Włodzimirskij">
Lew Włodzimirskij



</doc>
<doc id="2857932" url="https://pl.wikipedia.org/wiki?curid=2857932" title="Arkadij Kielepowskij">
Arkadij Kielepowskij



</doc>
<doc id="2857934" url="https://pl.wikipedia.org/wiki?curid=2857934" title="Iwan Wyszniegradskij">
Iwan Wyszniegradskij



</doc>
<doc id="2857935" url="https://pl.wikipedia.org/wiki?curid=2857935" title="Paweł Iljinskij">
Paweł Iljinskij



</doc>
<doc id="2857936" url="https://pl.wikipedia.org/wiki?curid=2857936" title="Władimir Czerkaskij">
Władimir Czerkaskij



</doc>
<doc id="2857938" url="https://pl.wikipedia.org/wiki?curid=2857938" title="Michaił Władimirskij">
Michaił Władimirskij



</doc>
<doc id="2857940" url="https://pl.wikipedia.org/wiki?curid=2857940" title="Bałtijsk">
Bałtijsk



</doc>
<doc id="2857941" url="https://pl.wikipedia.org/wiki?curid=2857941" title="Latarnia Morska Bałtijsk">
Latarnia Morska Bałtijsk



</doc>
<doc id="2857944" url="https://pl.wikipedia.org/wiki?curid=2857944" title="Afanasij Wiaziemskij">
Afanasij Wiaziemskij



</doc>
<doc id="2857946" url="https://pl.wikipedia.org/wiki?curid=2857946" title="Gieorgij Wiernadskij">
Gieorgij Wiernadskij



</doc>
<doc id="2857947" url="https://pl.wikipedia.org/wiki?curid=2857947" title="Wiaziemskij">
Wiaziemskij



</doc>
<doc id="2857948" url="https://pl.wikipedia.org/wiki?curid=2857948" title="Pawłowice (gromada w powiecie lipskim)">
Pawłowice (gromada w powiecie lipskim)

Pawłowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pawłowice siedzibą GRN w Pawłowicach utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Glina, Ostrów, Pawłowice i Wola Pawłowska ze zniesionej gminy Pawłowice w tymże powiecie. Dla gromady ustalono 16 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1959 do gromady Pawłowice przyłączono obszar zniesionej gromady Sadkowice w tymże powiecie.
1 stycznia 1969 do gromady Pawłowice przyłączono wsie Zemborzyn Pierwszy i Zemborzyn Drugi ze zniesionej gromady Czekarzewice; z gromady Pawłowice wyłączono natomiast wieś Ostrów włączając ją do gromady Ciszyca w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857949" url="https://pl.wikipedia.org/wiki?curid=2857949" title="Diana Gurckaja">
Diana Gurckaja



</doc>
<doc id="2857951" url="https://pl.wikipedia.org/wiki?curid=2857951" title="Ciszyca (gromada)">
Ciszyca (gromada)

Ciszyca (w latach 1970–72 oficjalnie "Ciszyca Dolna"; od 1 II 1972 "Ciszyca Górna") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ciszyca siedzibą GRN w Ciszycy utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Ciszyca Górna, Ciszyca Dolna, Ciszyca Kolonia i Ciszyca Przewozowa ze zniesionej gminy Tarłów w tymże powiecie. Dla gromady (zapisano jako "Ciszyca Górna") ustalono 12 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
1 stycznia 1969 do gromady Ciszyca przyłączono wieś Ostrów z gromady Pawłowice oraz wieś Dorotka z gromady Tarłów w tymże powiecie.
1 stycznia 1970 nazwę gromady Ciszyca zmieniono na "gromada Ciszyca Dolna".
Gromadę Ciszyca Dolna zniesiono 1 lutego 1972 w związku z przeniesieniem siedziby GRN z Ciszycy Dolnej do Ciszycy Górnej i przemianowaniem jednostki na "gromada Ciszyca Górna".
Zobacz też: Gmina Ciszyca Górna.

</doc>
<doc id="2857952" url="https://pl.wikipedia.org/wiki?curid=2857952" title="Ciszyca Górna (gromada)">
Ciszyca Górna (gromada)

Ciszyca Górna (do 31 I 1972 "Ciszyca Dolna") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromada Ciszyca Górna z siedzibą GRN w Ciszycy Górnej powstała 1 lutego 1972 w powiecie lipskim w woj. kieleckim w związku z przeniesieniem siedziby "gromady Ciszyca Dolna" z Ciszycy Dolnej do Ciszycy Górnej i przemianowaniem jednostki na "gromada Ciszyca Górna".
Była to ostatnia gromada utworzona w Polsce.
Gromada przetrwała do końca 1972 roku (jedenaście miesięcy), czyli do kolejnej reformy gminnej.
Zobacz też: Gmina Ciszyca Górna.

</doc>
<doc id="2857953" url="https://pl.wikipedia.org/wiki?curid=2857953" title="Ciszyca Dolna (gromada)">
Ciszyca Dolna (gromada)



</doc>
<doc id="2857954" url="https://pl.wikipedia.org/wiki?curid=2857954" title="Irina Zarickaja">
Irina Zarickaja



</doc>
<doc id="2857959" url="https://pl.wikipedia.org/wiki?curid=2857959" title="Galina Stiepanskaja">
Galina Stiepanskaja



</doc>
<doc id="2857961" url="https://pl.wikipedia.org/wiki?curid=2857961" title="Jawór (gromada)">
Jawór (gromada)

Jawór (w 1954 obocznie a w latach 1970–72 oficjalnie: "Jawor Solecki") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jawór siedzibą GRN w Jaworze (Soleckim) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Aleksandrów, Jawór, Wola Jaworska, Wierzchowiska i Wyględów ze zniesionej gminy Krępa Kościelna w tymże powiecie oraz lasy państwowe nadleśnictwa Lipsko (oddziały Nr Nr 89 do 99). Dla gromady ustalono 18 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
29 lutego 1956 z gromady Jawór wyłączono oddziały Nr Nr 89–103 nadleśnictwa Lipsko, włączając je do gromady Bąkowa w tymże powiecie.
31 grudnia 1959 do gromady Jawór przyłączono wieś Janów i kolonię Wierzchowiska ze zniesionej gromady Gozdawa w tymże powiecie.
31 grudnia 1961 do gromady Jawór przyłączono wieś Gozdawa z gromady Krępa Kościelna w tymże powiecie.
1 stycznia 1970 nazwę gromady Jawor zmieniono na "gromada Jawor Solecki".
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857962" url="https://pl.wikipedia.org/wiki?curid=2857962" title="Jawor Solecki (gromada)">
Jawor Solecki (gromada)



</doc>
<doc id="2857963" url="https://pl.wikipedia.org/wiki?curid=2857963" title="Berjosowskaja GRES">
Berjosowskaja GRES



</doc>
<doc id="2857964" url="https://pl.wikipedia.org/wiki?curid=2857964" title="Warwara Zielenskaja">
Warwara Zielenskaja



</doc>
<doc id="2857966" url="https://pl.wikipedia.org/wiki?curid=2857966" title="Jelena Rudkowskaja">
Jelena Rudkowskaja



</doc>
<doc id="2857967" url="https://pl.wikipedia.org/wiki?curid=2857967" title="Pętkowice (gromada)">
Pętkowice (gromada)

Pętkowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pętkowice siedzibą GRN w Pętkowicach utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Michałów, Pętkowice, Skarbka i Wólka Pętkowska ze zniesionej gminy Pętkowice w tymże powiecie, a także lasy państwowe nadleśnictwa Bałtów, oddziały Nr Nr 1 do 45 i 101 do 118. Dla gromady ustalono 14 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
29 lutego 1956 do gromady Pętkowice przyłączono oddziały Nr Nr 119–134 nadleśnictwa Bałtów z gromady Bałtów w tymże powiecie.
31 grudnia 1961 do gromady Pętkowice przyłączono obszar zniesionej gromady Okół.
1 stycznia 1969 z gromady Pętkowice wyłączono wieś Skarbka włączając ją do gromady Bałtów w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857968" url="https://pl.wikipedia.org/wiki?curid=2857968" title="Barat Szekinskaja">
Barat Szekinskaja



</doc>
<doc id="2857969" url="https://pl.wikipedia.org/wiki?curid=2857969" title="Raja Dunajewskaja">
Raja Dunajewskaja



</doc>
<doc id="2857970" url="https://pl.wikipedia.org/wiki?curid=2857970" title="Tymienica (gromada)">
Tymienica (gromada)

Tymienica (w 1954 obocznie "Tymienica Stara"; w latach 1970–72 oficjalnie: "Stara Tymienica") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tymienica siedzibą GRN w Tymienicy (Starej) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Karolów, Niemieryczów, Siekierka Nowa, Siekierka Stara, Tymienica Nowa i Zajączków ze zniesionej gminy Chotcza w tymże powiecie. Dla gromady ustalono 20 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
1 stycznia 1970 nazwę gromady Tymienica zmieniono na "gromada Stara Tymienica".
Gromada przetrwała do końca 1972 roku, czyli do kolejnej reformy gminnej.

</doc>
<doc id="2857971" url="https://pl.wikipedia.org/wiki?curid=2857971" title="Tymienica Stara (gromada)">
Tymienica Stara (gromada)



</doc>
<doc id="2857972" url="https://pl.wikipedia.org/wiki?curid=2857972" title="Stara Tymienica (gromada)">
Stara Tymienica (gromada)



</doc>
<doc id="2857973" url="https://pl.wikipedia.org/wiki?curid=2857973" title="Yuk Yonug-soo">
Yuk Yonug-soo



</doc>
<doc id="2857974" url="https://pl.wikipedia.org/wiki?curid=2857974" title="Edwin Sánchez">
Edwin Sánchez

Edwin Ernesto Sánchez Vigil (ur. 21 lutego 1990 w Santa Tecla) – salwadorski piłkarz występujący na pozycji ofensywnego pomocnika, obecnie zawodnik FAS.
Kariera klubowa.
Sánchez był uczniem instytucji Fundación Educando a un Salvadoreño (FESA) i pierwsze treningi piłkarskie rozpoczął w amatorskim, trzecioligowym klubie Turín FESA, należącym do tej uczelni. Jeszcze jako nastolatek wyjechał do Argentyny, gdzie był członkiem tamtejszych młodzieżowych zespołów, po czym powrócił do rodzinnego miasta Santa Tecla, podpisując umowę z drugoligowym klubem Santa Tecla FC. Dzięki dobrym występom w tej drużynie w maju 2010 udał się na testy do hiszpańskiego Málaga CF, jednak ostatecznie przeszedł do stołecznego zespołu CD Universidad de El Salvador, w którego barwach w sezonie 2010/2011 zadebiutował w Primera División de Fútbol Profesional. Premierowego gola w najwyższej klasie rozgrywkowej strzelił 7 sierpnia 2010 w wygranym 4:2 meczu z Once Municipal, szybko zostając kluczowym graczem ekipy. Już po roku spędzonym w UES zasilił czołową salwadorską ekipę, Isidro Metapán, z którą w jesiennym sezonie Apertura 2011 zdobył tytuł mistrza kraju, zaś pół roku później, podczas rozgrywek Clausura 2012, wywalczył wicemistrzostwo Salwadoru.
Latem 2012 Sánchez został zawodnikiem klubu CD FAS z siedzibą w mieście Santa Ana.
Kariera reprezentacyjna.
W 2010 Sánchez znalazł się w składzie reprezentacji Salwadoru U-23 na Igrzyska Ameryki Środkowej i Karaibów. Wystąpił wówczas w dwóch meczach rundy kwalifikacyjnej, ani razu nie wpisując się na listę strzelców i pełnił rolę rezerwowego. Właściwy turniej piłkarski nie odbył się jednak z powodu sprzeciwu CONCACAF. W 2012 roku brał udział w turnieju kwalifikacyjnym do Igrzysk Olimpijskich w Londynie, wcześniej notując występy w eliminacjach do niego. Tam również był głównie rezerwowym, rozegrał trzy spotkania i zdobył bramkę w półfinałowym meczu z Hondurasem (2:3). Jego drużyna odpadła właśnie półfinale i nie zdołała dostać się na olimpiadę.
W seniorskiej reprezentacji Salwadoru Sánchez zadebiutował za kadencji selekcjonera José Luisa Rugamasa, 8 października 2010 w przegranym 0:1 meczu towarzyskim z Panamą. W 2011 roku został powołany na turniej Copa Centroamericana, gdzie wystąpił w dwóch spotkaniach, wchodząc z ławki rezerwowych, natomiast jego kadra zajęła ostatecznie czwarte miejsce. Kilka miesięcy później znalazł się w ogłoszonym przez urugwajskiego szkoleniowca Rubéna Israela składzie na Złoty Puchar CONCACAF, gdzie jednak nie rozegrał żadnego spotkania, zaś Salwadorczycy odpadli z tych rozgrywek w ćwierćfinale. Premierowego gola w drużynie narodowej strzelił 7 sierpnia 2011 w wygranym 2:1 sparingu z Wenezuelą, a później brał także udział w eliminacjach do Mistrzostw Świata 2014, podczas których zdobył bramkę w meczu z Surinamem (3:1), lecz nie zdołał awansować ze swoim zespołem na mundial.

</doc>
<doc id="2857975" url="https://pl.wikipedia.org/wiki?curid=2857975" title="Heliofly III">
Heliofly III

Heliofly III – dwa różne śmigłowce jednoosobowe zaprojektowane przez Austriaka Paula Baumgärtla około 1942 i 1943. Pierwszy z nich Heliofly III/57 był „helikopterem plecakowym” przymocowanym do pleców użytkownika, a drugi Heliofly III/59 był bardziej konwencjonalną konstrukcją.
Tło historyczne.
Około 1941 Baumgärtl zaprojektował jednoosobowy wiroszybowiec Heliofly I, Baumgärtl nie miał oficjalnego kontraktu z Reichsluftfahrtministerium (nazistowskie ministerstwo ds. lotnictwa, RLM) niemniej jego prace były nieoficjalnie sponsorowane przez RLM. Po zaprojektowaniu Heliofly I, który w zamierzeniu miał być wiropłatem sportowym, Baumgärtl rozpoczął prace nad podobnym śmigłowcem jednoosobowym, który powstał już jako konstrukcja wojskowa.
Heliofly III/57.
Heliofly III/57 podobnie jak pierwsza konstrukcja Baumgärtl była przymocowywany do pleców jego użytkownika/pilota za pomocą uprzęży spadochronowej. System napędowy śmigłowca składał się z dwóch jednopłatowych wirników obracających się w przeciwnych kierunkach na tej samej osi z silnikami zamocowanymi po drugiej stronie osi i działającymi jako przeciwwagi. Wirniki miały być napędzane silnikami Argus As 8 o mocy osiem koni mechanicznych każdy. Ostatecznie maszyna nie zostało ukończona z powodu, jak podaje jedno źródło, braku dostępności odpowiednich silników lub też jak się miało okazać niewystarczającej mocy silników.
Długość wirników wynosiła 2,34 metrów. W źródłach panują duże rozbieżności co do masy własnej, masy startowej i udźwigu tego śmigłowca, często mylone są także wersje III/57 i III/59. Według jednego ze źródeł masa własna konstrukcji wynosiła dziewiętnaście kilogramów, a masa startowa (łącznie z pilotem) do 109 kilogramów, inne źródło podaje masę konstrukcji jako trzydzieści pięć kilogramów, a jej udźwig jako 120 kilogramów.
Heliofly III/59.
Zbudowany około 1943 Heliofly III/59 był konstrukcją bardziej konwencjonalną, fotel pilota został umieszczony na lekkim stelażu rurowym z dwoma płozami. W tym modelu także użyto śmigieł przeciwbieżnych, ale pojedynczy silnik umieszczony był jako przeciwwaga tylko na dolnym wirniku przy czym napędzał także górny wirnik za pomocą przekładni stożkowej.
Masa własna konstrukcji podawana jest jako trzydzieści pięć kilogramów, a masa startowa jako 120 kilogramów. Długość maszyny wynosiła sześć metrów i dziesięć centymetrów, tyle samo miała wynosić średnica wirników.
Baumgärtl podobno odbył kilka lotów na swojej maszynie

</doc>
<doc id="2857976" url="https://pl.wikipedia.org/wiki?curid=2857976" title="Fabryka Fajansu w Pacykowie">
Fabryka Fajansu w Pacykowie

Fabryka Fajansu w Pacykowie – wytwórnia fajansu istniejąca w latach 1912–1939 we wsi Pacyków koło Stanisławowa.
Historia.
Lata 1912–1918
Wytwórnia założona w 1912 r. przez właściciela sklepu z porcelaną i fajansem we Lwowie Aleksandra Rogalę-Lewickiego. Początkowo nosiła nazwę "Erste Galizische Terrakota und Fayence Fabrik", zamienioną wkrótce na "Pierwszą Galicyjską Fabrykę Artystycznych Fajansów i Terracotty Pacyków". Załoga fabryki składała się w początkowym okresie z Austriaków i Czechów oraz Polaków. Wyroby fabryki prezentowane były na wystawach w Kijowie (1913), Lipsku (1913) i Lwowie (1914). Wysoki poziom artystyczny produktów z Pacykowa zapewniały nie tylko projekty znanych i cenionych artystów, lecz także nadzór techniczny i artystyczny sprawowany przez wykształconego na wiedeńskiej Akademii Sztuk Pięknych dyrektora fabryki Stanisława Czapka, który sam wykonywał niektóre projekty wdrażane do produkcji. Fabryka uległa dewastacji podczas działań wojennych w latach 1914–1918. Do 1921 r. fabryka stemplowała swoje wyroby sygnaturą z herbem Rogala, którym pieczętował się właściciel oraz francuskim napisem: "Pologne Pacyków St Galicie".
Lata 1919–1939
Po odzyskaniu przez Polskę Galicji Wschodniej (1919) dokonano odbudowy i modernizacji wytwórni. Fabryka wytwarzała w okresie 1912–1939 cieszące się sporą popularnością wyroby fajansowe w stylu art déco projektowane przez lwowskich rzeźbiarzy, m.in. Lunę Drexlerówną, Antoniego Popiela, Władysława Gruberskiego, Ignacego E. Blaschkego i Władysława Adamiaka. Pośród produktów pacykowskiej fabryki były m.in. figurki dam prezentujących modę typową dla okresu lat międzywojennych, zwierzęta, postaci w strojach ludowych i inne. W 1924 r. wytwórnia przyjęła nazwę "Fabryka Fajansu w Pacykowie", a jej kierownictwo objął Wilhelm Tomasch, który w latach 1924–1929 był autorem większości wdrażanych do produkcji modeli. W 1935 r., po śmierci założyciela fabryki Aleksandra Lewickiego, przejął ją syn zmarłego, jego imiennik. W okresie międzywojennym wyroby pacykowskiej wytwórni były sygnowane literą P w trójkącie lub w owalu z porożem i rogiem po bokach oraz napisem "Pacyków" (lata 1921–1929), zaś w okresie 1929–1939 czarną lub szarozieloną literą P w trójkącie lub w owalu z porożem i rogiem po bokach oraz napisem "Pacyków". Do 1938 r. wyroby z Pacykowa wystawiane były regularnie w specjalnym pawilonie na Targach Wschodnich we Lwowie. Fabryka zakończyła działalność wraz z wybuchem II wojny światowej i zaborem Małopolski Wschodniej przez Związek Socjalistycznych Republik Radzieckich.

</doc>
<doc id="2857981" url="https://pl.wikipedia.org/wiki?curid=2857981" title="Lidija Lipkowska">
Lidija Lipkowska

Lidija Jakowlewna Lipkowska, ros. Лидия Яковлевна Липковская (ur. 28 kwietnia 1884 we wsi Babkino w guberni besarabskiej, zm. 22 marca 1958 w Bejrucie) – rosyjska, a następnie emigracyjna artystka operowa, pedagog
Życiorys.
Urodziła się pod nazwiskiem Marszner. Ukończyła gimnazjum w Kamieńcu Podolskim. Śpiewała w miejscowym chórze cerkiewnym. Od 14. roku życia uczestniczyła w koncertach. W 1901, po wyjściu za mąż, przybyła do Petersburga, gdzie po roku wstąpiła do miejscowego konserwatorium. W 1904 debiutowała w „Rigoletto” na scenie Opery Rosyjsko-Włoskiej. Po ukończeniu nauki podpisała 3-letni kontrakt z Teatrem Marinskim. Występowała w słynnych operach „Rigoletto”, „Traviata”, czy „Romeo i Julia”. Miała też role w operetkach, jak „Wesoła wdówka”. W 1909 wyjechała do Włoch, występując w mediolańskiej „La Scali”, a następnie do Francji (Théâtre du Châtelet). Jesienią 1909 przybyła do USA, gdzie śpiewała w operach w Bostonie, Chicago i Nowym Jorku. Wiosną 1910 powróciła na występy do Europy. W kwietniu 1911 triumfalnie przyjechała z powrotem do Sankt Petersburga, ale już od maja tego roku ponownie występowała na europejskich scenach operowych. We wrześniu 1911. Podpisała kolejny 2-letni kontrakt z Teatrem Marinskim. Po raz pierwszy wystąpiła na deskach Teatru Bolszoj w Moskwie. Od maja 1914 była artystką Petersburskiego Teatru Dramatu Muzycznego. W październiku 1916 nieskutecznie próbowała utworzyć w Sankt Petersburgu swój teatr. Od pocz. 1917 ponownie występowała jedynie w Europie. Odwiedziła też sceny operowe krajów Ameryki Południowej i Azji. W 1927 z Bukaresztu przybyła do Rosji Sowieckiej. Wystąpiła w Filharmonii Leningradzkiej i Teatrze Marinskim. Następnie odbyła trasę koncertową po różnych miastach, kończąc ją wiosną 1928 w Leningradzie. Zimą 1928/1929 ponownie udała się na tournée. Ostatni koncert dała w 1936 w Kiszyniowie. Od 1937 kierowała katedrą śpiewu w miejscowym konserwatorium. Po ataku wojsk niemieckich na ZSRR 22 czerwca 1941, została ewakuowana wraz z personelem szkoły do Odessy. Podczas okupacji miasta pełniła funkcję dyrektora miejscowego konserwatorium. W 1944 wyjechała do Bukaresztu. Po wojnie kilka razy wąstąpiła na scenach rumuńskich. W 1952 wyemigrowała do Paryża. Ostatnie lata życia spędziła w Bejrucie.

</doc>
<doc id="2857982" url="https://pl.wikipedia.org/wiki?curid=2857982" title="Nina Girado">
Nina Girado

Nina Girado (ur. jako Marifil Nina Girado 1 listopada 1980 w Pasay) – filipińska wokalistka.
Życiorys.
Jest trzecim dzieckiem Filberta Girado i Marii Daulet z domu Barinos. W 2002 roku wydała swój debiutancki album zatytułowany "Heaven", a w latach 2003–2013 kolejne 7 albumów. Wydany w 2006 roku album pt. "Nina" otrzymał kilka nominacji do Awit Awards.

</doc>
<doc id="2857983" url="https://pl.wikipedia.org/wiki?curid=2857983" title="Szczytniki Małe (Białoruś)">
Szczytniki Małe (Białoruś)

Szczytniki Małe (, "Małyja Szczytniki"; , "Małyje Szczitniki") – wieś na Białorusi, w obwodzie brzeskim, w rejonie brzeskim, w sielsowiecie Łyszczyce.
Siedziba parafii prawosławnej pw. Opieki Matki Bożej.
Wieś magnacka położona była w końcu XVIII wieku w hrabstwie wołczyńskim w powiecie brzeskolitewskim województwa brzeskolitewskiego. 
Geografia.
Miejscowość leży ok. 19 km na północny zachód od centrum Brześcia; na południowy wschód od Szczytnik Wielkich i na południowy zachód od Łyszczyc Nowych oraz stacji kolejowej Łyszczyce na linii 43. Na południe od Szczytnik Małych znajdują się wsie sielsowietu motykalskiego: Wielamowicze, Rakowica Wielka i Rakowica Mała. Ponadto w pobliżu przepływa strumień Soroka oraz przebiega droga republikańska (krajowa) R16 (odnoga drogi magistralnej M1) biegnąca od Tuchenicz do polsko-białoruskiego przejścia granicznego Połowce-Pieszczatka).
Historia.
Wzmiankowana w XV w. Na początku XVIII w. – w obrębie dóbr Sapiehów, następnie kolejno: Flemingów, Poniatowskich, Czartoryskich i Ponikwickich. W XIX w. Szczytniki były własnością Tukałłów. W okresie międzywojennym majątek należał do Zofii z Tukałłów Szrajberowej. 
W XIX w. Szczytniki znajdowały się w gminie Łyszczyce w powiecie brzeskim guberni grodzieńskiej.
W okresie międzywojennym miejscowość należała początkowo do gminy Łyszczyce, a następnie do gminy Motykały w powiecie brzeskim województwa poleskiego II RP. Według spisu powszechnego z 1921 r. była to wieś licząca 31 domów. Mieszkało tu 137 osób: 58 mężczyzn, 79 kobiet. W większości mieszkańcy byli prawosławni (124), jednak 13 było rzymskimi katolikami. 119 deklarowało narodowość białoruską, a 18 – polską.
Po II wojnie światowej Szczytniki Małe znalazły się w granicach ZSRR i od 1991 r. – w niepodległej Białorusi.

</doc>
<doc id="2857984" url="https://pl.wikipedia.org/wiki?curid=2857984" title="Drużynowe otwarte mistrzostwa Europy mikstów w brydżu sportowym">
Drużynowe otwarte mistrzostwa Europy mikstów w brydżu sportowym

Drużynowe Otwarte Mistrzostwa Europy Mikstów w brydżu sportowym (European Open Bridge Championships - Mixed) - zawody brydżowe teamów w kategorii mikstów, w których startować mogą zawodnicy ze wszystkich krajów (nie tylko europejskich) bez ograniczenia liczby zawodników z jednego kraju.
Drużynowe Otwarte Mistrzostwa Europy Mikstów (D-OME-M) obecnie wchodzą w skład Otwartych mistrzostw Europy. Poprzednikiem tych zawodów były Drużynowe mistrzostwa Europy misktów (European Mixed Teams Championships), których 7 edycji było zorganizowanych w latach 1990..2002.
Aktualnie D-OME-M odbywających się w latach nieparzystych. "W latach parzystych odbywają się Drużynowe Mistrzostwa Europy." Zawody zostały wpisane do kalendarza EBL od roku 2003 dzięki staraniom ówczesnego Prezydenta EBL Gianarrigo Rona.
Podsumowanie medalowe.
Poniższa tabela pokazuje zdobycze medalowe poszczególnych krajów. Uwzględnione są wszystkie zawody - zarówno edycje 1..7 (Drużynowe Mistrzostwa Europy Misktów przed włączeniem do Otwartych Mistrzostw Europy), jak i edycje od numeru 8 (po włączeniu do OME).
Jeśli w drużynie, która zdobyła medal byli zawodnicy z kilku krajów, to każdemu z krajów zostaje przyznany medal - bez względu na liczbę zawodników z danego kraju w drużynie.
"Po najechaniu kursorem nad liczbę medali wyświetli się wykaz zawodów (następna tabela), na których te medale zostały zdobyte."
Wyniki (medalowe) poszczególnych zawodów.
Poniższa tabela zawiera medalowe pozycje Drużynowych Mistrzostw Europy Misktów (edycje 1..7) jak i Drużynowych Otwartych Mistrzostw Europy Mikstów (edycje od 8).
Linki zewnętrzne.
[[Kategoria:Drużynowe otwarte mistrzostwa Europy mikstów w brydżu sportowym]]
[[Kategoria:Otwarte mistrzostwa Europy w brydżu sportowym]]

</doc>
<doc id="2857987" url="https://pl.wikipedia.org/wiki?curid=2857987" title="Drużynowe Mistrzostwa Europy Mikstów">
Drużynowe Mistrzostwa Europy Mikstów



</doc>
<doc id="2857988" url="https://pl.wikipedia.org/wiki?curid=2857988" title="Daniela Haralambie">
Daniela Haralambie

Daniela Vasilica Haralambie (ur. 14 sierpnia 1997 w Braszowie) – rumuńska skoczkini narciarska.
Przebieg kariery.
W sierpniu 2010 zadebiutowała w zawodach Pucharu Kontynentalnego. W konkursach w niemieckim Bischofsgrün dwukrotnie została zdyskwalifikowana. W kolejnym starcie zdobyła pierwsze punkty cyklu, zajmując 26. miejsce w Falun.
W sezonie 2012/2013 wystartowała w pierwszym w historii cyklu Letniego Grand Prix kobiet. Najlepszym miejscem, jakie zajęła, było 15., zdobyte w Ałmaty. Uczestniczyła również w zawodach FIS Cup. W rozgrywanym 19 stycznia 2013 konkursie w Râșnovie zajęła 2. pozycję. Cały cykl ukończyła na 2. miejscu w klasyfikacji generalnej.
24 listopada 2012 zadebiutowała w Pucharze Świata, zajmując 49. miejsce w Lillehammer. Została tym samym pierwszą rumuńską skoczkinią narciarską, która wystąpiła w zawodach tego cyklu. Pierwsze punkty do klasyfikacji generalnej PŚ zdobyła na początku kolejnego sezonu, 22 grudnia 2013 w Hinterzarten, zajmując 26. miejsce.
W sezonie 2014/2015 ponownie zajęła 2. miejsce w klasyfikacji generalnej FIS Cup, stając wcześniej trzykrotnie na podium tych zawodów, w tym zwyciężając w Râșnovie (28 września 2014). Z sukcesami startowała też w kolejnej edycji pucharu, wygrywając konkurs w Szczyrku oraz dwukrotnie w Râșnovie.
Haralambie sześciokrotnie brała udział w mistrzostwach świata juniorek. Najwyższe miejsce w tej imprezie – 4. – zajęła w 2016 w Râșnovie. w 2013 w Val di Fiemme zadebiutowała w mistrzostwach świata seniorek (43. miejsce).
Jest dwukrotną mistrzynią Rumunii w skokach narciarskich (tytuły zdobywała w 2011 i 2012).

</doc>
<doc id="2857990" url="https://pl.wikipedia.org/wiki?curid=2857990" title="Władysław Tarała">
Władysław Tarała

Władysław Tarała (ur. 30 września 1925 w Chlebowicach Wielkich, zm. 11 kwietnia 2008) – polski żołnierz, pułkownik Wojsk Ochrony Pogranicza, magister Wydziału Prawa Uniwersytetu Wrocławskiego. Więzień NKWD, zesłaniec Syberyjski. Żołnierz
Życiorys.
18 maja 1943 roku wstąpił do nowo tworzonej 1 Dywizji Piechoty w Sielcach nad Oką. Po okresie unitarnym został żołnierzem plutonu zwiadu. Przeszedł cały szlak bojowy 1 Armii Wojska Polskiego do Berlina. Trzykrotnie ranny: pod Lenino, Karczewem oraz w trakcie wyzwalania Warszawy. Ukończył Oficerską Szkołę w Mińsku Mazowieckim. Po zakończeniu wojny stacjonował w Skierniewicach, następnie przeniesiony do Wojsk Ochrony Pogranicza w Lubaniu, Szklarskiej Porębie, Gdańsku. W 1960 roku został zastępcą dowódcy Górnośląskiej Brygady WOP w Gliwicach, którą to funkcję pełnił do przejścia w stan spoczynku w 1990 roku. Odznaczony Krzyżem Virtuti Militari, Krzyżem Kawalerskim Orderu Odrodzenia Polski, Krzyżem Walecznych oraz wieloma innymi odznaczeniami bojowymi, państwowymi, resortowymi oraz samorządowymi i stowarzyszeniowymi. Był członkiem Koła nr 6 Związku Byłych Żołnierzy Zawodowych i Oficerów Rezerwy Wojska Polskiego (ZBŻZiORWP) i Gliwickiego Oddziału Sybiraków. 
Pochowany został na cmentarzu w Rudzie Śląskiej-Bielszowicach.
Źródło
Odznaczenia.
Źródło

</doc>
<doc id="2857992" url="https://pl.wikipedia.org/wiki?curid=2857992" title="Kamienica przy ul. Braci Gierymskich 6">
Kamienica przy ul. Braci Gierymskich 6



</doc>
<doc id="2857993" url="https://pl.wikipedia.org/wiki?curid=2857993" title="Kamienica przy ul. Braci Gierymskich 8">
Kamienica przy ul. Braci Gierymskich 8



</doc>
<doc id="2857994" url="https://pl.wikipedia.org/wiki?curid=2857994" title="Kamienica przy ul. Braci Gierymskich 14">
Kamienica przy ul. Braci Gierymskich 14



</doc>
<doc id="2857995" url="https://pl.wikipedia.org/wiki?curid=2857995" title="Kamienica przy ul. Czeskiej 34 w Kłodzku">
Kamienica przy ul. Czeskiej 34 w Kłodzku

Kamienica przy ul. Czeskiej 34 w Kłodzku – renesansowa kamienica położona w obrębie starówki.
Historia.
Budynek niegdyś przypuszczalnie renesansowy, został przebudowany w pierwszej połowie XVIII wieku, oraz ponownie w połowie XIX wieku. Ta ostatnia przebudowa zniszczyła całkowicie charakter architektury pierwotnej, z wyjątkiem barokowego portalu. 
Decyzją wojewódzkiego konserwatora zabytków z dnia 3 grudnia 1984 roku kamienica została wpisana do rejestru zabytków
Architektura.
Dom posiada portal. Na jego gładkich ościeżach i blokowych impostach rozpięta jest ubogo profilowana, lekko koszowa archiwolta. Portal flankuje para pilastrów toskańskich, prawidłowo zwieńczonych, złączonych górą odcinkowym gzymsem o małej krzywiźnie. Pod gzymsem, a nad kluczem (z datą „1737”) unosi się bogata tarcza herbowa baronów von Fitschen. W sieni i klatce schodowej zachowały się barokowe sklepienia.

</doc>
<doc id="2857997" url="https://pl.wikipedia.org/wiki?curid=2857997" title="Hala Wieprzska">
Hala Wieprzska

Hala Wieprzska – polana w masywie Romanki w Beskidzie Żywieckim. Znajduje się na jej południowo- zachodnich stokach, na wysokości około 1000 – 1150 m i należy do miejscowości Żabnica. Z hali wypływa dopływ potoku Zimna Raztoka. Jest to dawna hala pasterska. Nie jest już wypasana – z powodu nieopłacalności ekonomicznej pasterstwo w Karpatach, szczególnie na wyżej położonych polanach i halach w latach 80. XX wieku załamało się. Pozostawione swojemu losowi hale stopniowo zarastają lasem.
Nazwa hali pochodzi od hodowli świni. Przez Halę Wieprzską prowadzi znakowany szlak turystyczny (Główny Szlak Beskidzki).

</doc>
<doc id="2857999" url="https://pl.wikipedia.org/wiki?curid=2857999" title="Daniszów (Gołkowice)">
Daniszów (Gołkowice)

Daniszów – część wsi Gołkowice w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 Daniszów administracyjnie należał do ówczesnego województwa opolskiego.
Historia.
W latach 1945–2020 nieoficjalnym przysiółkiem wsi była miejscowość Piaski (nad rzeką Prosną, graniczące z Golą, dzisiaj (2022) noszą już nazwę Daniszów.

</doc>
<doc id="2858003" url="https://pl.wikipedia.org/wiki?curid=2858003" title="Cegielnia (Miechowa)">
Cegielnia (Miechowa)

Cegielnia – część wsi Miechowa w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 Cegielnia administracyjnie należała do ówczesnego województwa opolskiego.

</doc>
<doc id="2858004" url="https://pl.wikipedia.org/wiki?curid=2858004" title="Olek (Miechowa)">
Olek (Miechowa)

Olek – część wsi Miechowa w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 Olek administracyjnie należał do ówczesnego województwa opolskiego. 

</doc>
<doc id="2858005" url="https://pl.wikipedia.org/wiki?curid=2858005" title="Władimir Lewaszow">
Władimir Lewaszow

Władimir Siergiejewicz Lewaszow, ros. Владимир Сергеевич Левашов (ur. w 1894 r., zm. 23 listopada 1963 r. w Monachium) – rosyjski działacz i publicysta emigracyjny, oficer armii włoskiej podczas II wojny światowej
W wyniku wybuchu rewolucji bolszewickiej 1917 r. był zmuszony przerwać naukę w szkole prawniczej. Wstąpił do nowo formowanych wojsk Białych gen. Antona I. Denikina. Służył w lejbgwardii 1 Brygady Artylerii. Doszedł do stopnia sztabskapitana. W poł. listopada 1920 r. wraz z wojskami Białych został ewakuowany z Krymu do Gallipoli. Na emigracji zamieszkał w Niemczech. Ukończył politechnikę w Berlinie. Działał w Stowarzyszeniu Oficerów lejbgwardii 1 Brygady Artylerii. Był też członkiem organizacji cerkiewnych. Pełnił obowiązki sekretarza arcybiskupa berlińskiego i niemieckiego Tichona. Pisał artykuły do rosyjskiej prasy emigracyjnej. Podczas II wojny światowej służył we włoskich wojskach ekspedycyjnych na froncie wschodnim. Po jej zakończeniu zamieszkał w Monachium. Był współpracownikiem Radia „Oswobożdienije” i Instytutu Badań nad Historią i Kulturą ZSRR, a także Centralnej Unii Emigrantów Politycznych z ZSRR. Kontynuował pisanie artykułów pod pseudonimem "Morelli".

</doc>
<doc id="2858007" url="https://pl.wikipedia.org/wiki?curid=2858007" title="Tuba (forma chmury)">
Tuba (forma chmury)



</doc>
<doc id="2858009" url="https://pl.wikipedia.org/wiki?curid=2858009" title="Udział Polaków w walkach i konwojach na Morzu Barentsa">
Udział Polaków w walkach i konwojach na Morzu Barentsa

Udział Polaków w walkach i konwojach na Morzu Barentsa (1941–1945)
Tło sytuacyjne.
Po rozpoczęciu II wojny światowej już w 1940 brytyjski premier Winston Churchill zwrócił się do Stanów Zjednoczonych o przekazanie nieodpłatnie kilku kontrtorpedowców. W 1941 Churchill poprosił o sprzedaż kilkunastu tysięcy samolotów. 11 marca 1941 prezydent Franklin Delano Roosevelt podpisał Lend-Lease Act. Po przystąpieniu Związku Radzieckiego do wojny po stronie aliantów, już 12 sierpnia 1941 USA i Wielka Brytania zaproponowały ZSRR wsparcie w materiale wojennym (dostawa czołgów i samolotów amerykańskich). 21 sierpnia z Reykjavíku wyszedł pierwszy konwój morski 48 samolotów myśliwskich Hawker Hurricane. Konwój eskortowały jeden lotniskowiec i dwa niszczyciele. Od września zaczęły płynąć regularne dostawy. Płynęły tzw. konwoje murmańskie (lub arktyczne), transportujące sprzęt wojenny w ramach pomocy Lend-Lease do portów północnej Rosji: Murmańska i Archangielska. Konwoje do ZSRR i z powrotem oznaczane były odpowiednio kryptonimami PQ i QP, później JW i RA, z kolejnymi numerami. Pierwsze siedem konwojów w 1941 ("Dervish", PQ-1, PQ-6) dopłynęło jeszcze bez strat, później głównym zagrożeniem stały się okręty podwodne i lotnictwo. Konwoje szły przez Kanał Panamski i Pacyfik, do Władywostoku (10,5 tysiąca mil morskich), przez Przylądek Dobrej Nadziei, Ocean Indyjski do portów Ormus i Basra w Zatoce Perskiej (13 tysięcy mil morskich), a dalej do Murmańska i Archangielska. W lutym 1942 niemieckim okrętom liniowym udało się wydostać z Brestu, od tego czasu miały stać się potencjalnym zagrożeniem dla tych konwojów. Konwoje te były szczególnie niebezpieczne, wpływały na to trudne warunki żeglugi w warunkach arktycznych, brak zabezpieczenia lotniczego i duża aktywność niemieckiej floty i lotnictwa, posiadających dogodne bazy w północnej Norwegii. 12 grudnia 1941 w rejon wyszły pancerniki niemieckie „Tirpitz”, „Scharnhorst”, „Gneisenau” i „Prinz Eugen”. Ciężkie walki podczas operacji konwojowych toczyły się w 1942, szczególnie słynne stały się konwoje PQ-13, PQ-16 i PQ-17. Ogółem w latach 1941–1945 wysłano tą trasą 40 konwojów do ZSRR, liczących łącznie 811 statków transportowych, które przewiozły miliony ton uzbrojenia i zaopatrzenia. Konwojów powrotnych, na zachód, było 36. Z 811 jednostek zatopiono 58 (7,15% – dane brytyjskie), z tego (dane niemieckie): U-Booty – 39–41, 36 Luftwaffe, 3 okręty nawodne, 5 zostało zatopione na własnych polach minowych. Konwojami przez Archangielsk i Murmańsk przeszło 22,7% dostaw państw anglosaskich do ZSRR. ZSRR otrzymał 427 tysięcy samochodów, 14 975 samolotów, 12 tysięcy czołgów, 9 tysięcy dział, sprzęt łączności, 5 milionów ton żywności, paliwa, surowce (miedź, aluminium, kauczuk). W latach 1941–1942 trasa zimowa – z północy Szkocji przez Morze Norweskie, Morze Barentsa do Archangielska – trwała 10 dni, trasa letnia – prowadząca na zachód od Islandii przez Morze Grenlandzkie, Morze Barentsa (powyżej Wyspy Niedźwiedziej) – 15 dni. Zasięgiem lotnictwa z Szetlandów i Islandii konwoje były objęte tylko przez cztery dni.
Największe straty wśród konwojów miały miejsce w 1942; przełom 1942/1943 to ciężkie bitwy konwojowe na wodach północnych (m.in. bitwa brytyjsko-niemiecka). Od tego momentu szala zwycięstwa zaczęła przechylać się na korzyść aliantów, osiągnięto to m.in. dzięki zwiększeniu sił eskorty, wprowadzeniu lekkich okrętów eskortowych: fregat, korwet, niszczycieli eskortowych, zwiększeniu roli lotnictwa i liczby lotniskowców eskortowych, zastosowaniu radaru i nowych typów broni do walki z okrętami podwodnymi, jak miotacze min Hedgehog. Od września 1942 częściową osłonę konwojów wzięło lotnictwo sowieckie.
Udział Polaków.
W działaniach konwojowych przez Morze Barentsa aktywny udział wzięły jednostki Polskiej Marynarki Wojennej i Polskiej Marynarki Handlowej. W konwojach uczestniczyły: statki handlowe SS Tobruk (konwoje PQ-13, PQ-14, SL-178), okręty wojenne: ORP „Garland”, ORP „Jastrząb”, „Piorun”, „Orkan”. W obronie konwojów okręty polskie toczyły walki morskie. Niszczyciel ORP „Garland” eskortował PQ-16, odpierając 26–27 maja 1942 ciężkie ataki lotnictwa. W czasie walk stracił 25 marynarzy i miał 43 rannych. Niemieckie samoloty Ju-88 atakujące konwój zrzuciły na niszczyciel 7 bomb 250 kg, z których cztery eksplodowały 10 metrów od okrętu. Zginęły załogi dział 1 i 2 i obsługa działa przeciwlotniczego. W wyniku pożaru eksplodowała amunicja. ORP Garland odparł osiem ataków niemieckich. Mimo to niszczyciel pozostał w eskorcie. Dopiero 28 maja wieczorem poprosił o pozwolenie udania się do Murmańska z rannymi. W porcie 32 polskich marynarzy trafiło do szpitala (4 z nich zmarło). 22 poległych pochowano w Murmańsku. Za walki w tym konwoju 8 marynarzy zostało odznaczonych krzyżami Virtuti Militari, 117 Krzyżami Walecznych (w tym 23 pośmiertnie).
Okręt podwodny „Jastrząb” – P-551, patrolujący akwen w rejonie trasy konwoju murmańskiego został pomyłkowo zatopiony przez okręty alianckie ochraniające konwój PQ-15. ORP Jastrząb w pierwszym patrolu pod polską banderą 2 maja około godziny 20:00, w czasie ataków niemieckich okrętów podwodnych na konwój, został przyjęty za U-Boota, rozstrzelany przez brytyjski kontrtorpedowiec „St. Albans” i brytyjski trałowiec „Seagull” i poszedł na dno. Śmierć poniosło 4 marynarzy. Statki i okręty w konwojach północnych oprócz nieprzyjaciela musiały stawiać czoło arktycznym sztormom i górom lodowym.
Działania marynarzy polskich w konwojach i bitwach morskich na Morzu Barentsa zostały upamiętnione na Grobie Nieznanego Żołnierza w Warszawie, napisem na jednej z tablic po 1990 „MORZE BARENTSA 20 VII 1941 – 10 I 1944”.

</doc>
<doc id="2858011" url="https://pl.wikipedia.org/wiki?curid=2858011" title="Chałupki (Nasale)">
Chałupki (Nasale)

Chałupki – przysiółek wsi Nasale w Polsce, położony w województwie opolskim, w powiecie kluczborskim, w gminie Byczyna.
W latach 1975–1998 przysiółek administracyjnie należał do ówczesnego województwa opolskiego.
W przysiółku brak zabudowy.

</doc>
<doc id="2858012" url="https://pl.wikipedia.org/wiki?curid=2858012" title="Godzików">
Godzików

Godzików – część wsi Nasale w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 Godzików administracyjnie należał do ówczesnego województwa opolskiego.

</doc>
<doc id="2858013" url="https://pl.wikipedia.org/wiki?curid=2858013" title="Kamienica przy ul. Czeskiej 38 w Kłodzku">
Kamienica przy ul. Czeskiej 38 w Kłodzku

Kamienica przy ul. Czeskiej 38 w Kłodzku – renesansowa kamienica pochodząca z XVII wieku, położona w obrębie starówki.
Historia.
Budynek został wzniesiony w XVII wieku, później był wielokrotnie przerabiany, także we wnętrzach. Umiejscowienie budynku w pobliżu bramy Czeskiej, jego rozmiary i liczne przeróbki wnętrz każą się 
domyślać, że był to niegdyś zajazd.
Decyzją wojewódzkiego konserwatora zabytków z dnia 3 grudnia 1984 roku kamienica została wpisana do rejestru zabytków
Architektura.
Dom jest duży, o szerokości frontu około 22 metrów, powstały z dwóch sąsiadujących ze sobą, mniejszych budynków, rozmieszczony na nieco chaotycznym planie. Elewacja jest dwukondygnacyjna, o nieregularnym rozmieszczeniu okien. Z pierwotnej architektury renesansowej zachowały się bliźniacze okna w parterze obok bramy. Portal bramy przejazdowej z XVII wieku, o wąskich węgarach i wąskiej archiwolcie, jest boniowany. W kluczu widnieje tarczka z dwiema gwiazdkami, między którymi był niegdyś monogram lub godło, obecnie nieczytelne. U dołu prócz prostych odbojników wystają dwa siedziska o pobocznicy muszlowej. 

</doc>
<doc id="2858014" url="https://pl.wikipedia.org/wiki?curid=2858014" title="Nasale Dolne">
Nasale Dolne

Nasale Dolne – część wsi Nasale w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 Nasale Dolne administracyjnie należały do ówczesnego województwa opolskiego.

</doc>
<doc id="2858016" url="https://pl.wikipedia.org/wiki?curid=2858016" title="I liga polska na żużlu (2012)">
I liga polska na żużlu (2012)

Rozgrywki I ligi żużowej w sezonie 2012 rozpoczęły się 9 kwietnia 2012. W lidze brało udział 6 zespołów.
Runda zasadnicza.
Tabela.
"W fazie finałowej nie uwzględniono punktów zdobytych w fazie zasadniczej."

</doc>
<doc id="2858017" url="https://pl.wikipedia.org/wiki?curid=2858017" title="Nowy Gródek (Nasale)">
Nowy Gródek (Nasale)

Nowy Gródek – część wsi Nasale w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 Nowy Gródek administracyjnie należał do ówczesnego województwa opolskiego.

</doc>
<doc id="2858019" url="https://pl.wikipedia.org/wiki?curid=2858019" title="Polowice">
Polowice

Polowice (niem. "Pohlwitz") – część wsi Nasale w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 Polowice administracyjnie należały do ówczesnego województwa opolskiego.
1 października 1948 r. nadano miejscowości, będącej wówczas administracyjnie związanej z Nasalem, polską nazwę Polowice.

</doc>
<doc id="2858020" url="https://pl.wikipedia.org/wiki?curid=2858020" title="Charlie Cole">
Charlie Cole



</doc>
<doc id="2858024" url="https://pl.wikipedia.org/wiki?curid=2858024" title="Anna Halonen">
Anna Halonen

Anna Halonen (ur. 3 lipca 1986) – szwedzka skoczkini narciarska, reprezentantka IFK Borås.
Na międzynarodowej arenie zadebiutowała 14 lutego 2004 roku w Breitenbergu podczas zawodów FIS Race, oddając skoki na skoczni średniej na odległości 59 m i 60 m.
W mistrzostwach Szwecji w 2004 roku była jedyną zawodniczką startującą w tej konkurencji (skoki narciarskie kobiet). Zdobyła złoty medal po skokach na odległości 61 i 69 metrów.

</doc>
<doc id="2858029" url="https://pl.wikipedia.org/wiki?curid=2858029" title="Cantua buxifolia">
Cantua buxifolia

Cantua buxifolia – gatunek rośliny należący do rodziny wielosiłowatych. Pochodzi z Peru i Boliwii, rośnie dziko na wysokości od 1.200 do 3.800 m n.p.m. Często uprawiana jako roślina ozdobna. Znana w obszarze występowania pod nazwą miejscową "kantuta" pochodzącą z języka keczua "qantu".

</doc>
<doc id="2858030" url="https://pl.wikipedia.org/wiki?curid=2858030" title="Długa (Paruszowice)">
Długa (Paruszowice)

Długa – przysiółek wsi Paruszowice w Polsce, położony w województwie opolskim, w powiecie kluczborskim, w gminie Byczyna.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2858032" url="https://pl.wikipedia.org/wiki?curid=2858032" title="Michael Moorer">
Michael Moorer

Michael Lee Moorer (ur. 12 listopada 1967 na Brooklynie) – amerykański bokser, były mistrz świata WBO w wadze półciężkiej oraz WBO, WBA i IBF w wadze ciężkiej.
Kariera amatorska.
Jako amator w 1986, wywalczył brązowy medal podczas Igrzysk dobrej woli w wadze junior średniej. W tym samym roku był również mistrzem USA w wadze junior średniej. Karierę amatorską zakończył z bilansem 48 zwycięstw i 16 porażek.
Kariera zawodowa.
Kategoria półciężka.
Jako zawodowiec zadebiutował 4 marca 1988 roku, pokonując przez TKO w 1 rundzie Adriana Riggsa. Po stoczeniu zaledwie 11 walk, jeszcze w tym samym roku w którym zadebiutował otrzymał szansę walki o wakujący pas WBO. Jego rywalem był Ramzi Hassan, który w poprzedniej walce przegrał na punkty z Virgillem Hillem. Moorer zwyciężył przez TKO w 5 starciu, zdobywając tytuł.
Do pierwszej obrony pasa przez Moorera doszło 14 stycznia 1989 roku. Pokonał przez TKO w 2 rundzie Victora Claudio po tym, jak sędzia postanowił przerwać pojedynek po kolejnym nokdaunie Portorykańczyka. W 2 obronie przeciwnikiem był Frankie Swindell, którego Moorer zmusił do poddania w 6 rundzie, zasypując go potężnymi ciosami w narożniku.
W 1988 roku został wyróżniony przez Magazyn The Ring prospektem roku.
Do końca 1990 roku obronił tytuł jeszcze 7 razy. Pokonał on m.in.: byłego mistrza świata tej kategorii Lesliego Stewarta, Jeffa Thomspona czy Mike'a Sedillo. Wszystkie 7 obron zakończył przed czasem. Po ostatniej obronie z Dannym Stonewalkerem, zwakował tytuł przechodząc do wagi ciężkiej.
Kategoria ciężka.
Do wagi ciężkiej przeszedł jako wielki postrach. Z 22 stoczonych walk w kategorii półciężkiej wszystkie zakończył przed czasem. W debiucie pokonał przez TKO w 2 rundzie Terry'ego Davisa. Po pokonaniu kolejnych 6 mniej znanych rywali dostał szansę walki o pas WBO. W walce o zwakowany tytuł, jego przeciwnikiem był Bert Cooper, który już próbował zdobyć pas z Evanderem Holyfieldem, ale przegrał. Walka była najtrudniejszą do tej pory jaką stoczył Moorer. Obydwaj byli liczeni już w 1 rundzie, potem Cooper posłał go na deski w rundzie 3. Moorer przetrwał kryzys i zakończył walkę w 5 rundzie, zwyciężając przez TKO. Walka została uznana przez (KO Magazine) walką roku 1992.
W 1993 roku pokonał jednogłośnie na punkty byłego mistrza świata WBA, Jamesa Smitha, a w następnej walce znokautował swojego byłego rywala Frankiego Swindella.
22 kwietnia 1994 roku doszło do jednej z dwóch jego potyczek z Evanderem Holyfieldem. Stawką pojedynku były pasy WBA i IBF, czyli miano niekwestionowanego króla wagi ciężkiej. Po 12 rundach Moorer, pomimo nokdaunu w 2 rundzie, zwyciężył na punkty decyzją większości. Doszło do kontrowersji, gdy jeden z sędziów zamiast zapisać 2 rundę, w której Moorer był na deskach dał ją remisową, bo gdyby zapisał ją na konto Holyfielda zostałby ogłoszony remis.
5 listopada 1994 roku doszło do jego pojedynku z jednym z najlepszych w historii wagi ciężkiej George'em Foremanem. Moorer, pomimo iż kontrolował cały pojedynek, w 10 rundzie znalazł się na deskach po potężnym prawym prostym Foremana i został wyliczony. Foreman został najstarszym mistrzem świata wagi ciężkiej w historii boksu, mając 45lat, ponadto nokaut został okrzyknięty przez Magazyn The Ring nokautem roku.
Po pokonaniu mniej znanego Melvina Fostera Moorer zmierzył się o zwakowany przez Foremana pas IBF. Jego przeciwnikiem był Niemiec Axel Schulz i walka tam też się odbyła. Po 12 rundach Moorer zwyciężył niejednogłośnie na punkty, zdobywając po raz trzeci mistrzowski tytuł.
Tytuł obronił jeszcze dwukrotnie, stopując w ostatnim, 12 starciu po bardzo wyrównanym pojedynku Fransa Bothę oraz, decyzją większości na punkty z Vaughnem Beanem.
8 listopada 1997 roku doszło do drugiej potyczki z Evanderem Holyfieldem, a stawką tytuły WBA i IBF. Holyfield totalnie zdeklasował Moorera w rewanżu, wygrywając przez poddanie w 8 rundzie, rzucając Moorera na deski, aż 5krotnie w całym pojedynku.
Schyłek kariery.
Na ring powrócił w 2000 roku. Do końca lutego 2002 roku stoczył 5 pojedynków z mało znanymi rywalami, z czego wygrał 4 i jeden zremisował. 17 sierpnia został brutalnie znokautowany w 1 rundzie przez Davida Tuę. W kolejnych 4 walkach, zwyciężał tylko 3krotnie, ulegając w 2004 roku Kubańczykowi Eliseo Castillo.
W grudniu 2004 roku zwyciężył jeszcze świetnego niegdyś Wasilija Żyrowa przez TKO w 9 rundzie. Pod koniec kariery stoczył jeszcze 5 walk, z których wszystkie wygrał, kończąc karierę ostatecznie w 2008 roku.

</doc>
<doc id="2858033" url="https://pl.wikipedia.org/wiki?curid=2858033" title="Brzózki (Polanowice)">
Brzózki (Polanowice)

Brzózki – przysiółek wsi Polanowice w Polsce, położony w województwie opolskim, w powiecie kluczborskim, w gminie Byczyna.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2858034" url="https://pl.wikipedia.org/wiki?curid=2858034" title="Kazimierz Leśniak (generał)">
Kazimierz Leśniak (generał)

Kazimierz Leśniak (ur. 28 czerwca 1925 w Trzetrzewinie, zm. 28 marca 2009 w Warszawie) – generał brygady LWP.
Życiorys.
Do 1938 skończył 7 klas szkoły podstawowej w rodzinnej wsi, podczas okupacji był robotnikiem kolejowym w Nowym Sączu. Po aresztowaniu przez Niemców od 29 X 1941 do 15 V 1942 był robotnikiem przymusowym w obozie w Pustkowie, skąd zbiegł i został robotnikiem folwarcznym. Po wojnie ukończył dwie klasy gimnazjum wiejskiego w Bojanowie w Wielkopolsce. W sierpniu 1946 wcielony do 7 pułku piechoty. Potem elew Oficerskiej Szkoły Kwatermistrzostwa w Zgierzu, potem kolejno Oficerskiej Szkoły Piechoty nr 1 we Wrocławiu i Oficerskiej Szkoły Piechoty nr 2 w Jeleniej Górze, którą skończył w maju 1949 ze stopniem podporucznika. Dowódca plutonu strzeleckiego w 30 pp w Rzeszowie, potem dowodził plutonem ckm i wykładał w szkolnej kompanii oficerów rezerwy w Przemyślu. 1950–1953 studiował w Akademii Sztabu Generalnego WP w Rembertowie; studia ukończył ze stopniem kapitana, po czym został szefem wydziału w sztabie 1. Warszawskiej Dywizji Zmechanizowanej w Legionowie, od czerwca 1955 w stopniu majora. Od jesieni 1959 dowódca 14 batalionu rozpoznawczego, od jesieni 1960 w stopniu podpułkownika. Następnie szef wydziału w Sztabie Warszawskiego Okręgu Wojskowego. Od marca 1965 dowódca 94 pułku zmechanizowanego w Morągu, od lipca 1966 w stopniu pułkownika. Od 1967 do 1969 studiował w Akademii Sztabu Generalnego Sił Zbrojnych ZSRR im. K. Woroszyłowa w Moskwie, po czym został zastępcą szefa Zarządu I ds. operacyjnych w Inspektoracie Szkolenia. Od września 1971 dowódca 16. Kaszubskiej Dywizji Pancernej, jesienią 1973 mianowany generałem brygady; nominację wręczył mu w Belwederze I sekretarz KC PZPR Edward Gierek. 23 XI 1973–7 VII 1976 dowódca 12. Dywizji Zmechanizowanej w Szczecinie, następnie szef Zarządu I Operacyjnego – zastępca szefa Inspektoratu Szkolenia/Głównego Zarządu Szkolenia Bojowego. 18 XII 1985–6 II 1987 komendant Centrum Doskonalenia Oficerów im. gen. Stanisława Popławskiego w Rembertowie, potem zastępca komendanta Akademii Sztabu Generalnego WP ds. liniowych. Od września 1990 w stanie spoczynku.
Prezes Wojskowego Klubu Sportowego „Kadra” i Polskiego Związku Strzelectwa Sportowego. Pochowany na cmentarzu Powązki Wojskowe w Warszawie (kwatera FII-11-8).
Działalność agenturalna.
Według materiałów zgromadzonych w archiwum Instytutu Pamięci Narodowej był w latach 1950-1967 tajnym współpracownikiem (rezydentem) Informacji Wojskowej oraz Wojskowej Służby Wewnętrznej o pseudonimie "Rak".
Odznaczenia.
I inne.

</doc>
<doc id="2858035" url="https://pl.wikipedia.org/wiki?curid=2858035" title="David Jackson (ugandyjski bokser)">
David Jackson (ugandyjski bokser)

David Jackson (ur. 2 października 1949, Nsambya) – ugandyjski bokser, uczestnik Letnich Igrzysk Olimpijskich 1968, Letnich Igrzysk Olimpijskich 1972 i Igrzysk Wspólnoty Narodów. 
W 1968 roku na igrzyskach olimpijskich w Meksyku, startował w turnieju w wadze lekkośredniej. W pierwszym pojedynku wygrał przez nokaut z Austriakiem, Rainerem Salzburgerem (w drugiej rundzie). W kolejnym, zmierzył się z Duńczykiem, Christianem Larsenem, z którym wygrał przez większy stosunek punktów (3-2). W następnej walce został jednak wyeliminowany przez późniejszego brązowego medalistę, Günthera Meiera z RFN (przegrał przez mniejszy stosunek punktów – 0-5). 
W 1970 roku na Igrzyskach Brytyjskiej Wspólnoty Narodów startował w kategorii lekkośredniej, jednak nie zdobył wówczas medalu.
Na igrzyskach w Monachium startował w wadze półśredniej. W pierwszym pojedynku wygrał 3-2 z Rumunem, Victorem Zilbermanem. W następnej walce również zszedł z ringu jako zwycięzca, ponieważ wygrał z Władimirem Kolewem z Bułgarii (4-1). W walce o ćwierćfinał, zmierzył się z reprezentantem USA, Jesse'm Valdezem (późniejszym brązowym medalistą), jednak Ugandyjczyk przegrał mniejszym stosunkiem punktów (1-4).

</doc>
<doc id="2858038" url="https://pl.wikipedia.org/wiki?curid=2858038" title="Zimna Raztoka">
Zimna Raztoka

Zimna Raztoka – potok, dopływ Żabniczanki. Spływa w obrębie miejscowości Żabnica w województwie śląskim, na obszarze Beskidu Żywieckiego. Według mapy Geoportalu Zimna Raztoka ma dwa źródłowe cieki opływające z obydwu stron północno-zachodni grzbiet Rysianki (Szyndzielny Groń). Orograficznie prawy ciek ma źródła na północno-wschodnich stokach Rysianki, na wysokości około 1260 m oraz pod przełęczą Pawlusia na wysokości około 1170 m i jest uznawany za źródłowy ciek Żabniczanki. Jego dolina oddziela Rysiankę od masywu Romanki. Lewy ciek ma źródła pod szczytami Rysianki i Lipowskiego Wierchu, na wysokości około 1250 m. Jego dolina oddziela Rysiankę od Lipowskiego Wierchu. Obydwa cieki łączą się u podnóży Szyndzielnego Gronia, na wysokości około 750 m, w miejscu o współrzędnych . Zimna Raztoka spływa terenem całkowicie zalesionym.
Nazwa "roztoka" jest często spotykana w Karpatach i oznacza głęboką dolinę górską z potokiem, potok lub miejsce, w którym łączą się dwa potoki.
Na mapie Compass lewy ciek Zimnej Raztoki jest opisany jako Szyndzielny Potok.

</doc>
<doc id="2858039" url="https://pl.wikipedia.org/wiki?curid=2858039" title="Mistrzostwa Świata w Snowboardzie 2013 − big air">
Mistrzostwa Świata w Snowboardzie 2013 − big air

Mężczyźni w konkurencji – big air, walczyli o medale mistrzostw świata 19 stycznia w Québecku na skoczni zwanej Ville de Québec. Tytułu sprzed dwóch lat nie obronił Finn Petja Piiroinen, który uplasował się dopiero na 8 pozycji. Nowym mistrzem w tej konkurencji został jego rodak Roope Tonteri, dla którego to jest już drugi złoty krążek zdobyty na tych mistrzostwach. Wcześniej złoty medal wywalczył w konkurencji slopestyle. Natomiast srebrny medal wywalczył Szwed Niklas Mattsson, zaś swój wyczyn sprzed dwóch lat powtórzył Belg Seppe Smits zdobywając brązowy medal.

</doc>
<doc id="2858041" url="https://pl.wikipedia.org/wiki?curid=2858041" title="MGR Anna Dravida Munnetra Kazhagam">
MGR Anna Dravida Munnetra Kazhagam

MGR Anna Dravida Munnetra Kazhagam – indyjska partia polityczna.
Powstała w wyniku rozłamu w AIADMK. Jej twórcą i liderem był S. Thirunavukkarassu. Nazwa formacji nawiązywała do M.G. Ramachandrana. Należała do Narodowego Sojuszu Demokratycznego. Startowała w związkowych wyborach parlamentarnych z 1998 (zdobyła przeszło 278 tys. głosów, nie uzyskując żadnego mandatu), związkowych wyborach parlamentarnych z 1999 (przeszło 396 tys. głosów, 1 zdobyty mandat w Lok Sabhie) oraz w wyborach stanowych w Tamil Nadu w 2001 (przeszło 129 tys. głosów, 2 mandaty w Zgromadzeniu Ustawodawczym). W 2002 połączyła się z BJP.

</doc>
<doc id="2858043" url="https://pl.wikipedia.org/wiki?curid=2858043" title="Błatnica (rzeka)">
Błatnica (rzeka)

Błatnica (bułg. "Блатница") – rzeka w południowej Bułgarii. Do 1934 roku nazywała się Azmak.
Rzeka swój bieg zaczyna w Syrnenej Gorze a uchodzi do Sazlijki nieopodal miasta Radnewo. Rzeka ma 54 km długości, jej dorzecze zajmuje powierzchnię 656,3 km²..

</doc>
<doc id="2858045" url="https://pl.wikipedia.org/wiki?curid=2858045" title="Let’s Play (album Totemu)">
Let’s Play (album Totemu)

Let's Play – drugi album studyjny grupy muzycznej Totem wydany 11 kwietnia 2011 roku przez wytwórnię Mystic Production.

</doc>
<doc id="2858047" url="https://pl.wikipedia.org/wiki?curid=2858047" title="Okończyk tarczowy">
Okończyk tarczowy



</doc>
<doc id="2858048" url="https://pl.wikipedia.org/wiki?curid=2858048" title="Bass tarczowy">
Bass tarczowy



</doc>
<doc id="2858049" url="https://pl.wikipedia.org/wiki?curid=2858049" title="Okoń diamentowy">
Okoń diamentowy

Nazwą okoń diamentowy określano dwa gatunki ryb:

</doc>
<doc id="2858051" url="https://pl.wikipedia.org/wiki?curid=2858051" title="Lumen (ujednoznacznienie)">
Lumen (ujednoznacznienie)



</doc>
<doc id="2858052" url="https://pl.wikipedia.org/wiki?curid=2858052" title="Nikita Aleksiejew (hokeista)">
Nikita Aleksiejew (hokeista)

Nikita Siergiejewicz Aleksiejew, ros. Никита Сергеевич Алексеев (ur. 27 grudnia 1981 w Murmańsku) – rosyjski hokeista.
Kariera.
Wychowanek klubu Krylja Sowietow Moskwa. Od 2012 zawodnik Siewierstali Czerepowiec.

</doc>
<doc id="2858056" url="https://pl.wikipedia.org/wiki?curid=2858056" title="HMS E43">
HMS E43

HMS E43 – brytyjski okręt podwodny typu "E". Zbudowany w latach 1914–1915 w Swan Hunter, Wallsend. Okręt został wodowany 11 listopada 1915 roku i rozpoczął służbę w Royal Navy 29 lutego 1916 roku. Pierwszym dowódcą został Lt. Cdr. Vincent M. Cooper.
W 1916 roku należał do Dziewiątej Flotylli Okrętów Podwodnych ("9th Submarine Flotilla") stacjonującej w Harwich.
19 stycznia 1917 roku w czasie patrolu na Morze Północne w okolicach Harwich HMS E43 zderzył się z okrętem HMS E36. Nikt z załogi E36 nie ocalał.
3 stycznia 1921 roku okręt został sprzedany firmie South Wales Salvage Co. 25 listopada 1921 roku w czasie holowania okręt zerwał się z holu i zatonął w okolicach St. Agnes Head w Kornwalii.

</doc>
<doc id="2858057" url="https://pl.wikipedia.org/wiki?curid=2858057" title="Kościół św. Wojciecha BM w Kikole">
Kościół św. Wojciecha BM w Kikole

Kościół Świętego Wojciecha Biskupa Męczennika w Kikole - rzymskokatolicki kościół parafialny w dawnym mieście Kikół, w gminie Kikół, w powiecie lipnowskim, w województwie kujawsko-pomorskim. Należy do dekanatu lipnowskiego. Mieści się przy ulicy Sienkiewicza.
Architektura i wyposażenie.
Obecna świątynia została wzniesiona w latach 1904–1909 i konsekrowana w dniu 23 września 1910 roku, podczas urzędowania proboszcza parafii był księdza Adolfa Kukwy.
Kościół został wybudowany z cegły w stylu neogotyckim i jest pokryty blachą. Nawa główna posiada strop z drewna o beczkowatej formie. Budowla jest otoczona ogrodzeniem z cegły z dwiema neogotyckimi bramami – główną i cmentarną. Wyposażenie wnętrza jest mieszanką różnych stylów. Ołtarz główny i ambona reprezentują styl neogotycki. Chrzcielnica z połowy XVIII stulecia reprezentuje styl rokokowy. W prawym ołtarzu bocznym jest umieszczona figura Matki Bożej Bolesnej z Konotopia, w lewym jest umieszczony obraz ukrzyżowania z 1817 roku z sygnaturą J. Paszkiewicza. Przy głównym wejściu znajduje się epitafium Ignacego Antoniego Zboińskiego z 1796 roku, wojewody płockiego, kawalera Orderów Orła Białego i św. Stanisława, wcześniej znajdowało się ono w posadzce krypty poprzedniej świątyni, gdzie było umieszczone serce właściciela Kikoła. W tzw. skarbcu są umieszczone tablice nagrobne i epitafia: Franciszka Ksawerego Zboińskiego z 1818 roku, Joanny z Grabieńskich Zboińskiej z 1821 roku) - żony Franciszka Ksawerego, Ignacego Tadeusza Zboińskiego z 1821 roku), Karola Zboińskiego z 1850 roku), Joanny z hr. Zboińskich Lubicz Piwnickiej (z 1880 roku), a przy wejściu do świątyni Julii ze Smolińskich Tłuchowskiej (z 1878 roku).

</doc>
<doc id="2858071" url="https://pl.wikipedia.org/wiki?curid=2858071" title="Mohamed Muruli">
Mohamed Muruli

Mohamed Muruli (także Muhammad Muruli; ur. 13 lipca 1947, Kichwamba, zm. w 1995 w Fort Portal) – ugandyjski bokser, uczestnik Letnich Igrzysk Olimpijskich 1968 i Letnich Igrzysk Olimpijskich 1972, medalista Igrzysk Wspólnoty Narodów. 
W 1968 roku na igrzyskach olimpijskich w Meksyku, startował w wadze lekkiej. W pierwszej fazie miał wolny los. W kolejnej, zmierzył się z Chilijczykiem Luisem Muñozem, z którym wygrał na punkty (5-0). W następnej walce pokonał 4-1 reprezentanta Wenezueli Armando Mendozę. W walce promującej zwycięzcę do strefy medalowej przegrał z Amerykaninem Ronniem Harrisem (0-5). 
Na igrzyskach w Monachium startował w wadze lekkopółśredniej, jednak już w pierwszej rundzie odpadł z rywalizacji po porażce z Calistratem Cuțovem z Rumunii (1-4).
Muruli był dwukrotnym złotym medalistą Igrzysk Wspólnoty Narodów. W 1970 roku na Igrzyskach Brytyjskiej Wspólnoty Narodów, zdobył złoty medal w wadze lekkopółśredniej, a cztery lata później, triumfował w wadze półśredniej.

</doc>
<doc id="2858072" url="https://pl.wikipedia.org/wiki?curid=2858072" title="Dmitrij Obuchow">
Dmitrij Obuchow

Dmitrij Aleksiejewicz Obuchow, ros. Дмитрий Алексеевич Обухов (ur. 9 lipca 1983 w Kazaniu) – rosyjski hokeista.
Kariera.
Wychowanek szkoły UDO SDJuSSz przy klubie Ak Bars Kazań. Zawodnik Ak Barsu Kazań. W 2011 i 2012 roku tymczasowo w Nieftiechimiku Niżniekamsk i Mietałłurgu Magnitogorsk. W styczniu 2019 przeszedł do słowackiego klubu Dukla Trenczyn.

</doc>
<doc id="2858073" url="https://pl.wikipedia.org/wiki?curid=2858073" title="Kamienica przy ul. Czeskiej 30 w Kłodzku">
Kamienica przy ul. Czeskiej 30 w Kłodzku

Kamienica przy ul. Czeskiej 30 w Kłodzku – pochodząca z końca XVII wieku barokowa kamienica, położona w obrębie starówki.
Historia.
Budynek został wzniesiony pod koniec XVII wieku przez rodzinę baronów Wallisów. Drugie piętro budynku nadbudowano w 1720 roku. W pierwszej połowie XVIII wieku mieściła się w nim siedziba starostwa kłodzkiego. W 1918 roku dom został przebudowany. 
Decyzją wojewódzkiego konserwatora zabytków z dnia 25 maja 1964 roku kamienica została wpisana do rejestru zabytków
Architektura.
Plan mieści trzy trakty w parterze, z szeroką sienią przejazdową. Sień ta składa się z części prostokątnej, zasklepionej nieckowo, z lunetami. Druga, środkowa część, ma rzut poziomy ośmioboczny: kwadrat ze ściętymi wierzchołkami. W ścięciach są głębokie nisze, biegnące od posadzki i zasklepione muszlami. Ta część sieni, o charakterze reprezentacyjnym, posiada sklepienie żagielkowe. Trzecia część sieni, mniejsza, kwadratowa, nakryta jest sklepieniem krzyżowym. Z tej części wchodzimy na prawo do klatki schodowej. Sień wychodzi na obszerne podwórze.
Budynek był pierwotnie dwukondygnacyjny, z półpiętrem w trzeciej kondygnacji. Obecne drugie piętro zostało dobudowane. Elewacja jest siedmioosiowa. Portal nie jest osadzony pośrodku fasady, lecz na osi trzeciej, licząc od lewej strony. Jest on zabytkiem wysokiej klasy. Łęk koszowy wspiera się na gładkich ościeżach za pośrednictwem niskich, mocno wyładowanych impost. Ościeża wnikają dołem w proste odbojniki. Otwór flankuje para pilastrów i przenikających się z nimi filarów ustawionych przekątnie. Głowice pilastrów i filarów są kompozytowe, jednak o zredukowanej wysokości (jeden rząd liści akantu), za to bardzo bogate i ruchliwe. Niemniej bujnie profilowane są kostki architrawu. Cząstki fryzu o profilu esowym dźwigają gzyms zakrępowany na filarach, a biegnący między nimi po odcinku koła. Na gzymsie rozciąga się również łukowo balustrada balkonu o owalnych przeźroczach z profilowanymi obramieniami. Okna parteru mają wystrój skromny, natomiast okratowane są bardzo bogato. Okna pierwszego piętra, bardzo smukłe, mają wysoko podciągnięte obdasznice. Co druga z nich jest łamana, co druga zaś łukowa. Pola między nadprożami i obdasznicami wypełniają płaskorzeźby wykonane w tynku.
Obserwując elewację tego pałacu trudno oprzeć się stwierdzeniu, że nieudolna nadbudowa trzeciej kondygnacji nadszarpnęła piękno i harmonię jej kompozycji. Na wysokości parapetów drugiego piętra przebiegał bogaty gzyms koronujący fasadę. Obecny gładki mur z ubogimi oknami, zakończony banalnie prymitywnym gzymsikiem, stanowi ciało obce, szpecące całość.
Elewacja, mimo usterek, sień, klatka schodowa i niektóre wnętrza pałacu należą do bogatszych dzieł dobrego śląskiego baroku.

</doc>
<doc id="2858074" url="https://pl.wikipedia.org/wiki?curid=2858074" title="Epikeia">
Epikeia

"Epikeia" (gr. "ἐπιείκεια", łac. "equitas", pol. "sprawiedliwość, łagodność, pobłażliwość") – termin należący do kultury prawa od czasów starożytności greckiej. Jest to cnota właściwego, łagodnego stosowania prawa ogólnego do konkretnych przypadków, będących częścią rzeczywistości, która jest zawsze bogatsza niż samo prawo – nieraz wbrew literze prawa, ale zgodnie z jego duchem.
O epikei pisał Arystoteles w "Etyce nikomachejskiej", którą komentował w średniowieczu m.in. Tomasza z Akwinu. W "Sumie teologicznej" (STh) Akwinata nauczał, że ludzkie działanie składa się z poszczególnych aktów przygodnych, które mogą się różnić na nieskończoną ilość sposobów, dlatego nie jest możliwe ustanowić jakiś przepis prawa odnoszący się do ludzkiej aktywności tak, by nigdy nie miał braku ("in nullo casu deficeret"). Serge Thomas Bonino OP zebrał nauczanie Tomasza o cnocie epikei w następującej definicji:
Tomasz z Akwinu dał przykład prawa nakazującego oddawać rzeczy przekazane na przechowanie – jest to bowiem słuszne w większości przypadków ("in pluribus"). Czasem jednak prawo to może okazać się szkodliwe. Może się zdarzyć, że ktoś dał na przechowanie swój miecz i chce go teraz odebrać w stanie silnego afektu. Ktoś inny z kolei może chcieć odebrać coś, co by wykorzystał na szkodę swemu krajowi. W tych i tym podobnych przypadkach złem byłoby, według Akwinaty, wypełnić to prawo, dobrem zaś, wypełnić wbrew literze prawa to, czego wymaga racja sprawiedliwości i pożytek publiczny ("Suma teologiczna" II-II q.120 a.1 co). 
Cnota epikei jest potrzebna także w kościelnym prawie kanonicznym. Oznacza możliwość zwolnienia z wierności literze prawa, gdy słuszność moralna dyktuje jej niezachowanie. Wówczas wykładni przepisu dokonuje się w myśl domniemanego zamiaru prawodawcy, a nie według samej litery prawa.
Prawo rzymskie stanowi: "Placuit in omnibus rebus praecipuam esse iustitiae aequitatisque quam stricti iuris rationem" (We wszystkich sprawach powinna mieć pierwszeństwo zasada sprawiedliwości i słuszności nad zasadą ścisłego prawa).

</doc>
<doc id="2858076" url="https://pl.wikipedia.org/wiki?curid=2858076" title="Kristallnacht">
Kristallnacht



</doc>
<doc id="2858081" url="https://pl.wikipedia.org/wiki?curid=2858081" title="Erazm Mycielski">
Erazm Mycielski

Erazm Mycielski herbu Dołęga (ur. 1769 w Kamieńcu Podolskim, zm. 28 lutego 1800 w Kaliszu) – polski pułkownik, uczestnik powstania kościuszkowskiego (1794), kawaler Orderu Virtuti Militari.
Życiorys.
Był jedynym synem generała Aleksandra Mycielskiego. 
Mając 8 lat w 1775 został przez ojca wciągnięty na listę 12 regimentu pieszego wojsk koronnych, gdzie przez rok służył jako kadet, potem przez cztery lata jako podchorąży. 7 stycznia 1783 awansowany na chorążego, przeniesiony został 13 maja 1786 do regimentu 10 pieszego koronnego szefostwa swego ojca jako adiutant. Funkcję tę pełnił przez lat pięć awansując 19 sierpnia 1786 na porucznika, a 28 grudnia 1788 na stopień kapitana. Kampanię 1792 odbył na Litwie. W potyczce pod Krzemieniem 24 lipca "ochronił przytomnością swoją lewe skrzydło od baterii nieprzyjacielskiej", za co szef regimentu Ignacy Józef Działyński umieścił go na liście wyróżniających się oficerów. Mycielski został wówczas odznaczony Krzyżem Kawalerskim Orderu Virtuti Militari.
Uczestnik wojny polsko-rosyjskiej 1792, insurekcji kościuszkowskiej 1794. Był członkiem sprzysiężenia powstańczego, przygotowującego wybuch powstania kościuszkowskiego. Został ciężko ranny podczas obrony Warszawy. Awansowany 27 maja 1794 do stopnia podpułkownika, a 1 września przez Tadeusza Kościuszkę na stopień pułkownika, za zdobycie baterii otrzymał od Kościuszki obrączkę nr 49 z napisem "Ojczyzna swemu Obrońcy" oraz złoty zegarek. Po upadku powstania zamieszkał u ojca w Wyszkach i zajął się działalnością konspiracyjną w Wielkopolsce. Po aresztowaniu spiskowców w kwietniu 1796 zniszczył kompromitujące papiery, znalazł się też na sporządzonej przez pruskie władze liście osób podejrzanych o udział w pracach niepodległościowych. Był jednym z założycieli i głównych działaczy Towarzystwa Republikanów Polskich (1798). Pracował nad stworzeniem szlaków komunikacyjnych z zagranicą i nad pozyskaniem emisariuszy, jak wynika z listu z 5 sierpnia 1799, część prac chciał przekazać innym, był już wówczas ciężko chory. Zmarł w Kaliszu, został pochowany w kościele Bernardynów.

</doc>
<doc id="2858084" url="https://pl.wikipedia.org/wiki?curid=2858084" title="Mniszki (ptaki)">
Mniszki (ptaki)

Mniszki (Lonchurinae) – podrodzina ptaków z rodziny astryldowatych (Estrildidae). 
Występowanie.
Podrodzina obejmuje gatunki występujące w Afryce, Azji i Australazji.
Systematyka.
Do podrodziny należą następujące rodzaje:

</doc>
<doc id="2858085" url="https://pl.wikipedia.org/wiki?curid=2858085" title="Patzité">
Patzité

Patzité – miasto w środkowo-zachodniej Gwatemali, w górach Sierra Madre de Chiapas, w departamencie El Quiché, leżące w odległości 12 km na południowy zachód od stolicy departamentu Santa Cruz del Quiché. Według danych szacunkowych w 2012 roku liczba ludności miasta wyniosła 1498 mieszkańców.
Jest siedzibą władz gminy o tej samej nazwie, która w 2012 roku liczyła 5983 mieszkańców. Gmina jest bardzo mała, a jej powierzchnia obejmuje zaledwie 64 km².

</doc>
<doc id="2858086" url="https://pl.wikipedia.org/wiki?curid=2858086" title="Marifil Niña Girado">
Marifil Niña Girado



</doc>
<doc id="2858087" url="https://pl.wikipedia.org/wiki?curid=2858087" title="Sacapulas">
Sacapulas

Sacapulas – miasto w środkowo-zachodniej Gwatemali, w górach Sierra Madre de Chiapas, w departamencie El Quiché, leżące w odległości 48 km na północ od stolicy departamentu Santa Cruz del Quiché. Według danych szacunkowych w 2012 roku liczba ludności miasta wyniosła 12 879 mieszkańców.
Jest siedzibą władz gminy o tej samej nazwie, która w 2012 roku liczyła 47 347 mieszkańców. Gmina jest mała, a jej powierzchnia obejmuje 213 km².

</doc>
<doc id="2858088" url="https://pl.wikipedia.org/wiki?curid=2858088" title="HMS E44">
HMS E44

HMS E44 – brytyjski okręt podwodny typu "E". Zbudowany w latach 1915–1916 w Swan Hunter, Wallsend. Okręt został wodowany 21 lutego 1916 roku i rozpoczął służbę w Royal Navy 18 lipca 1917 roku. Pierwszym dowódcą został Lt. Cdr. Henry P. Hughes.
W 1916 roku należał do Dziesiątej Flotylli Okrętów Podwodnych ("10th Submarine Flotilla") stacjonującej na rzece Tees.
13 października 1921 roku okręt został sprzedany firmie South Wales Salvage Co.

</doc>
<doc id="2858089" url="https://pl.wikipedia.org/wiki?curid=2858089" title="Aleksiej Badiukow">
Aleksiej Badiukow

Aleksiej Wiktorowicz Badiukow, ros. Алексей Викторович Бадюков (ur. 20 kwietnia 1978 w Moskwie) – rosyjski hokeista, reprezentant Rosji, działacz hokejowy.
Kariera.
Wychowanek Dinama Moskwa. Od września 2012 zawodnik Witiazia Czechow. Od września do grudnia 2013 po raz drugi w karierze zawodnik Awangardu Omsk. Od 4 grudnia 2013 zawodnik Torpedo.
W sezonie 2014/2015 występował w amatorskim klubie Zwiezda Moskwa.
W czerwcu 2021 został mianowany zastępcą dyrektora generalnego ds. operacji hokejowych w HK Soczi

</doc>
<doc id="2858090" url="https://pl.wikipedia.org/wiki?curid=2858090" title="Lista odcinków serialu Zakazane imperium">
Lista odcinków serialu Zakazane imperium

Poniżej znajduje się lista odcinków serialu telewizyjnego Zakazane imperium – emitowanego przez amerykańską stację telewizyjną HBO od 19 września 2010 roku. W Polsce jest emitowany przez stację HBO Polska od 10 stycznia 2011.

</doc>
<doc id="2858091" url="https://pl.wikipedia.org/wiki?curid=2858091" title="Kościół św. Mikołaja w Mosinie">
Kościół św. Mikołaja w Mosinie

Kościół Świętego Mikołaja w Mosinie - rzymskokatolicki kościół parafialny w Mosinie, w powiecie poznańskim, w województwie wielkopolskim. Należy do dekanatu lubońskiego. Mieści się przy ulicy Kościuszki.
Jest to murowana świątynia wybudowana w latach 1952-1954 na fundamentach wcześniejszej murowanej świątyni z 1905 roku, spalonej w 1945 roku przez Niemca. Kościół został konsekrowany w dniu 6 grudnia 2002 przez arcybiskupa Stanisława Gądeckiego. Budowla posiada nowoczesny wystrój wnętrza: polichromię Ewy Buczyńskiej i Walentego Gabrysiaka z witrażami Edmunda Hałasa. W prezbiterium są umieszczone obrazy czterech ewangelistów wykonane przez Jacka Strzeleckiego w 1998 roku i pochodząca z tego samego roku rzeźba Ducha Świętego wykonana przez Romana Czeskiego. U podstawy tabernakulum jest umieszczony rzeźbiony ołtarz wykonany przez tego samego autora.

</doc>
<doc id="2858093" url="https://pl.wikipedia.org/wiki?curid=2858093" title="Sourou-Migan Apithy">
Sourou-Migan Apithy

Sourou-Migan Marcelin Joseph Apithy (ur. 8 kwietnia 1913, zm. 3 grudnia 1989) był dahomejskim (benińskim) przywódcą politycznym.
Od 1945 do 1958 zasiadał jako deputowany w parlamencie francuskim. W 1946 należał do założycieli Afrykańskiego Zrzeszenia Demokratycznego (RDA). W 1956 założył Partię Republikańską. Od grudnia 1958 do kwietnia 1959 sprawował urząd premiera, zaś od 25 stycznia 1964 do 27 listopada następnego roku - prezydenta Dahomeju. Wcześniej pełnił stanowisko wiceprezydenta w rządzie Huberta Magi (1960-1963). Został obalony przez Christophe'a Soglo. 

</doc>
<doc id="2858096" url="https://pl.wikipedia.org/wiki?curid=2858096" title="Minho (kraina)">
Minho (kraina)

Minho – kraina historyczna w północnej Portugalii, a w latach 1936–1976 – jedna z dwunastu portugalskich prowincji. Nazwa jest nadal używana w języku potocznym i w znaczeniu historycznym.
Prowincja obejmowała teren dystryktów Braga i Viana do Castelo, a stolicą była Braga. Od zachodu kraina jest ograniczona Oceanem Atlantyckim, a od północy graniczy z hiszpańską Galicją.
Nazwa prowincji i krainy pochodzi od rzeki Minho ("hiszp. Miño"). Region często określa się mianem "Zielone Minho", ze względu na wysokie opady i bujną roślinność. Minho jest traktowane jako kolebka Portugalii: leży tu pierwsza stolica kraju Guimarães, ośrodek kultu religijnego Braga i żywo kultywowane są tradycje (tańce ludowe, stroje, muzyka ludowa, dania). Wysoka gęstość zaludnienia i niewielkie powierzchnie gospodarstw sprzyjały emigracji ludności, przede wszystkim do Brazylii od XVIII wieku i innych krajów europejskich, głównie Francji od połowy XX wieku.
Region słynie z nietypowo produkowanych win vinho verde.

</doc>
<doc id="2858097" url="https://pl.wikipedia.org/wiki?curid=2858097" title="Igrane">
Igrane

Igrane – wieś w Chorwacji, w żupanii splicko-dalmatyńskiej, w gminie Podgora. Leży około 19 km od Makarskiej. W 2011 roku liczyła 399 mieszkańców.
W najwyższym punkcie wioski znajduje się wieża Kula Zale, nazwana na cześć Ivana Antičicia i zbudowana w XVII wieku w celu ochrony przeciwko Turkom. W centrum miejscowości znajduje się pre-romański kościół Św. Michała z XI wieku. Głównym źródłem dochodu mieszkańców jest turystyka.

</doc>
<doc id="2858098" url="https://pl.wikipedia.org/wiki?curid=2858098" title="Metynnis">
Metynnis

Metynnis – rodzaj słodkowodnych ryb z rodziny piraniowatych (Serrasalmidae).
Występowanie.
Ameryka Południowa.
Klasyfikacja.
Gatunki zaliczane do tego rodzaju:
Gatunkiem typowym jest "Metynnis luna".

</doc>
<doc id="2858099" url="https://pl.wikipedia.org/wiki?curid=2858099" title="Sealeina">
Sealeina



</doc>
<doc id="2858100" url="https://pl.wikipedia.org/wiki?curid=2858100" title="Myleocollops">
Myleocollops



</doc>
<doc id="2858102" url="https://pl.wikipedia.org/wiki?curid=2858102" title="Robot i potwór">
Robot i potwór

Robot i Potwór (ang. "Robot and Monster", 2012-2015) – amerykański serial animowany stworzony przez Dave'a Presslera, Joshua Sternina i J.R. Ventimilia. Wyprodukowany przez Smasho! Productions, Lowbar Productions i Nickelodeon Animation Studio. Serial wykonany techniką komputerową CGI.
Światowa premiera serialu miała mieć miejsce jesienią 2011 roku na amerykańskim Nickelodeon. Później przesunięta została na początek 2012 roku, aż w końcu odbyła się 4 sierpnia 2012 roku. W Polsce premiera serialu odbyła się 4 lutego 2013 roku na kanale Nickelodeon Polska.
Początkowo miał powstać drugi sezon serialu, którego produkcja rozpoczęła się w sierpniu 2011. Natomiast w styczniu 2012 zamówienie zostało anulowane, zanim którykolwiek z odcinków zakończył produkcję. Serial został zakończony po jednym sezonie.
Opis fabuły.
Serial opowiada o przygodach dwóch kompletnie od siebie różnych przyjaciół – Robota oraz Potwora. Bohaterowie mieszkają w przedziwnym mieście, w którym roboty i potwory, nazywane również mechanicznymi i organicznymi, żyją koło siebie, zjednoczone miłością do bekonu.
Wersja polska.
Wersja polska: na zlecenie Nickelodeon Polska – START INTERNATIONAL POLSKAReżyseria: Andrzej ChudyDialogi polskie: Jakub Osiński
Dźwięk i montaż: Janusz TokarzewskiKierownictwo produkcji: Dorota NyczekNadzór merytoryczny: Katarzyna DryńskaUdział wzięli:
W pozostałych rolach:
i inni
Piosenkę tytułową śpiewali: Rafał Drozd i Jakub Szydłowski
Lektor: Andrzej Chudy

</doc>
<doc id="2858103" url="https://pl.wikipedia.org/wiki?curid=2858103" title="Diallo Telli">
Diallo Telli

Boubacar Diallo Telli (ur. 1925, zm. 1977) – gwinejski dyplomata i polityk, przedstawiciel Gwinei w ONZ (1958-1964), następnie sekretarz generalny Organizacji Jedności Afrykańskiej.
Życiorys.
Urodził się w muzułmańskiej rodzinie rolniczej należącej do plemienia Peulh. Ukończywszy szkołę elementarną w Poredako (swej rodzinnej wiosce) kontynuował naukę w dakarskiej szkole Williama Ponty, która była znana jako ośrodek edukowania francuskokolonialnej inteligencji afrykańskiej. W 1948 wstąpił do szkoły kolonialnej administracji w Paryżu jako pierwszy afrykański uczeń w tej szkole. Po sześcioletnich studiach w Paryżu doktoryzował się z prawa w 1954. W tejże stolicy Francji wziął ślub z gwinejską działaczką społeczną oraz zawarł przyjaźń z działaczem Afrykańskiego Zrzeszenia Demokratycznego - Ahmedem Sekou Toure – mimo że plemię Peulh pozostawało w opozycji do Sekou Toure. Po studiach w Paryżu Diallo Telli nie angażował się w politykę i sprawował wysokie stanowiska w administracji kolonialnej, podróżując wiele po Francuskiej Afryce Zachodniej i niektórych krajach poza jej zasięgiem (np. w 1956 po raz pierwszy odwiedził Akrę - stolicę Ghany).
W roku 1958, kiedy Gwinea jako pierwszy kraj francuskokolonialny zyskała niepodległość, a jej pierwszym prezydentem został Ahmed Sekou Toure, Diallo Telli wstąpił do służby państwowej nowego państwa i otrzymał funkcję pierwszego w jego historii ambasadora. Od 1958 był ambasadorem Gwinei w Organizacji Narodów Zjednoczonych i osobistym przedstawicielem Sekou Toure. Miał za zadanie utrzymywać łączność z krajami zarówno Afryki, jak i innych kontynentów w okresie izolacji Gwinei od kontaktów międzynarodowych ze względu na wycofanie przez Francję ogółu zawodowego personelu francuskiego (było to skutkiem referendum z 1958, w którym odrzucone zostały związki z Francją na rzecz uzyskania niepodległości). W grudniu 1958 Diallo Telli był reprezentantem Gwinei na XIII sesji Zgromadzenia Ogólnego ONZ, na którym Gwinea została członkiem ONZ. Od 1959 do 1961 ambasador Gwinei w Stanach Zjednoczonych, w 1962 wybrano go na jednego z wiceprzewodniczących Zgromadzenia Ogólnego ONZ. Od kwietnia 1962 sprawował funkcję przewodniczącego Komisji ONZ dla Spraw Dyskryminacji Ludności Afrykańskiej w Republice Południowej Afryki.
Czynnie uczestniczył w przygotowaniach do pierwszej konferencji Organizacji Jedności Afrykańskiej w Addis Abebie w 1963 roku. Od 1964 do 1972 był sekretarzem generalnym OJA, po czym objął tekę ministra sprawiedliwości (1972-1976) w rządzie Ahmeda Sekou Toure, który sprawował już wówczas rządy dyktatorskie. Ostatecznie Diallo Telli został uwięziony pod fałszywymi zarzutami przez Ahmeda Sekou Touré i zagłodzony w więzieniu.

</doc>
<doc id="2858106" url="https://pl.wikipedia.org/wiki?curid=2858106" title="Bergkirchen">
Bergkirchen



</doc>
<doc id="2858107" url="https://pl.wikipedia.org/wiki?curid=2858107" title="Haimhausen">
Haimhausen



</doc>
<doc id="2858108" url="https://pl.wikipedia.org/wiki?curid=2858108" title="Julio Lozano Díaz">
Julio Lozano Díaz

Julio Lozano Diaz (ur. 27 marca 1885, zm. 20 sierpnia 1957) był honduraskim przedsiębiorcą i politykiem, wiceprezydentem Hondurasu (1949-1954) i dyktatorskim prezydentem od 1954 do 1956. Został obalony przez przewrót wojskowy i zmuszony do wyemigrowania do Stanów Zjednoczonych.

</doc>
<doc id="2858109" url="https://pl.wikipedia.org/wiki?curid=2858109" title="San Andrés Sajcabajá">
San Andrés Sajcabajá

San Andrés Sajcabajá – miasto w środkowo-zachodniej Gwatemali, w departamencie El Quiché, leżące w odległości 36 km na północny wschód od stolicy departamentu Santa Cruz del Quiché, w górach Sierra Madre de Chiapas. Według danych szacunkowych w 2012 roku liczba ludności miasta wyniosła 2506 mieszkańców.
Jest siedzibą władz gminy o tej samej nazwie, która w 2012 roku liczyła 25 665 mieszkańców. Gmina jest mała, a jej powierzchnia obejmuje 230 km².

</doc>
<doc id="2858111" url="https://pl.wikipedia.org/wiki?curid=2858111" title="Chilson">
Chilson

Chilson – osada i parafia cywilna w Anglii, w regionie South East England, w hrabstwie Oxfordshire, w dystrykcie West Oxfordshire. W 2011 roku civil parish liczyła 141 mieszkańców. Leży w Evenlode Valley, około 7,2 km na południe od Chipping Norton. Parafia obejmuje także osadę Shorthampton położoną około 1 km na północny wschód od Chilson.
Nazwa osady, zarejestrowana po raz pierwszy w 1200 roku jako "Cildestuna", pochodzi od staroangielskiego słowa "ċildes tūn" oznaczającego posiadłość młodego szlachcica.

</doc>
<doc id="2858112" url="https://pl.wikipedia.org/wiki?curid=2858112" title="Drašnice">
Drašnice

Drašnice – wieś w Chorwacji, w żupanii splicko-dalmatyńskiej, w gminie Podgora. W 2011 roku liczyła 339 mieszkańców.
Miejscowość leży u podnóża Biokova na Magistrali Adriatyckiej.

</doc>
<doc id="2858114" url="https://pl.wikipedia.org/wiki?curid=2858114" title="Engine Alliance GP7000">
Engine Alliance GP7000

Engine Alliance GP7000 – silnik turbowentylatorowy opracowany przez amerykańskie firmy General Electric i Pratt &amp; Whitney stosowany w samolocie Airbus A380. W produkcji mają udział europejskie firmy MTU Aero Engines i Snecma. Produkowana wersja to GP7270 dla pasażerskiego A380-861. Airbus anulował towarową wersję samolotu A380-863F, która miała być napędzana silnikami GP7277 o zwiększonym ciągu.
Projekt.
Początkowo silnik ten był projektowany do napędzania nowych wersji 747-500X/600X popularnego Boeinga 747. Jednak Boeing anulował ten projekt. Wówczas zaczęto projektować silnik pod Airbusa A380. Został on zbudowany w oparciu o rdzeń GE90-110B\115B oraz wentylator od Pratt &amp; Whitney PW4000.
Jednak jako podstawowe silniki do nowego projektu znanego wówczas jako A3XX w 1996 wybrano konkurencyjne silniki Rolls-Royce Trent 900, które początkowo zostały wybrane przez większość linii zamawiających ten samolot. Sytuacja zmieniła się w 2007, kiedy linie Emirates zamówiły 55 samolotów A380 z silnikami GP7000. Samoloty zasilane przez silniki od Engine Alliance będą miały oznaczenie A380-86X, gdzie cyfra 6 oznacza model silnika GP7000.
Silnik odbył pierwszy lot 4 grudnia 2004 z Victorville, Kalifornia na należącym do GE Boeingu 747. Certyfikat Federal Aviation Administration (FAA) uzyskał 29 grudnia 2005, europejski EASA 19 kwietnia 2007, a certyfikat dla typu A380-861 14 grudnia 2007. Oblot Airbusa A380 napędzanego GP7270 odbył się 26 sierpnia 2006. Pierwszy samolot przekazano Emirates 28 lipca 2008. Jeden silnik kosztuje około 15 milionów USD.
Główni użytkownicy silników to linie lotnicze Emirates, Air France i Korean Air.

</doc>
<doc id="2858115" url="https://pl.wikipedia.org/wiki?curid=2858115" title="San Antonio Ilotenango">
San Antonio Ilotenango

San Antonio Ilotenango – miasto w środkowo-zachodniej Gwatemali, w górach Sierra Madre de Chiapas, w departamencie El Quiché, leżące w odległości 12 km na zachód od stolicy departamentu Santa Cruz del Quiché. Według danych szacunkowych w 2012 roku liczba ludności miasta wyniosła 2561 mieszkańców.
Jest siedzibą władz gminy o tej samej nazwie, która w 2012 roku liczyła 20 989 mieszkańców. Gmina jest bardzo mała, a jej powierzchnia obejmuje zaledwie 80 km².

</doc>
<doc id="2858116" url="https://pl.wikipedia.org/wiki?curid=2858116" title="Henri Nouwen">
Henri Nouwen

Henri Nouwen (ur. 24 stycznia 1932 w Nijkerk, zm. 21 września 1996 w Hilversum) – holenderski ksiądz katolicki, autor ponad 40 książek z zakresu duchowości.
Jego książki są wysoko cenione zarówno przez katolików, jak i protestantów.
Pracował przez prawie 20 lat jako profesor w Menninger Foundation Clinic w Topece (Stany Zjednoczone) oraz na Uniwersytecie w Notre Dame, Uniwersytecie Yale i Uniwersytecie Harvarda. Później zostawił swą pracę i zamieszkał z osobami z niepełnosprawnością umysłową w domu we wspólnocie L’Arche.
Przyjaźnił się z Jean Vanierem, założycielem L’Arche, i miał na niego duży wpływ.
Zmarł na zawał mięśnia sercowego.

</doc>
<doc id="2858117" url="https://pl.wikipedia.org/wiki?curid=2858117" title="Nandus">
Nandus

Nandus - rodzaj ryb z rodziny wielocierniowatych (Nandidae). Niektóre gatunki są hodowane w akwariach.
Występowanie.
Wody słodkowodne i słonawe południowej i płd.-wsch. Azji. 
Klasyfikacja.
Gatunki zaliczane do tego rodzaju :

</doc>
<doc id="2858118" url="https://pl.wikipedia.org/wiki?curid=2858118" title="Dmitrij Kazionow">
Dmitrij Kazionow

Dmitrij Aleksandrowicz Kazionow, ros. Дмитрий Александрович Казионов (ur. 13 maja 1984 w Moskwie) – rosyjski hokeista, reprezentant Rosji.
Jego brat Dienis (ur. 1987) także został hokeistą. Obaj bracia zostali wybrani w drafcie NHL przez klub Tampa Bay Lightning.
Kariera.
Wychowanek Dinama Moskwa. Od listopada 2011 zawodnik Mietałłurga Magnitogorsk. W kwietniu 2012 roku przedłużył kontrakt z klubem o dwa lata. Od maja do lipca 2014 zawodnik Łokomotiwu Jarosław. Od sierpnia 2014 zawodnik Torpedo Niżny Nowogród. Wraz z końcem kwietnia 2015 i wygaśnięciem kontraktu odszedł z klubu. Od czerwca 2015 zawodnik HK Soczi. Od maja 2016 wraz z bratem Dienisem został zawodnikiem Mietałłurga Magnitogorsk. Zwolniony z połowie 2017. W lipcu 2017 został ponownie graczem Dinama Moskwa. W 2018 do grudnia był zawodnikiem Siewierstali Czerepowiec.

</doc>
<doc id="2858119" url="https://pl.wikipedia.org/wiki?curid=2858119" title="Bedula">
Bedula



</doc>
<doc id="2858122" url="https://pl.wikipedia.org/wiki?curid=2858122" title="Pożegnanie i Powitanie powstańca (obraz Artura Grottgera)">
Pożegnanie i Powitanie powstańca (obraz Artura Grottgera)

Pożegnanie i Powitanie powstańca (dyptyk) – dyptyk polskiego malarza, Artura Grottgera, odnoszący się do powstania styczniowego, namalowany w latach 1865–1866. Obrazy znajdują się w zbiorach Muzeum Narodowego w Krakowie.
Obrazy "Pożegnanie powstańca" i "Powitanie powstańca" wpisują się w nurt narodowej szkoły malarstwa historycznego, której wybitnymi przedstawicielami byli również Jan Matejko i Józef Chełmoński. Widoczna jest tu, przyjęta przez Grottgera, metoda przedstawiania wydarzeń historycznych przez pryzmat scen wziętych z życia. 
Podobnie jak w cyklu rysunków Polonia czy Lithuania, Grottger podejmuje tu temat powstania styczniowego.
Okoliczności powstania.
Dyptyk Grottger wykonał w 1866 roku podczas swojego pobytu w obecnej ukraińskiej miejscowości Śniatynka, która wówczas należała do Stanisława Tarnowskiego.
Pożegnanie powstańca.
Na pierwszym obrazie, "Pożegnanie powstańca", widzimy scenę, na której żona czule żegna powstańca wyruszającego do walki o wolność Polski, przypinając mu do rogatywki kokardę narodową. Mężczyzna pochodzenia szlacheckiego żegnany jest przez ubraną w żałobną czerń kobietę-Polkę, która dla dobra ojczyzny gotowa jest zrezygnować ze szczęścia osobistego. Obie postacie wpatrzone są w siebie. W tle widać oddział Krakusów. Scena rozgrywa się na progu szlacheckiego dworu, symbolizującego ojczyznę prywatną – miejsce mityczne.
Powitanie powstańca.
Obraz drugi, "Powitanie powstańca", ukazuje ciemną postać powstańca powracającego ukradkiem do domu, witającego żonę. Kobieta ubrana jest w białą, kontrastującą z ubiorem mężczyzny, suknię. Tym razem postacie nie patrzą sobie w oczy. Głowa kobiety zwrócona jest w drugą stronę. Tu radość z powrotu zmącona jest goryczą przegranego powstania. .

</doc>
<doc id="2858123" url="https://pl.wikipedia.org/wiki?curid=2858123" title="Dawid Neufeld">
Dawid Neufeld

Dawid Neufeld (ur. w 1814, zm. 1874) – polski dziennikarz żydowskiego pochodzenia, zesłaniec syberyjski.
Życiorys.
Dawid Neufeld urodził się w 1814 roku w Praszce, pochodził z rodziny żydowskiej. Po powstaniu listopadowym został nauczycielem w szkole Bursztyńskiego, która była pierwszą w Częstochowie publiczną placówką dla Żydów. Od 1851 roku kierował szkołą średnią z internatem dla młodzieży żydowskiej z Częstochowy i innych miast Polski (m.in. Łodzi, Płocka).
W 1860 roku wyjechał do Warszawy, gdzie na zaproszenie Samuela Orgelbranda rozpoczął pracę w zespole redagującym jego „Encyklopedię”. Z pomocą wydawcy od lipca kolejnego roku rozpoczął także wydawanie patriotycznego czasopisma żydowskiego „Jutrzenka”, wzywającego ludność żydowską do współpracy z Polakami w walce o niepodległość i propagującego asymilację Żydów.
Po brutalnych represjach wobec Częstochowy, będących reakcją na patriotyczną demonstrację polsko-żydowską z 8 września 1862 roku, Neufeld wystąpił z ostrą krytyką pod adresem carskiej władzy. Za swoją postawę został aresztowany, a jego gimnazjum zostało zlikwidowane. Ponownie został aresztowany 23 października 1863 roku i zesłany na Syberię. Po powrocie z zesłania prowadził księgarnię w Piotrkowie Trybunalskim. Zmarł w 1874 roku.

</doc>
<doc id="2858125" url="https://pl.wikipedia.org/wiki?curid=2858125" title="San Bartolomé Jocotenango">
San Bartolomé Jocotenango

San Bartolomé Jocotenango – miasto w środkowo-zachodniej Gwatemali, w górach Sierra Madre de Chiapas, w departamencie El Quiché, leżące w odległości 30 km na północ od stolicy departamentu Santa Cruz del Quiché. Według danych szacunkowych w 2012 roku liczba ludności miasta wyniosła 2838 mieszkańców.
Jest siedzibą władz gminy o tej samej nazwie, która w 2012 roku liczyła 15 389 mieszkańców. Gmina jest mała, a jej powierzchnia obejmuje 123 km².

</doc>
<doc id="2858127" url="https://pl.wikipedia.org/wiki?curid=2858127" title="Plastikowy kosmos">
Plastikowy kosmos

Plastikowy kosmos – drugi studyjny album polskiego rapera o pseudonimie Cira. Wydawnictwo ukazało się 25 stycznia 2013 roku nakładem Step Records. Wszystkie nagrania wyprodukował Szatt będący częścią duetu producenckiego Nocne Nagrania. Gościnnie na płycie wystąpili między innymi Bisz, Te-Tris, Hukos, Miuosh czy Onar.
Nagrania zadebiutowały na 6. miejscu zestawienia OLiS.
Lista utworów.
Opracowano na podstawie materiału źródłowego.

</doc>
<doc id="2858130" url="https://pl.wikipedia.org/wiki?curid=2858130" title="Röhrmoos">
Röhrmoos



</doc>
<doc id="2858133" url="https://pl.wikipedia.org/wiki?curid=2858133" title="Dienis Kazionow">
Dienis Kazionow

Dienis Aleksandrowicz Kazionow, ros. Денис Александрович Казионов (ur. 8 grudnia 1987 w Permie) – rosyjski hokeista.
Jego brat Dmitrij (ur. 1984) także został hokeistą. Obaj bracia zostali wybrani w drafcie NHL przez klub Tampa Bay Lightning.
Kariera.
Wychowanek Iżstali Iżewsk. Od czerwca 2012 roku zawodnik Siewierstali Czerepowiec. Od maja 2013 ponownie zawodnik Awangardu Omsk, związany trzyletnim kontraktem. W sierpniu 2014 odszedł z klubu. Od 2014 zawodnik Torpedo Niżny Nowogród. Wraz z końcem kwietnia 2015 i wygaśnięciem kontraktu odszedł z klubu. Od 2015 zawodnik HK Soczi. Od maja 2016 wraz z bratem Dienisem został zawodnikiem Mietałłurga Magnitogorsk. We wrześniu 2018 przeszedł do białoruskiego Dynama Mińsk. Pod koniec grudnia 2018 przeszedł do Awtomobilistu Jekaterynburg. W czerwcu 2019 przeszedł do Nieftiechimika Niżniekamsk. Odszedł z klubu w marcu 2020.

</doc>
<doc id="2858135" url="https://pl.wikipedia.org/wiki?curid=2858135" title="Weichs">
Weichs



</doc>
<doc id="2858136" url="https://pl.wikipedia.org/wiki?curid=2858136" title="Arripis">
Arripis

Arripis – rodzaj morskich ryb okoniokształtnych z monotypowej rodziny aripisowatych (Arripidae), występujących w południowej części Oceanu Spokojnego (od południowej Australii do Nowej Zelandii). Ich płetwa grzbietowa zawiera 9 kolców i 13–19 promieni miękkich. W płetwie odbytowej są 3 kolce i 9
lub 10 miękkich promieni. Płetwa odbytowa jest znacznie krótsza niż miękka część grzbietowej. Płetwa ogonowa rozwidlona. Liczba kręgów: 25. Maksymalna długość ciała wynosi około 90 cm.
Klasyfikacja.
Gatunki zaliczane do tego rodzaju:

</doc>
<doc id="2858138" url="https://pl.wikipedia.org/wiki?curid=2858138" title="Aripisowate">
Aripisowate



</doc>
<doc id="2858139" url="https://pl.wikipedia.org/wiki?curid=2858139" title="Arripidae">
Arripidae



</doc>
<doc id="2858140" url="https://pl.wikipedia.org/wiki?curid=2858140" title="Oscar Moore Trio">
Oscar Moore Trio

Oscar Moore Trio – album amerykańskiego gitarzysty jazzowego Oscara Moore’a nagrany z towarzyszeniem
pianisty Carla Perkinsa i kontrabasisty Joego Comforta. Nagrania zarejestrowano w 1954 w studiu Radio Recorders w Hollywood. Monofoniczny 10" LP ukazał się nakładem wytwórni Skylark Records (SKLP 19).
Album nazywany jest "Oscar Moore Trio" dla odróżnienia go od innych wydawnictw Oscara Moore’a, na okładkach których podane 
jest - tak jak i w tym przypadku - tylko imię i nazwisko głównego wykonawcy (jedna z reedycji nosi już jednak tytuł "Oscar Moore Trio with Carl Perkins").
Lista utworów.
Edycja angielska, monofoniczny 10" LP wytwórni London (H-APB 1035) z 1955 ma zmienioną kolejność nagrań: 
Na okładce podany wykonawca: The Oscar Moore Trio i tytuły nagrań. Od pierwszego z nich album nazywany jest "Kenya".
Informacje uzupełniające.
Nagrania z tej płyty (z dodaniem jednego utworu) ukazały się również na albumach noszących tytuły:

</doc>
<doc id="2858141" url="https://pl.wikipedia.org/wiki?curid=2858141" title="San Juan Cotzal">
San Juan Cotzal

San Juan Cotzal – miasto w środkowo-zachodniej Gwatemali, w górach Sierra Madre de Chiapas, w departamencie El Quiché, leżące w odległości 95 km na północ od stolicy departamentu Santa Cruz del Quiché. Według danych szacunkowych w 2012 roku liczba ludności miasta wyniosła 17 876 mieszkańców. Na północ od miasta znajduje się Rezerwat Visis Cabá (hiszp. "Reserva de Bisfera Visis Cabá").
Jest siedzibą władz gminy o tej samej nazwie, która w 2012 roku liczyła 27 937 mieszkańców. Gmina jest bardzo mała, a jej powierzchnia obejmuje zaledwie 182 km².

</doc>
<doc id="2858142" url="https://pl.wikipedia.org/wiki?curid=2858142" title="Łosoś australijski">
Łosoś australijski



</doc>
<doc id="2858144" url="https://pl.wikipedia.org/wiki?curid=2858144" title="San Pedro Jocopilas">
San Pedro Jocopilas

San Pedro Jocopilas – miasto w środkowo-zachodniej Gwatemali, w górach Sierra Madre de Chiapas w departamencie El Quiché, leżące w odległości 8,5 km na północ od stolicy departamentu Santa Cruz del Quiché. Według danych szacunkowych w 2012 roku liczba ludności miasta wyniosła tylko 1326 mieszkańców.
Jest siedzibą władz gminy o tej samej nazwie, która w 2012 roku liczyła 29 034 mieszkańców. Gmina w porównaniu do innych w departamencie jest duża, a jej powierzchnia obejmuje 578 km².

</doc>
<doc id="2858147" url="https://pl.wikipedia.org/wiki?curid=2858147" title="Tomáš Záborský">
Tomáš Záborský

Tomáš Záborský (ur. 14 listopada 1987 w Trenczynie) – słowacki hokeista, reprezentant Słowacji, olimpijczyk.
Jego brat Matus (ur. 1993) także został hokeistą.
Kariera.
Wychowanek Dukli Trenczyn. Od połowy 2012 zawodnik Awangardu Omsk. Od połowy października 2013 zawodnik Saławatu Jułajew Ufa (w toku wymiany z Ufy do Omska trafił jego rodak Štefan Ružička). Od sierpnia 2014 do kwietnia 2017 zawodnik HIFK. Od maja 2016 zawodnik Brynäs IF. Od czerwca 2017 zawodnik Tappara. Od kwietnia 2019 zawodnik SaiPa. Pod koniec sierpnia 2021 ogłoszono jego transfer do Bílí tygři Liberec. W październiku 2021 przeszedł do niemieckiego Schwenninger Wild Wings. We wrześniu 2022 został zawodnikiem HK Poprad.
Uczestniczył w turniejach mistrzostw świata w 2013 oraz zimowych igrzysk olimpijskich 2014.

</doc>
<doc id="2858148" url="https://pl.wikipedia.org/wiki?curid=2858148" title="Piotr Sawczuk">
Piotr Sawczuk

Piotr Henryk Sawczuk (ur. 29 stycznia 1962 w Puczycach) – polski duchowny rzymskokatolicki, doktor prawa kanonicznego, biskup pomocniczy siedlecki w latach 2013–2019, biskup diecezjalny drohiczyński od 2019.
Życiorys.
Urodził się 29 stycznia 1962 w Puczycach, a dorastał w Kornicy. W 1981 ukończył naukę w Liceum Ogólnokształcącym im. Józefa Ignacego Kraszewskiego w Białej Podlaskiej i złożył egzamin dojrzałości. W latach 1981–1987 odbył studia filozoficzno-teologiczne w Wyższym Seminarium Duchownym w Siedlcach. 6 czerwca 1987 w katedrze Niepokalanego Poczęcia Najświętszej Maryi Panny w Siedlcach został wyświęcony na prezbitera przez Jana Mazura, miejscowego biskupa diecezjalnego. W 1988 na Wydziale Teologicznym Katolickiego Uniwersytetu Lubelskiego uzyskał magisterium z teologii. W 1989 rozpoczął studia specjalistyczne na Wydziale Prawa Kanonicznego Akademii Teologii Katolickiej w Warszawie. Magisterium z prawa kanonicznego uzyskał w 1992, zaś doktorat z prawa kanonicznego otrzymał w 1996 po obronie dysertacji "«Communicatio in sacris» w kanonicznym prawie karnym".
W latach 1987–1989 pracował jako wikariusz w parafii Przemienia Pańskiego w Wisznicach. W czasie studiów doktoranckich był kapelanem loretanek warszawskich. W 1989 został pracownikiem kurii diecezji siedleckiej. W latach 1989–1990 był notariuszem w sądzie biskupim. W 1993 został sędzią sądu biskupiego. Od 1996 do 2003 pełnił funkcję notariusza kurii diecezjalnej. W 2003 został kanclerzem kurii. 7 listopada 2009 objął również urząd wikariusza generalnego. Ponadto w 2003 został z urzędu członkiem rady kapłańskiej, a w 2007 wszedł w skład kolegium konsultorów. Brał czynny udział w pracach II Synodu Diecezji Siedleckiej, pełniąc funkcje przewodniczącego Komisji Przygotowawczej (od 2011) i członka Komisji Głównej (od 2012). Jako delegat biskupów siedleckich udzielał sakramentu bierzmowania i przeprowadzał wizytacje kanoniczne w parafiach. W 2003 został kanonikiem honorowym, zaś w 2009 kanonikiem gremialnym i prałatem scholastykiem Kapituły Katedralnej Siedleckiej. W 2010 papież Benedykt XVI nadał mu godność kapelana Jego Świątobliwości.
W 1996 został wykładowcą prawa kanonicznego w siedleckim seminarium duchownym. W latach 1996–2011 ten sam przedmiot wykładał również w Instytucie Teologicznym w Siedlcach.
19 stycznia 2013 papież Benedykt XVI mianował go biskupem pomocniczym diecezji siedleckiej ze stolicą tytularną Ottana. Święcenia biskupie otrzymał 6 kwietnia 2013 w katedrze Niepokalanego Poczęcia Najświętszej Maryi Panny w Siedlcach. Głównym konsekratorem był Zbigniew Kiernikowski, biskup diecezjalny siedlecki, zaś współkonsekratorami arcybiskup Celestino Migliore, nuncjusz apostolski w Polsce, i Henryk Tomasik, biskup diecezjalny radomski. Jako zawołanie biskupie przyjął słowa „"Nomini Tuo da gloriam"” ("Twemu Imieniu daj chwałę"). W 2014 w związku z przeniesieniem dotychczasowego biskupa diecezjalnego Zbigniewa Kiernikowskiego do diecezji legnickiej do czasu objęcia diecezji przez Kazimierza Gurdę pełnił funkcję administratora apostolskiego diecezji.
17 czerwca 2019 papież Franciszek przeniósł go na urząd biskupa diecezjalnego diecezji drohiczyńskiej. 19 lipca 2019 kanonicznie objął diecezję, a dzień później odbył ingres do katedry Trójcy Przenajświętszej w Drohiczynie.
W ramach Konferencji Episkopatu Polski został w 2013 delegatem ds. Duszpasterstwa Polskich Przetwórców Żywności, a w 2014 delegatem ds. Duszpasterstwa Prawników i członkiem Rady Prawnej.

</doc>
<doc id="2858149" url="https://pl.wikipedia.org/wiki?curid=2858149" title="Dachau (ujednoznacznienie)">
Dachau (ujednoznacznienie)



</doc>
<doc id="2858155" url="https://pl.wikipedia.org/wiki?curid=2858155" title="Grigorij Panin">
Grigorij Panin

Grigorij Walerjewicz Panin, ros. Григорий Валерьевич Панин (ur. 24 listopada 1985 w Karagandzie, Kazachska SRR) – rosyjski hokeista pochodzenia kazachskiego.
Kariera.
Od 2007 zawodnik Ak Barsa Kazań. W październiku 2013 został zdyskwalifikowany na 11 spotkań po faulu na zawodniku drużyny przeciwnej. Od czerwca 2014 zawodnik CSKA Moskwa. W czerwcu 2015 przedłużył kontrakt o dwa lata. Po ostatnim meczu CSKA w fazie play-off sezonu KHL (2016/2017) decyzją Komisji Dyscyplinarnej KHL został ukarany karą łączną ośmiu meczów dyskwalifikacji, jako konsekwencji dwóch fauli na zawodnikach Łokomotiwu Jarosław 18 marca 2017, w których poszkodowani byli Maxime Talbot i Brandon Kozun. Od lipca 2017 zawodnik Saławatu. W marcu 218 przedłużył kontrakt o trzy lata.

</doc>
<doc id="2858164" url="https://pl.wikipedia.org/wiki?curid=2858164" title="ZF Sachs">
ZF Sachs

ZF Sachs AG – niemiecki producent motocykli, motorowerów i rowerów, założony w 1895 roku w mieście Schweinfurt przez wynalazcę Ernesta Sachsa (1867-1932) i Karla Fichtela.
W 2003 roku przedsiębiorstwo zatrudniało 16 511 pracowników w 19 krajach i miało obrót na poziomie 2,1 miliarda euro.
Dziś firma produkuje głównie części silnikowe i osprzęt rowerowy, jest też właścicielem takich marek, jak:
Hercules, Rabeneick, Huret, Maillard oraz Sedis.

</doc>
<doc id="2858166" url="https://pl.wikipedia.org/wiki?curid=2858166" title="Kamienica przy ul. Artura Grottgera 5 w Kłodzku">
Kamienica przy ul. Artura Grottgera 5 w Kłodzku

Kamienica przy ul. Grottgera 5 w Kłodzku – pochodząca z końca XVII wieku barokowa kamienica, położona w obrębie starówki.
Historia.
Dom powstał z końcem XVII wieku na murach dwóch domów mieszkalnych. Uległ bardzo poważnej przebudowie z początkiem XX wieku. Ostatnio remontowano go już po 1950 roku.
Decyzją wojewódzkiego konserwatora zabytków z dnia 1 grudnia 1988 roku kamienica została wpisana do rejestru zabytków
Architektura.
Budynek, w zasadzie o dwóch kondygnacjach, posiada jeszcze niemal pełną trzecią kondygnację w złączonych szczytach. Sześć osi elewacji, niezbyt regularnie rozmieszczonych, powtarza się w parterze i na piętrze. Szeroką sień przejazdową, z surowym boniowanym portalem, zamieniono na sklep. Skromne, ale ładne obramienia okien w parterze i na piętrze zakańczają proste, delikatne gzymsy. Okna parteru, sąsiadujące ze wspomnianym portalem, zamieniono na drzwi, dorabiając węgarom spody. Charakterystyczne są szczyty bliźniacze, o bujnej, ale nie przesadnie rozwichrzonej sylwecie. Warto zwrócić uwagę na zakończenie szczytów wklęsło zbiegającymi się krawędziami o silnych gzymsach. Tego rodzaju zwieńczenie szczytów znaleźć można w Kłodzku jeszcze na kilku obiektach. Dom zwany jest „Pod Wilkiem”, od płaskorzeźby przedstawiającej wilka, umieszczonej pomiędzy oknami pierwszego piętra. Dzieło to jest stosunkowo nowe. Jego autorem jest kłodzki rzeźbiarz Franc Wagner (1887-1942)

</doc>
<doc id="2858167" url="https://pl.wikipedia.org/wiki?curid=2858167" title="Lidia Lipkowska">
Lidia Lipkowska



</doc>
<doc id="2858169" url="https://pl.wikipedia.org/wiki?curid=2858169" title="Sulaymaniyah Stadium">
Sulaymaniyah Stadium

Sulaymaniyah Stadium – wielofunkcyjny stadion w mieście As-Sulajmanijja, w Iraku. Może pomieścić 10 000 widzów. Swoje spotkania rozgrywa na nim drużyna Sulaymaniya FC.

</doc>
<doc id="2858170" url="https://pl.wikipedia.org/wiki?curid=2858170" title="Rubén Olivares">
Rubén Olivares

Rubén Olivares (ur. 14 stycznia 1947 w Meksyku) – meksykański bokser, zawodowy mistrz świata kategorii koguciej i piórkowej.
Rozpoczął karierę boksera zawodowego w 1965. Pierwsze 24 walki wygrał przez nokaut lub techniczny nokaut. Pierwszym znanym przeciwnikiem, z którym się zmierzył, był były mistrz świata wagi muszej Salvatore Burruni, którego Olivares pokonał przez TKO w 3. rundzie 31 marca 1968 w Meksyku. 23 maja 1969 w Inglewood stoczył zwycięski pojedynek o prawo walki o mistrzostwo świata z byłym mistrzem olimpijskim Takao Sakurai, którego pokonał przez TKO w 6. rundzie.
22 sierpnia 1969 w Inglewood pokonał przez nokaut w 5. rundzie obrońcę tytułu Lionela Rose'a z Australii i został nowym mistrzem świata federacji WBA i WBC w wadze koguciej. W obronie zdobytego tytułu pokonał 12 grudnia tego roku w Inglewood Alana Rudkina z Wielkiej Brytanii przez TKO w 2. rundzie i 18 kwietnia 1970, również w Inglewood, swego rodaka Chucho Castillo na punkty. W walce rewanżowej Castillo odebrał Olivaresowi pas mistrzowski, wygrywając 16 października tego roku w Inglewood przez TKO w 14. rundzie. Olivares odzyskał tytuł w swej trzeciej walce z Castillo 2 kwietnia 1971, która, jak poprzednie, toczyła się w Inglewood, wygrywając na punkty.
W 1971 Olivares pokonał jeszcze byłego mistrza świata kategorii muszej Efrena Torresa (10 lipca w Guadalajarze, TKO w 4. rundzie, walka towarzyska), Kazuyoshiego Kanazawę (25 października w Nagoi, (przez nokaut w 14. rundzie) i Jesúsa Pimentela (14 grudnia w Inglewood, przez TKO w 11. rundzie). W kolejnej walce o tytuł 19 marca 1972 w Meksyku przegrał przez nokaut w 8. rundzie ze swym rodakiem Rafaelem Herrerą. Herrera pokonał go również w walce towarzyskiej 14 listopada tego roku.
Olivares przeniósł się do kategorii piórkowej. 23 czerwca 1973 w Inglewood zdobył tytuł mistrza NABF ("North American Boxing Federation") wygrywając przez poddanie w 9. rundzie z przyszłym dwukrotnym mistrzem świata, niepokonanym dotąd Bobbym Chaconem. 9 lipca 1974, także w Inglewood, zdobył wakujący tytuł mistrza świata WBA wagi piórkowej, nokautując w 7. rundzie Zensuke Utagawę. W pierwszej obronie tego pasa został jednak znokautowany w 13. rundzie przez Alexisa Argüello 23 listopada tego roku w Inglewood.
W 1975 Olivares kolejno: zdobył tytuł mistrza świata WBC kategorii piórkowej, wygrywając 20 czerwca przez TKO w 2. rundzie z Bobbym Chaconem, utracił ten tytuł po porażce na punkty 20 września z Davidem Koteyem i przegrał w towarzyskiej walce z przyszłym mistrzem świata Dannym "Little Red" Lopezem przez nokaut w 7. rundzie. Wszystkie te walki stoczono w Inglewood.
Później walczył ze zmiennym szczęściem. 20 sierpnia 1977 w Inglewood przegrał jednomyślnie z Chaconem, 28 kwietnia 1978 w Ciudad Obregón pokonał przez TKO w 2. rundzie przyszłego mistrza świata José Luisa Ramíreza (była to jedyna porażka przed czasem w karierze Ramíreza), a 21 lipca 1979 w Houston po raz ostatni walczył o pas mistrza świata, przegrywając przez TKO w 12. rundzie z Eusebio Pedrozą. Kontynuował karierę do 1981, a później stoczył jeszcze po walce w 1986 i 1988.
Został wybrany w 1991 do Międzynarodowej Bokserskiej Galerii Sławy.

</doc>
<doc id="2858171" url="https://pl.wikipedia.org/wiki?curid=2858171" title="Nicky Romero">
Nicky Romero

Nicky Romero, właśc. Nick Rotteveel (ur. 6 stycznia 1989 w Amerongen) – holenderski DJ i producent, założyciel wytwórni "Protocol Recordings". Karierę rozpoczynał w brzmieniach house i tech house, obecnie produkuje muzykę z gatunku electro i progressive house.
Nicky urodził się w Holandii, ale sporą część dzieciństwa spędził w Kanadzie. Karierę rozpoczął w 2008 roku, natomiast największy rozgłos zyskał dzięki remiksowi do utworu "Flash" amerykańskiego DJ-a Green Velvet oraz singlem "Toulouse" wydanym nakładem Spinnin Records w 2011 roku. W kwietniu 2012 roku otworzył swoją własną wytwórnię "Protocol Recordings", a w sierpniu tego samego roku ruszyła autorska audycja radiowa pt. "Protocol Radio". W rankingu DJ Mag 2012 Nicky Romero pojawił się pierwszy raz w historii plebiscytu, zajmując wysokie, 17 miejsce, a rok później zajął 7 miejsce.
Na koncie Romero ma już współpracę z takimi artystami, jak Tiësto, Hardwell, Fedde Le Grand, David Guetta, Calvin Harris czy Avicii. Wyprodukował także singiel z albumu Rihanny.
W 2014 roku po raz pierwszy wystąpił w Polsce na festiwalu Sunrise w Kołobrzegu.

</doc>
<doc id="2858173" url="https://pl.wikipedia.org/wiki?curid=2858173" title="Egzarchat apostolski Francji obrządku bizantyjsko-ukraińskiego">
Egzarchat apostolski Francji obrządku bizantyjsko-ukraińskiego



</doc>
<doc id="2858175" url="https://pl.wikipedia.org/wiki?curid=2858175" title="John Gugala">
John Gugala

John J. Gugala (ur. 1 listopada 1927, zm. 20 czerwca 2002) – amerykański baseballista.
W latach 40. XX wieku, Gugala studiował na University of Illinois at Urbana-Champaign, gdzie w latach 1947-1949, grał w drużynie uniwersyteckiej Illinois Fighting Illini. W 1949 roku, podpisał kontrakt z Chicago White Sox, jednak przez trzy sezony występował tylko w klubach farmerskich tego zespołu.
Statystyki w minor leagues.
Sezon zasadniczy

</doc>
<doc id="2858178" url="https://pl.wikipedia.org/wiki?curid=2858178" title="Manfred Braschler">
Manfred Braschler

Manfred Braschler (ur. 8 października 1958 w Imst, zm. 2 sierpnia 2002 w Goldach) – urodzony w Austrii były szwajcarski piłkarz, w trakcie kariery piłkarskiej grający na pozycji napastnika.
Kariera piłkarska.
Klub.
Braschler rozpoczynał profesjonalną piłkarską karierę w austriackim SSW Innsbruck. W 1982 roku wyjechał do Szwajcarii, przez siedem sezonów występował w FC Sankt Gallen, a następnie był graczem FC Chur 97.
Reprezentacja.
Po przyjęciu szwajcarskiego obywatelstwa w latach 1982−1985 Braschler rozegrał 22 mecze w reprezentacji Szwajcarii. W kadrze zadebiutował 27 października 1982 roku w towarzyskim meczu przeciwko reprezentacji Włoch..

</doc>
<doc id="2858182" url="https://pl.wikipedia.org/wiki?curid=2858182" title="Ruben Olivares">
Ruben Olivares



</doc>
<doc id="2858183" url="https://pl.wikipedia.org/wiki?curid=2858183" title="Łowcy skalpów">
Łowcy skalpów

Łowcy skalpów (ang. "The Scalphunters") – amerykański western komediowy z 1968 w reżyserii Sydneya Pollacka.
Obraz wykreowany w stylu komedii slapstickowej. Plenery kręcono wśród skalnych formacji meksykańskiego parku narodowego Sierra de Órganos w rejonie Sombrerete i w pustynnym krajobrazie równiny La Posa w okolicy Quartzsite (Arizona).
Treść.
Powracający do domu z cennymi skórami traper Joe Bass zostaje napadnięty przez Indian Kiowów, którzy pozbawiają go zdobyczy, w zamian pozostawiając mu zbiegłego czarnego niewolnika. W zamiarze odzyskania swej własności Bass ze swym nowym towarzyszem wyrusza ich śladem. Tymczasem Indianie zostają z kolei napadnięci przez bandę łowców skalpów, którym przewodzi bezwzględny Jim Howie, i to on przejmuje ładunek skór trapera. W ślad za nim podąża uparty Joe z czarnym Josephem Lee, który okazuje się inteligentnym i wykształconym domowym niewolnikiem z manierami, i prostemu traperowi przysparza w drodze coraz więcej kłopotów. Choć kolejne próby odzyskania jego własności ponoszą fiasko, pomiędzy obydwoma zwaśnionymi mężczyznami z wolna nawiązuje się porozumienie, co wraz z ponownym pojawieniem się Indian finalizuje ich perypetie niespodziewanym zakończeniem.

</doc>
<doc id="2858184" url="https://pl.wikipedia.org/wiki?curid=2858184" title="Geras (mitologia)">
Geras (mitologia)

Geras (także Starość; gr. Gē̂̂ras, łac. Senectus) – w mitologii greckiej bóg i uosobienie starości, dziecko Nyks (zrodzonym samodzielnie lub w wyniku związku z Erebem). Był przedstawiany jako mały, wysuszony starzec. Jego przeciwieństwem była Hebe, bogini młodości. Rzymskim odpowiednikiem Gerasa był Senectus. Znany jest przede wszystkim z przedstawień na wazonie, które pokazują go z Heraklesem. Mit, który je zainspirował, przypuszczalnie został całkowicie utracony.
Starożytni autorzy podkreślali jego bezwzględność, jako że tylko bogowie byli wolni od jego niszczycielskiej mocy. Przykładem tego jest historia Titonosa, kochanka Eos, który stał się nieśmiertelny, lecz nie wiecznie młody.
Kult Gerasa był obecny w Atenach i Kadyksie.

</doc>
<doc id="2858185" url="https://pl.wikipedia.org/wiki?curid=2858185" title="Geras">
Geras

Austria:
Inne:

</doc>
<doc id="2858186" url="https://pl.wikipedia.org/wiki?curid=2858186" title="Pseudocorynopoma">
Pseudocorynopoma

Pseudocorynopoma – rodzaj słodkowodnych ryb z rodziny kąsaczowatych (Characidae). 
Klasyfikacja.
Gatunki zaliczane do tego rodzaju:
Gatunkiem typowym jest "Pseudocorynopoma doriae".

</doc>
<doc id="2858187" url="https://pl.wikipedia.org/wiki?curid=2858187" title="Chalcinopelecus">
Chalcinopelecus



</doc>
<doc id="2858188" url="https://pl.wikipedia.org/wiki?curid=2858188" title="Bergia">
Bergia

Bergia – rodzaj roślin z rodziny nadwodnikowatych ("Elatinaceae"). Obejmuje około 25–29 gatunków występujących w strefie równikowej i w strefie ciepłego klimatu umiarkowanego. Centrum zróżnicowania stanowi tropikalna część Australii, gdzie rośliny te rosną w okresowych zbiornikach.
Systematyka.
Rodzaj siostrzany dla "Elatine" w obrębie rodziny nadwodnikowatych ("Elatinaceae"), która wchodzi w skład obszernego rzędu malpigiowców ("Malpighiales"), należącego do kladu różowych w obrębie okrytonasiennych.

</doc>
<doc id="2858189" url="https://pl.wikipedia.org/wiki?curid=2858189" title="Mistrzostwa Świata w Snowboardzie 2013 − half-pipe kobiet">
Mistrzostwa Świata w Snowboardzie 2013 − half-pipe kobiet

Kobiety w konkurencji - halfpipe, walczyły o medale mistrzostw świata 20 stycznia w Stoneham w rynnie zwanej Stoneham. Tytułu sprzed dwóch lat nie obroniła Australijka Holly Crawford, która uplasowała się na drugim miejscu. Nową mistrzynią świata została Amerykanka Arielle Gold, natomiast brąz wywalczyła reprezentantka Francuska Sophie Rodriguez.

</doc>
<doc id="2858190" url="https://pl.wikipedia.org/wiki?curid=2858190" title="Ostrogon z Cupang">
Ostrogon z Cupang



</doc>
<doc id="2858194" url="https://pl.wikipedia.org/wiki?curid=2858194" title="Filotes">
Filotes

Filotes (też Filotas, Czułość; gr. Philótēs, Philōtas, łac. Amicitia, Gratia) – w mitologii greckiej bogini i uosobienie czułości oraz przyjaźni, córka Nyks.

</doc>
<doc id="2858197" url="https://pl.wikipedia.org/wiki?curid=2858197" title="Maśniaki">
Maśniaki

Maśniaki – zespół powstały w 1967 r. przy Zarządzie Głównym Związku Podhalan jako „Ludowy Teatr Ziemi Podhalańskiej”, później działający jako Zespół Pieśni i Tańca „Maśniaki”.
Zespół zyskał miano „Reprezentacyjnego Zespołu Miasta Zakopane”. Podczas „Festiwalu Folkloru Ziem Górskich” w Zakopanem w 1969 r. przedstawił program pt. „Prządki”, za który otrzymał pierwszą nagrodę „Złotą Ciupagę”. Konsekwencją występu zespołu było ustanowienie przez jury festiwalu nowego regulaminu, w którym zespoły podzielone są na trzy kategorie: autentyczną, artystycznie opracowaną oraz stylizowaną. Regulamin ten obowiązuje do dnia dzisiejszego.
W 1975 r. zespół brał udział w „Międzynarodowym Festiwalu Krajów Naddunajskich” w Kalocsa na Węgrzech, gdzie zdobył tytuł Konkursowego Laureata oraz dwie główne nagrody za pielęgnowanie rodzimej kultury i bardzo wysoki poziom artystyczny. Uczestniczył w programach telewizyjnych, festiwalach i konkursach w kraju i zagranicą, zdobywając m.in. I nagrody na Festiwalu Górali Polskich w Żywcu, 3 złote i 4 srebrne ciupagi na Międzynarodowym Festiwalu Folkloru Ziem Górskich w Zakopanem. W 1978 r. zespół nagrał dwupłytowy album „Bacówka” i „Wesele Góralskie”.
Po wyjeździe kierownika artystycznego oraz organizacyjnego Mariana Styrczuli-Maśniaka do USA zespół zawiesił działalność.

</doc>
<doc id="2858198" url="https://pl.wikipedia.org/wiki?curid=2858198" title="Psedosphronemus cupanus">
Psedosphronemus cupanus



</doc>
<doc id="2858199" url="https://pl.wikipedia.org/wiki?curid=2858199" title="Macropodus cupanus">
Macropodus cupanus



</doc>
<doc id="2858200" url="https://pl.wikipedia.org/wiki?curid=2858200" title="Polyacanthus cupanus">
Polyacanthus cupanus



</doc>
<doc id="2858204" url="https://pl.wikipedia.org/wiki?curid=2858204" title="Mistrzostwa Świata w Snowboardzie 2013 − half-pipe mężczyzn">
Mistrzostwa Świata w Snowboardzie 2013 − half-pipe mężczyzn

Mężczyźni w konkurencji - halfpipe, walczyli o medale mistrzostw świata 20 stycznia w Stoneham w rynnie zwanej tak samo jak miasto organizujące czyli Stoneham. Tytułu sprzed dwóch lat nie obronił Australijczyk Nathan Johnstone, który zajął tylko 7 miejsce. Nowym mistrzem świata w tej konkurencji został reprezentant Szwajcarii pochodzenia rosyjskiego Iouri Podladtchikov. Natomiast wicemistrzem świata został zawodnik z Japonii Taku Hiraoka, zaś brązowy krążek zdobył Finn Markus Malin, który dwa lata temu również zdobył brąz.

</doc>
<doc id="2858206" url="https://pl.wikipedia.org/wiki?curid=2858206" title="Polyacanthus dayi">
Polyacanthus dayi



</doc>
<doc id="2858207" url="https://pl.wikipedia.org/wiki?curid=2858207" title="Polyacanthus cupanus dayi">
Polyacanthus cupanus dayi



</doc>
<doc id="2858208" url="https://pl.wikipedia.org/wiki?curid=2858208" title="Parosphromenus dayi">
Parosphromenus dayi



</doc>
<doc id="2858209" url="https://pl.wikipedia.org/wiki?curid=2858209" title="Macropodus cupanus dayi">
Macropodus cupanus dayi



</doc>
<doc id="2858210" url="https://pl.wikipedia.org/wiki?curid=2858210" title="Macropodus dayi">
Macropodus dayi



</doc>
<doc id="2858213" url="https://pl.wikipedia.org/wiki?curid=2858213" title="Parafia Niepokalanego Poczęcia Najświętszej Marii Panny w Wygodzie">
Parafia Niepokalanego Poczęcia Najświętszej Marii Panny w Wygodzie

Parafia Niepokalanego Poczęcia Najświętszej Maryi Panny – rzymskokatolicka parafia w Wygodzie, należąca do dekanat czarnoleskiego w diecezji radomskiej.

</doc>
<doc id="2858218" url="https://pl.wikipedia.org/wiki?curid=2858218" title="Ulica Emilii Sczanieckiej w Poznaniu">
Ulica Emilii Sczanieckiej w Poznaniu

Ulica Emilii Sczanieckiej - ulica w Poznaniu na Łazarzu. Swój bieg rozpoczyna na skrzyżowaniu z Ulicą Głogowską, a kończy dochodząc do ulicy Kazimierza Jarochowskiego. 
Historia.
Została przyłączona do miasta w 1900 roku. Nosiła wówczas nazwę "Jagowej""(Jagowstrasse)". W ciągu pięciu lat (1905-1910) osiedliły się na niej 174 osoby. 5 stycznia 1919 roku zmieniono jej nazwę na obecną. W 1928 w związku z Powszechną Wystawą Krajową zbudowano linię tramwajową, które dowoziła zwiedzających do część "E" wystawy. W latach 1939-1945 nosiła nazwę "Tirpitzstrasse". Tory tramwajowe były powtórnie wykorzystywane w latach 1956 - 1965. Tu swoją trasę kończyły linie 11 i 14.
Trójkąt torowy.
Wybudowana w 1928 trasa kończyła się pętlą na wysokości ulicy Bogusławskiego. W latach 1935-1944 zlikwidowano część trasy wraz z pętlą, pozostały rozjazdy z Głogowskiej w Sczanieckiej. W 1965 roku przebudowano na trójkąt torowy. Ostatni raz tramwaje wykorzystały go w 1972 roku.
Obecnie układ jest odcięty od sieci przy skrzyżowaniu z ulicą Głogowską. Jest też przecięty asfaltem na skrzyżowaniu z Kasprzaka. Odcinek za tym skrzyżowanie wiedzie na wysepce ponad poziomem ulicy(stoją na niej samochody). Planowana jest rewitalizacja.
Ruch tramwajowy.
Tramwaje jadąc ulicą Sczanieckiej skręcały w lewo w ul. Bogusławskiego, tam znajdował się przystanek dla wysiadających. Pusty tramwaj cofał z asekuracją konduktora tyłem w prawo w Sczanieckiej. Po wejściu pasażerów, tramwaj wracał tą ulicą do Głogowskiej.

</doc>
<doc id="2858221" url="https://pl.wikipedia.org/wiki?curid=2858221" title="Ustrój polityczny Watykanu">
Ustrój polityczny Watykanu



</doc>
<doc id="2858223" url="https://pl.wikipedia.org/wiki?curid=2858223" title="San Carlos de Apoquindo">
San Carlos de Apoquindo



</doc>
<doc id="2858224" url="https://pl.wikipedia.org/wiki?curid=2858224" title="Marek Gracz">
Marek Gracz

Marek Gracz (ur. 9 marca 1949 w Gdańsku) – polski operator filmów dokumentalnych, wykładowca Wyższej Szkoły Sztuki i Projektowania w Łodzi.

</doc>
<doc id="2858225" url="https://pl.wikipedia.org/wiki?curid=2858225" title="17. ceremonia wręczenia Satelitów">
17. ceremonia wręczenia Satelitów

17. ceremonia wręczenia Satelitów za rok 2012, odbyła się 16 grudnia 2012 roku w Los Angeles. Nominacje do tej nagrody zostały ogłoszone przez IPA.

</doc>
<doc id="2858228" url="https://pl.wikipedia.org/wiki?curid=2858228" title="Kościoły ucieczkowe">
Kościoły ucieczkowe

Kościoły ucieczkowe – kościoły ewangelickie położone na obszarach protestanckich (księstwo legnickie, Łużyce) w bezpośredniej bliskości obszarów zrekatolicyzowanego Śląska (pozostającego pod katolicką zwierzchnością Habsburgów). 
Po wojnie trzydziestoletniej (1618–1648) służyły one w XVII i XVIII wieku nie tylko lokalnej ludności wyznania ewangelickiego, ale także dodatkowym wiernym zza granicy, którzy na swoich terenach nie mieli swobody wyznaniowej. Określenie „kościoły ucieczkowe” odnosi się do tych kościołów, które wybudowano jeszcze przed zakończeniem wojny i podpisaniem pokoju westfalskiego. Kościoły, które wybudowano później, w celu zaspokojenia potrzeb zwiększającej się liczby pielgrzymujących ze Śląska protestantów, nazywane były kościołami granicznymi.
Kościołami ucieczkowymi były m.in.: stary kościół ewangelicki w Obornikach Śląskich, kościół w Nowej Wsi Grodziskiej, kościół parafialny pw. św. Jana Nepomucena położony w Pielgrzymce k. Złotoryi, kościół pw. bł. Szymona z Lipnicy w Starych Drzewcach k. Szlichtyngowej (a także w pobliskich: Trzęsowie, Gawronkach, Orsku, Kębłowie, Wąsoszu, Szlichtingowej i Wygnańczycach), w Kościelcu k. Legnicy.
Kościoły ucieczkowe przestały pełnić swoją rolę w latach 40. XVIII wieku, kiedy Dolny Śląsk został zajęty przez Prusy. W państwie pruskim panowała wolność wyznania, która umożliwiała śląskim protestantom odprawianie nabożeństw bez konieczności pielgrzymowania za granicę.

</doc>
<doc id="2858229" url="https://pl.wikipedia.org/wiki?curid=2858229" title="Kościół ucieczkowy">
Kościół ucieczkowy



</doc>
<doc id="2858230" url="https://pl.wikipedia.org/wiki?curid=2858230" title="Master of Puppets (singel)">
Master of Puppets (singel)

Master of Puppets – singel zespołu Metallica z albumu "Master of Puppets". Kompozytorami utworu są wszyscy członkowie Metalliki.
Według słów Jamesa Hetfielda utwór traktuje o narkotykach, które przejmują kontrolę nad osobą je zażywającą. Został umieszczony w grze "".
Utwór zawiera rozbudowane instrumentalne intro, po którym zaczyna się pierwsza zwrotka, refren, z powrotem motyw przewodni, druga zwrotka i refren. Po drugim refrenie zaczyna się długa sekcja instrumentalna (bridge), w której pojawia się pierwsze (w historii zespołu i na płycie), rozbudowane i charakterystyczne solo gitarowe wokalisty Jamesa Hetfielda (wykonywane przez niego zarówno na płycie, jak i na koncertach). Później pojawia się mini sekcja instrumentalno-wokalna, po której można usłyszeć solo Kirka Hammetta. Później, utwór wraca do początkowej formy. Pod koniec utworu, można usłyszeć nagranych kilka (albo kilkanaście) partii śmiechu połączonych z końcową partią instrumentalną (różniącą się znacznie od poprzednich – zawiera ona między innymi dodatkowe partie gitarowe, które są "odtwarzane" od tyłu).

</doc>
<doc id="2858236" url="https://pl.wikipedia.org/wiki?curid=2858236" title="Mario Sechi">
Mario Sechi

Mario Sechi (ur. 29 stycznia 1968) – włoski dziennikarz i publicysta.
Życiorys.
Ukończył studia dziennikarskie na Uniwersytecie LUISS w Rzymie. Pracę dziennikarską rozpoczął w 1992 w mediolańskim „L'Indipendente”, w 1994 przeszedł do „il Giornale”, kierował redakcjami w Genui i Mediolanie. Od 1998 do 2001 był redaktorem naczelnym sardyńskiego dziennika regionalnego „L'Unione Sarda”, następnie powrócił do poprzedniego czasopisma. Od 2007 był zastępcą redaktora naczelnego magazynu „Panorama”, a od 2009 zajmował tożsame stanowisko w „Libero”. W lutym 2010 objął funkcję redaktora naczelnego dziennika „Il Tempo”. Zrezygnował z niego w styczniu 2013, kiedy to zadeklarował kandydowanie do parlamentu włoskiego z ramienia koalicji Z Montim dla Włoch (nie uzyskał mandatu).
W 2019 został dyrektorem agencji prasowej Agenzia Giornalistica Italia.

</doc>
<doc id="2858239" url="https://pl.wikipedia.org/wiki?curid=2858239" title="Walki na Morzu Śródziemnym i udział w nich Polaków">
Walki na Morzu Śródziemnym i udział w nich Polaków



</doc>
<doc id="2858242" url="https://pl.wikipedia.org/wiki?curid=2858242" title="Indersdorf">
Indersdorf



</doc>
<doc id="2858246" url="https://pl.wikipedia.org/wiki?curid=2858246" title="Roeboides">
Roeboides

Roeboides – rodzaj słodkowodnych ryb z rodziny kąsaczowatych (Characidae). 
Występowanie.
Ameryka Środkowa i Ameryka Południowa.
Klasyfikacja.
Gatunki zaliczane do tego rodzaju:
Gatunkiem typowym jest "Epicyrtus microlepis" ("R. microlepis").

</doc>
<doc id="2858247" url="https://pl.wikipedia.org/wiki?curid=2858247" title="Evermannolus">
Evermannolus



</doc>
<doc id="2858249" url="https://pl.wikipedia.org/wiki?curid=2858249" title="Eucynopotamus">
Eucynopotamus



</doc>
<doc id="2858250" url="https://pl.wikipedia.org/wiki?curid=2858250" title="Cynocharax">
Cynocharax



</doc>
<doc id="2858253" url="https://pl.wikipedia.org/wiki?curid=2858253" title="Örkened">
Örkened

Örkened (do 1658 roku duń. "Ørkened") – parafia (szw. tradycyjnie "socken", współcześnie "församling") w Szwecji, położona w północno-wschodniej części prowincji historycznej ("landskap") Skania, od 1974 roku w granicach gminy Osby. Kościół parafialny znajduje się w Lönsboda ("Örkeneds kyrka").
Parafia Örkened powstała pod koniec XVI wieku po podziale parafii Glimåkra ("Glimåkra socken", wówczas duń. "Glimager sogn"). Do 1658 roku, kiedy m.in. Skania, Halland i Blekinge po traktacie w Roskilde przeszły we władanie Szwecji, stanowiła obszar pogranicza duńsko-szwedzkiego.
Spalenie parafii Örkened (1678).
Podczas wojny skańskiej 1675–1679 parafia Örkened, położona w trudno dostępnym i lesistym terenie, była rejonem szczególnie aktywnych działań "snapphanar", wspieranych przez z reguły nastawioną antyszwedzko miejscową ludność. Przez okolice przechodziły linie komunikacyjne z położonej po drugiej stronie granicy Smalandii do armii szwedzkiej operującej w Skanii. Mniejsze pododdziały szwedzkie były tam łatwym celem dla dobrze znających teren "snapphanar".
W odwecie Karol XI rozkazał w połowie kwietnia 1678 roku spalić wszystkie zabudowania parafii Örkened oraz stracić każdego pojmanego tam mężczyznę zdolnego do noszenia broni, aby w ten sposób ostatecznie odstraszyć ludność Skanii od wspierania "snapphanar" i strony duńskiej w toczącej się wojnie. Akcja pacyfikacyjna została dokładnie zaplanowana. Jeszcze przed jej rozpoczęciem odczytano we wszystkich kościołach sąsiednich parafii królewski list, w którym Karol XI wzywał wszystkich okolicznych mieszkańców do poparcia i przyłączenia się do działań przeciwko ludności parafii Örkened. Następnie co najmniej 500 żołnierzy szwedzkich oraz pewna liczba wspierających ich chłopów otoczyło obszar parafii, po czym wkroczono tam pięcioma kolumnami, od strony: Broby, Osby i Loshult oraz od południa i wschodu. Zniszczono wszystkie mosty i obstawiono drogi, aby w ten sposób wyłapać wszystkich „"snapphanar"”. Jedynie kobiety i dzieci miały ujść z życiem. Wszystkie zagrody miały zostać splądrowane i następnie spalone. Zniszczono także zasiewy na polach. Oszczędzono jedynie kilka zagród, należących do osób otwarcie współpracujących ze stroną szwedzką.
Mieszkańcy parafii Örkened, wówczas około 700 osób, zostali jednak najprawdopodobniej wcześniej ostrzeżeni o szykowanej akcji i zdecydowana większość zdążyła uciec i ukryć się w lasach. Pojmano jednak i stracono około 20 osób. Po zakończeniu akcji żołnierze szwedzcy wycofali się, zostawiając za sobą spustoszony obszar. Pozostali przy życiu mieszkańcy parafii Örkened albo przyłączyli się do "snapphanar", albo schronili się u krewnych w sąsiednich okolicach. Część z nich wywędrowała do Danii. W parafii Örkened pozostało około połowy z pierwotnej liczby jej mieszkańców. Konflikt w Skanii miał jeszcze trwać aż do początku lat 80. XVII wieku.

</doc>
<doc id="2858259" url="https://pl.wikipedia.org/wiki?curid=2858259" title="Buona Sera, Mrs. Campbell">
Buona Sera, Mrs. Campbell

Buona Sera, Mrs. Campbell – amerykańska komedia filmowa z 1968 roku w reżyserii Melvina Franka. Gwiazdą filmu była włoska aktorka Gina Lollobrigida. Obraz otrzymał trzy nominacje do Złotego Globu. W Polsce znany jest także pod tytułem Dobranoc Signora Campbell.
Film realizowano we Włoszech, w rzymskim studio filmowym Cinecittà.
Fabuła.
Włoszka Carla Campbell w czasie II wojny światowej miała romans, aż z trzema amerykańskimi żołnierzami – Walterem, Justinem i Philem. Z związku z jednym z mężczyzn urodziła się córka Gia. Sprytna Carla informuje każdego ze swych kochanków, że jest ojcem dziecka. W ten sposób przez lata otrzymuje potrójne alimenty i udaje się jej zbić małą fortunę. Sytuacja komplikuje się, gdy cała trójka postanawia przyjechać do Włoch, aby poznać Gieę.

</doc>
<doc id="2858260" url="https://pl.wikipedia.org/wiki?curid=2858260" title="A. Branco">
A. Branco

A. Branco – portugalski rugbysta, sześciokrotny reprezentant Portugalii w rugby union mężczyzn. 
Jego pierwszym meczem w reprezentacji było spotkanie z Hiszpanią, które zostało rozegrane 31 marca 1968. Ostatni raz w reprezentacji zagrał 12 maja 1968 z Włochami w Lizbonie. 

</doc>
<doc id="2858261" url="https://pl.wikipedia.org/wiki?curid=2858261" title="Lynce de Faria">
Lynce de Faria

Lynce de Faria – portugalski rugbysta, czternastokrotny reprezentant Portugalii w rugby union mężczyzn. 
Jego pierwszym meczem w reprezentacji było spotkanie z Hiszpanią, które zostało rozegrane 31 marca 1968. Ostatni raz w reprezentacji zagrał 7 kwietnia 1974 z RFN w Hanowerze. 

</doc>
<doc id="2858262" url="https://pl.wikipedia.org/wiki?curid=2858262" title="Arnoldo Neto">
Arnoldo Neto

Arnoldo Neto – portugalski rugbysta, dwunastokrotny reprezentant Portugalii w rugby union mężczyzn.
Jego pierwszym meczem w reprezentacji było spotkanie z Hiszpanią, które zostało rozegrane 31 marca 1968. Ostatni raz w reprezentacji zagrał 7 kwietnia 1974 z RFN w Hanowerze.

</doc>
<doc id="2858264" url="https://pl.wikipedia.org/wiki?curid=2858264" title="Zimna Roztoka">
Zimna Roztoka



</doc>
<doc id="2858265" url="https://pl.wikipedia.org/wiki?curid=2858265" title="Parafia Najświętszej Maryi Panny Królowej Różańca Świętego w Wysokim Kole">
Parafia Najświętszej Maryi Panny Królowej Różańca Świętego w Wysokim Kole

Parafia Najświętszej Maryi Panny Królowej Różańca Świętego – rzymskokatolicka parafia w Wysokim Kole, należąca do dekanat czarnoleskiego w diecezji radomskiej.
Historia.
Regów i Wysokie Koło w XV w. stanowiły własność Regowskich herbu Habdank, a potem Pękosławskich, Witowskich, Chomętowskich, Wielopolskich i Lewickich. Pierwotny drewniany kościół pw. św. Mikołaja w Regowie, w pobliżu Wisły, istniał około 1390. Parafia została erygowana w 1439 przez biskupa krakowskiego Zbigniewa Oleśnickiego. Ze względu na częste wylewy Wisły zmieniono w XV w. lokalizację świątyni. Kolejny kościół modrzewiowy zbudował w 1747 proboszcz ks. Maciej Gwiazdowski, a uposażyła go Dorota z Czekarzewic, wojewodzina lubelska i dziedzic Jan Wielopolski. 
Znaczenie kościoła zaczęło maleć pod koniec XIX w. Nazwa parafii funkcjonowała jeszcze formalnie do I wojny światowej, kiedy całkowicie zaniknął kościół w Regowie. Na terenie parafii Regów w Wysokim Kole powstał kościół pw. Św. Krzyża i klasztor dominikański zbudowany w latach 1637–1681 z fundacji Stanisława Witowskiego, kasztelana sandomierskiego i Jana Wielopolskiego. Kościół był konsekrowany w 1694 przez bp. Stanisława Szembeka, sufragana krakowskiego. Po kasacie dominikanów w 1870 zamieszkiwali tu krótko franciszkanie reformaci, zaś pod koniec XIX w. proboszcz parafii Regów zamieszkał w zabudowaniach klasztornych i od 1891 nabożeństwa były sprawowane w Wysokim Kole.
Po bokach prezbiterium znajduje się zakrystia i skarbczyk sklepione kolebkowo, a nad nimi kaplice Matki Bożej z cudownym obrazem i św. Józefa. Cudowny obraz Matki Bożej Wysokolskiej, typu Hodegetria, namalowany został na wzór wizerunku z Częstochowy, z tą różnicą, że w prawej ręce Matka Boża trzyma różę. Obraz odbiera kult od 1684. Jest to wizerunek wykonany farbą olejną na desce lipowej. Czczony jest pod tytułami: Róża Duchowna, Królowa Różańca Świętego. Uroczysta koronacja odbyła się 18 sierpnia 1974. Przewodniczył jej kard. Stefan Wyszyński. We wrześniu 2003 miało miejsce włamanie do sanktuarium i kradzież koron z cudownego wizerunku. Nowe korony poświęcił w Rzymie w 2004 papież Jan Paweł II. Uroczystości rekoronacjne odbyły się 22 sierpnia 2004. Kościół jest trójnawowy, bazylikowy, orientowany, zbudowany na planie prostokąta i wzniesiony z cegły i białego kamienia.

</doc>
<doc id="2858266" url="https://pl.wikipedia.org/wiki?curid=2858266" title="44 (album)">
44 (album)

44 – czwarty album studyjny polskiej grupy muzycznej Hedfirst

</doc>
<doc id="2858267" url="https://pl.wikipedia.org/wiki?curid=2858267" title="Chucho Castillo">
Chucho Castillo

Jesús „Chucho” Castillo Aguilera (ur. 17 czerwca 1944 w Nuevo Valle de Moreno, zm. 15 stycznia 2013 w Meksyku) – meksykański bokser, zawodowy mistrz świata kategorii koguciej.
Rozpoczął karierę boksera zawodowego w 1962. W 1967 zdobył tytuł mistrza Meksyku w wadze koguciej, którego bronił kilkakrotnie z powodzeniem. Pokonał znanego boksera z Kolumbii Bernardo Caraballo przez nokaut w 8. rundzie 14 października 1967 w Meksyku oraz swego rodaka Jesúsa Pimentela na punkty 14 czerwca 1968 w Inglewood.
6 grudnia 1968 w Inglewood zmierzył się w walce o tytuł mistrza świata federacji WBA i WBC w wadze koguciej z obrońcą pasa Lionelem Rose z Australii, przegrywając niejednogłośnie na punkty po 15. rundach. Werdykt wywołał oburzenie widowni, która składała się głównie z Meksykanów i spowodował zamieszki. Castillo pokonał 15 lutego 1969 w Monterrey przyszłego mistrza świata Rafaela Herrerę przez techniczny nokaut w 3. rundzie.
Kolejny pojedynek o pas mistrza świata wagi koguciej Castillo stoczył 18 kwietnia 1970 w Inglewood ze swym rodakiem Rubénem Olivaresem, który w międzyczasie odebrał tytuł Rose’owi. Olivares wygrał po 15 rundach na punkty. W walce rewanżowej Castillo odebrał Olivaresowi pas mistrzowski, wygrywając 16 października tego roku w Inglewood przez TKO w 14. rundzie. Olivares odzyskał tytuł w trzeciej walce z Castillo 2 kwietnia 1971, która, jak poprzednie, toczyła się w Inglewood, wygrywając na punkty.
Castillo kontynuował karierę do 1975. Ze znanych pięściarzy pokonał Rafaela Ortegę (14 września 1974 w Meksyku na punkty), a przegrał z Rafaelem Herrerą (23 maja 1971 w Inglewood na punkty), Enrique Pinderem (11 listopada 1972 w Inglewood na punkty), Bobbym Chaconem (28 kwietnia 1973 w Inglewood przez TKO w 10. rundzie) i Dannym „Little Red” Lopezem (24 kwietnia 1975 w Los Angeles przez TKO w 2. rundzie).
Zmarł na zawał serca 15 stycznia 2013 w mieście Meksyk.

</doc>
<doc id="2858268" url="https://pl.wikipedia.org/wiki?curid=2858268" title="Lista niemieckich niszczycieli I wojny światowej">
Lista niemieckich niszczycieli I wojny światowej

Lista niemieckich niszczycieli I wojny światowej
Orientacyjne dane podane w formacie: stocznia, rok wodowania, wyporność, prędkość, uzbrojenie.
Niszczyciele typu 1898 i zbliżonych.
Na początku I wojny światowej nazwy okrętów wczesnych typów S 90-107, G 108-113 i S 114-131 zmieniono na T z dotychczasowymi numerami.
Niszczyciele typu S 90.
12 okrętów: Schichau, Elbląg 1898-1901; 388 t; 26,5 w.; 3 x 50 mm, 3 wt 450 mm
Niszczyciele typu S 102.
6 okrętów: Schichau, 1898-1901; 388 t; 26,5 w.; 3 x 50 mm, 3 wt 450 mm
Niszczyciele typu G 108.
6 okrętów: Germaniawerft, Kilonia, 1900-1902; 433 t; 29 w.; 3 x 50 mm, 3 wt 450 mm
Niszczyciele typu S 114.
6 okrętów: Schichau, 1902-1903; 408 t; 28 w.; 3 x 50 mm, 3 wt 450 mm
Niszczyciele typu S 120.
6 okrętów: Schichau, 1903-1904; 461 t; 27,5 w.; 3 x 50 mm, 3 wt 450 mm
Niszczyciele typu S 126.
6 okrętów: Schichau, 1904-1905; 474 t; 28 w.; 3 x 50 mm, 3 wt 450 mm
Niszczyciele typu G 132.
6 okrętów: Germaniawerft, Kilonia 1906; 544 t; 28 w.; 4 x 52 mm, 3 wt 450 mm 
Niszczyciele typu 1906 i zbliżonych.
Niszczyciele typu S 138 (1906 rok budżetowy).
12 okrętów: Schichau, 1906-1907; 684 t; 30 w.; 1 x 88 mm, 3 x 52 mm, 3 wt 450 mm 
Niszczyciele typu V 150 (1907 rok budżetowy).
12 okrętów: Vulcan, Szczecin, 1907-1908; 691 t; 30 w.; 2 x 88 mm, 3 wt 450 mm 
Niszczyciele typu V 162 (1908 rok budżetowy).
3 okręty: Vulcan, Szczecin, 1909; 739 t; 32 w.; 2 x 88 mm, 3 wt 450 mm 
Niszczyciele typu S 165 (1908 rok budżetowy).
4 okręty: Schichau, 1910-1911; 765 t; 32 w.; 1 x 88 mm, 3 x 52 mm, 3 wt 450 mm 
Niszczyciele typu G 169 (1908 i 1909 rok budżetowy).
7 okrętów: Germaniawerft, Kilonia 1908-1910; 777 t; 32 w.; 2 x 88 mm, 3 wt 450 mm
Niszczyciele typu S 176.
4 okręty: Schichau, 1910-1911; 780 t; 32 w.; 2 x 88 mm, 4 wt 500 mm
Niszczyciele typu V 180.
12 okrętów: Vulcan, Szczecin, 1909-1911; 780 t; 32 w.; 2 x 88 mm, 4 wt 500 mm
Niszczyciele typu G 192.
6 okrętów: Germaniawerft, Kilonia 1910-1911; 810 t; 33,9 w.; 2 x 88 mm, 4 wt 500 mm
Niszczyciele typu 1911.
24 okrętów typu 1911:
Niszczyciele typu V 1.
8 okrętów: Vulcan, Szczecin, 1911-1913; 697 t; 32 w.; 2 x 88 mm, 4 wt 500 mm
Niszczyciele typu G 7.
6 okrętów: Germaniawerft, Kilonia, 1911-1912; 719 t; 33 w.; 2 x 88 mm, 4 wt 500 mm
Niszczyciele typu S 13.
12 okrętów: Schichau, 1911-1913; 695 t; 32,5 w.; 2 x 88 mm, 4 wt 500 mm
Niszczyciele typu 1913.
71 okrętów typu 1913:
Niszczyciele typu V 25.
6 okrętów: Vulcan, Szczecin, 1914; 975 t; 33,5 w.; 3 x 88 mm, 6 wt 500 mm
Niszczyciele typu S 31.
6 okrętów: Schichau, 1913-1914; 971 t; 33,5 w.; 3 x 88 mm, 6 wt 500 mm
Niszczyciele typu G 37.
6 okrętów: Germaniawerft, Kilonia, 1914-1915; 1051 t; 34 w.; 3 x 88 mm, 6 wt 500 mm
Niszczyciele typu V 43.
6 okrętów: Vulcan, Szczecin, 1914-1915; 1106 t; 34,5 w.; 3 x 88 mm, 6 wt 500 mm
Niszczyciele typu S 49.
18 okrętów: Schichau, 1915-1916; 1074 t; 34 w.; 3 x 88 mm, 6 wt 500 mm
Niszczyciele typu V 67.
18 okrętów: Vulcan, Szczecin, 1915-1916; 1188 t; 34 w.; 3 x 88 mm, 6 wt 500 mm
Niszczyciele typu G 85.
11 okrętów: Germaniawerft, Kilonia, 1915-1916; 1147 t; 33,5 w.; 3 x 88 mm, 6 wt 500 mm
Niszczyciele typu 1916 M.
24 okrętów typu 1916 M (mob)
Niszczyciele typu G 96.
1 okręt: Germaniawerft, Kilonia, 1916 1147 t; 32 w.; 3 x 105 mm, 6 wt 500 mm
Niszczyciele typu V 125.
11 okrętów: Vulcan, Szczecin, 1917; 1188 t; 34 w.; 3 x 105 mm, 6 wt 500 mm
Niszczyciele typu S 131.
9 okrętów: Schichau, 1917-1918; 1170 t; 34 w.; 3 x 105 mm, 6 wt 500 mm
Niszczyciele typu H 145.
3 okręty: Howaldtswerft, Kilonia, 1917-1918; 1147 t; 33,5 w.; 3 x 105 mm, 6 wt 500 mm
Niszczyciele typu 1917 M.
22 okrętów typu 1917 M (mob): 1216–1224 t; 32,5 w.; 3 x 105 mm, 6 x 50 mm, 6 wt 500 mm
Niszczyciele typu G 148.
3 okręty: Germaniawerft, Kilonia, "nieukończone";
1 okręt: Stocznia Cesarska, Wilhelmshaven, "nieukończone";
Niszczyciele typu S 152.
6 okrętów: Schichau, 1918 ("nieukończone");
Niszczyciele typu V 158.
8 okrętów: Vulcan, Szczecin, 1918-1920 ("nieukończone");
Niszczyciele typu H 166.
4 okręty: Howaldtswerft, Kilonia, 1918-1919 ("nieukończone");
Niszczyciele typu 1918 M.
64 okrętów typu 1918 M (mob)
Niszczyciele typu V 170.
16 okrętów: Vulcan, Szczecin, - ("nieukończone"); 1523 t; 35 w.; 4 x 105 mm, 6 wt 500 mm
Niszczyciele typu S 178.
21 okrętów: Schichau, 1919 ("nieukończone"); 1563 t; 35 w.; 4 x 150 mm, 6 wt 500 mm
Niszczyciele typu H 186.
17 okręty: Howaldtswerft, Kilonia, 1919 ("nieukończone"); 1523 t; 35 w.; 4 x 105 mm, 6 wt 500 mm
Niszczyciele typu 1916.
12 okrętów: Niszczyciele typu 1916
Niszczyciele typu S 113.
3 okręty: Schichau, 1918; 2415 t; 36 w.; 4 x 150 mm, 4 wt 600 mm
Niszczyciele typu V 116.
3 okręty: Vulcan, Szczecin, 1918; 2360 t; 36 w.; 4 x 150 mm, 4 wt 600 mm
Niszczyciele typu B 97.
8 okrętów typu B 97:
6 okrętów: Blohm und Voss, Hamburg, 1914-1915; 2 okręty: Vulcan, Szczecin, 1915; 1843 t; 36 w.; 4 x 88 mm (do 1916 r.), 4 x 105 mm (od 1916 r.), 6 wt 500 mm
Niszczyciele typu G 101.
4 okręty typu G 101: Germaniawerft, Kilonia 1914; 1734 t; 33,5 w.; 4 x 88 mm (do 1916 r.), 4 x 105 mm (od 1916 r.), 6 wt 500 mm
Niszczyciele typu V 105.
4 okręty typu V 105: Vulcan, Szczecin, 1914; 420 t; 28 w.; 2 x 88mm (V 106: 2 x 52 mm), 2 wt 450 mm

</doc>
<doc id="2858271" url="https://pl.wikipedia.org/wiki?curid=2858271" title="Kępa Zawadowska">
Kępa Zawadowska

Kępa Zawadowska – dawna wieś, a obecnie osiedle i obszar MSI w dzielnicy Wilanów w Warszawie.
Historia.
Miejscowość założona została w 1819. Osiedlili się tam wtedy koloniści niemieccy (Olędrzy) sprowadzeni przez administratorów dóbr wilanowskich należących do Potockich. Nazwa „Zawadowska“ nawiązywała do folwarku Zawady, do którego należała wieś.
W 1832 roku koloniści zbudowali szkołę, założyli zachowany do dziś cmentarz ewangelicki oraz kolonię domów mieszkalnych. W 1905 roku liczyła 35 domów i 278 mieszkańców. W trakcie II wojny światowej mieszkańcy wnioskowali o wpisanie ich na volkslistę. 
W latach 1942–1943 w miejscowości znajdował się obóz pracy dla ludności żydowskiej. Więźniowie obozu (w 1942 ok. 400 osób) byli zatrudniani przy pracach wodno-melioracyjnych.
W lipcu 1944, w związku z ofensywą Armii Czerwonej, mieszkańcy Kępy Zawadowskiej zostali ewakuowani do Niemiec.
W 1951 roku wieś została włączona do Warszawy. Początkowo znajdowała się w dzielnicy Wilanów, od 1960 roku w dzielnicy Mokotów, od 1994 roku w gminie Warszawa-Wilanów, od 2002 roku ponownie w dzielnicy Wilanów. Kępa Zawadowska położona jest w południowo-wschodniej części dzielnicy, w tarasie zalewowym Wisły.
Na obszarze osiedla znajduje się część rezerwatu przyrody Wyspy Zawadowskie. Znajduje się tu także rekultywowane składowisko odpadów paleniskowych Elektrociepłowni Siekierki. Wzdłuż Wału Zawadowskiego przebiega linia kolejowa do elektrociepłowni.
Na terenie Kępy Zawadowskiej znajduje się parafia Posłania Uczniów Pańskich.

</doc>
<doc id="2858274" url="https://pl.wikipedia.org/wiki?curid=2858274" title="Józef Karol Szembek">
Józef Karol Szembek

Józef Karol Szembek (ur. 2 lutego 1780 w Porębie Żegoty koło Chrzanowa, zm. 19 maja 1874 w Porębie Żegoty koło Chrzanowa), ziemianin, kapitan wojsk Księstwa Warszawskiego.
Syn Aleksandra (zm. 1806) i Urszuli Wielopolskiej (1743-1803). Ożenił się w 1817 roku z Katarzyną Patelską herbu Ostoja (1800-1891), siostrą Józefa Patelskiego. Dał początek drugiej szlacheckiej gałęzi rodu Szembeków. 
Uczestnik wojen napoleońskich. Właściciel Alwerni, Poręby i Żegocina w Małopolsce. Był właścicielem Biblioteki w Porębie, liczącej 2 tysiące woluminów. Sędzia pokoju Wolnego miasta Krakowa. Pochowany został w Alwerni.
Jego wnuk Jerzy Józef Elizeusz Szembek był arcybiskupem mohylewskim.

</doc>
<doc id="2858275" url="https://pl.wikipedia.org/wiki?curid=2858275" title="Tilapia rangii">
Tilapia rangii



</doc>
<doc id="2858276" url="https://pl.wikipedia.org/wiki?curid=2858276" title="Tilapia multifasciata macrostoma">
Tilapia multifasciata macrostoma



</doc>
<doc id="2858277" url="https://pl.wikipedia.org/wiki?curid=2858277" title="Tilapia leonensis">
Tilapia leonensis



</doc>
<doc id="2858278" url="https://pl.wikipedia.org/wiki?curid=2858278" title="Tilapia heudelotii">
Tilapia heudelotii



</doc>
<doc id="2858279" url="https://pl.wikipedia.org/wiki?curid=2858279" title="Gra dyktator">
Gra dyktator

Gra dyktator – metoda badawcza polegająca na symulacji zachowań ekonomicznych i społecznych, które są powiązane z altruizmem, np. dotowanie fundacji charytatywnych.
Historia.
Gra dyktator została stworzona i zastosowana w pierwotnej wersji przez Daniela Kahnemana, Jacka Knetscha oraz Richarda Thalera w 1986 roku. Następnie była modyfikowana i rozwijana m.in. przez Catherine Eckel i Philipa Grossmana.
Pomysł teorii.
Badacze burzliwie dyskutowali na temat wyników otrzymywanych w grach ultimatum. Wątpliwości pojawiały się, gdy należało rozstrzygnąć, czy osoba proponująca kieruje się zachowaniem strategicznym (lęk przed odrzuceniem oferty), czy jednak naturalnie dąży do sprawiedliwego podziału zasobów. Kahneman wymyślił symulację, aby odpowiedzieć na wątpliwości badaczy związane z grami ultimatum. Gra dyktator miała rozstrzygnąć kwestię tego, czy wybory dokonywane przez ludzi odzwierciedlają strategiczne zachowanie się graczy, czy może spontanicznie dążą do sprawiedliwego podziału.
Obecnie gra dyktator D. Kahnemana (1986) jest jedną z podstawowych metod badawczych wykorzystywanych w psychologii ekonomicznej oraz dziedzinach pokrewnych.
Gra dyktator jako pierwsza pozwoliła zbadać altruistyczne zachowania ludzi przy podziale dóbr między sobą a inną osobą. Dzięki grze dyktator można przewidzieć, opisać i zbadać altruistyczne zachowania ludzi, które nie były brane pod uwagę we wcześniejszych grach ultimatum.
Główne założenia.
Przy założeniu, że gracz proponujący kieruje się wyłącznie korzyściami ekonomicznymi, nie powinien on dzielić się z drugą osobą w ogóle, ponieważ nie ma takiego obowiązku (może zatrzymać wszystko dla siebie) i jednocześnie gracz, któremu oferta jest składana, nie może odmówić/nie zgodzić się na oferowaną propozycję. Gdy proponujący zostawia wszystko dla siebie, wtedy mówimy o tzw. równowadze Nasha.
Jeżeli natomiast gracz nr 1 oferuje graczowi nr 2 jakieś pieniądze, możemy wnioskować, że w swoich wyborach kieruje się preferencjami zorientowanymi społecznie. Właśnie w celu udowodnienia kierowania się takimi preferencjami przy podziale dóbr została skonstruowana gra dyktator.
Zasady gry.
Tomasz Zaleśkiewicz opisał zasady gry w sposób matematyczny:
Gracz 1 otrzymuje pewną kwotę pieniędzy i decyduje, ile z tej sumy odda graczowi 2, a ile zostawi z tego dla siebie. Gracz 1, jeśli nie chce, nie musi dzielić się z graczem 2 pieniędzmi. Jednocześnie gracz 2 nie może odrzucić propozycji.
Gracz 1 w takim kontekście powinien mieć silnie egoistyczną motywację, ponieważ gracz 2 jest anonimowy. Jeśli gracz 1 zostawi całą pulę dla siebie, wtedy mówimy o równowadze Nasha. Natomiast gdy gracz 1 oferuje jakąś sumę graczowi 2, można wnioskować, że wybór kierowany jest preferencjami zorientowanymi społecznie.
Powstała również inna odmiana gry dyktator: tzw. odwrócona gra dyktator, w której gracz pierwszy może ofiarować drugiemu jakąś sumę ze swojej puli, ale może także pobrać pieniądze z puli gracza drugiego.
Wnioski z badań prowadzonych metodą gra dyktator.
W klasycznym badaniu Kahnemana, Knetscha i Thalera gracze nr 1 w 75% przypadków dzielili się po równo pieniędzmi z graczem nr 2.
Colin Camerer opublikował analizę 28 rozgrywek gry dyktator, z której wynika, że:
Większą chęć do dzielenia się zauważono u osób:

</doc>
<doc id="2858281" url="https://pl.wikipedia.org/wiki?curid=2858281" title="Sarotherodon melanotheron paludinosus">
Sarotherodon melanotheron paludinosus



</doc>
<doc id="2858282" url="https://pl.wikipedia.org/wiki?curid=2858282" title="Melanogenes macrocephalus">
Melanogenes macrocephalus



</doc>
<doc id="2858285" url="https://pl.wikipedia.org/wiki?curid=2858285" title="Chromis microcephalus">
Chromis microcephalus



</doc>
<doc id="2858286" url="https://pl.wikipedia.org/wiki?curid=2858286" title="Chromis macrocephalus">
Chromis macrocephalus



</doc>
<doc id="2858287" url="https://pl.wikipedia.org/wiki?curid=2858287" title="Tilapia melanotheron">
Tilapia melanotheron



</doc>
<doc id="2858288" url="https://pl.wikipedia.org/wiki?curid=2858288" title="Funkamateur">
Funkamateur

Funkamateur – niemiecki miesięcznik o tematyce radiotechnicznej i elektronicznej, adresowany głównie do elektroników – amatorów, w szczególności krótkofalowców. Pismo, założone za czasów NRD – w 1952 r., początkowo było wydawane przez wydawnictwo Militärverlag der DDR pod tytułem "Gesellschaft für Sport und Technik (GST)". W latach 80. XX w. tematykę poszerzono m.in. o mikrokomputery.
Funkamateur od czasów PRL-u jest do nabycia także w punktach sprzedaży prasy zagranicznej w Polsce.
Obecnie jest trzecim na świecie czasopismem o tej tematyce pod względem nakładu (43 000 egz.) – po "QST" z USA oraz japońskim "CQ ham radio".

</doc>
<doc id="2858289" url="https://pl.wikipedia.org/wiki?curid=2858289" title="Shorthampton">
Shorthampton

Shorthampton – osada w Anglii, w regionie South East England, w hrabstwie Oxfordshire, w dystrykcie West Oxfordshire, w parafii cywilnej Chilson. Leży około 3 km na zachód od Charlbury.
Najstarsze części anglikańskiego kościoła parafialnego pw. Wszystkich Świętych reprezentują styl normandzki. Z tego samego okresu pochodzi okno lancetowe umieszczone w północnej ścianie nawy. Obecne prezbiterium, zbudowane w XIII lub XIV wieku, jest niewielkich rozmiarów. Większość aktualnych okien pochodzi z trzeciej fazy gotyku w Anglii. Kościół posiada zamknięte ławki kościelne z XVIII wieku oraz południowy przedsionek zbudowany w XIX wieku.
Wewnętrzne ściany budowli zdobią XV-wieczne malowidła ścienne, włączając rzadki "Cud glinianych ptaków" wzorowany na Ewangelii Nikodema oraz inny obraz, przedstawiający Zytę z Lukki. Budynek kościoła jest zabytkiem klasy II*.
Kościół jest częścią beneficjum Charlbury with Shorthampton. Obecnie większość nabożeństw odbywa się w kościele parafialnym pw. św. Maryi Dziewicy w Charlbury.

</doc>
<doc id="2858293" url="https://pl.wikipedia.org/wiki?curid=2858293" title="Pelmatochromis genisquamulatus">
Pelmatochromis genisquamulatus



</doc>
<doc id="2858294" url="https://pl.wikipedia.org/wiki?curid=2858294" title="Paratilapia ellenbergeri">
Paratilapia ellenbergeri



</doc>
<doc id="2858295" url="https://pl.wikipedia.org/wiki?curid=2858295" title="Paratilapia macrocephala">
Paratilapia macrocephala



</doc>
<doc id="2858296" url="https://pl.wikipedia.org/wiki?curid=2858296" title="Ilaria Capua">
Ilaria Capua

Ilaria Capua (ur. 21 kwietnia 1966 w Rzymie) – włoska badaczka, wirusolog i lekarz weterynarii, należąca do najbardziej znanych naukowców zajmujących się m.in. ptasią grypą, a także deputowana.
Życiorys.
W 1989 ukończyła weterynarię na Uniwersytecie w Perugii. Odbyła studia podyplomowe z zakresu zdrowia i higieny zwierząt na Uniwersytecie w Pizie, doktorat uzyskała na Uniwersytecie Padewskim.
Jako badaczka naukowa współpracowała w charakterze eksperta m.in. z WHO i Komisją Europejską. Od 1999 zaangażowała się w badania poświęcone ptasiej grypie. Rozwijała tzw. strategię DIVA ("Differentiating Vaccinated from Infected Animals") dotyczącą odróżniania ptaków szczepionych, zakażonych i niezakażonych. Procedury te zostały oficjalne przyjęte jako zalecane przez m.in. Unię Europejską. W 2000 postulowała szczepienie ptactwa hodowlanego, które to rozwiązanie nie było wówczas jeszcze powszechnie stosowane.
W 2006, krytykując funkcjonowanie prowadzonej przez WHO zamkniętej bazy danych, opublikowała zsekwencjonowany genom wariantu wirusa H5N1 w otwartym dostępie. Zaapelowała również do innych naukowców, aby przez wzgląd na dobro publiczne uczynili tak samo, nawet kosztem liczby publikacji. Jej czyn wywołał ożywioną dyskusję w globalnym środowisku naukowym. W latach 2005–2009 kierowała OFFLU, siecią informacji na temat grypy zwierząt zorganizowaną przez FAO i OIE. W 2006 zainicjowała list do „Nature”, w którym kilkudziesięciu naukowców (w tym 7 noblistów), krytykując dotychczasowe rozwiązania jako niewystarczające, zapowiedziało powołanie GISAID – globalnej instytucji wymiany informacji o grypie.
W 2008 znalazła się wśród laureatów nagrody przyznawanej przez miesięcznik „Scientific American”. W 2011 University of Pennsylvania przyznał jej „Penn Vet World Leadership in Animal Health Award”, zaliczaną do najbardziej prestiżowych nagród w medycynie weterynaryjnej.
W 2013 z listy Wyboru Obywatelskiego w ramach koalicji Z Montim dla Włoch uzyskała mandat posłanki do Izby Deputowanych na XVII kadencję. W kwietniu 2014 na łamach tygodnika „L’Espresso” dziennikarz Lirio Abbate ujawnił, że badaczka znalazła się wśród osób objętych śledztwem w sprawie rzekomej sprzedaży wirusa firmom farmaceutycznych, które miały go wykorzystać do wywołania epidemii celem zwiększenia sprzedaży szczepionek. Ilaria Capua została następnie zaatakowana w parlamencie przez jedną z posłanek Ruchu Pięciu Gwiazd, której wystąpienie w Internecie spopularyzowali Beppe Grillo oraz Giulia Grillo. Po stronie badaczki stał natomiast dziennik „Corriere della Sera”, przedstawiający jej przypadek jako świadectwo panującej we Włoszech „nienawiści do nauki”. W lipcu 2016 sąd oczyścił Ilarię Capuę z zarzutów (oddalając je w postępowaniu wstępnym, wskazując co do zasady na brak podstaw oskarżenia oraz sugerując podejrzenie sfabrykowania części materiałów). Ilaria Capua zrezygnowała jednak z mandatu deputowanej we wrześniu 2016. Karierę naukową kontynuowała na Uniwersytecie Florydy (objęła funkcję dyrektora centrum One Health Center of Excellence for Research and Training na tej uczelni). Oskarżyła także Liria Abbatego o zniesławienie; sędzia śledczy w 2018 oddalił zarzuty, uznając, że dziennikarz działał w interesie społecznym.
Życie prywatne.
Zamężna z Richardem J.W. Currie, z którym ma córkę (ur. 2004).

</doc>
<doc id="2858297" url="https://pl.wikipedia.org/wiki?curid=2858297" title="Monika Chlebek">
Monika Chlebek

Monika Chlebek (ur. 1986 w Krakowie) – polska malarka i rysowniczka.
Życiorys.
Ukończyła w latach 2002–2006 Państwową Ogólnokształcącą Szkołę Sztuk Pięknych, im. Józefa Czapskiego w Krakowie. Studiowała na Wydziale Malarstwa Akademii Sztuk Pięknych im. Jana Matejki w Krakowie w latach 2006–2011. Dyplom otrzymała w 2011 r. w pracowni prof. Leszka Misiaka. Artystka zajmuje się głównie malarstwem, rysunkiem i kolażem.

</doc>
<doc id="2858298" url="https://pl.wikipedia.org/wiki?curid=2858298" title="Pfaffenhofen a.d.Glonn">
Pfaffenhofen a.d.Glonn



</doc>
<doc id="2858299" url="https://pl.wikipedia.org/wiki?curid=2858299" title="Jan Koehler">
Jan Koehler

Jan Koehler (ur. 1822 lub 1826 we Lwowie, zm. 28 czerwca 1895 tamże) – polski aktor teatralny i śpiewak operowy.
Prawdopodobnie był ojcem aktora Edwarda Koehlera. Naukę śpiewu pobierał we Lwowie i Wiedniu. Jego debiut miał miejsce w teatrze we Lwowie 10 listopada 1845, zagrał wówczas partię Gwiazdonia w "Marnotrawcy". Po otrzymaniu angażu grał w wodewilach i lekkich komediach. Od 1854 przez trzy lata grał w działającej we Lwowie operze niemieckiej, a następnie przeniósł się do Warszawy gdzie po raz pierwszy wystąpił w Warszawskim Teatrze Rozmaitości 16 maja 1857 w Ernanim, gdzie zagrał Karola V. Od 1 maja 1858 otrzymał stały angaż w operze w Warszawskim Teatrze Rozmaitości. 
Występował w roli tytułowej w "Rigoletto", grał Stacha w "Jawnucie", Alfredo Germonta w "Traviacie", Marcina w "Verbum nobile", Macieja w "Strasznym dworze", Henryka w "Marii di Rohan", Dżaresa w "Parii", Renato w "Balu maskowym", Lunę w "Trubadurze" oraz Jontka w "Halce". Jesienią 1872 powrócił do Lwowa, po raz pierwszy wystąpił tam 10 września 1872 i grał tam do 1885 jako Nevers w "Hugenotach", Amonasro w "Aidzie" oraz zaśpiewał rolę tytułową w Wilhelmie Tellu. 24 marca 1885 przeszedł na emeryturę.

</doc>
<doc id="2858301" url="https://pl.wikipedia.org/wiki?curid=2858301" title="Kościół Świętego Józefa Oblubieńca Najświętszej Maryi Panny w Obornikach">
Kościół Świętego Józefa Oblubieńca Najświętszej Maryi Panny w Obornikach

Kościół Świętego Józefa Oblubieńca Najświętszej Maryi Panny w Obornikach − rzymskokatolicki kościół parafialny w Obornikach, w województwie wielkopolskim. Należy do dekanatu obornickiego. Mieści się przy ulicy Mickiewicza 2.
Historia.
Kościół został zaprojektowany przez Augusta Menkena i wybudowany został przez budowniczego Laue w latach 1896-1904 dla obornickich ewangelików. 
W okresie II Rzeczypospolitej kościół był we władaniu parafii należącej do superintendentury Oborniki-Chodzież Ewangelickiego Kościoła Unijnego.
Po II wojnie światowej świątynia była w 35% zniszczona. W 1945 została przejęta przez katolików. W 1948, staraniem księdza Henryka Pankowskiego, po wymaganym remoncie, została przystosowana i poświęcona do kultu katolickiego. Od 1 stycznia 1972 kościół parafialny nowo utworzonej parafii św. Józefa. W 1999 został odbudowany hełm wieży.
Architektura.
Budowla reprezentuje styl neogotycki, posiada jedną nawę z rozbudowaną partią wschodnią, transeptem z emporami i prosto zamkniętym prezbiterium, do którego od strony północnej jest dostawiona zakrystia. Od zachodu mieści się wyniosła wieża z przylegającymi z lewej i prawej strony cylindrycznymi przybudówkami zawierającymi klatki schodowe.
Zachowały się w zabytkowe, neogotyckie witraże z 1910.

</doc>
<doc id="2858303" url="https://pl.wikipedia.org/wiki?curid=2858303" title="Pogranicze (film)">
Pogranicze (film)

Pogranicze (ang. "Linewatch") – amerykański thriller z 2008 roku w reżyserii Kevina Braya. Wyprodukowany przez Sony Pictures Entertainment.
Opis fabuły.
Michael Dixon (Cuba Gooding Jr.) pracuje jako agent służby celnej na pograniczu USA i Meksyku. Przed laty mężczyzna należał do narkotykowego gangu. Teraz bandyci grożą jego rodzinie. By chronić żonę i córkę, Dixon zgadza się pomóc bossowi mafii w przewiezieniu przez granicę dużej partii narkotyków.
Obsada.
i inni.

</doc>
<doc id="2858304" url="https://pl.wikipedia.org/wiki?curid=2858304" title="Wola Solecka (gromada)">
Wola Solecka (gromada)

Wola Solecka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wola Solecka siedzibą GRN w Woli Soleckiej (obecnie są to dwie wsie: Wola Solecka Pierwsza i Wola Solecka Druga) utworzono w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Wola Solecka (bez wsi Struga), Pokatarzynów i Kolonia Wola Solecka ze zniesionej gminy Dziurków w tymże powiecie, a także lasy państwowe nadleśnictwa Lipsko, oddziały Nr Nr 11 do 22. Dla gromady ustalono 14 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
29 lutego 1956 do gromady Wola Solecka przyłączono oddział Nr 23 nadleśnictwa Lipsko z gromady Świesielice w tymże powiecie.
31 grudnia 1961 do gromady Wola Solecka przyłączono wieś i kolonię Białobrzegi oraz tereny byłego folwarku Lipianki zniesionej gromady Białobrzegi.
1 stycznia 1969 do gromady Wola Solecka przyłączono wieś Katarzynów z gromady Lipsko w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2858305" url="https://pl.wikipedia.org/wiki?curid=2858305" title="Kaplica dworska w Karniowicach">
Kaplica dworska w Karniowicach

Kaplica dworska pw. św. Marii Magdaleny – kaplica dworska znajdująca się w Karniowicach, w gminie Zabierzów, w województwie małopolskim.
Obiekt został wpisany do rejestru zabytków nieruchomych województwa małopolskiego.
Historia.
Kaplica została wzniesiona na początku XVII w. przez krakowskiego rajcę i aptekarza, Jerzego Pipana, konsekrowana w 1624 roku. Kolejny właściciel Karniowic, kanonik krakowski Stanisław Wojeński kaplicę odnowił, fundując nowy ołtarz z obrazem w obramieniu z czarnego marmuru, zachowane do dziś: kropielnicę i stopnie przed ołtarzem. Nadając jej charakter kommemoratywny, umieścił w niej kilka tablic pamiątkowych:
W specjalnie na ten cel wzniesionej krypcie pod kaplicą złożono w 1839 r. zwłoki kolejnego właściciela, Maksymiliana Bartynowskiego, przez co stała się ona mauzoleum. W 1877 r. umieszczono tablicę pamięci Emilii Oesterle, żony hrabiego Stanisława Mieroszowskiego.
Architektura.
Manierystyczna kaplica została wzniesiona na rzadko spotykanym planie sześcioboku, nakryta kopułą z latarnią. Była odnowiona w 1666 r. przez ks. Wojeńskiego, następnie w 1838, wreszcie została gruntownie odrestaurowana przez Stanisława Mieroszowskiego w 1859, co zostało upamiętnione kolejną tablicą. Ostatni raz kaplica była odnawiana przez obecnych właścicieli w latach 2009–2011. Podczas tej konserwacji odkryto oryginalny wystrój malarski kaplicy oraz przebadano kryptę.

</doc>
<doc id="2858306" url="https://pl.wikipedia.org/wiki?curid=2858306" title="Tarłów (gromada)">
Tarłów (gromada)

Tarłów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tarłów siedzibą GRN w Tarłowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Kozłówek, Tarłów, Tomaszów i Potoczek ze zniesionej gminy Tarłów w powiecie iłżeckim, Janów ze zniesionej gminy Pawłowice w powiecie iłżeckim oraz Wólka Tarłowska ze zniesionej gminy Juljanów w powiecie opatowskim; ponadto lasy państwowe nadleśnictwa Bałtów, oddziały Nr Nr 98 i 100. Dla gromady ustalono 24 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1959 do gromady Tarłów przyłączono obszar zniesionej gromady Sulejów w tymże powiecie oraz kolonię Dąbrowa ze zniesionej gromady Brzozowa w powiecie opatowskim.
1 stycznia 1969 do gromady Tarłów przyłączono wsie Czekarzewice Pierwsze i Czekarzewice Drugie ze zniesionej gromady Czekarzewice; z gromady Tarłów wyłączono natomiast wieś Dorotka włączając ją do gromady Ciszyca w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lipskim reaktywowano gminę Tarłów (obecnie gmina znajduje się w powiecie opatowskim).

</doc>
<doc id="2858308" url="https://pl.wikipedia.org/wiki?curid=2858308" title="Pożegnanie z niewinnością">
Pożegnanie z niewinnością

Pożegnanie z niewinnością (ang.: "Trust") – amerykański dramat w reżyserii Davida Schwimmera opowiadający historię nastoletniej dziewczyny, która, po zaprzyjaźnieniu się z mężczyzną przez Internet staje się ofiarą molestowania seksualnego.
Premiera filmu miała miejsce na Międzynarodowym Festiwalu Filmowym w Toronto we wrześniu 2010 roku.
Fabuła.
14-letnia Annie Cameron mieszka na przedmieściach Chicago, jej stosunki w rodzinie układają się dobrze, rodzice są przekonani, że zapewnili jej i rodzeństwu bezpieczeństwo. Na swe urodziny dostaje laptop od rodziców i nie będąc świadoma niebezpieczeństw znajdujących się w Internecie, nawiązuje przyjaźń z nieznanym Charliem. Na początku Charlie oznajmia, że ma też 14 lat, lecz po pierwszej rozmowie telefonicznej okazuje się, że jest inaczej. Annie jednak angażuje się dalej w tę znajomość, rodzice też nie mają nic przeciwko, nie znając jednak o niej całej prawdy. Z czasem dochodzi do spotkania obojga, które niesie z sobą tragiczne wydarzenia i zmienia już na zawsze życie całej rodziny.

</doc>
<doc id="2858311" url="https://pl.wikipedia.org/wiki?curid=2858311" title="Sotion">
Sotion

Sotion () z Aleksandrii – grecki perypatetyk, doksograf i historyk, którego działalność przypadała na pierwszą połowę II wieku p.n.e. (ok. 200–170 p.n.e.).
Jego prace, w tym najważniejsza "Sukcesje filozofów" ( Philosophon diadochai), stanowiły ważne źródło informacji dla Diogenesa Laertiosa i Atenajosa z Naukratis. Plutarch opisując śmierć Bucefała i Peritasa w "Żywocie Aleksandra" również powołuje się na Sotiona.
Przyjmuje się, że na "Sukcesje" składało się trzynaście ksiąg, chociaż Laertios wymienia ich aż 23. Był to wykaz bezpośrednio po sobie następujących filozofów różnych szkół z opisem ich poglądów. Prawdopodobnie to Sotion dokonał podziału filozofii greckiej na szkołę jońską i italską, przy czym to on przypisał Pitagorasowi autorstwo "Świętego Poematu", "O wszechświecie", "O duszy", "O pobożności" i dwóch innych.
Laertios twierdził, że Sotion był również autorem "Diokleckich ripost", a Atenajos, że "Satyr Tymona". Żadna z jego prac nie zachowała się do naszych czasów.

</doc>
<doc id="2858312" url="https://pl.wikipedia.org/wiki?curid=2858312" title="Bałtów (gromada)">
Bałtów (gromada)

Bałtów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bałtów siedzibą GRN w Bałtowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Bałtów i Wólka Bałtowska ze zniesionej gminy Pętkowice w powiecie iłżeckim, obszar dotychczasowej gromady Rudka Bałtowska ze zniesionej gminy Ruda Kościelna w powiecie opatowskim oraz lasy państwowe nadleśnictwa Bałtów, oddziały Nr Nr 46 do 49, 119 do 134 i 135 do 186. Dla gromady ustalono 15 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
29 lutego 1956 z gromady Bałtów wyłączono oddziały Nr Nr 119–134 nadleśnictwa Bałtów, włączając je do gromady Pętkowice w tymże powiecie.
Uchwałą z 29 kwietnia 1964 do gromady Bałtów przyłączono wieś Borcuchy z gromady Sienno w tymże powiecie, z mocą obowiązującą retroaktywnie od 31 grudnia 1963.
1 stycznia 1969 do gromady Bałtów przyłączono wieś Skarbka z gromady Pętkowice oraz wsie Wólka Trzemecka i Antoniów z gromady Sienno w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lipskim reaktywowano gminę Bałtów (obecnie gmina znajduje się w powiecie ostrowieckim).

</doc>
<doc id="2858313" url="https://pl.wikipedia.org/wiki?curid=2858313" title="Katedra Marii Panny w Sybinie">
Katedra Marii Panny w Sybinie

Katedra Marii Panny w Sybinie – gotycka fara, położona na terenie historycznego centrum siedmiogrodzkiego Sybina (Rumunia), które było jednym z głównych ośrodków Sasów siedmiogrodzkich, po reformacji założyli przy farze gminę ewangelicką, która sprawuje nad pieczę do dnia dzisiejszego; od 1867 kościół jest katedrą ewangelicką. W kontekście architektury gotyckiej, fara w Sybinie jest obok kościoła NMP w Braszowie i kościoła Świętego Michała w Klużu najcenniejszym przykładem kościoła farnego w Siedmiogrodzie.
Dzieje.
Obecny gotycki kościół został wzniesiony na miejscu starszego XII-wiecznego romańskiego kościoła z trzema nawami i prezbiterium. Obecna fara powstawała etapami od roku 1371. Początkowo był to kościół bazylikowy z transeptem, prezbiterium z zakrystią od wschodu i przylegającą do korpusu nawowego wieżą zachodnią. Po 1424 roku kościół rozbudowano, podwyższając wieżę oraz nawę główną i poszerzając nawy boczne. Po roku 1474 kościół przebudowano, nadając mu częściowo układ halowy; podwyższono jedynie nawę południową, podczas gdy północna zachowała pierwotny układ. Wewnątrz powstały tu swego rodzaju empory. Na zachód od wieży przedłużono korpus nawowy, przy czym część ta określana mianem "Ferula" stanowiła autonomiczny element, pełniła funkcję mauzoleum dla miejscowych patrycjuszy. W roku 1494 ukończono budowę wieży. Ponadto po południowej stronie zbudowano kaplicę, a w 1520 ostatecznie ukończono rozbudowę i dobudowano sąsiadującą z nią wieżyczkę schodową. Patronat nad kościołem objęli miejscowi Sasi, stąd też architektura kościoła i pierwotny wystrój powstały pod silnym wpływem sztuki zachodnich krajów Świętego Cesarstwa Rzymskiego i północnych Niderlandów. W latach 40. XVI wieku świątynię przejęli ewangelicy, którzy zarządzają świątynią do dnia dzisiejszego. W roku 1867 świątynię podniesiono do godności katedry ewangelicko-augsburskiej.
Architektura.
Kościół w Sybinie charakteryzuje się asymetrią, która jest efektem przebudów w XV i w pierwszych dwóch dekadach XVI wieku. Zbudowany z ciosu kamiennego kościół składa się z dwuprzęsłowego, poligonalnie zamkniętego prezbiterium, nawy poprzecznej, pięcioprzęsłowego korpusu nawowego, wieży zachodniej oraz dwóch dodatkowych przęseł tworzące zintegrowany z resztą kościoła aneks określany mianem "Ferula". Od strony północnej zachowano układ bazylikowy, nawa boczna od tej strony liczy dziesięć przęseł, do czwartego przęsła od strony transeptu przylega prostokątna w planie kruchta, druga z nich znajduje się naprzeciwlegle, ponad którą znajduje się kaplica. Nawa południowa charakteryzuje się odmienną strukturą. W dolnej części zachowano podobny schemat do nawy północnej (liczba przęseł, wysokość), powyżej znajduje się pięcioprzęsłowa empora (dwa przęsła zachodniej stanowią część "Feruli"), każde z przęseł nakryte jest osobnym dachem poprzecznym. Długość każdego przęsła empory odpowiada dwóm przęsłom nawy bocznej. Przy rozbudowach świątyni zachowano pierwotny podział przęseł, dzięki czemu jest czytelny układ przestrzenny kościoła z XIV wieku.
Prezbiterium, transept, oraz pierwotny korpus nawowy są nakryte sklepieniami krzyżowo-żebrowymi. Kruchty mają sklepienia gwiaździste ośmiodzielne, natomiast przęsła empor, kaplica ponad kruchta południową i aneks północnego ramienia transeptu nakrywają sklepienia gwiaździsto-sieciowe, wsparte na służkach przylegających do ścian i filarów. Sklepienie na skrzyżowanie naw wsparte jest na wspornikach. Ściany korpusu nawowego są artykułowane ostrołukowymi arkadami międzynawowymi oraz ponadto od strony północnej arkadami empor wznoszącymi się powyżej kamiennej balustrady. Od strony zachodniej nawę główną zamyka ściana wieży.
Na zewnątrz ściany są oszkarpowane, ściany są przeprute smukłymi ostrołukowymi oknami z dekoracją maswerkową. Zwarta, kubiczna i prosta architektura elewacji północnej znacznie odsłania XIV-wieczny zrąb, który od strony południowej jest w znacznym stopniu nadbudowany; każde z przęseł empor zwieńczone jest trójkątnym szczytem o wysokości zbliżonej do nawy głównej. Poniżej artykulacja ścian za pomocą przypór została dopasowana do pierwotnej, stąd też każde z przęseł empor posiada po dwa duże, ostrołukowe okna. Po dodaniu "Feruli" kilkukondygnacyjna wieża została wtopiona w bryłę. Wieńczy ją smukły ostrosłupowy hełm, otoczony czterema narożnymi wieżyczkami. Wieża ta jest najwyższą w Siedmiogrodzie, jej wysokość wynosi 73 metry.
Wystrój wnętrza.
Na ścianach zachowały się fragmenty malowideł ściennych, w tym na północnej ścianie prezbiterium monumentalne przedstawienie Grupy Ukrzyżowania ze schyłku XV stulecia. Na niektórych sklepieniach zachowały się późnogotyckie zworniki.
Brązowa chrzcielnica, dzieło mistrza Leonhardusa z 1438, późnogotycka, ozdobiona licznymi reliefami, medalionami i inskrypcjami. Prawdopodobnie dzieło to powstało z inicjatywy sybińskich mieszczan, którzy przetopili zdobyte rok wcześniej tureckie armaty.
W chórze muzycznym znajdują się organy, których dzieje sięgają od 1585 roku. Obecny barokowy prospekt pochodzi z 1671 roku, natomiast sam instrument wykonał w 1915 Wilhelm Sauer. Sybińska katedra ewangelicka do roku 1976 była ważną nekropolią saskich notabli. Następnie zakazano grzebania, wyjątkiem był pochówek Samuela von Brukenthala, który miał miejsce w katedrze w roku 1803. Wewnątrz "Feruli" znajduje się liczący 67 dzieł zespół renesansowych, manierystycznych i barokowych nagrobków mieszczańskich.

</doc>
<doc id="2858315" url="https://pl.wikipedia.org/wiki?curid=2858315" title="Bąkowa (gromada)">
Bąkowa (gromada)

Bąkowa – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bąkowa siedzibą GRN w Bąkowej utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Bąkowa, Kunegundów i Łaziska ze zniesionej gminy Łaziska, obszar dotychczasowej gromady Podolany ze zniesionej gminy Krępa Kościelna oraz wieś Czarnolas z dotychczasowej gromady Kochanów ze zniesionej gminy Miechów w tymże powiecie; ponadto lasy państwowe nadleśnictwa Lipsko, oddziały Nr Nr 73 do 88. Dla gromady ustalono 16 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
29 lutego 1956 do gromady Bąkowa przyłączono oddziały Nr Nr 89–103 nadleśnictwa Lipsko z gromady Jawór w tymże powiecie.
31 grudnia 1961 do gromady Bąkowa przyłączono obszar zniesionej gromady Wielgie w tymże powiecie oraz wsie Antoniów, Bielany, Czerwona i Podgórze oraz kolonię Pasieki ze znoszonej gromady Czerwona w powiecie iłżeckim w tymże województwie.
1 stycznia 1969 do gromady Bąkowa przyłączono wsie Kochanów i Sajdy z gromady Kowalków w powiecie iłżeckim w tymże województwie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2858316" url="https://pl.wikipedia.org/wiki?curid=2858316" title="Lista odcinków serialu Wyposażony">
Lista odcinków serialu Wyposażony

Poniżej znajduje się lista odcinków serialu telewizyjnego Wyposażony – emitowanego przez amerykańską stację telewizyjną HBO od 28 czerwca 2009 do 4 grudnia 2011. Natomiast w Polsce był emitowany przez HBO Polska od 9 października 2009 do 19 grudnia 2011. Serial składa się z 3 sezonów, łącznie z 30 odcinków.
Sezon 1 (2009).
!! style="background-color: #800020; color:#100; text-align: center;"|#
!! style="background-color: #800020; color:#100; text-align: center;"|Tytuł
!! style="background-color: #800020; color:#100; text-align: center;"|Reżyseria
!! style="background-color: #800020; color:#100; text-align: center;"|Scenariusz
!! style="background-color: #800020; color:#100; text-align: center;"|Premiera 
!! style="background-color: #800020; color:#100; text-align: center;"|Premiera HBO Polska
Sezon 2 (2010).
!! style="background-color: #36f; color:#100; text-align: center;"|#
!! style="background-color: #36f; color:#100; text-align: center;"|Tytuł
!! style="background-color: #36f; color:#100; text-align: center;"|Reżyseria
!! style="background-color: #36f; color:#100; text-align: center;"|Scenariusz
!! style="background-color: #36f; color:#100; text-align: center;"|Premiera 
!! style="background-color: #36f; color:#100; text-align: center;"|Premiera HBO Polska
Sezon 3 (2011).
!! style="background-color: #86b53f; color:#100; text-align: center;"|#
!! style="background-color: #86b53f; color:#100; text-align: center;"|Tytuł
!! style="background-color: #86b53f; color:#100; text-align: center;"|Reżyseria
!! style="background-color: #86b53f; color:#100; text-align: center;"|Scenariusz
!! style="background-color: #86b53f; color:#100; text-align: center;"|Premiera 
!! style="background-color: #86b53f; color:#100; text-align: center;"|Premiera HBO Polska

</doc>
<doc id="2858317" url="https://pl.wikipedia.org/wiki?curid=2858317" title="Osówka (gromada w powiecie lipskim)">
Osówka (gromada w powiecie lipskim)

Osówka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Osówka siedzibą GRN w Osówce utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki wszedł obszar dotychczasowej gromady Osówka ze zniesionej gminy Pętkowice oraz przysiółek Przymiarki z dotychczasowej gromady Czekarzowice II ze zniesionej gminy Tarłów w tymże powiecie. Dla gromady ustalono 11 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1961 do gromady Osówka przyłączono wieś Hieronimów i kolonię Piasków z gromady Sienno w tymże powiecie "oraz" wsie Długowola I, Długowola II, Józefów i Leopoldów oraz kolonie Konstantynów, Piotrowszczyzna i Władysławów ze zniesionej gromady Długowola w tymże powiecie.
1 stycznia 1969 do gromady Osówka przyłączono wieś Nowa Wieś z gromady Sienno w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2858318" url="https://pl.wikipedia.org/wiki?curid=2858318" title="Stefan Kuzyk">
Stefan Kuzyk



</doc>
<doc id="2858319" url="https://pl.wikipedia.org/wiki?curid=2858319" title="Systomus pentazona">
Systomus pentazona



</doc>
<doc id="2858320" url="https://pl.wikipedia.org/wiki?curid=2858320" title="Lipsko (gromada w powiecie lipskim, 1954–1957)">
Lipsko (gromada w powiecie lipskim, 1954–1957)

Lipsko – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lipsko z siedzibą GRN w Lipsku (wówczas wsi) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki wszedł obszar dotychczasowej gromady Lipsko ze zniesionej gminy Lipsko w tymże powiecie, oraz oddziały Nr Nr 71 i 72 lasów państwowych nadleśnictwa Lipsko. Dla gromady ustalono 18 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
Gromadę zniesiono 1 stycznia 1958 w związku z przekształceniem jej obszaru w miasto Lipsko.
Uwaga: Gromada Lipsko (o innym składzie) istniała również w latach 1961–72 w powiecie lipksim.

</doc>
<doc id="2858324" url="https://pl.wikipedia.org/wiki?curid=2858324" title="Czekarzewice (gromada)">
Czekarzewice (gromada)

Czekarzewice (alt. "Czekarzewice I") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czekarzewice siedzibą GRN w Czekarzewicach (I) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Czekarzewice I i Czekarzewice II (bez przysiółka Przymiarki) ze zniesionej gminy Tarłów oraz Zemborzyn ze zniesionej gminy Pawłowice w tymże powiecie. Dla gromady ustalono 22 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
Gromadę zniesiono 1 stycznia 1969, a jej obszar włączono do gromad Tarłów (wsie Czekarzewice Pierwsze i Czekarzewice Drugie) i Pawłowice (wsie Zemborzyn Pierwszy i Zemborzyn Drugi).

</doc>
<doc id="2858325" url="https://pl.wikipedia.org/wiki?curid=2858325" title="Czekarzewice I (gromada)">
Czekarzewice I (gromada)



</doc>
<doc id="2858326" url="https://pl.wikipedia.org/wiki?curid=2858326" title="Roke (Oxfordshire)">
Roke (Oxfordshire)

Roke – osada w Anglii, w regionie South East England, w hrabstwie Oxfordshire, w dystrykcie South Oxfordshire, w parafii cywilnej Berrick Salome. Leży około 4,8 km na północ od Wallingford. W miejscowości znajduje się pub Home Sweet Home.

</doc>
<doc id="2858327" url="https://pl.wikipedia.org/wiki?curid=2858327" title="Długowola (gromada w powiecie lipskim)">
Długowola (gromada w powiecie lipskim)

Długowola (alt. "Długowola II") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Długowola siedzibą GRN w Długowoli (II) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Długowola I, Długowola II, Józefów i Leopoldów ze zniesionej gminy Lipsko oraz Wygoda ze zniesionej &lt;del&gt;gminy Sienno&lt;/del&gt; gminy Pętkowice w tymże powiecie. Dla gromady ustalono 11 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1961 gromadę zniesiono, a jej obszar włączono do gromady Osówka (wieś Wygoda i przysiółek Grzęba) oraz do znoszonej gromady Walentynów (wsie Długowola I, Długowola II, Józefów i Leopoldów oraz kolonie Konstantynów, Piotrowszczyzna i Władysławów).

</doc>
<doc id="2858328" url="https://pl.wikipedia.org/wiki?curid=2858328" title="Długowola II (gromada)">
Długowola II (gromada)



</doc>
<doc id="2858330" url="https://pl.wikipedia.org/wiki?curid=2858330" title="Maryjska Fabryka Maszyn">
Maryjska Fabryka Maszyn

Maryjska Fabryka Maszyn (ros. ОАО «Марийский машиностроительный завод») – rosyjskie przedsiębiorstwo przemysłu zbrojeniowego z siedzibą w mieście Joszkar-Oła, największe przedsiębiorstwo republiki Mari El. Specjalizuje się w produkcji stacji radiolokacyjnych i systemów kierowania do rakietowych systemów przeciwlotniczych ziemia-powietrze. Poza produkcją dla wojska zakłady produkują sprzęt rolniczy oraz wyposażenie stacji benzynowych.
Historia.
Przedsiębiorstwo powstało w 1939 roku jako filia Moskiewskich Zakładów Optycznych. Początkowo w zakładach produkowano sprzęt optyczny - głównie celowniki artyleryjskie oraz dalmierze. W późniejszych latach podjęto produkcję systemów radiolokacyjnych i układów kierowania do rakietowych systemów przeciwlotniczych. Zakłady wchodzą w skład koncernu PWO Almaz-Antej.
Produkcja.
W zakładach produkowano seryjnie układy kierowania i stacje radiolokacyjne do następujących zestawów przeciwlotniczych:

</doc>
<doc id="2858335" url="https://pl.wikipedia.org/wiki?curid=2858335" title="Kościół Niepokalanego Serca Maryi w Międzychodzie">
Kościół Niepokalanego Serca Maryi w Międzychodzie

Kościół Niepokalanego Serca Maryi w Międzychodzie - rzymskokatolicki kościół parafialny w Międzychodzie, w województwie wielkopolskim. Mieści się przy ulicy Piłsudskiego. Należy do dekanatu międzychodzkiego.
Historia.
Kościół został wzniesiony w 1840 jako świątynia ewangelicka. Zbudowano ją z cegły ceramicznej. Poświęcenie budowli miało miejsce w dniu 15 października tego samego roku z udziałem nadprezydenta Wielkiego Księstwa Poznańskiego Edwarda von Flotwella. Fundusze na jej budowę zostały wyasygnowane częściowo przez rząd pruski, który dążył do umocnienia wpływów Kościoła ewangelickiego na ziemiach polskich, wchłoniętych przez państwo Hohenzollernów podczas rozbiorów. Wieża jest wysoka na 42 metry. 10 czerwca 1874 na wieży zostały umieszczone pozłocone kula i krzyż. W kuli zamknięto dokumenty, pisma i monety. W dokumentach były zawarte informacje o świątyni, szkołach i mieście. Zostały włożone tam również monety niemieckiego systemu monetarnego i gazety. W wieży zostały umieszczone dwa dzwony ze starej świątyni. W 1864 zostały zbudowane nowe organy a w 1894 świątynia została wyposażona w urządzenie do ogrzewania (4 piece płaszczowe Mentelboffen). W 1897 został powiększony chór organowy. Do tego chóru fabrykant Schneider z Międzychodu wykonał imponujący żyrandol z mosiądzu. W tym samym roku zostały odnowione tynki i zostały pomalowane zewnętrzne ściany wieży.
W okresie II Rzeczypospolitej kościół był we władaniu parafii należącej do superintendentury Międzychód-Szamotuły Ewangelickiego Kościoła Unijnego.
Po 1945 świątynia poewangelicka przejęta została przez katolików i przyjęła wezwanie: Niepokalanego Serca Maryi. Początkowo była to świątynia pomocnicza dla parafii pod wezwaniem Męczeństwa św. Jana Chrzciciela. Od 1969 jest kościołem parafialnym.

</doc>
<doc id="2858336" url="https://pl.wikipedia.org/wiki?curid=2858336" title="Trigonopoma">
Trigonopoma

Trigonopoma – rodzaj słodkowodnych ryb z rodziny karpiowatych (Cyprinidae).
Występowanie.
Indonezja i Malezja.
Klasyfikacja.
Gatunki zaliczane do tego rodzaju:
Gatunkiem typowym jest "Rasbora pauciperforata" ("T. pauciperforata").

</doc>
<doc id="2858337" url="https://pl.wikipedia.org/wiki?curid=2858337" title="Lucjan Wędrychowski">
Lucjan Wędrychowski

Lucjan Wędrychowski (ur. 1854 w Maciejowicach, zm. 31 marca 1934 w Krakowie) – polski malarz.
Życiorys.
W latach 1879–1880 uczył się pod kierunkiem Izydora Jabłońskiego i Feliksa Szynalewskiego w krakowskiej Szkole Sztuk Pięknych. Przez następnie 6 lat (1881–1887) studiował w Akademii Sztuk Pięknych w Monachium u i Sandora Wagnera (Antikenklasse: od 11 X 1881 r.). Od 1887 roku uczył się ponownie w Krakowie u Jana Matejki. W 1900 roku wyjechał do Austro-Węgier, do Nižnej Olšavy, kilka lat przed śmiercią wrócił do Krakowa.
W 1898 roku ożenił się z Heleną Gruszczyńską. Miał córkę Janinę Byszewską. Pochowany na cmentarzu Rakowickim w Krakowie.

</doc>
<doc id="2858338" url="https://pl.wikipedia.org/wiki?curid=2858338" title="Rolls-Royce Trent 900">
Rolls-Royce Trent 900

Rolls-Royce Trent 900 – silnik turbowentylatorowy w układzie trójwałowym z 24 łopatkami, opracowany przez firmę Rolls-Royce plc do napędzania samolotu Airbus A380. Jest to wersja rozwojowa silnika Rolls-Royce RB211, należąca do serii Trent.
Rolls-Royce ogłosił rozpoczęcie prac nad silnikiem Trent 900 jako napęd dla zaproponowanych bardzo dużych samolotów Airbus A380 i Boeing 747-500X/600X (anulowany na rzecz Boeing 747-8) na Farnborough Air Show we wrześniu 1996. Producent był gotów na uruchomienie silnika w 1998 i certyfikację pod koniec 1999, ale rezygnacja z modernizacji 747 i powolne prace nad A380 spowodowały znaczne spowolnienie. Silnik odbył pierwszy lot 17 maja 2004 z Tuluzy zamontowany na samolocie Airbus A340-300. Odmiany silnika oznaczone RB211 Trent 970-84 (maksymalny ciąg startowy 334,29 kN), 970B-84 (348,31 kN), 977-84 (359,33 kN), 977B-84 (372,92 kN) i 980-84 (374,09 kN) otrzymały europejski certyfikat EASA 29 października 2004, a Trent 972-84 (341,41 kN) i 972B-84 (356,81 kN) 11 sierpnia 2005. Silniki Trent 900 napędzały prototyp A380 MSN1/F-WWOW oblatany 27 kwietnia 2005. Amerykański certyfikat Federal Aviation Administration (FAA) Trent 900 otrzymał 4 grudnia 2006 roku. Dnia 12 grudnia 2006 samolot A380 z Trent 900 otrzymał wspólny certyfikat typu od EASA i FAA. Pierwszy dostarczony do Singapore Airlines samolot rozpoczął służbę w sierpniu 2007. Alternatywnym silnikiem stosowanym na A380-861 jest Engine Alliance GP7200, silnik RR zamówiło 11 linii lotniczych (109 samolotów). Pod koniec 2011 RR wprowadził do produkcji zmodernizowany silnik, montowany na nowych samolotach od 2012 roku. Od 2012 roku silniki Trent 900 są montowane w zakładach Rolls-Royce Seletar Campus w Singapurze. Do końca 2012 Airbus dostarczył 52 A380 napędzane silnikami Trent 900.
4 listopada 2010 silnik Trent 972 nr 2 napędzający Airbus A380-842 (VH-OQA, dostarczony w 2008) miał awarię nad Batam (Indonezja), która spowodowała rozerwanie turbiny, która oderwała cześć obudowy silnika i uszkodziła skrzydło.

</doc>
<doc id="2858346" url="https://pl.wikipedia.org/wiki?curid=2858346" title="Midget Wolgast">
Midget Wolgast

Joseph Robert LoScalzo znany jako Midget Wolgast (ur. 18 lipca 1910 w Filadelfii, zm. 19 października 1955 w Filadelfii) – amerykański bokser, zawodowy mistrz świata kategorii muszej.
Już jako uczeń często wdawał się w bójki z kolegami, a nawet uderzył nauczyciela, co spowodowało wykluczenie go ze szkoły na sześć tygodni. Po ukończeniu nauki pracował przy układaniu podłóg drewnianych. Aby móc trenować boks, zatrudnił się jako woźny w sali treningowej. Po sześciu miesiącach treningu, w 1925, w wieku 15 lat stoczył pierwszą walkę zawodową. Przybrał przydomek "Wolgast" od nazwiska Bobby'ego Wolgasta, który był wówczas popularnym pięściarzem w Filadelfii, a "Midget" odnosiło się do jego niewielkiego wzrostu.
Był znany ze swojej szybkości. 21 maja 1930, gdy miał niespełna 20 lat, stoczył walkę o wakujący tytuł mistrza świata kategorii muszej w wersji NYSAC z Black Billem z Kuby, którą wygrał na punkty. Pojedynek odbył się w Madison Square Garden w Nowym Jorku. 16 maja 1930 w tym samym miejscu Wolgast pokonał w obronie tytułu Williego LaMorte przez techniczny nokaut w 6. rundzie.
26 grudnia 1930 w Madison Square Garden Wolgast stoczył walkę z Frankiem Genaro, który był mistrzem świata wagi muszej organizacji NBA. Stawką były pasy obu organizacji. Walka zakończyła się remisem i obaj bokserzy zachowali swoje tytuły mistrzowskie. Wolgast pokonał w obronie pasa 13 lipca 1931 w Nowym Jorku Ruby'go Bradleya, z którym wygrał wcześniej w tym roku w walce towarzyskiej. Później przez kilka lat staczał tylko pojedynki towarzyskie. 3 maja 1935 w Hollywood spróbował zdobyć tytuł mistrza świata wagi koguciej w wersji stanu Kalifornia, ale przegrał z Lou Salicą, który wcześniej dwukrotnie go pokonał. Później wygrał dwukrotnie z przyszłym mistrzem świata wagi lekkiej Juanem Zuritą, a 16 września 1935 w Oakland stracił tytuł mistrza wagi muszej, gdy pokonał go na punkty Small Montana (z którym Wolgast przegrał wcześniej w tym roku).
Po utracie tytułu Wolgast kontynuował karierę do 1940, ale nie walczył o tytuł. W 1935 wygrał z Montaną i przegrał z Henrym Armstrongiem, w następnym roku uległ przez nokaut w 5. rundzie Juanowi Zuricie, a potem temu samemu zawodnikowi na punkty. Później przeważnie przegrywał pojedynki.
Stoczył w sumie 216 walk, z których wygrał 143, przegrał 37, zremisował 16, a 19 było "no decision". Został wybrany w 2001 do Międzynarodowej Bokserskiej Galerii Sławy.

</doc>
<doc id="2858350" url="https://pl.wikipedia.org/wiki?curid=2858350" title="Ponownie zaczynać">
Ponownie zaczynać

Ponownie zaczynać (hiszp. "Volver a empezar") – hiszpański dramat obyczajowy z 1982 roku w reżyserii José Luisa Garci. Zdjęcia kręcono w Berkeley i Gijón.
Pierwszy hiszpański film nagrodzony Oscarem dla najlepszego filmu nieanglojęzycznego.

</doc>
<doc id="2858351" url="https://pl.wikipedia.org/wiki?curid=2858351" title="Chanda">
Chanda

Chanda – monotypowy rodzaj ryb okoniokształtnych z rodziny przeźroczkowatych (Ambassidae).
Klasyfikacja.
Gatunek zaliczany do tego rodzaju:

</doc>
<doc id="2858352" url="https://pl.wikipedia.org/wiki?curid=2858352" title="Hamiltonia">
Hamiltonia



</doc>
<doc id="2858353" url="https://pl.wikipedia.org/wiki?curid=2858353" title="Bogoda">
Bogoda



</doc>
<doc id="2858356" url="https://pl.wikipedia.org/wiki?curid=2858356" title="Karien Gubbels">
Karien Gubbels

Karien Gubbels (ur. 3 lutego 1975) – holenderska kolarka BMX, wicemistrzyni świata.
Kariera.
Największy sukces w karierze Karien Gubbels osiągnęła w 1996 roku, kiedy zdobyła srebrny medal mistrzostw świata w kategorii elite podczas mistrzostw świata w Saskatoon. W zawodach tych wyprzedziła ją jedynie Amerykanka Michelle Cairns, a trzecie miejsce zajęła kolejna kolarką z USA - Marie McGilvary. Ponadto dwukrotnie zajmowała czwarte miejsce: na mistrzostwach świata w Brighton (1996) oraz mistrzostwach świata w Melbourne (1998). W pierwszym przypadku walkę o podium przegrała z Niemką Kerstin Munski, a w drugim lepsza była jej rodaczka Brigitte Busschers.

</doc>
<doc id="2858361" url="https://pl.wikipedia.org/wiki?curid=2858361" title="Hotline Miami">
Hotline Miami

Hotline Miami – komputerowa gra akcji wydana 23 października 2012 roku przez Devolver Digital. Wśród inspiracji dla powstania gry znalazł się film "Drive" z 2011 roku. Stworzona została przez dwuosobowe studio Dennaton Games za pomocą edytora Game Maker. Kontynuacja o tytule "Hotline Miami 2" jest osadzona w latach 90. XX wieku, a jej fabuła jest powiązana z częścią pierwszą.
Fabuła opowiada o człowieku, który dostaje tajemnicze wiadomości na swój telefon zawierające zlecenia. Celem większości zadań jest przejście kilku powiązanych ze sobą lokacji i zabicie znajdujących się tam osób.
Gra została pozytywnie przyjęta przez recenzentów. Chwalono przedstawienie Miami z lat 80., dynamiczną muzykę i brutalną walkę, jak i jej wartość merytoryczną. Z drugiej strony skrytykowano drobne błędy techniczne. "Hotline Miami" otrzymała wiele wyróżnień między innymi: „Best PC Sound of the Year” serwisu IGN i „The Best Music of the Year 2012” PC Gamera. Firma Devolver Digital ujawniła, że w ciągu siedmiu pierwszych tygodni od dnia premiery zakupiono ponad 130 tysięcy egzemplarzy gry. Redakcja magazynu PC Gamer UK w 2015 roku przyznała grze 92. miejsce na liście najlepszych gier na PC.
Rozgrywka.
Gra podzielona jest na rozdziały. Przed rozpoczęciem każdego z nich gracz wybiera gumową maskę zwierzęcia, która poprzez specyficzne atrybuty wpływa na rozgrywkę. Następnie postać trafia do dwuwymiarowego budynku widzianego z góry, gdzie w pomieszczeniach poruszają się przeciwnicy. Gracz może zabić ich bronią białą lub palną, z czego po użyciu tej drugiej wszystkie jednostki stojące blisko zaczynają szukać źródła hałasu. W większości misji, głównym celem jest zabicie wszystkich wrogów na danej mapie. Po skończeniu każdego poziomu wyświetlane są statystyki i ogólna ocena.
Produkcja gry.
Hotline Miami to rozbudowana wersja gry "Super Carnage", nad którą Jonatan Söderström pracował już w 2004 roku. Oba tytuły łączy akcja obserwowana z lotu ptaka, duża liczba broni, którymi może posługiwać się główny bohater oraz charakterystyczny model rozgrywki, polegający na zabijaniu wrogów na mapach, składających się z sieci rozbudowanych pomieszczeń. Do wskrzeszenia projektu i jego finalizacji namówił Söderströma Dennis Wedin. Obaj panowie założyli studio Dennaton Games.

</doc>
<doc id="2858363" url="https://pl.wikipedia.org/wiki?curid=2858363" title="Chalceus">
Chalceus

Chalceus – rodzaj słodkowodnych ryb kąsaczokształtnych, wyodrębniony z kąsaczowatych (Characidae) i zaliczony do monotypowej rodziny Chalceidae.
Występowanie.
Ameryka Południowa.
Klasyfikacja.
Gatunki zaliczane do tego rodzaju:
Gatunkiem typowym jest "Chalceus macrolepidotus".

</doc>
<doc id="2858364" url="https://pl.wikipedia.org/wiki?curid=2858364" title="Plethodectes">
Plethodectes



</doc>
<doc id="2858365" url="https://pl.wikipedia.org/wiki?curid=2858365" title="Pellegrinina">
Pellegrinina



</doc>
<doc id="2858367" url="https://pl.wikipedia.org/wiki?curid=2858367" title="Edward Miller (piłkarz z Turks i Caicos)">
Edward Miller (piłkarz z Turks i Caicos)

Edward Miller – piłkarz z Turks i Caicos grający na pozycji bramkarza, reprezentant Turks i Caicos grający w reprezentacji w 1999 roku.
W reprezentacji narodowej, Miller rozegrał dwa oficjalne spotkania w ramach kwalifikacji do Pucharu Karaibów 1999. W pierwszym z nich, jego reprezentacja została pokonana 0-3 przez drużynę Bahamów. W kolejnym meczu eliminacji, jego reprezentacja zremisowała 2-2 z drużyną Wysp Dziewiczych Stanów Zjednoczonych. Drużyna Turks i Caicos zajęła jednak ostatnie miejsce w swojej grupie, nie odnosząc awansu do następnej fazy eliminacji. W obydwóch spotkaniach, Miller grał w podstawowym składzie.

</doc>
<doc id="2858368" url="https://pl.wikipedia.org/wiki?curid=2858368" title="Mały Puchar Świata">
Mały Puchar Świata

Mały Puchar Świata (hiszp. "Pequeña Copa del Mundo") – międzynarodowy klubowy turniej piłkarski rozgrywany w latach 1952 - 1975 w Wenezueli. W turnieju brały udział od 2 do 4 czołowych zespołów z Europy i Ameryki Południowej. Rozgrywki turnieju odbywały się systemem kołowym. Wszystkie mecze odbyły się na Estadio Olímpico w Caracas.
Początkowo Puchar Łaciński ustalał europejskich uczestników Małego Pucharu Świata. Nic nie wiadomo na temat kryteriów odbioru z Ameryki Południowej. W pierwszej edycji uczestniczyły kluby: wenezuelski La Salle FC, hiszpański Real Madryt, brazylijski Botafogo F.R. i kolumbijski Millonarios FC. Millonarios FC, Corinthians Paulista i São Paulo FC wygrały trzy kolejne edycje, odpowiednio, a Real Madryt i CF Barcelona dwa ostatnie sezony w latach 1956 i 1957.
Po 1957 nastąpiła sześcioletnia przerwa w rozgrywkach, a następnie turniej pojawił się ponownie w 1963 pod nazwą Taça Ciudad de Caracas.
Od 1965 roku turniej stracił swoją popularność, w rozgrywkach już nie uczestniczyły najsilniejsze kluby i nie można było ich nazwać międzykontynentalnymi (w latach 1965, 1966 i 1969 wzięło w nim udział tylko europejskie kluby). Również nazwa turnieju w tamtych latach brzmiała inaczej:

</doc>
<doc id="2858370" url="https://pl.wikipedia.org/wiki?curid=2858370" title="Corona 97">
Corona 97

Corona 97 – amerykański satelita rozpoznawczy do wykonywania zdjęć powierzchni Ziemi. Dwudziesty drugi statek serii KeyHole-4A tajnego programu CORONA. Kapsuły powrotne odzyskano 24 i 28 lipca 1965.
Przebieg lotu.
Pierwsza faza misji (1022-1) obejmowała 38. okrążeń Ziemi, w trakcie których wykonywano zdjęcia, w tym 32. okrążenia operacyjne, 4. krajowe, jedno łączone i jedno inżynieryjne. Pierwszą kapsułę odzyskano 24 lipca 1965 (65. okrążenie). Bez przerw rozpoczęto fazę drugą (1022-2). Złożyły się na nią 34 okrążenia, w tym 29. operacyjnych, 4. krajowe i 1 inżynieryjne. Kapsułę przechwycono 28 lipca 1965 (144. okrążenie). Średnie zakrycie chmurami dla fazy pierwszej wynosiło 40%, a dla drugiej – 41%.
Obie kamery pracowały satysfakcjonująco (85 w skali MIP). Kilka ostatnich zdjęć wykonanych przez pierwszą kamerę było zanieczyszczonych, najpewniej na skutek dłuższego niż zwykle przechowywania satelity przed startem (z powodu usterki technicznej rakiety start przełożono z 9 na 19 lipca).
Między 30 a 31 okrążeniem miała miejsce anomalia w odbiorze rozkazów z Ziemi, której wynikiem było przestawienie się pokładowego zegara o 18 sekund. Anomalia ustąpiła samoistnie, a wstępne badania świadczyły o możliwości wystąpienia interferencji w paśmie S lub VHF, albo o usterce toru pasma S w satelicie.
Między 1 a 47 okrążeniem kamery nie pracowały w trybie stereo w celu zbadania stabilności pojazdu w trakcie niejednoczesnej pracy kamer.
Satelita spłonął w atmosferze 18 sierpnia 1965.
Zawartość materiału zdjęciowego.
Na wykonanych zdjęciach analitycy zidentyfikowali 207 interesujących obiektów, w tym przede wszystkim:

</doc>
<doc id="2858371" url="https://pl.wikipedia.org/wiki?curid=2858371" title="Patrick Baptiste">
Patrick Baptiste

Patrick Baptiste – piłkarz z Turks i Caicos grający na pozycji pomocnika, reprezentant Turks i Caicos grający w reprezentacji w 1999 roku.
W reprezentacji narodowej, Baptiste rozegrał tylko jedno oficjalne spotkanie w ramach kwalifikacji do Pucharu Karaibów 1999. W meczu tym, reprezentacja Turks i Caicos zremisowała 2-2 z Wyspami Dziewiczymi Stanów Zjednoczonych. Baptiste był rezerwowym w tym meczu, jednak później wszedł za Lagneau Brumverta.
W 2000 roku wystąpił także w jednym nieoficjalnym spotkaniu reprezentacji.

</doc>
<doc id="2858374" url="https://pl.wikipedia.org/wiki?curid=2858374" title="Michelle Cairns">
Michelle Cairns

Michelle Cairns (ur. 1976) – amerykańska kolarka BMX, mistrzyni świata.
Kariera.
Największy sukces w karierze Michelle Cairns osiągnęła w 1996 roku, kiedy zdobyła złoty medal mistrzostw świata w kategorii elite podczas mistrzostw świata w Saskatoon. W zawodach tych wyprzedziła bezpośrednio Holenderkę Karien Gubbels oraz swą rodaczkę Marie McGilvary. Na rozgrywanych rok później mistrzostwach świata w Melbourne była ósma, a podczas mistrzostw świata w Louisville zajęła piąta pozycję. W latach 2005-2011 nie ścigała się w kategorii elite, jednak w drugiej połowie 2011 roku powróciła do rywalizacji.

</doc>
<doc id="2858375" url="https://pl.wikipedia.org/wiki?curid=2858375" title="Kasper Winther">
Kasper Winther



</doc>
<doc id="2858376" url="https://pl.wikipedia.org/wiki?curid=2858376" title="Marie McGilvary">
Marie McGilvary

Marie McGilvary – amerykańska kolarka BMX, trzykrotna medalistka mistrzostw świata.
Kariera.
Pierwszy sukces w karierze Marie McGilvary osiągnęła w 1997 roku, kiedy zdobyła brązowy medal mistrzostw świata w kategorii elite podczas mistrzostw świata w Saskatoon. W zawodach tych wyprzedziły ją jedynie jej rodaczka Michelle Cairns oraz Holenderka Karien Gubbels. Na rozgrywanych rok później mistrzostwach świata w Melbourne była druga za Rachael Marshall z Australii. Ostatni medal zdobyła podczas mistrzostw świata w Louisville w 2001 roku, gdzie ponownie zajęła drugą pozycję. Tym razem najlepsza okazała się María Gabriela Díaz z Argentyny. McGilvary startowała również na 1. Mistrzostwach Świata w Kolarstwie BMX w Brighton, gdzie rywalizację ukończyła na ósmym miejscu.

</doc>
<doc id="2858381" url="https://pl.wikipedia.org/wiki?curid=2858381" title="Mario Paul">
Mario Paul

Mario Paul – piłkarz z Turks i Caicos grający na pozycji pomocnika, reprezentant Turks i Caicos grający w reprezentacji w latach 1999–2000.
W 1999 roku, Paul rozegrał dwa oficjalne spotkania w ramach kwalifikacji do Pucharu Karaibów 1999. W pierwszym z nich, jego reprezentacja została pokonana 0-3 przez drużynę Bahamów. W kolejnym meczu eliminacji, jego reprezentacja zremisowała 2-2 z drużyną Wysp Dziewiczych Stanów Zjednoczonych. W obydwóch spotkaniach, Paul grał w podstawowym składzie.
W 2000 roku, zawodnik ten rozegrał jeszcze jedno, tym razem ostatnie spotkanie w drużynie narodowej. W meczu przeciwko reprezentacji Kajmanów (podczas turnieju Western Union Super Cup), Paul wystąpił w podstawowej jedenastce, będąc przy tym jednym z dwóch zawodników reprezentacji, którzy ukarani byli żółtą kartką (drugim był Maxime Fleuriot).
W tym samym roku rozegrał w ekipie narodowej również dwa nieoficjalne spotkania, w których grał w wyjściowej jedenastce (spotkania te są mu niezaliczane do występów w drużynie narodowej).

</doc>
<doc id="2858382" url="https://pl.wikipedia.org/wiki?curid=2858382" title="Ala (Helme)">
Ala (Helme)

Ala – wieś w Estonii, prowincji Valga, w gminie Helme.

</doc>
<doc id="2858383" url="https://pl.wikipedia.org/wiki?curid=2858383" title="Air Lithuania">
Air Lithuania

Air Lithuania – była litewska regionalna linia lotnicza z siedzibą w Kownie, Litwa. Linie te oferowały przeloty regularne, czarterowe, świadczyły usługi przewozu towaru oraz wypożyczały samoloty. Głównymi bazami przewoźnika były: Port lotniczy Kowno oraz Port lotniczy Połąga.
Historia.
Linie Air Lithuania powstały 13 września 1991 jako przedsiębiorstwo państwowe, które było oparte na likwidowanym oddziale Aerofłotu w Kownie. Pierwsze regularne loty linie wykonały w lutym 1993 z Kowna do Budapesztu. 17 lipca 1995 linie zostały przekształcone w Spółkę Akcyjną. W 1997 udziały Air Lithuania zostały przeniesione do innej litewskiej linii lotniczej – Lithuanian Airlines. W listopadzie 2005 Air Lithuania ogłosiła upadłość. Była to pierwsza linia lotnicza na Litwie, która upadła.
W 2004 linie przewiozły 54 500 pasażerów. Początkowo linie używały samolotów Tu-134 oraz Jak-42. Potem samoloty te zastąpiły europejskie ATR 42.
Kierunki lotów.
Pod koniec swojej działalności linie oferowały loty krajowe na trasie Kowno – Połąga.
Kierunki zagraniczne przewoźnika w 2004 to:
 Billund, Hamburg, Malmö, Oslo

</doc>
<doc id="2858386" url="https://pl.wikipedia.org/wiki?curid=2858386" title="Holdre">
Holdre

Holdre – wieś w Estonii, prowincji Valga, w gminie Helme.

</doc>
<doc id="2858387" url="https://pl.wikipedia.org/wiki?curid=2858387" title="Andouillette">
Andouillette

Andouillette – rodzaj francuskiej kiełbasy wytwarzanej z pokrojonych podrobów wieprzowych lub cielęcych zawiniętych w jelito.
Opis.
Kiełbasa doprawiana jest solą, pieprzem, cebulą i ziołami. Przyrządzanie "andouillette" polega na kilkugodzinnym gotowaniu na wolnym ogniu. Przeciętna kiełbasa ma od 10 do 15 cm długości i waży 150–180 g.
"Andouillette" spożywać można na zimno bądź ciepło (grillowaną lub podgotowaną). Czasem podaje się ją z dodatkiem musztardy, "crème fraîche", wina czy szalotki.
Istnieje wiele regionalnych odmian kiełbasy, m.in. "andouillette de Troyes" (z Troyes) z jelit i żołądków wieprzowych, "andouillette lyonnaise" (lyońska) z podrobów cielęcych lub mieszanki obu, czy "andouillette de Jargeau" (z Jargeau) z podrobów i mięsa wieprzowego. 
Historia.
Najstarsza wzmianka o "andouillette" pochodzi z Troyes z 1590 roku, jednak przez wieki jej receptura zmieniła się znacząco. Według "Dictionnaire des aliments" z 1750 roku kiełbasę wyrabiano z mielonego mięsa cielęcego i boczku, zmieszanych z żółtkami jaj. W "Dictionnaire de Trévoux" z 1771 roku mowa o kulkach z mięsa cielęcego lub rybnego uformowanych na kształt "petites andouilles" („małych andouille”). Z kolei w "Le parfait charcutier" z 1815 roku przepis na "andouillette" wspomina o nadziewanych plastrach mięsa wołowego zwiniętych w rulony. Dopiero w latach 1830–1840 pod nazwą tą zaczęto rozumieć produkt z podrobów, najpierw cielęcych, z czasem coraz częściej uzupełnianych czy zastępowanych wieprzowymi.
W drugiej połowie XX wieku powstała organizacja Association Amicale des Amateurs d'Andouillette Authentique (AAAAA) skupiająca m.in. krytyków gastronomicznych i restauratorów, której celem jest zapewnienie wysokiej jakości "andouillettes", przyznająca wyróżnienia najlepszym producentom.

</doc>
<doc id="2858388" url="https://pl.wikipedia.org/wiki?curid=2858388" title="Andrzej Bielski (fizyk)">
Andrzej Bielski (fizyk)

Andrzej Bolesław Bielski (ur. 12 stycznia 1939 w Równem, zm. 14 stycznia 2013 w Toruniu) − polski fizyk, profesor nauk fizycznych, specjalista w zakresie fizyki atomowo-molekularnej, fizyki optycznej oraz historii fizyki. 
Życiorys.
W 1955 roku ukończył Liceum Ogólnokształcące im. Kazimierza Jagiellończyka w Elblągu, po czym podjął studia na Uniwersytet Mikołaja Kopernika w Toruniu. Po ich ukończeniu, w 1960 roku, został zatrudniony na stanowisku asystenta w Instytucie Fizyki UMK. W 1968 roku uzyskał stopień doktora, tematem jego rozprawy było "Badanie wpływu elektrody zapłonowej na napięcie przebicia w liniowych lampach błyskowych", a promotorem Aleksander Jabłoński. Stopień doktora habilitowanego uzyskał w 1979 roku, na podstawie rozprawy "Interferometryczne badanie ciśnieniowego rozszerzenia linii widmowych neonu". Tytuł profesora nadzwyczajnego otrzymał w 1988, a profesora zwyczajnego nauk fizycznych w 1992 roku. W latach 1984-1987 pełnił funkcję prodziekana Wydziału Matematyki Fizyki i Chemii UMK. Był też kierownikiem Podyplomowego Studium Fizyki (1981-1984).

</doc>
<doc id="2858391" url="https://pl.wikipedia.org/wiki?curid=2858391" title="Jõgeveste">
Jõgeveste

Jõgeveste – wieś w Estonii, prowincji Valga, w gminie Helme.

</doc>
<doc id="2858393" url="https://pl.wikipedia.org/wiki?curid=2858393" title="Paul Winder">
Paul Winder

Paul Winder (ur. 21 maja 1970) – piłkarz z Turks i Caicos grający na pozycji obrońcy, reprezentant Turks i Caicos grający w reprezentacji w latach 1999–2000.
W 1999 roku, Winder rozegrał dwa oficjalne spotkania w ramach kwalifikacji do Pucharu Karaibów 1999. W pierwszym z nich, jego reprezentacja została pokonana 0-3 przez drużynę Bahamów. W kolejnym meczu eliminacji, jego reprezentacja zremisowała 2-2 z drużyną Wysp Dziewiczych Stanów Zjednoczonych. W obydwóch spotkaniach, Winder grał w podstawowym składzie.
W 2000 roku, zawodnik ten rozegrał jeszcze jedno, tym razem ostatnie spotkanie w drużynie narodowej. W meczu przeciwko reprezentacji Saint Kitts i Nevis (podczas kwalifikacji do MŚ 2002), Winder wystąpił w podstawowej jedenastce; w 44 minucie został ukarany czerwoną kartką.

</doc>
<doc id="2858394" url="https://pl.wikipedia.org/wiki?curid=2858394" title="Santiago Samaniego">
Santiago Samaniego

Santiago Nathaniel Rice Samaniego (ur. 25 stycznia 1974 w Panamie) – panamski bokser, były mistrz świata WBA w kategorii lekkośredniej.
Kariera zawodowa.
Jako zawodowiec zadebiutował 17 lipca 1993 roku, pokonując na punkty w 4 rundowym pojedynku Lorenzo Murillo. Do końca 1995 roku stoczył jeszcze 21 pojedynków z czego wygrał 20 i jeden przegrał, z Kubańczykiem Giorbisem Barthalemy'm, jednogłośnie na punkty.
W 1996 roku stoczył 3 walki, wszystkie wygrywając przez nokaut. Pokonał m.in. Edera Gonzaleza i Aquilino Asprillę, którzy walczyli w przeszłości o pas WBA w wadze lekkośredniej.
22 lutego 1997 roku otrzymał szansę walki o wakujący pas WBO. Jego rywalem był niepokonany Michael Löwe, a walka odbyła się w Niemczech. Santiago przegrał jednogłośnie na punkty (113-114, 110-117, 112-116), nie zdobywając mistrzostwa. W następnej walce został sensacyjnie znokautowany przez mało znanego Kolumbijczyka Felixa Hernandeza.
27 sierpnia 1999 roku, przegrał przez TKO w 7 rundzie z Vernonem Forrestem, stawką walki był pas NABF. Do końca 2001 stoczył jeszcze 9 pojedynków, z których 8 wygrał i 1 przegrał, zdobywając tytuł WBA Fedelatin w wadze lekkośredniej.
10 sierpnia 2002 roku otrzymał szansę walki o pas WBA Interim w wadze lekkośredniej. Jego rywalem był pochodzący z Senegalu, Mamadou Thiam. Samaniego zwyciężył przez TKO w ostatniej, dwunastej rundzie, zdobywając tymczasowe mistrzostwo świata. Po tym jak Vargas zdecydował się na unifikację z De la Hoyą, Samaniego został pełnoprawnym mistrzem. Tytuł stracił już w 1 obronie, na rzecz Meksykanina Alejandro Garcii, który pokonał go przez TKO w 3 starciu.
Schyłek kariery.
Po przegranej z Garcią, walczył jeszcze o eliminator WBA z Rhoshiim Wellsem, który pokonał go przez techniczną decyzję w 9 rundzie. W latach 2005 - 2007 stoczył 5 pojedynków z czego wygrał tylko jeden.
Na ring powrócił 4 lutego 2011 roku przegrywając z Vladinem Biossem.

</doc>
<doc id="2858397" url="https://pl.wikipedia.org/wiki?curid=2858397" title="TDRS">
TDRS



</doc>
<doc id="2858398" url="https://pl.wikipedia.org/wiki?curid=2858398" title="Alfonsa Clerici">
Alfonsa Clerici

Alfonsa Clerici (ur. 14 lutego 1860, zm. 14 stycznia 1930) – włoska zakonnica i błogosławiona Kościoła katolickiego.
Życiorys.
Alfonsa Clerici była nauczycielką z zawodu, a po wstąpieniu do Instytutu Sióstr Przenajświętszej Krwi zajęła się kierowaniem Schroniska Opatrzności, a także pomagała biednym. Zmarła 14 stycznia 1930 roku.
Została beatyfikowana 23 października 2010 roku przez Benedykta XVI.

</doc>
<doc id="2858399" url="https://pl.wikipedia.org/wiki?curid=2858399" title="Neal Wood">
Neal Wood

Neal Wood (ur. 28 marca 1971) – brytyjski kolarz BMX, srebrny medalista mistrzostw świata. 
Kariera.
Największy sukces w karierze Neal Wood osiągnął w 1997 roku, kiedy zdobył srebrny w kategorii cruiser podczas mistrzostw świata w Saskatoon. W zawodach tych wyprzedził go jedynie Francuz Christophe Lévêque, a trzecie miejsce zajął kolejny Brytyjczyk - Dale Holmes. Na tych samych mistrzostwach rywalizację w kategorii elite zakończył na siódmej pozycji. W 2001 roku wystartował na mistrzostwach świata w Louisville, zajmując piąte miejsce w cruiserze.

</doc>
<doc id="2858401" url="https://pl.wikipedia.org/wiki?curid=2858401" title="Pantodon bucholzi">
Pantodon bucholzi



</doc>
<doc id="2858402" url="https://pl.wikipedia.org/wiki?curid=2858402" title="Krew z grobowca mumii">
Krew z grobowca mumii

Krew z grobowca mumii ("Blood from the Mummy's Tomb") – brytyjski horror z 1971 roku. Film jest adaptacją powieści Brama Stokera pt. "The Jewel of Seven Stars".
Treść.
Grupa archeologów, na czele której stoi profesor Julian Fuchs, wyrusza do Egiptu, by odnaleźć grób egipskiej księżniczki Tery. Po pewnym czasie naukowcy odkrywają sarkofag z jej zabalsamowanym ciałem. Uwagę profesora zwraca piękny, rubinowy pierścień na palcu księżniczki. Fuchs zabiera go i jakiś czas później ofiarowuje go swojej córce, Margaret. Niebawem jednak zmarła księżniczka, zaczyna mścić się za zbezczeszczenie jej grobu.

</doc>
<doc id="2858403" url="https://pl.wikipedia.org/wiki?curid=2858403" title="Pantodon buchholzi schizonotus">
Pantodon buchholzi schizonotus



</doc>
<doc id="2858404" url="https://pl.wikipedia.org/wiki?curid=2858404" title="Pantodon buchholzi macrolepis">
Pantodon buchholzi macrolepis



</doc>
<doc id="2858405" url="https://pl.wikipedia.org/wiki?curid=2858405" title="Pantodon buchholtzi">
Pantodon buchholtzi



</doc>
<doc id="2858406" url="https://pl.wikipedia.org/wiki?curid=2858406" title="Pantodon buccholzii">
Pantodon buccholzii



</doc>
<doc id="2858407" url="https://pl.wikipedia.org/wiki?curid=2858407" title="Pantodon buccholzi">
Pantodon buccholzi



</doc>
<doc id="2858408" url="https://pl.wikipedia.org/wiki?curid=2858408" title="Operacja Trójząb Neptuna">
Operacja Trójząb Neptuna



</doc>
<doc id="2858412" url="https://pl.wikipedia.org/wiki?curid=2858412" title="Xenomystus">
Xenomystus



</doc>
<doc id="2858423" url="https://pl.wikipedia.org/wiki?curid=2858423" title="Myloplus">
Myloplus

Myloplus – rodzaj słodkowodnych ryb z rodziny piraniowatych (Serrasalmidae).
Występowanie.
Ameryka Południowa
Klasyfikacja.
Gatunki zaliczane do tego rodzaju :
Gatunkiem typowym jest "Myletes asterias" ("Myloplus asterias").

</doc>
<doc id="2858424" url="https://pl.wikipedia.org/wiki?curid=2858424" title="Sabiha Kasimati">
Sabiha Kasimati

Sabiha Kasimati (ur. 15 września 1912 w Edirne, zm. 26 lutego 1951 w Mëniku) - albańska biolożka i więzień sumienia.
Biogram.
Córka lekarza Abdurrahmana Kasimatiego (1865-1943), pochodzącego z Libohovy, (który pracował w rejonie Edirne na zlecenie władz osmańskich) i Zehry z d. Mbreshtani. W 1927 Sabiha wraz z rodziną przeniosła się z Tracji do Korczy, a stamtąd do Elbasanu. W Albanii uczyła się w prestiżowym francuskojęzycznym liceum w Korczy, które ukończyła w 1930 jako pierwsza kobieta. W czasie nauki jej kolegą szkolnym był m.in. Enver Hoxha. Po ukończeniu szkoły pracowała jako nauczycielka w szkole żeńskiej w Korczy, gdzie uczyła języka francuskiego i edukacji moralnej. Po upaństwowieniu szkół prywatnych w 1933 przeniosła się do szkoły amerykańsko-albańskiej w Kavai, gdzie prowadziła zajęcia z biologii. 
W 1936 jej starania o stypendium państwowe, umożliwiające studia zagraniczne zakończyły się sukcesem. Wybrała studia na Wydziale Nauk Biologicznych Uniwersytetu Turyńskiego. Latem 1941 studia turyńskie uwieńczyła doktoratem (temat dysertacji: "Fauna ittica di aqua dolce d'Albania"). Władze uczelni proponowały jej etat asystenta w zakładzie ichtiologii, ale tę propozycję odrzuciła i powróciła do kraju. Po powrocie do kraju pracowała początkowo w szkole w Kavai, a następnie w Instytucie Pedagogicznym dla Kobiet "Nëna Mbretneshë" w Tiranie. Jedną z jej uczennic była wtedy Nexhmije Hoxha.
Po przejęciu władzy przez komunistów, w 1945 rozpoczęła współpracę z biologiem prof. Selaudinem Toto, organizując Instytut Nauk w Tiranie. Prowadziła w nim badania ichtiologiczne, kierując zarazem powstającą w ramach Instytutu Sekcją Zoologii. Przygotowany przez Sabihę Kasimati album opisywał 247 gatunków ryb, występujących w wodach Albanii. Była też organizatorką Muzeum Historii Naturalnej w Tiranie, które obecnie nosi jej imię.
Proces i śmierć.
19 lutego 1951 nieznani sprawcy dokonali zamachu bombowego na budynek ambasady ZSRR w Tiranie. Sam zamach nie pociągnął za sobą ofiar, ale władze albańskie wytypowały jako potencjalnych sprawców grupę 23 młodych intelektualistów, pracujących w tym czasie w Tiranie, w tym Sabihę Kasimati (jako jedyną kobietę). Mimo braku jakichkolwiek dowodów winy, Sabiha została aresztowana przez Sigurimi 20 lutego 1951. W tym samym dniu zebrało się Biuro Polityczne Albańskiej Partii Pracy, na którym postanowiono, żeby wszystkich zatrzymanych stracić, dla odstraszenia przed kolejnymi zamachami terrorystycznymi.
25 lutego prokurator wojskowy, podpułkownik Siri Çarçani przedstawił oskarżonym listę zarzutów - szpiegostwo, działalność w organizacji terrorystycznej, próbę obalenia przemocą władzy ludu w Albanii. W tym samym dniu sąd skazał wszystkich na karę śmierci, a 26 lutego wyrok potwierdził osobiście Enver Hodża. Wyrok wykonał oddział Sigurimi nocą 26/27 lutego 1951 w okolicach wsi Mënik, kilka kilometrów na zachód od Tirany. Ciała zostały pochowane w płytkiej zbiorowej mogile na polu uprawnym. Wiosną 1951 ciało Sabihy odsłonił traktor, prowadzący w tym rejonie prace polowe. Została ponownie pochowana przez miejscową ludność.
Dziedzictwo.
Część jej prac naukowych poświęconych florze i faunie Albanii ukazało się drukiem w 1955, sygnowane nazwiskiem uczonego radzieckiego Anatolija Poljakowa, a także albańskich uczonych Ndoca Filipiego i Ndoca Rakaja. W 60 rocznicę zbrodni, prezydent Albanii, Bamir Topi odznaczył ją orderem "Nderi i Kombit" (Honor Narodu).

</doc>
<doc id="2858428" url="https://pl.wikipedia.org/wiki?curid=2858428" title="Grupa Pilska">
Grupa Pilska

Grupa Pilska lub Masyw Pilska – środkowa część Beskidu Żywieckiego (na Słowacji są to Kysucké Beskydy), pomiędzy przełęczą Glinka Ujsolska a przełęczą Glinne. Najwyższym szczytem jest Pilsko (1557 m) – jedyny szczyt Żywiecczyzny o wysokości ponad 1500 m.
Topografia.
Grupa Pilska znajduje się w Polsce i na Słowacji, przy czym Słowacy swoją część zaliczają do Beskidów Orawskich. Głównym grzbietem od przełęczy Glinka do przełęczy Glinne biegnie granica polsko-słowacka oraz Wielki Europejski Dział Wodny między zlewiskami Bałtyku (polska część masywu) i Morza Czarnego (słowacka część). Po słowackiej stronie zachodnią i południową naturalną granicę oddzielającą Grupę Pilska tworzą spływający z okolic przełęczy Glinka potok Tisoňovka, dalej Klinianka i Biała Orawa uchodząca do Jeziora Orawskiego, po wschodniej stronie potok Półgórzanka również uchodzący do Jeziora Orawskiego. Po polskiej stronie zachodnią granicę Masywu Pilska tworzy spływający spod przełęczy Glinka potok Glinka, dalej Bystra, przełęcz między Rysianką i Trzema Kopcami, potok Sopotnia i rzeka Koszarawa, wschodnią i północną spływający spod przełęczy Glinne potok Glinna, dalej Krzyżówka (Kamienna) i Koszarawa.
Przyroda.
Roślinność ma układ piętrowy, występuje piętro pogórza, regiel dolny, regiel górny i piętro kosodrzewiny – to ostatnie tylko na szczycie Pilska. Wyższe partie gór są z reguły zalesione, ale na polskiej stronie występują liczne hale i polany będące pozostałościami dawnego pasterstwa, w wielu miejscach pola i zabudowania miejscowości wspinają się wysoko na stoki gór. Słowacka część jest całkowicie zalesiona, miejscowości to zazwyczaj łańcuchówki rozłożone w dolinach rzek i potoków, a pola uprawne zajmują tylko dolne stoki gór. Osobliwością są torfowiska występujące na słowackiej stronie przełęczy Bory Orawskie.
Po polskiej stronie niemal cały obszar Masywu Pilska (z wyjątkiem dolin rzek zajętych przez pola i zabudowania miejscowości) znajduje się w Żywieckim Parku Krajobrazowym i istnieje jeden rezerwat przyrody Pod Rysianką chroniący dobrze zachowany las świerkowo-bukowy, będący pozostałością dawnej Puszczy Karpackiej.
Turystyka i rekreacja.
Polska część Grupy Pilska jest dobrze zagospodarowana turystycznie. Istnieje gęsta sieć szlaków turystyki pieszej, są szlaki rowerowe i ścieżki dydaktyczne. Bazę noclegową zapewnia schronisko PTTK na Hali Miziowej, bacówka PTTK na Krawcowym Wierchu, schroniska prywatne i gospodarstwa agroturystyczne, a w sezonie wakacyjnym baza namiotowa na Hali Górowej. 
Grupa Pilska jest też ważna dla narciarzy. Pod Pilskiem zimą działa jeden z większych w Polsce ośrodków narciarskich – Ośrodek Narciarski Pilsko w Korbielowie oraz mniejsza Kolej Baba w Korbielowie Kamiennej. 
Na słowackiej stronie Grupy Pilska największa baza noclegowa znajduje się nad Jeziorem Orawskim, poza tym jest hotel “Biela Farma” w Orawskiej Półgórze i kwatery w miejscowościach Nowoć, Orawskie Wesele i Orawska Półgóra. Szlaków turystycznych jest niewiele, poza granicami rezerwatów przyrody można jednak wędrować trasami nieznakowanymi.

</doc>
<doc id="2858429" url="https://pl.wikipedia.org/wiki?curid=2858429" title="Andrzej Bielski">
Andrzej Bielski



</doc>
<doc id="2858433" url="https://pl.wikipedia.org/wiki?curid=2858433" title="Dworzec Południowy">
Dworzec Południowy



</doc>
<doc id="2858439" url="https://pl.wikipedia.org/wiki?curid=2858439" title="Kalme (Helme)">
Kalme (Helme)

Kalme – wieś w Estonii, prowincji Valga, w gminie Helme.

</doc>
<doc id="2858440" url="https://pl.wikipedia.org/wiki?curid=2858440" title="Christophe Lévêque">
Christophe Lévêque

Christophe Lévêque (ur. 11 lutego 1973 w Saint-Ouen) – francuski kolarz BMX, sześciokrotny medalista mistrzostw świata.
Kariera.
Pierwszy sukces w karierze Christophe Lévêque osiągnął w 1997 roku, kiedy zdobył złoty w kategorii cruiser podczas mistrzostw świata w Saskatoon. W zawodach tych wyprzedził bezpośrednio dwóch Brytyjczyków: Neala Wooda oraz Dale’a Holmesa. Na tych samych mistrzostwach był czwarty w kategorii elite, przegrywając walkę o podium z Amerykaninem Mattem Hadanem. Na rozgrywanych rok później mistrzostwach świata w Melbourne obronił tytuł z Saskatoon, a podczas mistrzostw w Vallet w 1999 roku był ponownie pierwszy w cruiserze i drugi w wyścigu elite (za Robertem De Wilde z Holandii). Na mistrzostwach świata w Córdobie w 2000 roku nie zdołał po raz kolejny obronić tytułu (w cruiserze był ósmy), ale zdobył srebrny medal w wyścigu elite, ulegając tylko swemu rodakowi Thomasowi Allierowi. Ostatni medal wywalczył podczas rozgrywanych w 2001 roku mistrzostw świata w Louisville, zdobywając swój czwarty złoty medal w cruiserze. Pozostałe miejsca na podium zajęli Dale Holmes oraz Randy Stumpfhauser z USA. Brał także udział w mistrzostwach świata w Perth, zajmując piątą pozycję w kategorii elite.

</doc>
<doc id="2858441" url="https://pl.wikipedia.org/wiki?curid=2858441" title="Karjatnurme">
Karjatnurme

Karjatnurme – wieś w Estonii, prowincji Valga, w gminie Helme.

</doc>
<doc id="2858443" url="https://pl.wikipedia.org/wiki?curid=2858443" title="Kähu">
Kähu

Kähu – wieś w Estonii, prowincji Valga, w gminie Helme.

</doc>
<doc id="2858444" url="https://pl.wikipedia.org/wiki?curid=2858444" title="Katowice Open">
Katowice Open

Katowice Open – profesjonalny kobiecy turniej tenisowy rangi WTA International Series, zaliczany do cyklu WTA Tour. Rozgrywany na kortach twardych w hali w katowickim Spodku od 2013 roku, a od 2015 roku także w Międzynarodowym Centrum Kongresowym, o puli nagród 250 tysięcy dolarów. Sponsorem tytularnym turnieju w latach 2013-2014 był bank BNP Paribas. Ostatnia edycja turnieju odbyła się w 2016 roku. Od 2015 roku prawo do nazwy turnieju miało Miasto Katowice. Producentem piłek była firma Babolat.
Turniej został wpisany do kalendarza WTA zamiast zawodów w Kopenhadze. Agencja producencka SOS Music otrzymała prawo organizacji zawodów do roku 2018. Podczas trwania turnieju w 2013 roku w hali widowiskowej przygotowywano dwa korty ziemne z nawierzchnią Conipur Pro Clay do rozgrywania meczów, natomiast trzeci kort, mający za cel rozgrzewki i treningi, powstał na tafli lodowiska przylegającego do Spodka. Możliwość transmisji zawodów powierzono Telewizji Polskiej. W 2016 roku za transmisje turnieju odpowiedzialna była Telewizja Polsat.
Począwszy od 2014 roku turniej rozgrywany był na nawierzchni twardej.

</doc>
<doc id="2858449" url="https://pl.wikipedia.org/wiki?curid=2858449" title="Marcin z Leónu">
Marcin z Leónu

Marcin z Leónu (ur. ok. 1130 w León, zm. 12 stycznia 1203 tamże) – hiszpański augustiański kanonik regularny, święty Kościoła katolickiego.
Był synem Eugenii i Jana. Po śmierci matki, razem z ojcem, wstąpił do miejscowych augustiańskich kanoników przy kościele św. Marcelego, gdzie zdobył wykształcenie. Wkrótce został wyświęcony na kapłana. Po śmierci ojca udał się z pielgrzymką do Rzymu, Konstantynopola i Jerozolimy. Po powrocie do León wstąpił do klasztoru św. Izydora.
Tam zmarł w dniu 12 stycznia 1203 roku.
Jego wspomnienie liturgiczne obchodzone jest w dzienną pamiątkę śmierci.
W Zakonie Kanoników Laterańskich wspomnienie ma charakter obowiązkowy.

</doc>
<doc id="2858450" url="https://pl.wikipedia.org/wiki?curid=2858450" title="Swanky Tunes">
Swanky Tunes

Swanky Tunes – rosyjska grupa muzyczna, w której skład wchodzi 3 DJ-ów i producentów muzycznych: Dmitrij Burykin, Stanisław Zajcew oraz Wadim Szpak.
Grupa powstała w 1998 roku, eksperymentując z muzyką elektroniczną. Na początku tworzyli techno na syntezatorach. Zainspirowani muzyką techno oraz electro z lat 80. rozpoczęli przygodę z szeroko pojętą muzyką house, pierwszy singiel wydali jednak dopiero 8 lat po powstaniu zespołu – w roku 2006. Przełom nastąpił w 2010 roku, kiedy rosyjskie trio zostało dostrzeżone przez największe nazwiska muzyki klubowej. Kolejne single wydawane były już na największych wytwórniach, którymi przewodzili m.in. Sebastian Ingrosso, Afrojack, Steve Angello, a także największej holenderskiej wytwórni – Spinnin Records. Swanky Tunes mają na koncie sety na takich festiwalach, jak Tomorrowland czy Ultra Music Festival, a także produkcje razem z takimi artystami, jak Tiësto, Kaskade czy R3hab. Swanky Tunes stale współpracują z inną rosyjską grupą, duetem Hard Rock Sofa, z którymi wyprodukowali wiele singli.

</doc>
<doc id="2858452" url="https://pl.wikipedia.org/wiki?curid=2858452" title="Linna">
Linna

2 miejscowości w Estonii:

</doc>
<doc id="2858453" url="https://pl.wikipedia.org/wiki?curid=2858453" title="Puchar Rio">
Puchar Rio

Puchar Rio (hiszp. "Copa Rio") – międzynarodowy klubowy turniej piłkarski rozgrywany w latach 1951 - 1952 w Brazyllii. W turnieju brały udział czołowe zespoły z Europy i Ameryki Południowej. Rozgrywki turnieju odbywały się systemem kołowym w dwóch grupach. Potem drużyny z pierwszych dwóch miejsc w grupach w dwóch meczów półfinałowych, walczyli o wyjście do finału. Wszystkie mecze były rozgrywane na stadionach Maracanã w Rio de Janeiro (grupa Rio de Janeiro) oraz Estádio do Pacaembu w São Paulo (grupa São Paulo).
Puchar Rio był pierwszym międzykontynentalnym klubowym turniejem piłkarskim. Wtedy brazylijska prasa nazywała go "Klubowymi Mistrzostwami Świata" - nazwą, która później również stosowana była do Pucharu Interkontynentalnego.
Wszystkie dwie edycje Pucharu Rio były organizowane przez Brazylijską Konfederację Piłkarską i zatwierdzone przez FIFA.
Spadkobiercą turnieju w 1953 roku został Torneio Octogonal Rivadavia Correa Meyer 1953. Zmienił się format, spośród uczestników zaczęli dominować brazylijskie kluby (5 z 8 uczestników), w wyniku czego stracił swój status turnieju interkontynentalnego.
Od kwietnia 2007 do grudnia 2007 roku Puchar Rio był uznawany przez FIFA jako pierwsze Klubowe Mistrzostwa Świata. W grudniu 2007 FIFA zmieniła swoją decyzję.
Decyzja pozostała taka nawet po innych prośbach.

</doc>
<doc id="2858454" url="https://pl.wikipedia.org/wiki?curid=2858454" title="Linna (Helme)">
Linna (Helme)

Linna – wieś w Estonii, prowincji Valga, w gminie Helme.

</doc>
<doc id="2858455" url="https://pl.wikipedia.org/wiki?curid=2858455" title="Genex">
Genex

Genex Ltd. – białoruska linia lotnicza z siedzibą w Mińsku, Białoruś. Linie specjalizują się w przewozach towarowych.
Główną bazą przewoźnika jest Port lotniczy Mińsk
Kierunki lotów.
Genex oferuje rozkładowe przeloty towarowe z Mińska do:
Ponadto Genex operuje do następujących miast w formule czarterowej:
Flota.
Stan na kwiecień 2012:

</doc>
<doc id="2858458" url="https://pl.wikipedia.org/wiki?curid=2858458" title="Jean de Santeul">
Jean de Santeul

Jean de Santeul, znany również jako Jean-Baptiste Santeul, Jean-Baptiste Santeuil, Jean-Baptiste Santeüil, Santolius Victorinus lub Santolius (ur. 5 grudnia 1630 w Paryżu, zm. 5 sierpnia 1697 w Dijon) - francuski kanonik i poeta nowołaciński.
Życiorys.
Urodził się w Paryżu w roku 1630 i pochodził z zamożnej rodziny. Pobierał nauki w Collège Sainte-Barbe i liceum Louis-le-Grand.
Po ukończeniu nauki został kanonikiem w opactwie Saint-Victor w Paryżu.
Jednak jego główną pasją była poezja w języku łacińskim, którą tworzył pod imieniem "Santolius Victorinus". Był jednym z wybijających się tego typu poetów tamtych czasów.
Santeul był znany ze swego dowcipu i osobliwych nawyków.
Zmarł w czasie podróży, w Dijon, 5 sierpnia 1697.
Ważniejsze dzieła.
Wiele z jego pieśni ukazało się w "Brewiarzu z Cluniac" (1686) i "Brewiarzu paryskim" (1680 i 1736), a część została przetłumaczona na język angielski, i są one w powszechnym użyciu w Wielkiej Brytanii i Ameryce.
Jego "Hymni Sacri et Novi" zostały opublikowane w Paryżu w 1689 a pośmiertnie w 1698 opublikowano ich wersję poszerzoną.
Santeulowi przypisywane jest autorstwo łacińskiej sentencji "Castigat ridendo mores" (pol. "Śmiechem poprawia obyczaje"), która jest dewizą Opery Komicznej w Paryżu.

</doc>
<doc id="2858459" url="https://pl.wikipedia.org/wiki?curid=2858459" title="Przedmieście Dalsze (gromada)">
Przedmieście Dalsze (gromada)

Przedmieście Dalsze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Przedmieście Dalsze z siedzibą GRN w Przedmieściu Dalszym utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Przedmieście Dalsze i Przedmieście Bliższe ze zniesionej gminy Solec oraz Dziurków ze zniesionej gminy Dziurków w tymże powiecie; ponadto lasy państwowe nadleśnictwa Lipsko, oddziały nr 46 do 70. Dla gromady ustalono 17 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1961 do gromady Przedmieście Dalsze przyłączono wieś Słuszczyn ze znoszonej gromady Walentynów w tymże powiecie.
Gromadę zniesiono 1 stycznia 1969, a jej obszar włączono do gromad Solec (wsie Dziurków, Kalinówek, Przedmieście Bliższe i Przedmieście Dalsze) i Maruszów (wieś Słuszczyn).

</doc>
<doc id="2858462" url="https://pl.wikipedia.org/wiki?curid=2858462" title="Białobrzegi (gromada w powiecie lipskim)">
Białobrzegi (gromada w powiecie lipskim)

Białobrzegi – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Białobrzegi z siedzibą GRN w Białobrzegach utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Baranów, Białobrzegi i Jarentowskie Pole (bez wsi Chałupki) ze zniesionej gminy Chotcza oraz obszary dotychczasowych gromad Kolonia Boiska i Boiska ze zniesionej gminy Dziurków w tymże powiecie; ponadto lasy państwowe nadleśnictwa Lipsko, oddziały nr 38 do 48. Dla gromady ustalono 18 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1961 gromadę zniesiono, a jej obszar włączono do gromad Wola Solecka (wieś i kolonię Białobrzegi oraz tereny byłego folwarku Lipianki), Solec (wieś i kolonię Boiska oraz kolonię Boiska pod Lasem) i Chotcza (wsie Baranów i Jarentowskie Pole oraz kolonię Dębiny).

</doc>
<doc id="2858464" url="https://pl.wikipedia.org/wiki?curid=2858464" title="John Purse">
John Purse

John Purse (ur. 7 września 1972 w Orlando) – amerykański kolarz BMX, złoty medalista mistrzostw świata.
Kariera.
Największy sukces w karierze John Purse osiągnął w 1997 roku, kiedy zwyciężył w kategorii elite podczas mistrzostw świata BMX w Saskatoon. W zawodach tych wyprzedził bezpośrednio dwóch swoich rodaków: Grega Romero i Matta Hadana. Był to jednak jedyny medal wywalczony przez Purse'a na mistrzostwach świata. Na rozgrywanych dwa lata później mistrzostwach świata w Vallet w tej samej konkurencji zajął siódmą pozycję. Startował także na mistrzostwach świata w Valkenswaard w 2004 roku, gdzie był czwarty w cruiserze. W wyścigu tym w walce o podium lepszy okazał się Christian Becerine z Argentyny.

</doc>
<doc id="2858466" url="https://pl.wikipedia.org/wiki?curid=2858466" title="Lipa Miklas (gromada)">
Lipa Miklas (gromada)

Lipa Miklas – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lipa Miklas (pisownia bez łącznika) siedzibą GRN w Lipie Miklas utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Babilon, Gruszczyn, Lipa Krępa, Lipa Miklas, Jelonek, Małgorzacin i Nowa Wieś ze zniesionej gminy Lipsko oraz kolonia Sewerynów i kolonia Lucjanów z dotychczasowej gromady Boży Dar ze zniesionej gminy Krępa Kościelna w tymże powiecie. Dla gromady ustalono 12 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1961 gromadę zniesiono, a jej obszar włączono do nowo utworzonej gromady Lipsko.

</doc>
<doc id="2858467" url="https://pl.wikipedia.org/wiki?curid=2858467" title="Möldre">
Möldre

2 miejscowości w Estonii:

</doc>
<doc id="2858468" url="https://pl.wikipedia.org/wiki?curid=2858468" title="Möldre (Helme)">
Möldre (Helme)

Möldre – wieś w Estonii, prowincji Valga, w gminie Helme.

</doc>
<doc id="2858469" url="https://pl.wikipedia.org/wiki?curid=2858469" title="Gromada Lipa-Miklas">
Gromada Lipa-Miklas



</doc>
<doc id="2858473" url="https://pl.wikipedia.org/wiki?curid=2858473" title="Okół (gromada)">
Okół (gromada)

Okół – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Okół siedzibą GRN w Okole utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki wszedł obszar dotychczasowej gromady Okół ze zniesionej gminy Pętkowice w tymże powiecie oraz lasy państwowe nadleśnictwa Bałtów, oddziały Nr Nr 50 do 97. Dla gromady ustalono 13 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1961 gromadę zniesiono, a jej obszar włączono do gromady Pętkowice.

</doc>
<doc id="2858476" url="https://pl.wikipedia.org/wiki?curid=2858476" title="Santolius">
Santolius



</doc>
<doc id="2858479" url="https://pl.wikipedia.org/wiki?curid=2858479" title="Wielgie (gromada w powiecie lipskim)">
Wielgie (gromada w powiecie lipskim)

Wielgie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wielgie siedzibą GRN w Wielgim utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Borowiec, Marianki i Wielgie ze zniesionej gminy Łaziska w tymże powiecie. Dla gromady ustalono 12 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1961 gromadę zniesiono, a jej obszar włączono do gromady Bąkowa.

</doc>
<doc id="2858480" url="https://pl.wikipedia.org/wiki?curid=2858480" title="Pilpa">
Pilpa

Pilpa – wieś w Estonii, prowincji Valga, w gminie Helme.

</doc>
<doc id="2858481" url="https://pl.wikipedia.org/wiki?curid=2858481" title="Santolius Victorinus">
Santolius Victorinus



</doc>
<doc id="2858482" url="https://pl.wikipedia.org/wiki?curid=2858482" title="Greg Romero">
Greg Romero

Greg Romero (ur. 27 lutego 1974) – amerykański kolarz BMX, srebrny medalista mistrzostw świata. 
Kariera.
Największy sukces w karierze Greg Romero osiągnął w 1997 roku, kiedy zdobył srebrny medal w kategorii elite podczas mistrzostw świata BMX w Saskatoon. W zawodach tych wyprzedził go jedynie jego rodak John Purse, a trzecie miejsce zajął kolejny zawodnik z USA - Matt Hadan. Był to jednak jedyny medal wywalczony przez Romero na mistrzostwach świata. Wystartował także na rozgrywanych pięć lat później mistrzostwach świata w Paulinii w tej samej konkurencji zajął siódmą pozycję. 

</doc>
<doc id="2858484" url="https://pl.wikipedia.org/wiki?curid=2858484" title="Zabytkowy dom w Ochojnie">
Zabytkowy dom w Ochojnie

Zabytkowy dom w Ochojnie – zabytkowy dom z 1875 roku, znajdujący się w Ochojnie, w gminie Świątniki Górne, w powiecie krakowskim. 
Dom wraz z pomnikiem nagrobnym rodziny Urbanowiczów oraz ogrodem, został wpisany do rejestru zabytków nieruchomych województwa małopolskiego. Był pierwszym murowanym domem na terenie wsi.
Budynek wystawiony na skarpie, jednokondygnacyjny, murowany, otynkowany, nakryty dwuspadowym dachem. Obie dłuższe elewacje są pięcioosiowe. Od strony południowej widoczna odsłonięta kondygnacja piwnic, w części środkowej prostokątny balkon wsparty na dwóch słupach. W elewacji północnej, w części środkowej ganek z drzwiami wejściowymi obramionymi arkadowym portalem. Na stropie ganku balkon z ozdobną balustradą dostępny z facjatki zwieńczonej trójkątnym szczytem z trzema wnękami, które mieszczą figurki. Środkowa, największa opasana obramieniem zawiera figurę św. Floriana. Elewacje budynku ozdobione detalem architektonicznym wykonanym w tynku: obramienia okien, gzymsy nadokienne, gzyms wydzielający ściankę kolankową i koronujący, nad oknami piwnic łuki odciążające.
W 2010 roku w budynku rozpoczęła działalność Galeria Sztuki „Batko”.
W ogrodzie znajduje się kamienny pomnik nagrobny z 1877 roku z rzeźbami świętych. Jest to jeden z dwóch zabytków nieruchomych na terenie gminy (drugi to kościół św. Stanisława w Świątnikach Górnych).
Na posesji przy ulicy Podhalańskiej 14 znajduje się murowana kapliczka pod wezwaniem Matki Bożej Różańcowej, ufundowana w 1877 roku przez Pawła Urbanika. Nad kamiennym portalem znajdują się nisze, w których umieszczono figury: św. Piotra, św. Pawła i św. Antoniego. W niszy powyżej widoczna figura św. Floriana.
Od północnego zachodu kapliczka ma kształt półokrągłej absydy. Dach jest zwieńczony wieżyczką z dzwonem.
Wewnątrz kapliczki znajduje się ołtarz z obrazem Matki Bożej Różańcowej autorstwa Benedykta Jędrali z Wieliczki, fundacji Tomasza i Mariana Urbaników oraz tabernakulum. Obecność ołtarza, tabernakulum i dzwonu świadczy o tym, że były tu dawniej odprawiane msze święte.
Kapliczka została odnowiona w 2009 roku staraniem Jerzego Leszka Batko.

</doc>
<doc id="2858485" url="https://pl.wikipedia.org/wiki?curid=2858485" title="Roobe">
Roobe

Roobe – wieś w Estonii, prowincji Valga, w gminie Helme.

</doc>
<doc id="2858486" url="https://pl.wikipedia.org/wiki?curid=2858486" title="Walentynów (gromada w powiecie lipskim)">
Walentynów (gromada w powiecie lipskim)

Walentynów (od 31 XII 1961 "Daniszów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Walentynów siedzibą GRN w Walentynowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Maruszów, Poręba, Śląsko, Tomaszówka i Walentynów ze zniesionej gminy Lipsko, Helenów ze zniesionej gminy Tarłów, Słuszczyn ze zniesionej gminy Dziurków oraz Las Gliniański ze zniesionej gminy Pawłowice w tymże powiecie; ponadto lasy państwowe nadleśnictwa Rataje, oddziały Nr Nr 1 do 13, 18 do 31, 42 do 57, 73 do 88, 108 do 119 i 141. Dla gromady ustalono 20 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1961 z gromady Walentynów wyłączono wieś Słuszczyn włączając ją do gromady Przedmieście Dalsze w tymże powiecie; do gromady Walentynów przyłączono natomiast wsie Długowola I, Długowola II, Józefów i Leopoldów oraz kolonie Konstantynów, Piotrowszczyzna i Władysławów ze zniesionej gromady Długowola w tymże powiecie. Po zmianach tych gromadę Walentynów zniesiono tego samego dnia przez przeniesienie siedziby GRN z Walentynowa do Daniszowa i zmianę nazwy jednostki na "gromada Daniszów".

</doc>
<doc id="2858488" url="https://pl.wikipedia.org/wiki?curid=2858488" title="Szymanów (gromada w powiecie lipskim)">
Szymanów (gromada w powiecie lipskim)

Szymanów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Szymanów siedzibą GRN w Szymanowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Szymanów, Anusin, Zofiówka (Gołębiów), Dąbrówka, Katarzynów i Jakubówka ze zniesionej gminy Lipsko, obszar dotychczasowej gromady Dąbrowska Wólka ze zniesionej gminy Ciepielów oraz wieś Struga z dotychczasowej gromady Wola Solecka ze zniesionej gminy Dziurków tymże powiecie. Dla gromady ustalono 12 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
31 grudnia 1961 gromadę zniesiono, a jej obszar włączono do nowo utworzonej gromady Lipsko.

</doc>
<doc id="2858489" url="https://pl.wikipedia.org/wiki?curid=2858489" title="Matt Hadan">
Matt Hadan

Matt Hadan (ur. 4 czerwca 1970 w Azusie) – amerykański kolarz BMX, brązowy medalista mistrzostw świata.
Kariera.
Największy sukces w karierze Matt Hadan osiągnął w 1997 roku, kiedy zdobył brązowy medal w kategorii elite podczas mistrzostw świata BMX w Saskatoon. W zawodach tych wyprzedzili go jedynie dwaj rodacy: John Purse i Greg Romero. Był to jedyny medal wywalczony przez Hadana na mistrzostwach świata.

</doc>
<doc id="2858490" url="https://pl.wikipedia.org/wiki?curid=2858490" title="Życie przed sobą (film)">
Życie przed sobą (film)

Życie przed sobą (fr. "La vie devant soi")– francuski film z 1977 roku w reżyserii Moszego Mizrachi. Film jest adaptacją powieści Romaina Gary pod tym samym tytułem.

</doc>
<doc id="2858492" url="https://pl.wikipedia.org/wiki?curid=2858492" title="Taagepera">
Taagepera

Taagepera – wieś w Estonii, prowincji Valga, w gminie Helme.

</doc>
<doc id="2858495" url="https://pl.wikipedia.org/wiki?curid=2858495" title="Chrystus uzdrawiający ślepca (obraz El Greca)">
Chrystus uzdrawiający ślepca (obraz El Greca)

Chrystus uzdrawiający ślepca – motyw trzech obrazów autorstwa hiszpańskiego malarza pochodzenia greckiego Dominikosa Theotokopulosa, znanego jako El Greco.
Geneza.
Tematyka obrazów została zaczerpnięta z Nowego Testamentu, z Ewangelii Mateusza. Chrystus wielokrotnie dokonywał cudu uzdrowienia. Opisywały je wszystkie Ewangelie Nowego Testamentu. El Greco, malując "Uzdrowienie ślepca" posłużył się motywem opisanym przez św. Mateusza. Scena rozegrała się zaraz po wyjściu Jezusa z synagogi: 
Tematyka uzdrowień była popularna w okresie kontrreformacji, gdyż uleczenie ze ślepoty uważane było za dowód wiary.
Opis obrazów.
El Greco namalował trzy wersje tego samego tematu. Pierwsza powstała jeszcze w Wenecji pod koniec jego pobytu w tym mieście ok. roku 1565 lub w latach 1569–1570 i znajduje się obecnie w Galerii Obrazów Starych Mistrzów w Dreźnie. Zleceniodawcą miał być kardynał i mecenas sztuki Aleksander Farnese. Druga wersja przechowywana jest w Galleria Nazionale w Parmie, a trzecia w Metropolitan Museum of Art w Nowym Jorku.
Wersja drezdeńska.
Artysta umieścił dwie grupy postaci na świątecznym dziedzińcu, na tle architektury Wenecji ukazanej w skrócie perspektywicznym. Z lewej strony, na pierwszym planie Chrystus uzdrawia ślepego dotykiem dłoni. Wydarzenie to komentuje grupa faryzeuszy ukazana z prawej strony. Postacie żywo gestykulują, wskazują na ślepca i wszyscy pochylają się, by ujrzeć dokonywany cud. Prawdopodobnie ma to odniesienie do innego motywu nowotestamentowego związanego z uzdrawianiem Chrystusa w szabat. Według innej interpretacji postacie z prawej strony to grupa uczniów Jezusa. Ich podobizny przypominają członków rodziny donatora Farnase. Mężczyzna o ciemnych włosach, lekko łysiejący, drugi po lewej w tej grupie – to portret samego kardynała. Prawa cześć obrazu została odcięta.
Po lewej stronie artysta umieścił grupę półnagich postaci. Przypominają one słynne klasyczne rzeźby: mężczyzna z czarną brodą wygląda podobnie do marmurowego posągu herosa Heraklesa, znanego dziś jako Herakles Farnese a będącego wówczas w kolekcji rodziny kardynała Farnese. Za nim znajduje się postać kapłana, przypominająca tą z rzeźbiarskiej Grupy Laokoona.
Inspiracją dla obrazu były dwa wcześniejsze dzieła Tintoretta, od którego pochodzi kompozycja obu grup, widok w oddali i pies na pierwszym planie, będący charakterystycznym motywem dla malarstwa weneckiego. Obaj malarze odwoływały się do ilustracji z traktatu o architekturze Sebastiana Serlia, który El Greco miał w swoich zbiorach. Poszczególne postacie mogły być inspirowane przez różne grafiki, z których El Greco często korzystał podczas pobytu we Włoszech.
Wersja parmeńska i nowojorska.
Wersja parmeńska "Chrystusa uzdrawiającego ślepca" z około 1575 roku powstała w rzymskim okresie El Greca. Malarz tym razem zastosował płótno. Kompozycja jest bardzo podobna do pierwszej wersji. Różnicę stanowi tło rozgrywanej sceny: El Greco namalował ruiny prawdopodobnie łaźni Dioklecjana znajdującej się w Rzymie. Postacie z lewej strony przypominają "Ignudi" Michała Anioła z Kaplicy Sykstyńskiej oraz inne rzymskie rzeźby. Mężczyzna owinięty materiałem wzorowany jest na posągu Herkulesa Farnese. Wszystkie postacie zostały przedstawione w większej skali.
W wersji nowojorskiej na pierwszym planie widoczny jest mężczyzna i kobieta, którzy mogą być rodzicami niewidomego. Górna lewa część obrazu jest niedokończona. 9 maja 1958 roku obraz został sprzedany przez londyński dom aukcyjny Christie's, jako dzieło Veronesego za 37,8 tys. funtów. W 1960 roku nowym właścicielem zostali państwo Wrightsman z Nowego Jorku, a w 1978 roku obraz trafił do kolekcji Metropolitan Museum of Art.

</doc>
<doc id="2858496" url="https://pl.wikipedia.org/wiki?curid=2858496" title="Gozdawa (gromada)">
Gozdawa (gromada)

Gozdawa – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gozdawa siedzibą GRN w Gozdawie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Gozdawa, Janów i Bronisławów oraz kolonia Wierzchowiska z dotychczasowej gromady Zofiówka ze zniesionej gminy Krępa Kościelna, a także obszar dotychczasowej gromady Kadłubek ze zniesionej gminy Sienno i obszar dotychczasowej gromady Ludwików ze zniesionej gminy Lipsko w tymże powiecie. Dla gromady ustalono 13 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
Gromadę zniesiono 31 grudnia 1959, a jej obszar włączono do gromad Sienno (wieś Kadłubek), Krępa Kościelna (wsie Gozdawa, Bronisławów i Ludwików) i Jawór (wieś Janów i kolonię Wierzchowiska).

</doc>
<doc id="2858497" url="https://pl.wikipedia.org/wiki?curid=2858497" title="Olechów (gromada)">
Olechów (gromada)

Olechów (alt. "Olechów Nowy") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Olechów siedzibą GRN w Olechowie (Nowym) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Eugenjów, Karolów, Olechów Nowy i Wodąca ze zniesionej gminy Sienno oraz Borcuchy ze zniesionej gminy Pętkowice w tymże powiecie. Dla gromady ustalono 12 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
Gromadę zniesiono 31 grudnia 1959, a jej obszar włączono do gromad Krzyżanówka (wieś Karolów) i Sienno (wsie Eugeniów, Wodąca, Olechów Nowy, Olechów Stary i Borcuchy oraz kolonie Leśniczówka, Józefówka, Tarczówka, Piotrówka i Placówka).

</doc>
<doc id="2858498" url="https://pl.wikipedia.org/wiki?curid=2858498" title="Olechów Nowy (gromada)">
Olechów Nowy (gromada)



</doc>
<doc id="2858500" url="https://pl.wikipedia.org/wiki?curid=2858500" title="Sadkowice (gromada w powiecie lipskim)">
Sadkowice (gromada w powiecie lipskim)

Sadkowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sadkowice siedzibą GRN w Sadkowicach utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Kępa Piotrowińska i Sadkowice ze zniesionej gminy Pawłowice w tymże powiecie. Dla gromady ustalono 15 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
Gromadę zniesiono 31 grudnia 1959, a jej obszar włączono do gromady Pawłowice.

</doc>
<doc id="2858501" url="https://pl.wikipedia.org/wiki?curid=2858501" title="Świesielice (gromada)">
Świesielice (gromada)

Świesielice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Świesielice siedzibą GRN w Świesielicach utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Kawenczyn i Świesielice ze zniesionej gminy Ciepielów w tymże powiecie; ponadto lasy państwowe nadleśnictwa Lipsko, oddziały Nr Nr 23 do 37. Dla gromady ustalono 11 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
29 lutego 1956 z gromady Świesielice wyłączono oddział Nr 23 nadleśnictwa Lipsko, włączając go do gromady Wola Solecka w tymże powiecie.
Gromadę zniesiono 31 grudnia 1959, a jej obszar włączono do gromady Ciepielów.

</doc>
<doc id="2858502" url="https://pl.wikipedia.org/wiki?curid=2858502" title="Trzemcha (gromada)">
Trzemcha (gromada)

Trzemcha (alt. "Trzemcha Górna") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Trzemcha siedzibą GRN w Trzemsze (Górnej) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Antoniów, Hieronimów, Piasków, Praga Dolna (bez kolonii Trzemcha Dolna), Trzemcha Górna i Wólka Trzemecka ze zniesionej gminy Sienno w tymże powiecie. Dla gromady ustalono 12 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
Gromadę zniesiono 31 grudnia 1959, a jej obszar włączono do gromady Sienno.

</doc>
<doc id="2858503" url="https://pl.wikipedia.org/wiki?curid=2858503" title="Wiltruda">
Wiltruda

Wiltruda — imię żeńskie pochodzenia germańskiego, złożone z członu "will"- //"wil"- ("wola") oraz "trut", od germ. "thrūdi" ("moc, siła") pomieszanego z "drūda", stwniem. "trūt", "drūt" ("ukochany, miły"); por. Gertruda, Ermentruda. 
Wiltruda imieniny obchodzi 6 stycznia, w dzień wspomnienia bł. Wiltrudy zwanej Pobożną. 

</doc>
<doc id="2858504" url="https://pl.wikipedia.org/wiki?curid=2858504" title="Kristianstad (region)">
Kristianstad (region)

Kristianstad (szw. "Kristianstads län") – szwedzki region administracyjny ("län"), istniejący w latach 1719–1996. Siedzibą władz regionu ("residensstad") był Kristianstad.
Region administracyjny Kristianstad został zniesiony 31 grudnia 1996 i połączony z dotychczasowym regionem Malmöhus ("Malmöhus län"), tworząc region administracyjny Skania ("Skåne län").
Geografia.
Region administracyjny Kristianstad obejmował północną i południowo-wschodnią część prowincji historycznej ("landskap") Skania. W granicach regionu leżała także parafia Östra Karup ("Östra Karups socken"), położona w granicach Hallandu.
Graniczył z regionami administracyjnymi: od południowego zachodu z Malmöhus, od północy i północnego wschodu z Hallandem, Kronobergiem i Blekinge oraz na wschodzie i północnym zachodzie z Morzem Bałtyckim.
Demografia.
W 1995 "Kristianstads län" liczył 294 709 mieszkańców, gęstość zaludnienia wynosiła 48,7 mieszkańców na km².
Gminy i miejscowości.
Gminy.
Region administracyjny Kristianstad od 1974 był podzielony na 13 gmin:
Miejscowości o statusie gminy miejskiej (1970).
Przed wprowadzeniem w życie 1 stycznia 1971 reformy administracyjnej następujące miejscowości posiadały status miasta:

</doc>
<doc id="2858505" url="https://pl.wikipedia.org/wiki?curid=2858505" title="Trzemcha Górna (gromada)">
Trzemcha Górna (gromada)



</doc>
<doc id="2858506" url="https://pl.wikipedia.org/wiki?curid=2858506" title="Adolf Tochtermann">
Adolf Tochtermann

Adolf Tochtermann (ur. 3 czerwca 1866 w Osówce, zm. 31 maja 1950 w Łodzi) – lekarz internista praktykujący w Łodzi.
Biogram.
Syn Henryka Leona (1823–1905), pastora w Płocku i Ossówce, starszy brat , działacza niepodległościowego w Łodzi. Jego bratankiem był Adolf Tochterman.
W latach 1904–1939 naczelny lekarz „Domu Miłosierdzia” (szpital ewangelicki) przy ul. Północnej 42 w Łodzi. 
W roku 1919 członek sekcji do walki z gruźlicą w Wydziale Zdrowotności Publicznej Magistratu m. Łodzi a w 1920 r. wiceprzewodniczący Zarządu.
W 1919 r. członek Zarządu Ligi Przeciwgruźliczej w Łodzi z siedzibą przy ul. Przejazd (obecnie ul. J. Tuwima).
Należał do grona organizatorów szpitala psychiatrycznego w Kochanówce.
W latach międzywojennych organizator parafii ewangelicko-reformowanej w Łodzi przy ul. Radwańskiej 33 i członek komitetu budowy kościoła ewangelicko-reformowanego przy ul. Radwańskiej.
Adres w 1919 r. al. T. Kościuszki 49, w 1920 al. T. Kościuszki 53, a w 1937 ul. Piotrkowska 152.
Żonaty z Jadwigą z Geyerów, córką Gustawa Geyera seniora, pozostawił trzy córki oraz syna Tadeusza (1907–1989). Pochowany z żoną w grobowcu rodziny Gustawa Geyera (L-2, 21) na Cmentarzu Starym w Łodzi przy ul. Ogrodowej w części ewangelickiej.

</doc>
<doc id="2858507" url="https://pl.wikipedia.org/wiki?curid=2858507" title="Australian Open 2013 (gra pojedyncza dziewcząt)">
Australian Open 2013 (gra pojedyncza dziewcząt)

Australian Open 2013 - gra pojedyncza dziewcząt – zawody singlowe dziewcząt, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 19–26 stycznia na twardych kortach Melbourne Park w Melbourne.

</doc>
<doc id="2858509" url="https://pl.wikipedia.org/wiki?curid=2858509" title="Long Duration Exposure Facility">
Long Duration Exposure Facility

Long Duration Exposure Facility (LDEF) – był kosmicznym eksperymentem naukowym NASA, w kształcie cylindra wielkości autobusu, jego celem było wystawienie na działanie przestrzeni kosmicznej rozmaitych próbek materiałów. Eksperyment trwał ponad pięć i pół roku i okrążył w tym czasie Ziemię 32 422 razy.
Konstrukcja.
Jeszcze przed zbudowaniem wahadłowców naukowcy w NASA, znając planowane zastosowanie i możliwości pojazdu, zaplanowali wyniesienie eksperymentu, pozostawienie go na kilkanaście miesięcy na orbicie i w końcu sprowadzenie z powrotem na Ziemię w celu weryfikacji wyników badań. Projekt został zatwierdzony w 1974 roku, a budową zajął się ośrodek badawczy NASA – Langley Research Center.
Start.
Start odbył się 6 kwietnia 1984 roku, LDEF został wyniesiony w kosmos na pokładzie wahadłowca Challenger, w trakcie misji STS-41-C, uwolnienie z ładowni przy pomocy manipulatora Canadarm nastąpiło następnego dnia.
Eksperymenty.
Inżynierowie przygotowujący misję, planowali, że będzie ona trwała niecały rok. LDEF zabrał ze sobą 57 eksperymentów. Były to zarówno eksperymenty rządowe, jak również te opracowane przez uniwersyteckich badaczy. W kosmos poleciało łącznie 57 próbek przygotowanych przez ponad 200 badaczy-specjalistów z dziewięciu krajów: Stanów Zjednoczonych, Kanady, Danii, Francji, Niemczech, Irlandii, Holandii, Szwajcarii, a także z Wielkiej Brytanii. Próbki były umieszczone wewnątrz i na zewnątrz satelity.
Badano wpływ otwartej przestrzeni na:
Przeprowadzono również eksperymenty z różnych dziedzin nauki.
Wyniki badań.
EXOSTACK.
W niemieckim eksperymencie EXOSTACK zawierającym zarodniki laseczki siennej sześć lat działania warunków kosmicznych przetrwało 30% z tych umieszczonych w kryształach soli oraz 80% tych zabezpieczonych glukozą, która wpływa stabilizująco na strukturę makromolekuł komórkowych, szczególnie w warunkach odwodnienia wywołanego próżnią.
W przypadku pozostawania pod osłoną chroniącą przed promieniowaniem UV zarodniki były w stanie przetrwać sześć lat w kosmosie, szczególnie te umieszczone w glinie lub sztucznie wytworzonym pyle meteorytowym. Dane uzyskane tą drogą mogą wspierać teorię litopanspermii o możliwości przenoszenia się mikroorganizmów na powierzchni meteorytów.
SEEDS.
Experyment "Space Exposed Experiment Developed for Students" (SEEDS) pozwalał studentom na hodowlę na LDEF nasion pomidora i porównanie wyników z hodowlą kontrolną. W kosmos wysłano 12.5 miliona nasion, natomiast NASA otrzymała 8000 raportów od uczniów szkół podstawowych i ponadpodstawowych. Los Angeles Times opublikował materiał, z którego wynikało, że DNA w warunkach kosmicznych może mutować doprowadzając do powstania trujących owoców. Raport ten posłużył jako przyczynek do dyskusji i podwyższenia świadomości zagadnień. Nasiona w kosmosie kiełkowały wcześniej i szybciej niż grupa kontrolna na Ziemi. Były także bardziej porowate.
Odzyskanie LDEF.
Pierwotnie odzyskanie LDEF, a potem jego powrót na Ziemię zostały zaplanowane na 19 marca 1985 roku, jednak potem przesunięto termin na rok 1986, a następnie na czas nieokreślony, na skutek katastrofy Challengera. Odzyskano go w końcu 12 stycznia 1990 roku, podczas misji STS-32, którą odbył prom Columbia. Prom zbliżał się do LDEF w taki sposób, aby nie narazić próbek na gazy wylotowe z silniczków RCS. Po uchwyceniu LDEF przez manipulator wahadłowca sfotografowano go dokładnie (wykonano około 800 zdjęć), co trwało aż cztery i pół godziny. 
Columbia wylądowała 20 stycznia, w bazie Edwards AFB, a potem razem ze swoim ładunkiem, została przetransportowana do Kennedy Space Center na grzbiecie Boeinga 747-SCA. Transport, podczas którego podjęto szczególne środki ostrożności, aby nie uszkodzić i nie skazić eksperymentów, odbył się 26 stycznia. Ze względu na dużą masę wahadłowca konieczne były trzy lądowania do uzupełnienia paliwa, zamiast jak zwykle lotu bez międzylądowania.
W dniach 30-31 stycznia, w jednym z hangarów OPF, LDEF został wyjęty z ładowni orbitera. Pierwszego lutego przetransportowano go specjalnie do tego przeznaczonym pojazdem do Spacecraft Assembly and Encapsulation Facility, gdzie wymontowane zostały eksperymenty.

</doc>
<doc id="2858510" url="https://pl.wikipedia.org/wiki?curid=2858510" title="Wilhelm Henryk (książę Nassau-Usingen)">
Wilhelm Henryk (książę Nassau-Usingen)

Wilhelm Heinrich (I) (ur. 2 maja 1684 w ’s-Hertogenbosch, zm. 14 lutego 1718 w Usingen) – książę Nassau-Usingen. Jego władztwo było częścią Świętego Cesarstwa Rzymskiego.
Był synem księcia Nassau-Usingen Wolrada i jego pierwszej żony Katarzyny Franciszki de Croy. Na tron wstąpił po śmierci ojca 17 października 1702.
15 kwietnia 1706 w Dillenburgu poślubił księżniczkę Nassau-Dillenburg Szarlottę Amalię. Para miała dziesięcioro dzieci:

</doc>
<doc id="2858512" url="https://pl.wikipedia.org/wiki?curid=2858512" title="Sulejów (gromada w powiecie lipskim)">
Sulejów (gromada w powiecie lipskim)

Sulejów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sulejów siedzibą GRN w Sulejowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Hermanów, Dorotka i Sulejów ze zniesionej gminy Tarłów w powiecie iłżeckim (woj. kieleckie) oraz obszar dotychczasowej gromady Wesołówka ze zniesionej gminy Juljanów w powiecie opatowskim (woj. kieleckie), a także miejscowośc Kępa Wałowska z dotychczasowej gromady Wałowice ze zniesionej gminy Annopol w powiecie kraśnickim (woj. lubelskie). Dla gromady ustalono 10 członków gromadzkiej rady narodowej.
1 stycznia 1956 gromada weszła w skład nowo utworzonego powiatu lipskiego w tymże województwie.
Gromadę zniesiono 31 grudnia 1959, a jej obszar włączono do gromady Tarłów.

</doc>
<doc id="2858514" url="https://pl.wikipedia.org/wiki?curid=2858514" title="LDEF">
LDEF



</doc>
<doc id="2858515" url="https://pl.wikipedia.org/wiki?curid=2858515" title="Krzyżanówka (gromada)">
Krzyżanówka (gromada)

Krzyżanówka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Krzyżanówka siedzibą GRN w Krzyżanówce utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Dębowe Pole, Kochanówka, Krzyżanówka i Tarnówek Nowy ze zniesionej gminy Sienno w tymże powiecie; ponadto oddział Nr 307 lasów państwowych nadleśnictwa Klepacze. Dla gromady ustalono 14 członków gromadzkiej rady narodowej.
1 stycznia 1958 gromadę włączono do utworzonego dwa lata wcześniej powiatu lipskiego w tymże województwie.
31 grudnia 1959 do gromady Krzyżanówka przyłączono wieś Karolów ze zniesionej gromady Olechów.
Gromadę zniesiono 1 stycznia 1969, a jej obszar włączono do gromady Sienno.

</doc>
<doc id="2858516" url="https://pl.wikipedia.org/wiki?curid=2858516" title="Grabków (gromada w powiecie iłżeckim)">
Grabków (gromada w powiecie iłżeckim)

Grabków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Grabków siedzibą GRN w Grabkowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Dąbrowa Skarbowa, Grabków (bez osady młyńskiej Brandys), Krajków i Łomno ze zniesionej gminy Tarczek w powiecie iłżeckim oraz enklawa (6 gospodarstw) z dotychczasowej gromady Bodzentyn ze zniesionej gminy Bodzentyn w powiecie kieleckim. Dla gromady ustalono 16 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Tarczek.

</doc>
<doc id="2858517" url="https://pl.wikipedia.org/wiki?curid=2858517" title="Kałków (gromada w powiecie iłżeckim)">
Kałków (gromada w powiecie iłżeckim)

Kałków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kałków siedzibą GRN w Kałkowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Kałków, Dąbrowa Chybicka i Godów (bez miejscowości Łąki Godowskie) ze zniesionej gminy Rzepin w powiecie iłżeckim oraz wieś Wióry z dotychczasowej gromady Szeligi ze zniesionej gminy Waśniów w powiecie opatowskim. Dla gromady ustalono 20 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Pawłów.

</doc>
<doc id="2858518" url="https://pl.wikipedia.org/wiki?curid=2858518" title="Uspantán">
Uspantán

Uspantán – miasto w środkowo-zachodniej Gwatemali, w górach Sierra Madre de Chiapas w departamencie El Quiché, leżące w odległości 87 km na północny wschód od stolicy departamentu Santa Cruz del Quiché. Według danych szacunkowych w 2012 roku liczba ludności miasta wyniosła tylko 6792 mieszkańców.
Jest siedzibą władz gminy o tej samej nazwie, która w 2012 roku liczyła 66 875 mieszkańców. Gmina w porównaniu do innych w departamencie jest duża, a jej powierzchnia obejmuje 865 km².

</doc>
<doc id="2858519" url="https://pl.wikipedia.org/wiki?curid=2858519" title="Odznaczenia łowieckie">
Odznaczenia łowieckie

Istniejący w Polskim Związku Łowieckim system odznaczeń łowieckich nawiązuje do chlubnych tradycji organizacji sięgających lat dwudziestych XX wieku.
Na system ten składają się poniższe odznaczenia.
„Złom”.
Odznaczenie łowieckie „Honorowy Żeton Zasługi” (określany jako „Złom”) – ustanowione 28 listopada 1929 roku uchwałą Wydziału Wykonawczego Polskiego Związku Stowarzyszeń Łowieckich.
Medal Zasługi Łowieckiej.
Regulamin przyznawania medali zasługi łowiectwa, zatwierdzony przez Wydział Wykonawczy 11 grudnia 1929 roku. Dzień ten został uznany za datę ustanowienia istniejącego do dzisiaj Medalu Zasługi Łowieckiej.
Medal posiada trzy stopnie:
Odznaka „Za zasługi dla Łowiectwa”.
Odznaka za Zasługi dla Łowiectwa ustanowiona przez X Krajowy Zjazd Delegatów PZŁ w roku 1966.
„Odznakę za Zasługi dla Łowiectwa nadaje się osobom i instytucjom spoza Zrzeszenia za popularyzację i upowszechnianie idei łowiectwa w społeczeństwie.”
Medal św. Huberta.
Ustanowione w roku jubileuszu 70-lecia PZŁ uchwałą Naczelnej Rady Łowieckiej PZŁ w dniu 16 grudnia 1992 roku najmłodsze odznaczenie łowieckie – Medal św. Huberta.
Medal za 50 lat członkostwa w PZŁ.
Pamiątkowy medal nadawany za 50 lat członkostwa w PZŁ.
Zasady noszenia odznaczeń.
Do stroju organizacyjnego przypina się odznaczenia, odznaki i oznaki organizacyjne.
Oznaczenia na mundurach łowieckich.
Strój organizacyjny członka PZŁ składa się z marynarki, letniej koszuli i spodni (dla pań spódniczki) koloru zielonego oraz płaszcza jesienno-zimowego, uszytych
według wzoru zatwierdzonego przez NRŁ.
ciemnozielone skarpetki.
Złote
Srebrne
Zielone
Po wygaśnięciu pełnienia funkcji prawo noszenia dystynkcji pozostaje. Dystynkcja różni się wówczas od dotychczasowej brakiem obszycia obrzeza. Nie dotyczy to
Prezesa NRŁ i Łowczego Krajowego, którzy zachowują noszona dystynkcje dożywotnio.
Zasady nadawania odznaczeń łowieckich.
Skład Kapituły Odznaczeń Łowieckich (zwany w dalszym ciągu Kapituła) oraz sposób podejmowania uchwał określa Statut Polskiego Związku Łowieckiego. Siedziba Kapituły jest siedziba Polskiego Związku Łowieckiego.
Medale i odznaczenia przyznawane są za:

</doc>
<doc id="2858520" url="https://pl.wikipedia.org/wiki?curid=2858520" title="Ostrownica (gromada)">
Ostrownica (gromada)

Ostrownica (alt. "Ostrownica Wieś") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ostrownica siedzibą GRN w Ostrownicy (Wsi) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Kochanów (bez wsi Czarnolas), Ostrówka, Ostrownica Wieś i Ostrownica Kolonia ze zniesionej gminy Miechów w tymże powiecie. Dla gromady ustalono 12 członków gromadzkiej rady narodowej.
1 lipca 1957 do gromady Ostrownica przyłączono wieś Rochalina z gromady Czerwona w tymże powiecie.
Gromadę zniesiono 31 grudnia 1959, a jej obszar włączono do nowo utworzonej gromady Kowalków.

</doc>
<doc id="2858521" url="https://pl.wikipedia.org/wiki?curid=2858521" title="Ostrownica Wieś (gromada)">
Ostrownica Wieś (gromada)



</doc>
<doc id="2858522" url="https://pl.wikipedia.org/wiki?curid=2858522" title="Prendocin (gromada)">
Prendocin (gromada)

Prendocin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Prendocin siedzibą GRN w Prendocinie (w obecnym brzmieniu "Prędocin") utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Prendocin i Maziarze ze zniesionej gminy Błaziny w tymże powiecie. Dla gromady ustalono 12 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromad Pasztowa Wola (wieś Prendocin i parcelację Prendocin) i Błaziny (wsie Maziarze Nowe i Maziarze Stare).

</doc>
<doc id="2858523" url="https://pl.wikipedia.org/wiki?curid=2858523" title="Gromada Prędocin">
Gromada Prędocin



</doc>
<doc id="2858524" url="https://pl.wikipedia.org/wiki?curid=2858524" title="Jędrzejewska">
Jędrzejewska



</doc>
<doc id="2858525" url="https://pl.wikipedia.org/wiki?curid=2858525" title="Seredzice (gromada)">
Seredzice (gromada)

Seredzice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Seredzice siedzibą GRN w Seredzicach utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Seredzice i Kolonia Seredzice ze zniesionej gminy Błaziny w tymże powiecie; ponadto lasy państwowe nadleśnictwa Marcule, oddziały Nr Nr 1 do 54. Dla gromady ustalono 14 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Błaziny.

</doc>
<doc id="2858527" url="https://pl.wikipedia.org/wiki?curid=2858527" title="Wólka (gromada w powiecie iłżeckim)">
Wólka (gromada w powiecie iłżeckim)

Wólka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wólka siedzibą GRN w Wólce (w obecnym brzmieniu "Wólka Gonciarska") utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Borów, Dębniak, Kowalków i Wólka ze zniesionej gminy Miechów oraz część dotychczasowej gromady Jedlanka Nowa ze zniesionej gminy Krzyżanowice w tymże powiecie; ponadto lasy państwowe nadleśnictwa Małomierzyce, oddziały Nr Nr 1 do 19 i 124 do 127. Dla gromady ustalono 18 członków gromadzkiej rady narodowej.
29 lutego 1956 do gromady Wólka przyłączono oddziały oddziały Nr Nr 20–28, 35, 36, 95 i 96 nadleśnictwa Małomierzyce z gromady Chwałowice w tymże powiecie.
Gromadę zniesiono 31 grudnia 1959, a jej obszar włączono do nowo utworzonej gromady Kowalków.

</doc>
<doc id="2858528" url="https://pl.wikipedia.org/wiki?curid=2858528" title="Gromada Wólka Gonciarska">
Gromada Wólka Gonciarska



</doc>
<doc id="2858529" url="https://pl.wikipedia.org/wiki?curid=2858529" title="Furtwängler">
Furtwängler



</doc>
<doc id="2858530" url="https://pl.wikipedia.org/wiki?curid=2858530" title="Rzepin (gromada w powiecie iłżeckim)">
Rzepin (gromada w powiecie iłżeckim)

Rzepin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rzepin siedzibą GRN w Rzepinie (obecnie są to dwie wsie: Rzepin Pierwszy i Rzepin Drugi) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Rzepin I i Rzepin II ze zniesionej gminy Rzepin w tymże powiecie; ponadto lasy państwowe nadleśnictwa Marcule, oddziały Nr Nr 1 do 54. Dla gromady ustalono 14 członków gromadzkiej rady narodowej.
29 lutego 1956 z gromady Rzepin wyłączono oddziały Nr Nr 14–15, 38–41, 71–72, 107 i 141 nadleśnictwa Rataje, włączając je do gromady Wąchock w tymże powiecie.
Gromadę zniesiono 1 stycznia 1969, a jej obszar włączono do gromady Pawłów.

</doc>
<doc id="2858531" url="https://pl.wikipedia.org/wiki?curid=2858531" title="Styków (gromada)">
Styków (gromada)

Styków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Styków siedzibą GRN w Stykowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Jabłonna, Skała, Styków i Styków kolonia ze zniesionej gminy Styków w tymże powiecie; ponadto lasy państwowe nadleśnictwa Klepacze, oddziały Nr Nr 356, 357, 258, 281, 382, 384, 404, 406, 407, 408, 409 i 410. Dla gromady ustalono 13 członków gromadzkiej rady narodowej.
31 grudnia 1961 gromadę zniesiono, a jej obszar włączono do znoszonej gromady Michałów.

</doc>
<doc id="2858535" url="https://pl.wikipedia.org/wiki?curid=2858535" title="Wielka Wieś (gromada w powiecie iłżeckim)">
Wielka Wieś (gromada w powiecie iłżeckim)

Wielka Wieś – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wielka Wieś siedzibą GRN w Wielkiej Wsi utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Marcinków i Wielka Wieś ze zniesionej gminy Wąchock w tymże powiecie; ponadto lasy państwowe nadleśnictwa Rataje, oddziały Nr Nr 32 do 35, 58 do 61, 89 do 92, 120, 121 i 122. Dla gromady ustalono 20 członków gromadzkiej rady narodowej.
29 lutego 1956 z gromady Wielka Wieś wyłączono oddziały Nr Nr 32–35, 58–61, 89–92 i 120–122 nadleśnictwa Rataje, włączając je do gromady Parszów w tymże powiecie.
Gromadę zniesiono 1 stycznia 1969, a jej obszar włączono do gromady Wąchock.
Zobacz też: gmina Wielka Wieś.

</doc>
<doc id="2858536" url="https://pl.wikipedia.org/wiki?curid=2858536" title="Czesław Kupisiewicz">
Czesław Kupisiewicz

Czesław Eugeniusz Kupisiewicz (ur. 13 lipca 1924 w Sosnowcu, zm. 5 listopada 2015 w Warszawie) – polski humanista, specjalista w dziedzinie pedagogiki, profesor nauk humanistycznych, nauczyciel akademicki, prorektor Uniwersytetu Warszawskiego i dziekan Wydziału Psychologii i Pedagogiki tej uczelni, członek rzeczywisty Polskiej Akademii Nauk.
Obszar jego zainteresowań obejmował dydaktykę ogólną, historię wychowania i myśli pedagogicznej, a także pedagogikę ogólną i porównawczą. Jest autorem jednego z najpopularniejszych w Polsce podręczników do dydaktyki.
Edukacja i praca zawodowa.
Uczęszczał do Gimnazjum im. Stanisława Staszica. Szkoły tej jednak nie ukończył, ze względu na wybuch wojny. Studia wyższe odbył w Uniwersytecie Warszawskim, gdzie w 1951 uzyskał tytuł magistra pedagogiki. Z tą uczelnią związana była również większość jego życia zawodowego. Od 1952 należał do PZPR. Na UW obronił doktorat w 1959, a w 1969 uzyskał tytuł profesora nauk humanistycznych. W latach 1965–1969 był wicedyrektorem ds. badań resortowego Instytutu Badań Pedagogicznych. W 1969 został prorektorem Uniwersytetu Warszawskiego. Funkcję tę pełnił przez dwa lata. W latach 1970–1973 pełnił funkcję wiceprzewodniczącego w Komisji Ekspertów do Opracowania Raportu o Stanie Oświaty w PRL. Od 1973 przez sześć lat pełnił funkcję dziekana Wydziału Psychologii i Pedagogiki Uniwersytetu Warszawskiego. W 1976 został członkiem korespondentem Polskiej Akademii Nauk, a w 1986 jej członkiem rzeczywistym. Od 1978 przez sześć lat był redaktorem naczelnym „Rocznika Pedagogicznego”, a przez kolejnych siedem lat redaktorem naczelnym „Kwartalnika Pedagogicznego” (do 1991). W 1994 został emerytowanym profesorem UW, kontynuując działalność naukową. W latach 1990–2007 był członkiem Komitetu Prognoz „Polska 2000 Plus” przy Prezydium Polskiej Akademii Nauk, a w latach 1998–2000 przewodniczącym Rady Naukowej Stowarzyszenia Oświatowców Polskich. W czasie swojej pracy na uczelni wypromował 26 doktorów nauk humanistycznych.
Oprócz funkcji kierowniczych na Uniwersytecie Warszawskim i w instytucjach związanych z nauką był członkiem wielu organizacji naukowych i dydaktycznych. Był między innymi członkiem Międzynarodowego Stowarzyszenia Nauk o Wychowaniu IAES, Centralnej Komisji ds. Stopni i Tytułów oraz ekspertem UNESCO do spraw szkolnictwa wyższego.
Publikacje i dorobek naukowy.
Był autorem licznych publikacji z zakresu dydaktyki i pedagogiki. Do najważniejszych należy 27 publikacji zwartych, z których 7 przetłumaczono na inne języki. Był redaktorem naukowych 10 dzieł zbiorowych. Najistotniejsze pozycje jego dorobku naukowego to: osiemnastokrotnie wydawane "Podstawy dydaktyki" (1978), pięciokrotnie wydawane "Nauczanie programowane" (1964). W 2012 ukazała się "Dydaktyka. Podręcznik akademicki". Oprócz tego w jego dorobku znajdują się m.in.: "Niepowodzenia dydaktyczne. Przyczyny i niektóre środki zaradcze" (1966), "Paradygmaty i wizje reform oświatowych" (1985), "Szkolnictwo w procesie przebudowy" (1996), "Dydaktyka ogólna" (2000), "Szkoła w XX wieku" (2006), "Szkice z dziejów dydaktyki" (2010) i inne.
Nagrody i odznaczenia.
Za działalność naukową, dydaktyczną i organizacyjną był wielokrotnie nagradzany, między innymi nagrodami Ministra Nauki (pięciokrotnie nagrodą I stopnia) i rektora Uniwersytetu Warszawskiego. Otrzymał również odznaczenia państwowe, w 1953 Srebrny Krzyż Zasługi, w 1963 Krzyż Kawalerski Orderu Odrodzenia Polski, a w 1979 Krzyż Komandorski tego orderu. W 1983 wyróżniony odznaką Odznaka Zasłużony Nauczyciel PRL (1983). Otrzymał także medal Akademii Nauk Pedagogicznych Ukrainy przyznany w 2005 „Za wybitne osiągnięcia naukowe” i w tym samym roku uhonorowany przez Ministerstwo Oświaty i Wychowania oraz „Głos Nauczycielski” tytułem „Nauczyciela nauczycieli”.
W maju 2013 otrzymał wyróżnienie w postaci doktoratu "honoris causa" nadanego przez Akademię Pedagogiki Specjalnej im. Marii Grzegorzewskiej w Warszawie.
Życie prywatne.
Syn Franciszka i Konstancji. 13 listopada 2015 został pochowany na cmentarzu komunalnym Północnym w Warszawie (Wólka Weglowa).

</doc>
<doc id="2858537" url="https://pl.wikipedia.org/wiki?curid=2858537" title="Chwałowice (gromada w powiecie iłżeckim)">
Chwałowice (gromada w powiecie iłżeckim)

Chwałowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Chwałowice siedzibą GRN w Chwałowicach utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Chwałowice, Lubianka i Małomierzyce ze zniesionej gminy Krzyżanowice w tymże powiecie; ponadto lasy państwowe nadleśnictwa Małomierzyce, oddziały Nr Nr 20 do 46, 50 do 60, 69 do 89, 95 do 109, 122 i 123. Dla gromady ustalono 12 członków gromadzkiej rady narodowej.
29 lutego 1956 z gromady Chwałowice wyłączono oddziały Nr Nr 20–28, 35, 36, 95 i 96 nadleśnictwa Małomierzyce, włączając je do gromady Wólka w tymże powiecie; do gromady Chwałowice przyłączono natomiast oddziały Nr Nr 47–49 i 61–64 nadleśnictwa Małomierzyce z gromady Pasztowa Wola w tymże powiecie.
31 grudnia 1959 do gromady Chwałowice przyłączono wsie Jedlanka Stara, Jedlanka Nowa, Malenie i Nowosiółka oraz kolonie Jedlanka Wandzin, Wesołówka i Jedlanka z gromady Krzyżanowice.
31 grudnia 1962 z gromady Chwałowice wyłączono wsie Jedlanka Stara, Jedlanka Nowa, Maleniec i Nowosiółka oraz kolonie Jedlanka Wandzin, Wesołówka i Jedlanka włączając je z powrotem do gromady Krzyżanowice w tymże powiecie.
Gromadę zniesiono 1 stycznia 1969, a jej obszar włączono do gromady Pasztowa Wola.

</doc>
<doc id="2858538" url="https://pl.wikipedia.org/wiki?curid=2858538" title="Australian Open 2013 (turniej legend kobiet)">
Australian Open 2013 (turniej legend kobiet)

Australian Open 2013 - turniej legend kobiet – zawody deblowe legend kobiet, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 19–24 stycznia na twardych kortach Melbourne Park w Melbourne.

</doc>
<doc id="2858539" url="https://pl.wikipedia.org/wiki?curid=2858539" title="Gadka (gromada)">
Gadka (gromada)

Gadka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gadka siedzibą GRN w Gadce utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Grzybowa Góra i Jagodne ze zniesionej gminy Skarżysko Kościelne oraz obszar dotychczasowej gromady Gadka ze zniesionej gminy Mirzec w tymże powiecie; ponadto lasy państwowe nadleśnictwa Starachowice, oddziały Nr Nr 72 do 78, 103 do 116 i 138 do 143. Dla gromady ustalono 27 członków gromadzkiej rady narodowej.
31 grudnia 1961 z gromady Gadka wyłączono wieś i kolonię Grzybowa Góra włączając je do gromady Skarżysko-Kościelne w tymże powiecie.
Gromadę zniesiono 1 stycznia 1969, a jej obszar włączono do gromad Skarżysko Kościelne (wieś Jagodne) i Mirzec (wieś Gadka).

</doc>
<doc id="2858541" url="https://pl.wikipedia.org/wiki?curid=2858541" title="Ostrożanka (gromada)">
Ostrożanka (gromada)

Ostrożanka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ostrożanka siedzibą GRN w Ostrożance utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Małyszyn, Ostrożanka, Tychów Nowy i Tychów Stary ze zniesionej gminy Mirzec w tymże powiecie; ponadto lasy państwowe nadleśnictwa Starachowice, oddziały Nr Nr 63, 64, 86 do 93, 121 do 129, 157 do 165 i 191. Dla gromady ustalono 27 członków gromadzkiej rady narodowej.
29 lutego 1956 do gromady Ostrożanka przyłączono oddziały Nr Nr 192–195 nadleśnictwa Starachowice z gromady Lubienia w tymże powiecie oraz oddziały Nr Nr 196–197 nadleśnictwa Starachowice z gromady Wąchock w tymże powiecie.
Gromadę zniesiono 1 stycznia 1969, a jej obszar włączono do gromad Mirzec (wsie Nowy Tychów i Stary Tychów) i Jasieniec Iłżecki (wsie Małyszyn, Małyszyn Górny, Ostrożanka i Stary Małyszyn).

</doc>
<doc id="2858542" url="https://pl.wikipedia.org/wiki?curid=2858542" title="Jury Humaniuk">
Jury Humaniuk



</doc>
<doc id="2858543" url="https://pl.wikipedia.org/wiki?curid=2858543" title="Malmöhus">
Malmöhus

Malmöhus (szw. "Malmöhus län") – jeden ze szwedzkich regionów administracyjnych ("län"), istniejący w latach 1719–1996. Siedzibą władz regionu ("residensstad") było Malmö.
Region administracyjny Malmöhus został zniesiony 31 grudnia 1996 roku i połączony z dotychczasowym regionem Kristianstad ("Kristianstads län"), tworząc region administracyjny Skania ("Skåne län").
Geografia.
Region administracyjny Kristianstad obejmował południową, środkową i północno-zachodnią część prowincji historycznej ("landskap") Skania.
Graniczył od północnego wschodu z regionem administracyjnym Kristianstad oraz z Morzem Bałtyckim.
Demografia.
W 1995 roku "Malmöhus län" liczył 817 022 mieszkańców, gęstość zaludnienia wynosiła 166 mieszkańców na km².
Gminy i miejscowości.
Gminy.
Region administracyjny Malmöhus od 1977 roku był podzielony na 20 gmin:
Miejscowości o statusie gminy miejskiej (1970).
Przed wprowadzeniem w życie 1 stycznia 1971 roku reformy administracyjnej następujące miejscowości posiadały status miasta:

</doc>
<doc id="2858544" url="https://pl.wikipedia.org/wiki?curid=2858544" title="Alojzów (gromada)">
Alojzów (gromada)

Alojzów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Alojzów siedzibą GRN w Alojzowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Alojzów, Bujak, Kajetanów i Walentynów oraz północna część wsi Płudnica z dotychczasowej gromady Płudnica ze zniesionej gminy Krzyżanowice i miejscowość Pieńki Pakosławskie z dotychczasowej gromady Pakosław ze zniesionej gminy Błaziny w tymże powiecie; ponadto lasy państwowe nadleśnictwa Małomierzyce, oddziały Nr 128 i Nr 129. Dla gromady ustalono 11 członków gromadzkiej rady narodowej.
31 grudnia 1961 z gromady Alojzów wyłączono wieś Bujak, włączając ją do gromady Modrzejowice w powiecie radomskim w tymże województwie, po czym gromadę Alojzów zniesiono a jej (pozostały) obszar włączono do gromady Krzyżanowice w powiecie iłżeckim.

</doc>
<doc id="2858545" url="https://pl.wikipedia.org/wiki?curid=2858545" title="Chłopiec zapalający świeczkę">
Chłopiec zapalający świeczkę

Chłopiec zapalający świeczkę – obraz hiszpańskiego malarza pochodzenia greckiego Dominikosa Theotokopulosa, znanego jako El Greco.
Na początku lat siedemdziesiątych XVI wieku El Greco, podczas pobytu w Rzymie, zaczął tworzyć portrety. Być może w ten sposób pragnął zyskać sławę w Wiecznym Mieście. Pierwszym tematem jakiego się podjął był popularny temat chłopca przy świecy zwany "El soplón". Motyw ten był często poruszany przez malarzy szkoły weneckiej a ukazywany był jako drugorzędny epizod. Wykorzystywali go w swoich dziełach m.in. Tycjan, Correggio czy Jacopo Bassano. El Greco korzystał z tych, ale jako pierwszy wydzielił ten motyw jako temat obrazu rodzajowego. Według teorii Jana Białostockiego inspiracją do tego dla malarza, mógł być opis Pliniusza w "Historii naturalnej" (XXXIV,79) gdzie opisał rzeźbę Lykiosa: „Chłopca rozdmuchującego gasnący obiad”.
Opis obrazu.
El Greco kilkakrotnie opracowywał motyw "el soplón" i stworzył kilka ich kopii. Do dnia dzisiejszego zachowały się przynajmniej trzy wersje. Pierwszą wersją był obraz z Museo di Capodimonte z Neapolu. Powstał na zamówienie kardynała Alessandra Farnese’a. Przez wiele lat znajdował się w kolekcji rodziny Farnese. Artysta w bardzo oryginalny sposób podszedł do tematu. Przedstawił postać w dużym przybliżeniu do widza wykorzystując do tego szczególne oświetlenie oraz zastosował niski punkt obserwacyjny zwany we włoskiej sztuce "sotto in sú".
El Greco stworzył przynajmniej dwie wersje "Chłopca zapalającego świeczkę". Druga wersja, o podobnych wymiarach, do 2007 roku znajdowała się w prywatnej kolekcji Charlesa S. Paysona z Nowego Jorku. Wcześniej obraz znajdował się w kolekcjach w Paryżu (Dr. A.C. von Frey), Monachium (G. Caspari), Nowym Jorku (Fearon), Londynie (Thos. Agnew &amp; Sons od 1923) i ponownie w Nowym Jorku (Sterner, Knoedler’s do 1928). W 2007 roku obraz został wystawiony na aukcji

</doc>
<doc id="2858546" url="https://pl.wikipedia.org/wiki?curid=2858546" title="Australian Open 2013 (turniej legend mężczyzn)">
Australian Open 2013 (turniej legend mężczyzn)

Australian Open 2013 - turniej legend mężczyzn – zawody deblowe legend mężczyzn, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 19–24 stycznia na twardych kortach Melbourne Park w Melbourne.

</doc>
<doc id="2858548" url="https://pl.wikipedia.org/wiki?curid=2858548" title="Piiri">
Piiri

3 miejscowości w Estonii:

</doc>
<doc id="2858550" url="https://pl.wikipedia.org/wiki?curid=2858550" title="Czerwona (gromada)">
Czerwona (gromada)

Czerwona – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czerwona siedzibą GRN w Czerwonej utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Antoniów, Bielany, Czerwona, Marjanów, Pasieki i Podgórze ze zniesionej gminy Łaziska, obszar dotychczasowej gromady Osinki ze zniesionej gminy Rzeczniów oraz miejscowość Rochalina z dotychczasowej gromady Ostrownica kolonia ze zniesionej gminy Miechów w tymże powiecie. Dla gromady ustalono 13 członków gromadzkiej rady narodowej.
1 lipca 1957 z gromady Czerwona wyłączono wieś Rochalina włączając ją do gromady Ostrownica w tymże powiecie.
31 grudnia 1961 z gromady Czerwona wyłączono wsie Antoniów, Bielany, Czerwona i Podgórze oraz kolonię Pasieki, włączając je do gromady Bąkowa w powiecie lipskim w tymże województwie, po czym gromadę Czerwona zniesiono a jej (pozostały) obszar włączono do gromady Rzeczniów w powiecie iłżeckim.

</doc>
<doc id="2858552" url="https://pl.wikipedia.org/wiki?curid=2858552" title="Majków (gromada)">
Majków (gromada)

Majków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Majków siedzibą GRN w Majkowie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Majków i Michałów Mały ze zniesionej gminy Skarżysko-Kościelne w tymże powiecie; ponadto lasy państwowe nadleśnictwa Skarżysko, oddziały Nr Nr 144 do 147, 148 do 151 i 153 do 160. Dla gromady ustalono 15 członków gromadzkiej rady narodowej.
31 grudnia 1961 gromadę zniesiono, a jej obszar włączono do gromady Parszów.

</doc>
<doc id="2858555" url="https://pl.wikipedia.org/wiki?curid=2858555" title="Michałów (gromada w powiecie iłżeckim)">
Michałów (gromada w powiecie iłżeckim)

Michałów (od 31 XII 1961 "Kuczów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Michałów z siedzibą GRN w Michałowie (obecnie w granicach Starachowic) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Dziurów, Kuczów i Michałów ze zniesionej gminy Styków w tymże powiecie; ponadto lasy państwowe nadleśnictwa Starachowice, oddziały nr 359 do 363, 385 do 392 i 408 do 413. Dla gromady ustalono 20 członków gromadzkiej rady narodowej.
29 lutego 1956 do gromady Michałów przyłączono oddziały nr 332–338 nadleśnictwa Starachowice z gromady Lubienia w tymże powiecie.
31 grudnia 1961 do gromady Michałów przyłączono obszar zniesionej gromady Styków, po czym gromadę Michałów zniesiono przez przeniesienie siedziby GRN z Michałowa do Kuczowa i zmianę nazwy jednostki na "gromada Kuczów".

</doc>
<doc id="2858560" url="https://pl.wikipedia.org/wiki?curid=2858560" title="Pakosław (gromada w powiecie iłżeckim)">
Pakosław (gromada w powiecie iłżeckim)

Pakosław – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pakosław siedzibą GRN w Pakosławiu utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki wszedł obszar dotychczasowej gromady Pakosław ze zniesionej gminy Błaziny w tymże powiecie; ponadto lasy państwowe nadleśnictwa Marcule, oddziały Nr Nr 205 do 212. Dla gromady ustalono 13 członków gromadzkiej rady narodowej.
29 lutego 1956 do gromady Pakosław przyłączono oddziały Nr. Nr. 191–204 nadleśnictwa Marcule z gromady Polany w powiecie radomskim w tymże województwie.
31 grudnia 1961 gromadę zniesiono, a jej obszar włączono do gromady Krzyżanowice.

</doc>
<doc id="2858561" url="https://pl.wikipedia.org/wiki?curid=2858561" title="Aleksander Dyżewski">
Aleksander Dyżewski

Aleksander Julian Dyżewski (ur. 3 maja 1893 w Warszawie, zm. 17 lipca 1970 w Warszawie) – polski inżynier dróg i mostów w Warszawie. Profesor, dziekan i rektor Politechniki Warszawskiej.
Życiorys.
Aleksander Dyżewski urodził się w rodzinie inteligenckiej. Po ukończeniu w 1910 roku szkoły średniej we Włocławku, rozpoczął studia na Wydziale Inżynierii Lądowej Szkoły Politechnicznej we Lwowie. W 1914 z powodu rozpoczęcia I wojny światowej na trzy lata przerwał studia, by w 1917 podjąć je na Wydziale Inżynierii Budowlanej Politechniki Warszawskiej. 
Kolejna przerwa w studiach miała miejsce od 11 listopada 1918 do 17 listopada 1920, gdy Dyżewski pełnił służbę w Wojsku Polskim, początkowo w pułku inżynieryjnym, a następnie w batalionie saperów. Po wznowieniu studiów w 1920, ukończył Politechnikę Warszawską w 1921, uzyskując dyplom inżyniera dróg i mostów.
Praktyka zawodowa.
W 1922 w Poznaniu w Towarzystwie Robót Inżynierskich Dyżewski rozpoczął praktykę inżynierską. W 1923 został kierownikiem biura technicznego. Zaprojektował i zrealizował wówczas w Poznaniu gmach fabryki kotłów parowozowych dla Dyrekcji Kolejowej w Poznaniu oraz wiele mostów i wiaduktów.
Po powrocie do Warszawy w 1924 rozpoczął pracę w Towarzystwie Akcyjnym Zakładów Przemysłowych Budowlanych Fr. Martens i A. Daab, początkowo jako kierownik robót Centralnych
Warsztatów Lotniczych w Dęblinie i innych obiektów na tym lotnisku, a od 1927 jako dyrektor techniczny tego Towarzystwa. Kierował także budową:
oraz gmachów: 
W 1937 z ramienia Departamentu Budownictwa Ministerstwa Spraw Wojskowych został głównym kierownikiem budowy lotniska w Małaszewiczach koło Brześcia.
Funkcję tę pełnił do rozpoczęcia II wojny światowej.
II wojna światowa.
Podczas okupacji niemieckiej był w Warszawie, a w latach 1941–1944 pracował dla Towarzystwa Zakładów Przemysłowo-Budowlanych. Po upadku powstania warszawskiego wywieziono go do Bochni, skąd udał się do Krakowa, gdzie do początku 1945 zajmował się pracą naukową. Na początku 1945 miał organizować politechnikę w Gdańsku, ale przyjął propozycję Rady Wydziału Inżynierii Politechniki Warszawskiej i rozpoczął prowadzenie wykładów z organizacji i administracji budowy. W tym samym czasie wznowił pracę w Towarzystwie Zakładów Przemysłowo-Budowlanych, gdzie pracował do 1949.
Kariera naukowa.
W 1949 uzyskał stopień doktora nauk technicznych na Wydziale Inżynierii Politechniki Warszawskiej, a rok później habilitował się. W 1950 został kontraktowym profesorem nadzwyczajnym w pierwszej w Polsce Katedrze Organizacji i Administracji
Budowy (od 1952 Organizacji i Mechanizacji Budowy), a od 1952 był kierownikiem tej katedry. 30 czerwca 1954 uzyskał nominację na profesora nadzwyczajnego organizacji i administracji budowy, a 13 grudnia 1962 został profesorem zwyczajnym.
Ponadto w latach 1951/52—1953/54 był dziekanem Wydziału Budownictwa Przemysłowego, a w latach 1954–1956 rektorem Politechniki Warszawskiej.
30 września 1963 przeszedł na emeryturę.
Działalność propagatorska.
Profesor Dyżewski był również propagatorem robotniczego ruchu racjonalizatorskiego. Był opiekunem naukowego Stołecznego Klubu Racjonalizatorów Budownictwa, wiceprzewodniczącym Komitetu Współpracy Racjonalizatorów z Naukowcami, członkiem zarządu Gabinetu Technicznego dla Racjonalizatorów przy Warszawskiej Radzie Związków Zawodowych oraz wiceprzewodniczącym Rady Delegatów Politechniki Warszawskiej do spraw współpracy naukowców z racjonalizatorami.
Był również członkiem założycielem Polskiego Związku Inżynierów i Techników Budownictwa, a od 1952 członkiem Komitetu Inżynierii Lądowej Polskiej Akademii Nauk. 
Aleksander Dyżewski zmarł 17 lipca 1970. Spoczywa na cmentarzu Powązkowskim w Warszawie (kw. 225-VI-18).
Publikacje (wybór).
Profesor Dyżewski był autorem około 15 prac oraz licznych artykułów z dziedziny technologii i organizacji budowy, publikowanych w czasopismach technicznych, min. w „Inżynierii i Budownictwie”, „Inwestycjach” i „Przeglądzie Budowlanym”.
Upamiętnienie.
Aleksander Dyżewski jest patronem jednej z warszawskich ulic.
Od 1975 roku Polski Związek Inżynierów i Techników Budownictwa rokrocznie przyznaje medal PZITB im. Prof. Aleksandra Dyżewskiego. Nagroda ta przyznawana jest za wybitne osiągnięcia naukowe i praktyczne z zakresu inżynierii przedsięwzięć inwestycyjnych i procesów budowlanych, choć może być również przyznana za całokształt działalności naukowej lub praktycznej w wymienionym zakresie.

</doc>
<doc id="2858562" url="https://pl.wikipedia.org/wiki?curid=2858562" title="Mulloides">
Mulloides



</doc>
<doc id="2858563" url="https://pl.wikipedia.org/wiki?curid=2858563" title="Lepidomegas">
Lepidomegas



</doc>
<doc id="2858564" url="https://pl.wikipedia.org/wiki?curid=2858564" title="Homodon">
Homodon



</doc>
<doc id="2858565" url="https://pl.wikipedia.org/wiki?curid=2858565" title="Deuteropterus">
Deuteropterus



</doc>
<doc id="2858566" url="https://pl.wikipedia.org/wiki?curid=2858566" title="Świślina (gromada)">
Świślina (gromada)

Świślina (od 31 XII 1961 "Radkowice") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Świślina siedzibą GRN w Świślinie utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Radkowice, Radkowice kolonia, Rzepinek i Świślina ze zniesionej gminy Rzepin w powiecie iłżeckim oraz obszar dotychczasowej gromady Bronkowice ze zniesionej gminy Bodzentyn w powiecie kieleckim; ponadto lasy państwowe nadleśnictwa Rataje (oddziały Nr Nr 14, 15, 39 do 41, 69 do 72, 104 do 107, 137 do 140, 150 do 153) i lasy państwowe nadleśnictwa Siekierno (oddziały Nr Nr 1 do 8, 20 do 28, 44 do 50, 85, 86 i 87). Dla gromady ustalono 20 członków gromadzkiej rady narodowej.
Gromadę zniesiono 31 grudnia 1961 przez przeniesienie siedziby GRN ze Świśliny do Radkowic i zmianę nazwy jednostki na "gromada Radkowice".

</doc>
<doc id="2858570" url="https://pl.wikipedia.org/wiki?curid=2858570" title="Trofeo Ramón de Carranza">
Trofeo Ramón de Carranza

Trofeum Ramóna de Carranza (hiszp. "Trofeo Ramón de Carranza") – międzynarodowy klubowy turniej piłkarski rozgrywany od 1955 w Hiszpanii i organizowany przez Cádiz CF, w pamięć jego byłego prezydenta Ramóna de Carranza, imieniem którego nazwano również stadion klubu. W turnieju brały udział czołowe zespoły z Europy i Ameryki Południowej. Każda edycja turnieju składała się z dwóch meczów półfinałowych, meczu o 3. miejsce oraz finału.
Po raz pierwszy rozegrany w sierpniu 1955 roku i jest jednym z najbardziej prestiżowych turniejów letnich w Hiszpanii obok Pucharu Teresy Herrera.

</doc>
<doc id="2858571" url="https://pl.wikipedia.org/wiki?curid=2858571" title="Trębowiec (gromada)">
Trębowiec (gromada)

Trębowiec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Trębowiec siedzibą GRN w Trębowcu (obecnie są to dwie wsie: Trębowiec Duży i Trębowiec Mały) utworzono – jako jedną z 8759 gromad na obszarze Polski – w powiecie iłżeckim w woj. kieleckim, na mocy uchwały nr 13k/54 WRN w Kielcach z dnia 29 września 1954. W skład jednostki weszły obszary dotychczasowych gromad Osiny i Trębowiec ze zniesionej gminy Mirzec w tymże powiecie; ponadto lasy państwowe nadleśnictwa Szydłowiec (obszar gromady Trębowiec odpowiada dzisiejszemu specyficznemu "cyplowi" gminy Mirzec w woj. świętokrzyskim, otoczonemu od trzech stron przez woj. mazowieckie). Dla gromady ustalono 15 członków gromadzkiej rady narodowej.
31 grudnia 1961 gromadę zniesiono, a jej obszar włączono do gromady Mirzec.

</doc>
<doc id="2858573" url="https://pl.wikipedia.org/wiki?curid=2858573" title="Antoine Crozat">
Antoine Crozat

Antoine Crozat (ur. około 1655, zm. 7 czerwca 1738) – francuski finansista, w latach 1712–1717 zarządca Luizjany, brat Pierre’a Crozata.
Urodził się w Tuluzie w rodzinie chłopskiej. Wspólnie z bratem Pierre’em został jednym z najbogatszych ludzi we Francji. Był doradcą finansowym króla Ludwika XIV. Udzielał pożyczek dworowi królewskiego, w zamian za co został nobilitowany jako "marquis du Châtel". zainwestował w Kompanię Gwinejską oraz Kompanię Asiento. Ludwik XIV zaoferował mu w 1712 prawo do 15-letniego okresu monopolu handlowego w Luizjanie, francuskiej kolonii w Ameryce Północnej, które rozciągała się w dorzeczu rzeki Missisipi.
Jego żoną była Marguerite z domu le Gendre d'Armenym, z którą miał czwórkę dzieci:

</doc>
<doc id="2858574" url="https://pl.wikipedia.org/wiki?curid=2858574" title="Australian Open 2013 (gra mieszana)">
Australian Open 2013 (gra mieszana)

Australian Open 2013 - gra mieszana – zawody mikstowe, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce pomiędzy 19–27 stycznia w Melbourne na kortach Melbourne Park.

</doc>
<doc id="2858578" url="https://pl.wikipedia.org/wiki?curid=2858578" title="Socjalizm w Polsce">
Socjalizm w Polsce

 
Historia i działalność ruchu socjalistycznego w Polsce.
Geneza ruchu.
Choć pierwsze organizacje socjalistyczne na terenie Polski powstały dopiero w latach 70. XIX wieku, wśród emigracji polskiej w Wielkiej Brytanii i Francji rozwijał się nurt socjalizmu utopijnego. Reprezentanci nurtu socjalizmu utopijnego ze względu na charakterystyczną strukturę społeczną Polski zwracali szczególną uwagę na położenie chłopów i strukturę agrarną. Duża część emigracyjnych środowisk demokratycznych w swych założeniach dążyła do realizacji socjalizmu agrarnego. Polski socjalizm utopijny jako ruch samodzielny nie rozwinął się i opierał się na wzorcach zachodnioeuropejskich.
Za jednego z pierwszych działaczy głoszących idee określane później jako socjalistyczne uważany jest Franciszek Gorzkowski. Gorzkowski żyjący w latach 1760-1830 uczestniczył w powstaniu kościuszkowskim oraz był członkiem klubu jakobinów polskich, dążył do wybuchu rewolucji chłopskiej na ziemi siedleckiej oraz głosił hasła ustanowienia systemu republikańskiego. Historyk Adam Próchnik uważał za zasadne włączenie Gorzkowskiego do grona prekursorów socjalizmu na ziemiach polskich, choć rzeczą dyskusyjną jest, czy ruch skupiony wokół jego osoby oparty był w całości na wyznawanych przez niego wartościach, a więc czy przynależy do historii socjalizmu. Na pewno jednak był nurtem emancypacyjnym.
Polacy w ruchu międzynarodowym.
Na początku XIX wieku socjaliści polscy stanowili małą grupę mającą większe wpływy na emigracji niż w ojczyźnie. Do większego zainteresowania socjalizmem doszło po upadku powstania listopadowego gdy Polacy znajdujący się na emigracji zetknęli się z poglądami Roberta Owena czy Saint-Simona. Pod wyraźnym wpływem ideologii socjalistycznej znajdowali się m.in. Bohdan Jański, Leonard Rettel, Piotr Semeneńko, Joachim Lelewel oraz Adam Mickiewicz. Socjalizm wywierał wpływ na wywodzące się z czerwonych ugrupowania takie jak Towarzystwo Demokratyczne Polskie, Zemstę Ludu i ruch Młodej Polski. W 1835 roku część brytyjskich działaczy TDP utworzyła ugrupowanie pod nazwą Lud Polski, w kierownictwie organizacji znaleźli się socjaliści tacy jak Seweryn Dziewicki Stanisław Worcell, Tadeusz Krępowiecki i Zenon Świętosławski, organizacja kontynuowała działalność do roku 1846 gdy jej działacze wrócili do kraju.
W okresie działalności TDP w kraju działał ksiądz Piotr Ściegienny, kierujący konspiracyjną organizacją Związek Chłopski. W 1845 roku Walenty Stefański założył ugrupowanie o tendencjach socjalistycznych, działające pod nazwą "Związek Plebejuszów". Zadeklarowanym socjalistą był Edward Dembowski, przyszły przywódca powstania krakowskiego. Dembowski opowiadał się za likwidacją własności prywatnej na rzecz własności socjalistycznej. Na terenie zaboru austriackiego działał Julian Goslar. W 1847 roku zwolennicy Joachima Lelewela przyjęli uchwałę londyńskiego Kongresu Socjalistycznego. Po upadku ruchu rewolucyjnego roku 1848 znaczenie socjalizmu zmalało, sytuację tę zmieniła wojna krymska. W 1858 roku reaktywowany został "Lud Polski" Świętosławskiego, organizacja weszła w skład Związku Międzynarodowego. Celem nowej organizacji było utworzenie republiki socjalistycznej. W 1861 roku w Łodzi doszło do jednego z pierwszych polskich wystąpień robotniczych a proletariat bierze udział w powstaniu styczniowym. Przed 1861 roku dochodziło do strajków między innymi w Królewskiej Hucie (1847), Siemianowicach, Rybniku i Mysłowicach (1850). Pierwszą polską gazetą o profilu socjalistycznym była założona w 1866 roku „Gmina”, kolejnym pismem była powstała w 1870 roku „Zmowa”. W 1870 roku przedstawiciele ruchu socjalistyczne weszli w skład Zjednoczenia emigracji polskiej.
Emigracja polska w Paryżu dość licznie wzięła udział w Komunie Paryskiej w której uczestniczyli między innymi dowódcy powstania styczniowego Jarosław Dąbrowski i Walery Wróblewski. Po upadku Komuny Wróblewski wyemigrował do Londynu, gdzie działał w Międzynarodowym Stowarzyszeniu Robotników, znanym później jako I Międzynarodówka. W czasie rozłamu między zwolennikami Marksa i Bakunina, Wróblewski opowiedział się za stanowiskiem Marksa.
Lata 70., 80. i 90. XIX wieku.
Do strajków zainicjowanych przez struktury socjalistyczne doszło w Poznaniu w roku 1871 i 1872. Od 1871 roku działalność na terenie Galicji prowadził Bolesław Limanowski. W 1878 roku Ludwik Waryński założył organizację młodzieży robotniczej i studenckiej. W 1879 roku opublikowany został "Program socjalistów polskich" zwany również "programem brukselskim". Z inicjatywy Waryńskiego 1882 roku założona została pierwsza polska partia robotnicza, Międzynarodowa Socjalno-Rewolucyjna Partia Proletariat przez historyków nazywana jako I Proletariat lub Wielki Proletariat, organizacja ta została jednak rozbita przez carską policję. Organizacja dążyła do ogólnoświatowej rewolucji socjalistycznej i likwidacji kapitalizmu. Dwa lata po rozbiciu I Proletariatu powstał II Proletariat.
W latach 70. w ruchu socjalistycznym doszło do pierwszych napięć na tle ideologicznym. Limanowski podkreślał polski patriotyzm i dążenie do walki o niepodległość. Założona w Genewie organizacja Limanowskiego Lud Polski wydała w 1881 roku broszurę "Patriotyzm i socjalizm", która uznała została za ideologiczny manifest ugrupowania. Waryński zwracał natomiast uwagę na kosmopolityzm i elitaryzm. Nawiązywał ścisłe relacje z rosyjską Wolą Ludu oraz odrzucał dawne hasła niepodległościowe ruchu robotniczego. Ludwik Waryński pochodził z Ukrainy, działał jednak na terenie całej Polski i za granicą. W 1880 roku był jednym z trzydziestu pięciu oskarżonych w procesie działaczy socjalistycznych, uniknął jednak wyroku. Założony przez niego Wielki Proletariat określany był jako awangarda rewolucji. Działacze partii założyli fundusz robotniczy z którego finansowano działalność partii i prowadzenie strajków. Po udanym strajku w Żyradowie w kwietniu 1884 roku, czołowi członkowie partii zostali skazani na śmierć, wśród straconych działaczy znalazł się sam Waryński.
W latach 80. XIX wieku działały organizacje takie jak Gmina Narodowo-Socjalistyczna Limanowskiego, od 1889 roku działał Związek Robotników Polskich. ZRP początkowo był przeciwny hasłom niepodległościowym, z czasem jednak w programie ugrupowania pojawiły się hasła niepodległościowe.
W Paryżu, w dniach od 17 do 23 listopada 1892 roku odbył się zjazd socjalistów polskich na którym podjęto decyzję o powołaniu Polskiej Partii Socjalistycznej i Związku Zagranicznego Socjalistów Polskich. Przywódcą nowej partii został Limanowski. W manifeście programowym jako cel proklamowano niepodległość narodową, która miała zostać osiągnięta w sposób pokojowy oraz ustanowienie dyktatury proletariatu. Gazeta PPS Robotnik redagowana była przez Józefa Piłsudskiego a gazetę drukowano w Londynie skąd przewożono ją do Rosji. Pierwsze kółka PPS-u w Kongresówce powstały w 1893 roku a w czerwcu tego samego roku odbył się I Kongres partii. W 1892 roku działalność rozpoczęła Polska Partia Socjalno-Demokratyczna Galicji i Śląska Cieszyńskiego (PPSD) kierowana przez Ignacego Daszyńskiego a rok później w Katowicach założona została Polska Partia Socjalistyczna Zaboru Pruskiego. Zarówno PPSD i PPS Zaboru Pruskiego miały program zbliżony do PPS-u lecz zachowały odrębność, druga organizacja cieszyła się jednak znikomym poparciem, w Wielkopolsce tracąc na rzecz endecji i Narodowego Związku Robotniczego.
Część działaczy odrzucała program paryski a w szczególności hasła walki niepodległościowej. Radykałowie ci zostali usunięci ze składu delegacji Międzynarodowego Kongresu Socjalistów w Zurychu. Działacze skupieni wokół Róży Luksemburg i Juliana Marchlewskiego w 1894 roku założyli Socjaldemokrację Królestwa Polskiego (od 1900 roku działała jako Socjaldemokracja Królestwa Polskiego i Litwy). Odpowiedniczkę SDKP na Litwie stanowiła Socjal-Demokracja Litwy której przewodził Feliks Dzierżyński. SDKP a następnie SDKPiL, głosiła program internacjonalistyczny, odrzuciła rolę klasy robotniczej w walce o niepodległość i niechętnie odnosiła się do PPS oskarżając ją o instrumentalne traktowanie idei socjalistycznych. Konkurencja między ruchem internacjonalistycznym a patriotycznym przyjęła zinstytucjonalizowaną formę, w polskim ruchu socjalistycznym wyłonił się podział na patriotycznych socjalistów zwanych „socjalpatriotami” i internacjonalistów zwanych „socjaldemokratami”. Zarówno PPS jak i SDKPiL były członkami II Międzynarodówki. Ruch internacjonalistyczny domagał się światowej rewolucji i ustanowienia światowego państwa socjalistycznego. Czołową reprezentantką ruchu internacjonalistycznego była Róża Luksemburg. Pochodziła ona z rodziny Litwaków z Zamościa. Współpracowała z bolszewikami w Rosji i była jedną z założycielek niemieckiego Związku Spartakusa.
W Polsce rozwijał się ruch żydowskich socjalistów, dzielił się on na założony w 1897 roku internacjonalistyczny Bund, który utrzymywał bliskie stosunki z socjaldemokracją rosyjską i syjonistyczny Poalej Syjon. W 1896 roku założona została Ukraińska Partia Socjalno-Demokratyczna.
Okres do odzyskania niepodległości.
W zaborze austriackim, Polska Partia Socjalno-Demokratyczna uzyskała status legalnej partii politycznej i od 1897 roku dysponowała własną reprezentacją parlamentarną. Sytuacja wyglądała inaczej na terenie Kongresówki gdzie po upadku rewolucji 1905 roku, w Polskiej Partii Socjalistycznej doszło do rozłamu na PPS-Frakcję Rewolucyjną i PPS-Lewicę.
W rewolucji 1905 roku uczestniczyła PPS i SDKPiL. Szczególnie aktywna była Organizacja Bojowa PPS. W czasie rewolucji dochodziło do starć między socjalistami a bojówkami prawicowego Narodowego Związku Robotniczego występującego przeciwko protestującym robotnikom. Największym wystąpieniem robotniczym w czasie rewolucji było powstanie łódzkie, w trakcie walk w Łodzi zginęło około 200 osób. Odmienne stanowiska w czasie rewolucji zajmowali tzw. starzy (PPS) i młodzi (SDKPiL, PPS-Lewica, PPS „Proletariat”), starzy widzieli w ogólnorosyjskiej rewolucji szansę na wybuch powstania narodowego.
PPS-Lewica, która jeszcze przed rozłamem kontrolowała struktury partii dążyła, do utrzymania tradycyjnych struktur organizacji. Frakcja Rewolucyjna natomiast dążyła do dalszych akcji militarnych. W 1909 roku Frakcja Rewolucyjna powróciła do nazwy Polska Partia Socjalistyczna. W 1913 roku część działaczy PPS w proteście przeciwko militarnym zapędom władz partii założyła PPS-Opozycję na czele której stali Tomasz Arciszewski i Feliks Perl. W 1916 roku SDKPiL podzieliła się na „zarządowców” i „rozłamowców”, rozłam spowodowany był różnymi stanowiskami wobec chłopów i robotników rolnych.
I wojna światowa została uznana przez PPS za okazję do walki o niepodległość Polski, partia przygotowywała się do ewentualnej walki zbrojnej poprzez zakładanie organizacji militarnych takich jak Związek Walki Czynnej. SDKPiL i PPS-Lewica potępiły wojnę jako imperialistyczną. W konsekwencji doszło do zbliżenia SDKPiL i PPS-Lewicy, obydwie organizacje w roku 1918 utworzyły Komunistyczną Partię Robotniczą Polski. W 1918 na wzór sowietów i "Arbeiterrat"w Polsce powstały Rady Delegatów Robotniczych, w odróżnieniu od Niemiec i Rosji większość utrzymywały w nich ugrupowania umiarkowane takie jak PPS i Bund, wpływy KPRP były często mniejsze od wpływów prawicowego Narodowego Związku Robotniczego. Dla porównania w 1919 roku liczba członków związków zawodowych zbliżonych do PPS wynosiła 93 000 osób analogicznie do 77 000 osób działających w związkach zbliżonych do KPRP. Na terenie Dąbrowy i Zamościa doszło do wystąpień zbrojnych Czerwonej Gwardii, które stłumione zostały jednak przez oddziały regularnego wojska. W wyniku rozłamu w międzynarodowym ruchu socjalistycznym spowodowanym powstaniem Międzynarodówki Komunistycznej, powstały organizacje takie jak Kombund, Komunistyczna Partia Zachodniej Białorusi Komunistyczna Partia Galicji Wschodniej i Komunistyczna Partia Zachodniej Ukrainy.
II Rzeczpospolita.
PPS współtworzyła Centralny Komitet Niepodległościowy, Polską Organizację Wojskową, Konwent A, Naczelny Komitet Narodowy a z Polskiej Partii Socjalistycznej wywodzili się pierwsi premierzy II Rzeczypospolitej Ignacy Daszyński i Jędrzej Moraczewski. Sam PPS uczestniczył również w działalności Rad Delegatów Robotniczych. Program PPS skupiał się wokół utworzenia systemu parlamentarno-demokratycznego, ustawodawstwa socjalnego, sekularyzacji i nacjonalizacji podstawowych gałęzi przemysłu. W 1918 roku OB PPS uczestniczyła w rozbrajaniu sił wojskowych zaborców. W czerwcu 1919 roku PPS trzech zaborów (PPS, PPSD, PPS Zaboru Pruskiego) zjednoczyły się w jedną partię. W pierwszych latach II RP socjaliści uznawani byli za część "obozu belwederowskiego" popierającego Józefa Piłsudskiego oraz blisko współpracowali z Polskim Stronnictwem Ludowym „Wyzwolenie”, za główne zagrożenie PPS uznawała endecję oraz komunistów.
Socjaliści tworzyli związki zawodowe, młodzieżówki, organizacje harcerskie i spółdzielcze. Do największych organizacji powiązanych z PPS zaliczano Czerwone Harcerstwo, Towarzystwo Uniwersytetu Robotniczego, Związek Stowarzyszeń Zawodowych, Związek Niezależnej Młodzieży Socjalistycznej czy Związek Robotniczych Stowarzyszeń Spółdzielczych. W okresie II RP popularnością cieszyły się lewicowe czasopisma takie jak Gazeta Robotnicza, Dziennik Ludowy, Robotnik (organ prasowy PPS) i Naprzód.
Poza PPS pozostały niewielkie grupki socjalistów powiązanych z komunistami (PPS-Opozycja, PPS-Lewica, Partia Niezależnych Socjalistów (od 1924 pod nazwą Niezależna Socjalistyczna Partia Pracy). Innymi partiami robotniczymi działającymi w tym okresie była chadecka Narodowa Partia Robotnicza i Komunistyczna Partia Polski oraz partie mniejszości narodowych takie jak żydowskie Bund i Poalej Syjon, ukraińskie Ukraińska Partia Socjal-Demokratyczna, Ukraińska Partia Socjalistyczno-Radykalna, Ukraińskie Włościańsko-Robotnicze Zjednoczenie Socjalistyczne, białoruskie Białoruska Partia Niezależnych Socjalistów i Białoruska Włościańsko-Robotnicza Hromada oraz niemieckie Niemiecka Partia Socjalno-Demokratyczna i Niemiecka Socjalistyczna Partia Pracy. W okresie kryzysu gospodarczego 1923 roku, PPS ogłosiła strajk powszechny w Krakowie. Strajk przerodził się w powstanie robotnicze, stłumione przez władze rządowe do podobnych starć doszło w Borysławiu i Tarnowie. W 1926 roku PPS poparła przewrót majowy, jednak już w grudniu 1926 roku wycofała swoje poparcie dla Piłsudskiego. Zwolennicy Piłsudskiego założyli w 1928 roku PPS dawną Frakcję Rewolucyjną. W 1929 roku PPS razem z partiami ludowymi i chadeckimi uczestniczyła w antysanacyjnej koalicji Centrolewu.
Wielki kryzys (1929-1933) doprowadził do radykalizacji PPS. Partia opuściła Centrolew, a wewnątrz PPS pojawiały się hasła komunizujące, a radykalny ruch socjalistyczny domagał się międzypartyjnej współpracy z PPS. Odejście z pozycji radykalnych nastąpiło w roku 1935.
II wojna światowa.
Po klęsce w kampanii wrześniowej, PPS dokonała samorozwiązania, a w jej miejsce powstała Polska Partia Socjalistyczna – Wolność, Równość, Niepodległość, militarne ramie partii stanowiła Gwardia Ludowa WRN. Część działaczy znajdujących się poza WRN utworzyła w 1941 roku ugrupowanie Polscy Socjaliści, w 1943 roku przeobrażone w Robotniczą Partię Polskich Socjalistów. Konspiracyjna lewica skupiona była wokół pism „Barykada Wolności” i „Gwardia”. Na uchodźstwie w Wielkiej Brytanii działał Komitet Zagraniczny PPS. W Polsce socjaliści zasili szereg organizacji walczących z okupantem takich jak Polityczny Komitet Porozumiewawczy, którego liderem był Kazimierz Pużak.
PPS-WRN i część RPPS odrzucała możliwość układu ze Związkiem Radzieckim, mniejszość socjalistów wywodzących się z RPPS nawiązała współpracę z komunistyczną Polską Partią Robotniczą. W 1944 roku rozłamowcy z RPPS poparli utworzenie proradzieckiej Krajowej Rady Narodowej i Polskiego Komitetu Wyzwolenia Narodowego. Wytworzyła się więc szeroka mozaika różnych grup socjalistycznych działających w krajowym podziemiu. Różnice programowe w zasadzie nie występowały w celach społeczno-gospodarczych, które były w wielu sprawach we wszystkich nurtach dość zbieżne, lecz w stosunku do Związku Radzieckiego i w konsekwencji do PPR. Na jesieni 1944 roku powstała podporządkowana w dużym stopniu komunistom Polska Partia Socjalistyczna zasilona głównie byłymi członkami Robotniczej Partii Polskich Socjalistów oraz działaczami przybyłymi z ZSRR. Wraz z odbudową partii ponownie powstały organizacje społeczne takie jak Towarzystwo Uniwersytetu Robotniczego i związki zawodowe.
PPS-WRN uległa rozwiązaniu a próby włączenia struktur WRN w ramy PPS zakończyły się porażką.
Polska Rzeczpospolita Ludowa.
Wielu członkom WRN udało się przystąpić do PPS, działacze ci dążyli do ustanowienia kursu niezależnego od władz komunistycznych. W 1948 roku po czystce w szeregach komunistycznej PPR i PPS obydwie partie zostały połączone tworząc PZPR. PPS-WRN ponownie nie uzyskała zgody władz na kontynuację działalności. W latach 1946-1947 WRN wchodziła w skład opozycyjnego Komitetu Porozumiewawczego Organizacji Polski Podziemnej, jednak już w drugiej połowie lat 40. zmarginalizowana partia zakończyła działalność. Środowiska socjalistyczne będące poza zasięgiem wpływów PZPR znajdowały się na emigracji. Po 1975 w kraju zaczęły powstawać liczne opozycyjne organizacje socjalistyczne; jedną z nich był Komitet Obrony Robotników (od 1977 Komitet Samoobrony Społecznej „KOR”), który wydawał dwutygodnik „Robotnik”, odwołujący się do tradycji polskiego przedwojennego ruchu socjalistycznego.
Ostatecznie monopol Polskiej Zjednoczonej Partii Robotniczej został przełamany w latach 80., kiedy coraz większymi wpływami cieszył się Niezależny Samorządny Związek Zawodowy „Solidarność”. W 1987 reaktywowano Polską Partię Socjalistyczną. Po 1989 do tradycji socjalistycznej odwoływały się lub odwołują partie takie, jak Unia Pracy czy Socjaldemokracja Rzeczypospolitej Polskiej (w 1999 partia ta weszła w skład Sojuszu Lewicy Demokratycznej).

</doc>
<doc id="2858579" url="https://pl.wikipedia.org/wiki?curid=2858579" title="Henryk Witaczek">
Henryk Witaczek

Henryk Witaczek (ur. 10 maja 1901 w Warszawie, zm. 11 stycznia 1978) – przemysłowiec, przedsiębiorca, innowator i pionier w dziedzinie jedwabnictwa w Polsce.
Młodość i nauka w Gruzji (do 1920).
Jego rodzicami byli Stanisław (urzędnik kolejowy) i Jadwiga z Bajkowskich Witaczek. Henryk uczęszczał w Warszawie do szkoły im. Mikołaja Reja, nie mógł jej jednak ukończyć, ponieważ w wyniku wybuchu w 1914 roku I wojny światowej jego rodzice wraz z obojgiem dzieci – Henrykiem i Stanisławą (1897-1965), zostali ewakuowani w głąb imperium rosyjskiego i w następnym roku znaleźli się w Gruzji, gdzie pozostawali do roku 1921. Tam Henryk kontynuował naukę w gimnazjum filologicznym, które ukończył w 1919 roku, by następnie podjąć studia na wydziale ekonomii Politechniki w Tyflisie. Jeszcze przed powrotem do Warszawy, lecz po ukończeniu gimnazjum w 1919 roku Henryk odbył – jak to określił w swym życiorysie – "specjalny kurs hodowli jedwabników i morwy oraz produkcji jajeczek jedwabnika systemem Pasteura w Państwowej Stacji Jedwabniczej na Kaukazie Południowym w Tyflisie." Po ukończeniu kursu podjął pracę, jako robotnik niewykwalifikowany, w zarządzanej przez swego ojca fabryce jedwabiu, działającej przy Kaukaskiej Doświadczalnej Stacji Jedwabniczej. Zapoznał się tam kolejno ze wszystkimi fazami produkcji – "począwszy od rozwijania oprzędów jedwabnych, a skończywszy na tkaniu i farbowaniu przędz i tkanin".
Działalność w odrodzonej Polsce (1921-1939).
Znalazłszy się w 1921 roku w Warszawie studiował na wydziale prawa Uniwersytetu Warszawskiego. Równolegle ze studiami prawniczymi, Henryk Witaczek podjął próby zainteresowania władz odrodzonego Państwa Polskiego i krajowych środowisk gospodarczych rozwojem jedwabnictwa. Kiedy próby te okazały się bezskuteczne, a nawet spotykały się z ostrą krytyką – postanowił zaangażować się w samodzielne rozwijanie jedwabnictwa w Polsce. Rozpoczął – wraz ze swą siostrą Stanisławą (z wykształcenia biologiem) od rozpoznania stanu istniejących nasadzeń morwy, aby następnie przejść do eksperymentalnego wychowu jedwabników na starym drzewostanie morwy w kilku regionach kraju. Pozytywne wyniki tych eksperymentów były zachętą do zaangażowania wysiłków w szkółkarstwo morwy i w 1924 roku doprowadziły do założenia wspólnie z siostrą Stanisławą Centralnej Doświadczalnej Stacji Jedwabniczej (CDSJ). Jej początkową siedzibą był dom przy ul. Piasta 13 w Milanówku (willa "Józefina" p. Wilsona, gdzie mieszkała wówczas rodzina Witaczków).
CDSJ miała – według swych twórców – realizować cele zakreślone podobnie, jak wielu analogicznych, lecz państwowych placówek w różnych krajach rozwijających jedwabnictwo, a mianowicie:
Ponadto wśród celów działalności CDSJ znalazły się: instruktaż i szeroko i ambitnie pojęta popularyzacja jedwabnictwa w skali ogólnokrajowej (kursy instruktorskie, szkolenia w dziedzinie uprawy morwy i hodowli jedwabników, działalność wydawnicza w formie podręczników, ulotek, plakatów, konkursów, działalność doradcza, odczytowa itp.). Naczelne kierownictwo Stacji sprawował Henryk Witaczek, zaś jego siostra Stanisława prowadziła odczyty na kursach instruktorów jedwabnictwa uczestnicząc zarazem w wydawanych przez CDSJ opracowaniach dotyczących jedwabnictwa.
Trzeba zwrócić uwagę, że inicjatywa podjęta przez rodzeństwo Henryka i Stanisławę Witaczek była kontynuacją wielopokoleniowych zainteresowań jedwabnictwem w rodzinie ich matki Jadwigi z Bajkowskich. Zaangażowany w tę problematykę był bowiem już jej dziadek inżynier Rudolf Gillem, który był akcjonariuszem Spółki Jedwabniczej powstałej w Warszawie w 1853 r., a następnie wspomniana jego wnuczka Jadwiga, która w 1890 r. z jego namowy ukończyła kurs jedwabnictwa (zorganizowany w Muzeum Pszczelarstwa w Warszawie). Pozytywne wyniki działalności popularyzatorskiej jedwabnictwa prowadzonej przez rodzeństwo Witaczków znalazły wyraz w rosnącej podaży surowca w postaci kokonów jedwabnika do przerobu. W ówczesnej sytuacji CDSJ okazała się jedynym ośrodkiem popytu na ten surowiec. Jego przetwarzanie odbywało się na zaprojektowanych przez Henryka Witaczka urządzeniach do obróbki (rozwijania i skręcania) włókna oraz na drewnianych krosnach tkackich (1927 rok).
Stopniowa poprawa koniunktury rynkowej, wzrost popytu na wysokojakościowe wyroby Stacji i rosnąca skala jej działalności, stały się podstawą uprzemysłowienia i modernizacji procesów wytwórczych, a także zainteresowania władz i administracji rządowej (różnych resortów), samorządowej, organizacji społecznych itd. Wyrazem wspomnianego zainteresowania była wizyta Prezydenta RP złożona w CDSJ 2 czerwca 1930. Rozszerzoną działalność, przy zatrudnieniu ponad 100 osób pracujących na nowoczesnym sprzęcie, stacja prowadziła już w nowej siedzibie, przy ul. Brzozowej w Milanówku (1930). Pozwoliło to nie tylko na wzrost ilości i wartości wytwarzanych produktów, lecz także ich różnorodności, na którą składały się tkaniny przeznaczone do szycia sukien, koszul, bielizny, jak również różnorodne atłasy, tafty, szaliki, apaszki, szale męskie, krawaty żakardowe, kolorowe chusteczki do butonierki i wiele innych. W drugiej połowie lat 30. XX wieku – oferta rozwijającej się fabryki została wzbogacona o tkaniny techniczne z jedwabiu naturalnego. Był to dla CDSJ i jej przedsiębiorczych założycieli szczytowy okres pomyślności, kiedy to (1938) Stacja zatrudniała 137 pracowników, dysponowała kapitałem zakładowym 150 tys. zł i parkiem 42 maszyn, jak również siecią 6 sklepów fabrycznych w kilku polskich miastach. Sukces handlowy Stacji był możliwy dzięki aktywnej promocji jej produktów na licznych wystawach i targach krajowych (m.in. w Poznaniu i we Lwowie), a także – międzynarodowych (wystawa „Sztuka i Technika” w Paryżu w 1937 r.)
Oprócz okoliczności zewnętrznych, podstawą dynamicznego rozwoju CDSJ były niewątpliwie kompetencje zarządu Stacji w osobach Henryka Witaczka i jego siostry Stanisławy, która – chociaż biolog z wykształcenia – z czasem podjęła się pełnienia w CDSJ funkcji związanych z wzornictwem przemysłowym (co odpowiadało jej zamiłowaniom i uzdolnieniom plastycznym)
Okres okupacji niemieckiej (1939-1945).
Piękną kartą w działalności Henryka Witaczka są jego zasługi dla konspiracji niepodległościowej w okresie okupacji niemieckiej (1939-1945), a także pomoc uchodźcom z popowstaniowej Warszawy (w latach 1944-1945). W latach okupacji CDSJ funkcjonowała bowiem nadal pod kierownictwem Henryka Witaczka, chociaż pod nadzorem komisarza wyznaczonego przez władze okupacyjne, które traktowały Stację jako zakład specjalny. Henryk Witaczek skutecznie wykorzystywał możliwości, jakie pojawiły się w tej sytuacji. Zakład dysponował bowiem transportem samochodowym (niedostępnym powszechnie), ale przede wszystkim możliwością zatrudniania, a nawet wystawiania fałszywych dokumentów pracy, zabezpieczających pracowników (niekiedy fikcyjnych) przed łapankami ulicznymi, wywiezieniem do obozu koncentracyjnego itp. H. Witaczek udzielał również aktywnej pomocy dla działalności partyzanckiej AK. W podziemiach pracowni CDSJ wytwarzano bowiem na użytek AK piorunian rtęci tj. detonator do spłonek do granatów ("sidolówek").
Szczególne możliwości pomocy przez H. Witaczka działalności konspiracyjnej i osobom represjonowanym, wystąpiły po wejściu w posiadanie przez Stację opuszczonego majątku w Żółwinie (koło Podkowy Leśnej). Nastąpiło to na polecenie niemieckiego komisarza. Jednak Henryk Witaczek zakupił go potajemnie ryzykując życiem od ukrywającego się właściciela Henryka Natansona. Chociaż formalnie miał on służyć jedynie uprawie morwy, to jednak w rzeczywistości Henryk Witaczek udostępniał go licznym prześladowanym przez władze okupacyjne uchodźcom z wcielonych do Rzeszy Niemieckiej terenów Wielkopolski, a także uciekinierom z Kresów Wschodnich, a wreszcie uchodźcom z popowstaniowej Warszawy. Z gościny w majątku Żółwin korzystały między innymi tak wybitne osobistości, jak literatki: Maria Dąbrowska, Ewa Szelburg-Zarembina, Anna Kowalska, prozaik, dziennikarz, dramaturg Stefan Krzywoszewski, a wreszcie podróżnik-pisarz i dyplomata Ferdynand Ossendowski, który tamże umarł 3 stycznia 1945 – tj. na 2 tygodnie przed wejściem Armii Czerwonej.
Jak wyżej wspomniano, zasługi Henryka Witaczka nie ograniczały się do pomocy pojedynczym osobom zagrożonym aresztowaniem lub znajdującym się w trudnej sytuacji materialnej (tymczasowe zakwaterowanie, zaopatrzenie w odzież, opieka lekarska), lecz miały szerszy zasięg obejmujący działalność konspiracyjną i pomoc dla wielu zagrożonych lub prześladowanych grup ludzi i instytucji (np. ratowanie dzieci z Zamojszczyzny, pomoc dla tajnego Liceum Ogólnokształcącego w Milanówku, uratowanie w części wyposażenia Szpitala Dzieciątka Jezus z popowstaniowej Warszawy, dzięki czemu szpital mógł nadal funkcjonować, schronienie na terenie CDSJ dla Sierocińca ks. Baudouina, wyrzuconego z Warszawy w 1944 r. i wiele innych).
W związku ze wspomnianą ewakuacją po powstaniu warszawskim sierocińca ks. Baudouina z Warszawy na teren Stacji w Milanówku warto przytoczyć opublikowane w PIW fragmenty wspomnień dr Wierzbowskiej: "W czasie Powstania Warszawskiego w końcu sierpnia 1944 roku otrzymałam rozkaz z niemieckiej komendy wojskowej ewakuacji Zakładu...Zakład miał w tym czasie pod swoją opieką około 400 dzieci w wieku od kilku miesięcy do czterech lat... kilkadziesiąt matek oraz personel opiekuńczy i administracyjny. Ewakuacja miała nastąpić w ciągu 24 godzin pod groźbą zbombardowania i spalenia budynków... cały 27 sierpnia spędziłam w Milanówku na poszukiwaniu odpowiedniego budynku... trafiłam do Centralnej Stacji Jedwabniczej, której dyrektorem był obywatel Henryk Witaczek. Dyrektor dowiedziawszy się o tragicznej sytuacji wyraził natychmiast gotowość przyjścia z pomocą. Odstąpił Zakładowi budynek nowo wybudowanego magazynu tkanin z centralnym ogrzewaniem oraz ogromną, nową halę. Zarządził opróżnienie wymienionych pomieszczeń, tak iż w ciągu 48 godzin mogliśmy umieścić tam dzieci, matki, personel w liczbie około 500 osób... Z tej niespotykanej wprost gościnności Zakład korzystał do końca listopada 1944 roku... Stwierdzam, że dyrektor Witaczek uratował życie kilkuset dzieci i ocalił zastęp pracowników Domu Ks. Boduena przed grożącą im zsyłką do obozów i ewentualną śmiercią...leczenie odbywało się całkowicie na koszt obywatela Witaczka...wszystkie leki były dawane bezpłatnie, niejednokrotnie bardzo kosztowne, jak na przykład zastrzyki złota, a również i drogie odżywki witaminowe dla dzieci pracowników... ...Witaczek przyjął w Żółwinie na mieszkanie, około dwustu osób, lokując ich w domu żółwińskim, w szkole i w wielu wynajętych w tym celu mieszkaniach we wsi Żółwin. Wielką pomoc okazywał wówczas ob. Witaczek wszystkim okolicznym szpitalom: w Podkowie Leśnej, w Milanówku, Pruszkowie, Grodzisku, dostarczając im wielkie ilości bielizny dla chorych wygnańców, środki opatrunkowe, jak watę i gazę, bandaże specjalnie wyrabiane w tkalni Stacji Jedwabiu Naturalnego w Milanówku...Witaczek nie czekał, aż go poproszono, lecz sam organizował ludziom pomoc, sam ich wyszukiwał po stodołach chłopskich, sam wyławiał chorych po wsi, sam przywoził do Żółwina staruszki i matki z dziećmi spotkane na drodze, wygnane z Warszawy...".
Represje, walka o przetrwanie i schyłek w Polsce Ludowej (1945-1978).
Kolejny rozdział w działalności Henryka Witaczka rozpoczął się wraz z wejściem Armii Czerwonej 17 stycznia 1945. Wielka popularność, jaką się cieszył w społeczności Milanówka, a zwłaszcza wśród pracowników Stacji sprawiła, że – chociaż przeszła ona pod "Tymczasowy Zarząd Państwowy" – to nowo ustanowione władze PKWN powierzyły mu jej "tymczasowe kierownictwo" (co nastąpiło 18 stycznia 1945). Pełnił tę funkcję jeszcze przez okres niemal 4 lat (do końca 1948) pozostawiając po sobie liczne cenne – zwłaszcza dla społeczności Milanówka – inicjatywy, jak na przykład utworzona po wojnie drużyna piłkarska "Jedwabnik", zespoły sportowe i teatr amatorski, a także założone w Otmuchowie (na Dolnym Śląsku), szkółki morwowe oraz Technikum Jedwabnicze dla sierot wojennych (co uratowało również zlokalizowany tam zamek przed rabunkiem i dewastacją).
Tolerowanie na stanowisku kierowniczym osoby określanej przez ówczesny reżim jako "element reakcyjny", "wrogi", "obcy klasowo" etc. było przypadkiem wyjątkowym. Sens tych sformułowań – mimo wspomnianych zasług – ujawnił się jednak już wkrótce. Podczas przeprowadzonej we wrześniu 1946 roku reorganizacji zmieniono bowiem strukturę organizacji i zarządzania Przedsiębiorstwem wprowadzając model biurokratyczny – charakterystyczny dla "uspołecznionej" gospodarki socjalistycznej. W roku następnym zmieniono nazwę przedsiębiorstwa na: Zakłady Jedwabiu Naturalnego „Milanówek". Równocześnie wprowadzono istotne zmiany w dystrybucji wyrobów wydając nakaz likwidacji sklepów firmowych "Milanówek" i przekazując zbyt państwowej jednostce handlowej. W 1948 roku (10 marca) nastąpiło "uspołecznienie" (przejęcie na własność Państwa) Zakładów, a następnie definitywne usunięcie rodzeństwa Witaczków z zarządu Przedsiębiorstwa. W czerwcu tegoż roku Stanisławie Witaczek odmówiono paszportu w związku z jej zaproszeniem na I Congres International dela Sole w Lyonie (określanym niekiedy jako "światowa stolica jedwabiu"), 26 czerwca Henryk Witaczek został odwołany ze stanowiska naczelnego dyrektora Zakładów i powołany na stanowisko dyrektora Instytutu Doświadczalnego Jedwabiu Naturalnego (co było równoznaczne ze zwolnieniem z tego stanowiska Stanisławy Witaczkówny), ale już 20 października nastąpiło odwołanie H. Witaczka ze stanowiska dyrektora tego Instytutu.
Prześladowania, którym był poddany przez totalitarny zbrodniczy system komunistyczny nie zakończyły się jednak pozbawieniem go własności i stanowiska. Oto bowiem w październiku 1951 roku Henryk Witaczek został skazany na 8 lat więzienia. W rezultacie został osadzony w osławionej "Gęsiówce" (Centralne Więzienie Warszawa II Gęsiówka), gdzie – jak wspominali współwięźniowie – nie uległ złamaniu, lecz wykazywał wrodzoną aktywność swego usposobienia organizując im zajęcia. Zwolniony został stamtąd w roku 1953 na podstawie amnestii.
Choć w tej sytuacji oczywiście nie powrócił do pracy w milanowskich Zakładach jedwabniczych, to jednak jego aktywne usposobienie i pomysłowość skłoniły go do zaangażowania się w interesującą, chociaż w niewielkiej skali, przedsiębiorczość w środowisku wiejskim (w miejscowości Wyprys koło Mszczonowa). Była to nieduża plantacja papryki, owoców i jarzyn (które dostarczał m.in. na targowisko do Grodziska Maz.), a także własna elektrownia, uniezależniająca od zewnętrznych dostaw energii, oparta na wyremontowanej turbinie.
Uwagi końcowe.
Okres okupacji niemieckiej może nasuwać pytania o warunki funkcjonowania zakładu w tym okresie. CDSJ wytwarzała artykuły wojskowe i lotnicze dla Wehrmachtu. Opisana sytuacja paradoksalnie ułatwiała prowadzenie działalności konspiracyjnej. Zachowane dokumenty świadczą, w tych warunkach, o niezwykle aktywnym zaangażowaniu Henryka Witaczka w działalność konspiracyjną, a zwłaszcza w pomoc osobom prześladowanym przez władze okupacyjne.
Sylwetę Henryka Witaczka charakteryzuje jego bogaty w różnorodne doświadczenia życiorys. Świadczy on o twórczej syntezie etosu przedsiębiorcy z postawą patrioty. Charakterystykę osobowości Henryka Witaczka w sposób syntetyczny sformułował goszczący u niego w Żółwinie, dziennikarz i literat Stefan Krzywoszewski: "Henryk Witaczek umysłowością i charakterem przypominał Wokulskiego z „Lalki” Prusa. Łączył polski romantyzm z trzeźwym zrozumieniem rzeczywistości, tkwiło w nim głębokie poczucie obywatelskiej odpowiedzialności i obowiązków. Jako przemysłowiec był śmiałym inicjatorem i organizatorem. Wraz ze swoją siostrą, osobą wysokiej wartości społecznej i praktycznej, stworzył – niemal z niczego – nową gałąź przemysłu opartą na surowcu rodzimym - źródło uczciwych dochodów dla siebie, pokaźnych zarobków dla robotników w fabryce, a dla drobnych rolników, podejmujących uprawę drzewek morwowych i hodowlę łuskoskrzydłych owadów jedwabniczych – zyskowny przemysł chałupniczy."
Henryk Witaczek był żonaty z Wandą Eweliną Boszówną. Z tego małżeństwa w 1932 roku urodziła się córka Beata (później zamężna – Nehring; architekt wnętrz, malarka, grafik). Henryk Witaczek umarł nagle 11 stycznia 1978 roku (przyczyną był upadek na oblodzonej ulicy). Jego siostra Stanisława zmarła 19 stycznia 1965 r. Rodzeństwo Witaczków – Stanisława i Henryk pochowani zostali w grobie rodzinnym na cmentarzu Powązkowskim (kwatera 84-4-29/30).
Linki zewnętrzne.
Wirtualne Muzeum Jedwabnictwa Milanowskiego

</doc>
<doc id="2858580" url="https://pl.wikipedia.org/wiki?curid=2858580" title="Czermnica (dopływ Skory)">
Czermnica (dopływ Skory)

 Czermnica – rzeka w Sudetach Zachodnich, woj. dolnośląskie, prawobrzeżny dopływ Skory.
Rzeka V rzędu o długości ok. 16,5 km, prawy dopływ Skory należąca do dorzecza Odry i zlewiska Morza Bałtyckiego.
Źródła rzeki położone są w Górach Kaczawskich na północnym zboczu Grzbietu Północnego, na północno-wschodnim zboczu Babińca, na zachód od miejscowości Rząśnik.
Rzeka wypływa na północno-wschodnim zboczu Babińca, na wysokości około 390-395 m n.p.m., w postaci kilku drobnych młak, które niżej łączą się w jeden ciek. Źródła położone są na porośniętej, podmokłej górskiej łące niedaleko miejscowości Rząśnik. W górnym biegu, potok spływa szeroką, płytko wciętą doliną przez łąki w kierunku wschodnim do miejscowości Rząśnik, gdzie tworzy dwa małe stawy. Opuszczając ostatnie zabudowania na wschodniej granicy Rząśnika, na wysokości Sokołowskich Wzgórz skręca na północny wschód a dalej doliną rozdzielającą Sokołowskie Wzgórza od Wysoczyzny Ostrzycy, płynie w kierunku Sokołowca, przepływa przez całą wieś, za Sokołowcem skręca na północ. Dalej rzeka zachodnią częścią Działu Jastrzębnickiego płynie wzdłuż drogi w kierunku Pielgrzymki do ujścia. Po przepłynięciu ok. 16,5 kilometra na poziomie ok. 235 m n.p.m. uchodzi do Skory na południe od Pielgrzymki u zachodniego podnóża wzniesienia Kamienna Góra. Zasadniczy kierunek biegu rzeki jest północno-wschodni. Koryto rzeki kamienisto-żwirowe, średni spad wynosi 9,7 promil. Rzeka w większości swojego biegu płynie niezabudowanym terenem przyjmując wody mniejszych bezimiennych potoków i strumieni. W większości swojego biegu jest nieuregulowana o wartkim prądzie wody, jedynie na odcinkach przepływu przez miejscowości rzeka jest częściowo uregulowana. W okresach wzmożonych opadów i wiosennych roztopów, stwarza poważne zagrożenie powodziowe. Kilkakrotnie występowała z brzegów podtapiając przyległe tereny. Rzeka zbiera wody z północnych zboczy Północnego Grzbietu Gór Kaczawskich i odwadnia zachodnią część Pogórza Kaczawskiego.

</doc>
<doc id="2858581" url="https://pl.wikipedia.org/wiki?curid=2858581" title="Lurkmore.to">
Lurkmore.to

Łurkomorje (, , , , , od żargonowego ; w kontekście Internetu to pasywnie uczestniczyć (obserwować); – zniekształcone , czyli więcej) – nieformalny portal internetowy, wykorzystujący oprogramowanie MediaWiki, umieszczony na serwerze w Holandii, określający siebie jako rosyjskojęzyczna encyklopedia folkloru i subkultur oraz słownik pojęć, związanych z kulturą rosyjską we wszystkich jej przejawach. Według danych własnych na początek 2013 roku liczba haseł przekroczyła liczbę 6 tysięcy. Materiały są publikowane zgodnie z zasadami licencji Creative Commons. Zawiera odsyłacze reklamowe. Według danych portalu Alexa Internet z 13 stycznia 2013 r. portal znajdował się na liście 2500 najpopularniejszych stron internetowych na świecie, będąc na 147. miejscu wśród stron rosyjskich.
Nazwa portalu pochodzi od amerykańskiej witryny lurkmore.com opisującego imageboard 4chan. Przekształcenie angielskiej nazwy w rosyjską miało miejsce prawdopodobnie na witrynie "imageboard" 2ch.ru (Dwacz, ros. Двач), a założenie witryny nastąpiło później. Jej twórcami było kilku uczestników Wikipedii, jednocześnie zdecydowanych fanów imageboardów, po odrzuceniu przez nich zasad Wikipedii.
Witryna początkowo definiowała siebie jako encyklopedię memów internetowych, ale następnie jej hasła zaczęły obejmować coraz szerszy zakres tematyczny: Internet, techniki informacyjne, gry komputerowe, polityka, historia, kultura, socjologia i inne. Hasła pisane są żargonem, tak zwanym łurkojazem, ze swobodnym szerokim stosowaniem wulgaryzmów i neologizmów własnych i internetowych (w tym rosyjskich subkultur sieciowych, jak padonki i kaszczenity), kalek językowych, stosowane też jest używanie liter łacińskich lub używanie liter cyrylicznych jako pseudo-łacińskich (np. „г” (g) jako „r”). Ich celem, według deklaracji własnej, są drwiny, żarty i kawały (lub dosłownie tłumacząc jedno z określeń – podśmiechujki).
Cechą charakterystyczną portalu jest nieujawnianie w historii zmian adresów IP anonimowych uczestników (zamiast tego występuje określenie „Anonimus”). Natomiast dowolny zarejestrowany uczestnik mający status automatycznie zatwierdzonego może dowolną swoją edycję zarejestrować jako anonimową.
Portal był kilka razy nagradzany, m.in. przez konkurs ROTOR (ros. "РОТОР") w kategorii „Humorystyczna witryna roku”, otrzymywał też Antynagrody Runetu.
W 2011 roku portal był pozwanym w procesie cywilnym z powództwa znanej rosyjskiej dziennikarki i blogerki Jiekatieriny Gordon, żądającej usunięcie hasła o niej z powodu m.in. ujawnienia w nim jej niepublicznych danych osobowych. Sprawa zakończyła się ugodą, hasło zostało usunięte, natomiast powstało hasło „Sprawa Katii Gordon”.
Po wprowadzeniu w Rosji w 2012 r. rejestru witryn zakazanych (ros. Единый реестр запрещенных сайтов), podobnego do zaniechanego w Polsce Rejestru stron i usług niedozwolonych, portal był w listopadzie tego roku niedostępny przez kilka dni. Powodem były dwa hasła: „Dudka” (ros. Дудка – skręt, joint) (zawierająca przekierowanie na dalej wymienioną) i „Konopla” (ros. Конопля – konopie). Oba hasła zostały zastąpione przez ogłoszenie, że zostały zablokowane z powodu niezgodności z prawem Federacji Rosyjskiej (ogłoszenie wskazuje, że są nadal dostępne na witrynie lustrzanej) – po tym witryna została usunięta z wykazu i odblokowana w Rosji.

</doc>
<doc id="2858584" url="https://pl.wikipedia.org/wiki?curid=2858584" title="Antonio Ingroia">
Antonio Ingroia

Antonio Ingroia (ur. 31 marca 1959 w Palermo) – włoski prawnik, śledczy i prokurator, zaangażowany w postępowania antymafijne, lider Rewolucji Obywatelskiej.
Życiorys.
Po ukończeniu studiów prawniczych uzyskał uprawnienia śledczego, rozpoczynając karierę zawodową w Palermo. Od 1987 pracował w sztabie antymafijnym ("pool antimafia"), którego liderami byli zamordowani w 1992 sędziowie śledczy Giovanni Falcone i Paolo Borsellino. Antonio Ingroia brał udział w różnych śledztwach dotyczących powiązań pomiędzy politykami, przedsiębiorcami i mafią (m.in. obejmującym Marcella Dell’Utriego). W 2009 objął stanowisko wiceprokuratora w Palermo zajmującego się działalnością antymafijną. Opublikował jako autor i współautor kilka pozycji książkowych, tj. "L'associazione di tipo mafioso" (1993), "L'eredità scomoda" (2001), "C'era una volta l'intercettazione" (2009).
W 2012 stanął na czele prowadzonego pod auspicjami ONZ śledztwa w sprawie handlu narkotykami w Gwatemali. Po dwóch miesiącach w styczniu 2013 powrócił do Włoch, aby rozpocząć kampanię wyborczą jako kandydat na premiera Rewolucji Obywatelskiej zorganizowanej przez Luigiego de Magistrisa. Ugrupowanie poniosło porażkę wyborczą i nie wprowadziło żadnych przedstawicieli do parlamentu.

</doc>
<doc id="2858587" url="https://pl.wikipedia.org/wiki?curid=2858587" title="Skaraborg (region)">
Skaraborg (region)

Region Skaraborg (szw. "Skaraborgs län") – region administracyjny ("län") w Szwecji, istniejący w latach 1634–1997. Siedzibą jego władz ("residensstad") było Mariestad. 1 stycznia 1998 region Skaraborg został połączony z dotychczasowymi regionami Älvsborg ("Älvsborgs län") i Göteborg i Bohus ("Göteborgs och Bohus län"), tworząc region administracyjny Västra Götaland ("Västra Götalands län"). Jedynie gminy Mullsjö i Habo po przeprowadzeniu referendum zostały przyłączone do regionu administracyjnego Jönköping ("Jönköpings län").
Geografia.
Skaraborgs län był położony we wschodniej części prowincji ("landskap") Västergötland, pomiędzy jeziorami Wetter i Vänern. W granicach regionu leżała także od 1971 parafia Södra Råda ("Södra Råda socken") w gminie Gullspång, zaliczana do Värmlandu. Graniczył od północy i północnego wschodu z regionami administracyjnymi Värmland i Örebro, od wschodu przez jezioro Wetter z Östergötlandem oraz od południa i zachodu z regionami Jönköping i Älvsborg.
W 1997 w skład Skaraborgs län wchodziło 17 gmin:
Przed wprowadzeniem w życie 1 stycznia 1971 reformy administracyjnej następujące miejscowości posiadały status miasta:

</doc>
<doc id="2858588" url="https://pl.wikipedia.org/wiki?curid=2858588" title="Kościół Prezbiteriański USA">
Kościół Prezbiteriański USA

Kościół Prezbiteriański USA (ang. "Presbyterian Church (USA)" – PC(USA)) – denominacja protestancka wyznania kalwińskiego. Jest największym kościołem prezbiteriańskim w Stanach Zjednoczonych. 
W momencie założenia denominacja liczyła ponad 3,1 mln członków. Liczba członków PC(USA) stale spada od czasu utworzenia tej denominacji w 1983 roku. Kościół został utworzony przez zjednoczenie dwóch różnych wspólnot prezbiteriańskich: Kościoła Prezbiteriańskiego w USA (PCUS) i Zjednoczonego Kościoła Prezbiteriańskiego w USA (UPCUSA). Ostatni odnotowany wzrost członkostwa dla tych dwóch połączonych poprzedników PC(USA) miał miejsce w 1965 roku. W ostatnich latach członkostwo i frekwencja gwałtownie spadają. W latach 2000–2020 członkostwo denominacji spadło o połowę z 2,5 mln do 1,25 mln.
Siedziba Kościoła znajduje się w Louisville. Kościół jest członkiem Narodowej Rady Kościołów w Stanach Zjednoczonych, Światowej Wspólnoty Kościołów Reformowanych i Światowej Rady Kościołów.
PC(USA) w przeciwieństwie do Kościoła Prezbiteriańskiego w Ameryce (PCA) jest silnie postępowy, ordynuje na duchownych kobiety, a także zezwala na rozwody, bez ponoszenia żadnej odpowiedzialności. 
W 2011 roku, po 33 latach debaty Kościół Prezbiteriański USA zagłosował za zmianą swojej konstytucji i zezwoleniem homoseksualistom w związkach jednopłciowych na przyjmowanie święceń duchownych, starszych i diakonów.
W 2012 roku wyodrębniła się z niego konserwatywna denominacja – . 

</doc>
<doc id="2858592" url="https://pl.wikipedia.org/wiki?curid=2858592" title="Massimo Donadi">
Massimo Donadi

Massimo Donadi (ur. 11 lutego 1963 w Wenecji) – włoski adwokat i polityk, parlamentarzysta.
Życiorys.
Ukończył studia prawnicze na Uniwersytecie Bolońskim. Przez pięć lat pracował jako asystent na tej uczelni, zajmując się nauczaniem prawa cywilnego. W 1987 podjął praktykę w zawodzie adwokata.
W 1998 kandydował do rady miasta z ramienia koalicji centrolewicy skupionej wokół Paola Costy, zaangażował się następnie w działalność ugrupowania Włochy Wartości. Obejmował różne funkcje w strukturze tego ugrupowania. W 2004 został asesorem ds. kultury w administracji prowincji Wenecja.
W 2005 został wybrany do Senatu w trakcie XIV kadencji. W 2006 i w 2008 uzyskiwał mandat posła do Izby Deputowanych XV i XVI kadencji. W obu kadencjach powoływano go na przewodniczącego frakcji parlamentarnej partii Włochy Wartości. W listopadzie 2012 opuścił to ugrupowanie, powołując koło poselskie "Diritti e Libertà", a w grudniu 2012 wraz z m.in. działaczami Sojuszu dla Włoch ugrupowanie Centrum Demokratyczne. W 2013 nie został wybrany do parlamentu.

</doc>
<doc id="2858593" url="https://pl.wikipedia.org/wiki?curid=2858593" title="Rolls-Royce Trent XWB">
Rolls-Royce Trent XWB

Rolls-Royce Trent XWB – silnik turbowentylatorowy w układzie trójwałowym, opracowywany przez firmę Rolls-Royce plc do napędzania samolotu Airbus A350 XWB. Silnik ma charakteryzować się lepszą aerodynamiką, mniejszym o 15% ciężarem i do 16% mniejszym zużyciem paliwa w porównaniu do starszych Trent 700.
Do czasu wyboru silnika przez Airbusa nosił oznaczenie Trent 1700, jest to szósty przedstawiciel serii Trent, która do 2013 wylatała łącznie 65 milionów godzin. Airbus i RR porozumieli się w sprawie stworzenia tej odmiany Trent dla nowego szerokokadłubowego samolotu dalekiego zasięgu dla 270-400 pasażerów w październiku 2005 roku, a porozumienie podpisano w październiku 2007. We wrześniu 2007 Airbus ograniczył swoje górne wymagania co do ciągu na ziemi z 95000 lbf (420 kN) do 93000 lbf (410 kN). A350 XWB wprowadzono do oferty 17 lipca 2006 na Farnborough Airshow. Jest to jedyny silnik przewidziany dla A350, przez co Rolls-Royce ma zagwarantowane zamówienie na ponad 1000 silników. Konkurencyjny Boeing 787-10 (330 miejsc) udostępnia dwa silniki: Rolls-Royce Trent 1000 i General Electric GEnx. Oferowany w segmencie 300-450 miejsc Boeing 777 używał trzech silników: GE90, PW4000 lub Trent 800, ale zmodernizowane wersje 777-8/-9 dostępne są tylko z silnikami GE9X. We wrześniu 2014 roku Airbus zrezygnował z opracowania pomniejszonej wersji A350-800, po ogłoszeniu w lipcu 2014 roku na targach Farnborough rozwoju zmodernizowanej wersji Airbus A330-800/900neo wyposażanej w silniki Rolls-Royce Trent 7000
Pierwsze uruchomienie silnika Trent XWB miało miejsce 17 czerwca 2010 na terenie ośrodka badawczego Rolls-Royce w Derby. W 2005 roku Airbus wybrał Goodricha (obecnie UTC Aerospace Systems) na dostawcę gondoli silników (z poddostawcą FACC) i odwracaczy ciągu, które dostarczono RR do testów pod koniec 2010. Silnik zamontowany na należącym do Airbusa A380 w miejscu silnika nr 2 oblatano 18 lutego 2012, program testów na latającym laboratorium obejmuje 175 godzin lotów w różnych warunkach w ciągu siedmiu miesięcy.
Wśród wykonanych do końca 2012 przez Rolls-Royce'a testów był pomiar wielogodzinnej pracy, zanieczyszczeń, hałasu, symulowane zderzenie z ptakami różnej wielkości, testowanie łopatek tytanowych i z włókna węglowego, oderwanie się łopatki wentylatora, odpalenie w ujemnej temperaturze przeprowadzone w Manitoba, Kanada oraz suchym klimacie w ZEA. W tym czasie 11 silników testowych pracowało łącznie 3100 godzin. Europejska Agencja Bezpieczeństwa Lotniczego (EASA) przyznała silnikowi RR certyfikat typu 7 lutego 2013. 14 czerwca 2013 odbył się dziewiczy lot A350-900.
5 listopada 2015 rozpoczęto testy w locie silnika w wersji XWB-97 dla modelu A350-1000. Pierwszy testowy A350-1000 oblatano 24 listopada 2016.

</doc>
<doc id="2858594" url="https://pl.wikipedia.org/wiki?curid=2858594" title="Zacualpa">
Zacualpa

Zacualpa – miasto w środkowo-zachodniej Gwatemali, w górach Sierra Madre de Chiapas, w departamencie El Quiché, leżące w odległości 39 km na wschód od stolicy departamentu Santa Cruz del Quiché. Według danych szacunkowych w 2012 roku liczba ludności miasta wyniosła 20 591 mieszkańców.
Jest siedzibą władz gminy o tej samej nazwie, która w 2012 roku liczyła 29 034 mieszkańców. Gmina jest średniej wilkości, a jej powierzchnia obejmuje 336 km².

</doc>
<doc id="2858596" url="https://pl.wikipedia.org/wiki?curid=2858596" title="Samson Kimobwa">
Samson Kimobwa

Samson Kimobwa (ur. 15 września 1955, zm. 16 stycznia 2013) − kenijski lekkoatleta, długodystansowiec.
W 1977 był trzeci w biegu na 5000 metrów podczas mistrzostw Wielkiej Brytanii ("AAA Championships"), a także zwyciężył w mistrzostwach NCAA na 10 000 metrów.
Nigdy nie wystąpił na igrzyskach olimpijskich, ponieważ Kenia zbjoktowała te zawody w 1976 i 1980.

</doc>
<doc id="2858598" url="https://pl.wikipedia.org/wiki?curid=2858598" title="Älvsborg (region)">
Älvsborg (region)

Region Älvsborg (szw. "Älvsborgs län") był w okresie 1634-1997 jednym ze szwedzkich regionów administracyjnych ("län") położonym w zachodniej części prowincji ("landskap") Västergötland oraz obejmującym cały obszar Dalsland.
Region Älvsborg graniczył od północnego zachodu z terytorium Norwegii, od północy i wschodu z regionami administracyjnymi Värmland i Skaraborg, od południa z Jönköping i Halland oraz od zachodu z Göteborg i Bohus. Siedzibą jego władz ("residensstad") był Vänersborg.
1 stycznia 1998 region Älvsborg został połączony z dotychczasowymi regionami Skaraborg ("Skaraborgs län") oraz Göteborg i Bohus ("Göteborgs och Bohus län"), tworząc region administracyjny Västra Götaland ("Västra Götalands län"). 
W 1997 w skład regionu Älvsborg wchodziło 19 gmin:
Przed wprowadzeniem w życie 1 stycznia 1971 reformy administracyjnej następujące miejscowości posiadały status miasta:

</doc>
<doc id="2858599" url="https://pl.wikipedia.org/wiki?curid=2858599" title="Kamienica przy ul. Kościelnej 5 w Kłodzku">
Kamienica przy ul. Kościelnej 5 w Kłodzku

Kamienica przy ul. Kościelnej 5 w Kłodzku – pochodząca z XVI wieku gotycka kamienica, położona w obrębie starówki.
Historia.
Dom jest późnogotycki, został wzniesiony około 1550 roku, szczyt dobudowano w późniejszym okresie.
Zarządzeniem wojewódzkiego konserwatora zabytków z dnia 30 listopada 1984 roku kamienica została wpisana do rejestru zabytków.
Architektura.
Budynek o nieregularnym, dość dobrze zachowanym rzucie poziomym, posiada trzy kondygnacje i późniejszy szczytem schodkowo - wolutowym, dzielonym gzymsami i lizenami. Poza zachowanym układem murów i piwnicznych sklepień, z pierwotnej architektury pozostał gotycki portal ciosowy. W zworniku portalu umiejscowiono znaczną tarczę, z obecnie już nieczytelnym godłem i inicjałami „G.S.” Zachowane obecnie pozostałości splecionego sznura z krzyżem (najprawdopodobniej różańca) sugerują gmerk duchownego lub instytucji kościelnej.

</doc>
<doc id="2858600" url="https://pl.wikipedia.org/wiki?curid=2858600" title="Kamienica przy ul. Grottgera 5 w Kłodzku">
Kamienica przy ul. Grottgera 5 w Kłodzku



</doc>
<doc id="2858601" url="https://pl.wikipedia.org/wiki?curid=2858601" title="Kamienica przy ul. Artra Grottgera 5 w Kłodzku">
Kamienica przy ul. Artra Grottgera 5 w Kłodzku



</doc>
<doc id="2858603" url="https://pl.wikipedia.org/wiki?curid=2858603" title="Oddział Józefa Konstantego Ramotowskiego">
Oddział Józefa Konstantego Ramotowskiego

Oddział Józefa Konstantego Ramotowskiego „Wawra” – partia powstańcza okresu powstania styczniowego. Operowała od marca do września 1863 r. na obszarze guberni augustowskiej i grodzieńskiej. Dowódcą oddziału był weteran powstania listopadowego Józef Konstanty Ramotowski ps. "Wawer".
Działania zbrojne.
Formowanie oddziału.
Józef Konstanty Ramotowski był weteranem powstania listopadowego, brał udział m.in. w bitwie pod Wawrem po której otrzymał Krzyż Srebrny Orderu Virtuti Militari. Po upadku powstania, podczas którego dosłużył się stopnia podporucznika, wyemigrował do Francji gdzie służył w tamtejszej armii. Na wieść o możliwości wybuchu kolejnego powstania w 1862 r. opuścił Francję i na Litwie przygotowywał się do czynu zbrojnego.
Konstanty przyjął pseudonim „Wawer” na pamiątkę bitwy z 1831 roku i wstąpił do oddziału Władysława Cichorskiego „Zameczka” walczącego na Podlasiu. Walczył także pod Padlewskim, jednak w połowie marca otrzymał od Rządu Narodowego rozkaz utworzenia nowej partii.
Oddział zaczął organizować w okolicach Komorowa z niedobitków oddziałów „Zameczka” i Padlewskiego. Stopniowo liczebność partii wzrosła do 200 ludzi, podzielonych na dwie kompanie piesze i 10 jazdy. Byli to jednak żołnierze niekarni i słabo uzbrojeni. Z tego powodu Wawer bał się podjąć walki i krążył z oddziałem na pograniczu powiatów ostrołęckiego i łomżyńskiego. Jednak 25 marca dowiedział się, że spod Czyżewa, Sokołów i Ostrołęki wysłano przeciw niemu wojsko, toteż postanowił przenieść się na ziemię augustowską, tym bardziej że otrzymał nominacją na dowódcę sił walczących w południowej części guberni augustowskiej.
Przemarsz w Augustowskie.
Już tego samego dnia oddział wyruszył ku północy, ciągnąc przez Czerwony Bór, Chomontowo, Szczepankowo, aby następnego dnia rano stanąć w Nowogrodzie. Dogoniony tam przez kozaków, chcąc uciec przeszedł na drugi brzeg Narwi w Morgownikach, paląc za sobą most. Niemniej obawiał się forsowania rzeki przez nieprzyjaciela, postanowił więc zmienić kierunek i szybko ruszył ku Osowcowi. Spędził tam noc 27 marca, mając jednak nieprzyjaciela kilka kilometrów za sobą szybko ruszył w dalszą drogę, kierując się na południe, aby 29 stanąć w Korzenistem. Zaopatrzył się tam w żywność, odzież i broń. By zmylić nieprzyjaciela znowu zmienił kierunek marszu. 30 marca rano oddział ruszył na północ, przez Orlikowo, aby wieczorem stanąć w Przytułach. Równocześnie pod wsią pojawił się oddział rosyjski wysłany w pogoń z Łomży. Chcąc uniknąć na razie walki niezwłocznie ruszył Wawer w dalszą drogę. Podjąć bój musiał następnego dnia rano pod Białaszewem. Strzelcy z tylnej straży osłaniając resztę oddziału, pozwolili na odwrót w szyku ku Osowcowi. W tej potyczce poległo dwóch powstańców.
W Osowcu Ramotowski postanowił dostać się na ziemię augustowską przez gubernię grodzieńską i po przeprawie promami przez Biebrzę, noc 31 marca partia spędziła w Downarach. Następnego dnia rano powstańcy ruszyli na wschód, niestety ścigani przez kolejny oddział nieprzyjaciela. Ze Szczuczyna ruszył bowiem pod dowództwem majora Dewela ok. 500-osobowy oddział rosyjski. 2 kwietnia Dewel zasadził się po dwóch stronach drogi, którą maszerował oddział Wawra, pomiędzy Jaświłami a Mikicinem. Po początkowej panice, Ramotowski opanował swoich ludzi i w grząskiej drodze, pod ogniem nieprzyjaciela zmierzał ku Biebrzy. Kto stracił siły i nie dał rady iść – był mordowany przez kozaków. W końcu jednak oddział dotarł do Suchowoli.
Po przeprawie przez Biebrzę i zrzuceniu 2 kwietnia mostów pod Suchowolą i Sztabinem, oddział Wawra liczący ok. 300 ludzi dotarł do Puszczy Augustowskiej. Pomimo że po drodze do partii dołączali nowi ochotnicy spośród drobnej szlachty, chłopów mazowieckich i Kurpiów, a miejscowa ludność zaopatrywała w żywność oraz informowała o ruchach nieprzyjaciela – wskutek nieustannej pogoni oddział przybył zdekompletowany i wyczerpany, dlatego dowódca postanowił zatrzymać się na dłuższy czas na odpoczynek i odzyskanie sił. Za bazę wybrał śródbagienne grądziki na uroczysku Kozi Rynek w leśnictwie Balinka. W tym czasie oddział zasilali ochotnicy, przede wszystkim z Augustowa i Żarnowa.
Walki na Augustowszczyźnie.
Wawer uaktywnił się w drugiej połowie kwietnia, tocząc szereg potyczek w lasach Puszczy Augustowskiej i w powiecie sejneńskim.
Do opuszczenia kryjówki skłoniły Wawra rozkazy oraz wieści o wyruszeniu wojsk rosyjskich przeciw niemu. 19 kwietnia starł się pod Jastrzębną (zob. Jastrzębna Pierwsza i Druga), pokonując nieprzyjaciela, niemniej już cztery dni później musiał uznać wyższość Rosjan pod Balinką i Czarnym Brodem. W tym okresie oddział liczył ok. 500 powstańców, współpracowały z nim stuosobowe partie kpt. Władysława Brandtla i Wiktora Hłaski. W celu rozbicia powstańców zorganizowana została silna wyprawa oddziałów rosyjskich z Augustowa, Sejn i Suwałk, przy wsparciu żołnierzy z Białegostoku. Polscy powstańcy uciekli z zasadzki Rosjan, by następnie zadać im klęskę pod Kadyszem niedaleko Sopoćkin. Straty rosyjskie oceniono na 120 zabitych.
Miejscowa ludność przez cały okres pobytu na Kozim Rynku wspomagała Wawra żywnością. Legendą obrosło jego umiłowanie do dobrego jadła i napitku, którymi raczył się w wolnym czasie z dobrym towarzystwem. Istnieją opowieści, jakoby kazał wozić za sobą skrzynki francuskiego szampana, ponieważ ten trunek ukochał najbardziej. O jego trybie życia powstała nawet przyśpiewka:
"Wawer zawsze wino pije"
"Wawer zawsze wino pije"
"I Moskali dobrze bije"
"I Moskali dobrze bije"
"A jak Wawer wino wypił"
"A jak Wawer wino wypił"
"To Moskali tysiąc wybił"
"To Moskali tysiąc wybił".
Gruszki i Kozi Rynek.
W czerwcu oddział Wawra liczył ok. 600 powstańców, dołączyły do niego mniejsze partie Szeligowskiego, Hłaski, Brandtla, Kołyszki. Sukcesy powstańców w guberni augustowskiej skłoniły Rosjan do spotęgowania działań. Nowy naczelnik wojenny ks. Emil de Sayn Wittgenstein, dysponujący ok. 5000 zbrojnych, postanowił zlikwidować oddział Wawra. Wittgenstein wysłał przeciwko Ramotowskiemu cztery kolumny wojska, ten zaś postanowił wymknąć się obławie, kierując się na północ. Niewielkie straty oddział odniósł 25 czerwca, kiedy to pobito jego przednią straż pod Berżnikami. Wawer zmienił wtedy kierunek i szybkim marszem ruszył na południe. 28 czerwca napotkał duże siły wroga pod Gruszkami, odnosząc okazałe zwycięstwo.
Uciekając z zamykającego się pierścienia Wawer przeprawił się przez Czarną Hańczę, następnie Kanał Augustowski pod Mikaszówką, by w nocy 27 czerwca stanąć w lesie pod Gruszkami. W tym samym czasie do Mikaszówki przybył oddział rosyjski – Makarewskiego. Na wieść o zbliżającym się nieprzyjacielu zajął Wawer dogodną pozycję do walki nad błotnistą rzeką, oczekując ataku. Rosjanie uderzyli o 2 nad ranem od strony północnej, w sam środek polskich oddziałów. Polscy strzelcy odparli atak, skutkiem czego nieprzyjaciele zaczęli się cofać, co wykorzystali Polacy atakując uciekających w popłochu Rosjan. Rosjanie zdwoili ogień, chcąc rozerwać polskie oddziały. Wtedy kpt. Brandtl uderzył z lewego skrzydła, zmuszając nieprzyjaciela do cofnięcia się, z drugiej zaś strony nacierał major Liczbliński. Atak ten wypchnął kolumny Rosjan pod wieś Gruszki. Wawer, nie chcąc przyjmować walki w zabudowaniach, co mogło narazić jego oddział na straty, bojąc się też odsieczy – postanowił się wycofać. Straty rosyjskie oceniono na ok. 100 zabitych i rannych, powstańcze – 18 zabitych i 25 rannych.
Po walce oddział powstańczy ruszył do obozowiska na Kozim Rynku, aby odpocząć przed wycofaniem się w łomżyńskie. Niestety 29 czerwca na obóz napadły naprowadzone przez szpiegów wojska rosyjskie. Straty osobowe partii Wawra były niewielkie, niemniej jedna trzecia oddziału się rozproszyła, a w ręce wrogów wpadły zapasy, sztandar i dokumenty.
Ostatnie boje i rozwiązanie oddziału.
Po zebraniu niedobitków Wawer ruszył z około 400 powstańcami na ziemię łomżyńską. Po drodze skutecznie odpierał ataki wojsk rosyjskich pod Radziłowem (5 lipca) i podczas przeprawy przez Narew pod Sieburczynem (7 lipca). Następnie udał się na odpoczynek nieopodal Wizny.
W tym okresie w Łomżyńskiem operowały partie Tyszki, Grzymały i Skarżyńskiego, nad którymi Wawer miał objąć dowództwo. Przybyły w te rejony także oddziały z woj. płockiego – Edwarda Chądzyńskiego i Jakuba Jasińskiego. W pobliżu Czerwonego Boru wszystkie te oddziały połączyły się pod komendą Ramotowskiego. Stan liczebny wyniósł ok. 2200 osób. Wojska rosyjskie starały się otoczyć oddział Wawra. Do starcia doszło 14 lipca pod Rząśnikiem. W walce z przeważającymi siłami rosyjskimi Ramotowski poniósł porażkę. Siły powstańcze zostały rozbite i rozproszone. Sam Wawer z pozostałymi ok. 200 ludźmi przeszedł w lasy w okolicy Nowogrodu, gdzie rozpuścił oddział, wyznaczając punkt zborny w Augustowskiem.
Pod koniec lipca w umówionym miejscu Wawer zbierał oddział. Siły te zostały zasilone oddziałami płk. Lenkiewicza i por. Laudańskiego i w sumie liczyły 300–400 osób. Niemniej powstańcy byli źle wyposażeni, pojawiały się braki w zaopatrzeniu, morale było niskie. Starcie 3 września pod Strzelcowizną przyniosło porażkę. Był to ostatni bój Wawra w powstaniu. Załamany i chory wydał rozkaz połączenia się ocalałych powstańców z innymi oddziałami w Augustowie, sam zaś wyjechał za granicę.
Bitwy i potyczki.
Lista bitew i potyczek stoczona przez oddział Ramotowskiego w 1863:

</doc>
<doc id="2858605" url="https://pl.wikipedia.org/wiki?curid=2858605" title="Paul Baumgärtl">
Paul Baumgärtl

Paul Baumgärtl (ur. 1920, zm. 22 czerwca 2012 w São Paulo) – austriacki konstruktor lotniczy.
Życiorys.
Baumgärtl urodził się w Austrii w 1920. Z wykształcenia był inżynierem, zajmował się przede wszystkim projektowaniem śmigłowców. W 1941 zaprojektował jednoosobowy „wiroszybowiec plecakowy” Heliofly I, rok później zbudował podobny „śmigłowiec plecakowy” Heliofly III/57, a w 1943 na jego podstawie powstał niewielki jednoosobowy śmigłowiec o bardziej klasycznej konstrukcji Heliofly III/59.
Po wojnie Baumgärt wyemigrował do Brazylii gdzie prowadził badania nad śmigłowcami pracując w Fábrica do Galeão, w tym czasie zaprojektował następujące śmigłowce PB-61 (1949), PB-63 (1953) i PB-64 (1957).
W późniejszym czasie pracował przez ponad trzydzieści lat w przemyśle motoryzacyjnym.
Był żonaty, miał dwoje dzieci, troje wnuków i troje prawnuków.
Zmarł 22 czerwca 2012 w São Paulo.

</doc>
<doc id="2858606" url="https://pl.wikipedia.org/wiki?curid=2858606" title="Paul Baumgartl">
Paul Baumgartl



</doc>
<doc id="2858610" url="https://pl.wikipedia.org/wiki?curid=2858610" title="Göteborg i Bohus (region)">
Göteborg i Bohus (region)

Region Göteborg i Bohus (szw. "Göteborgs och Bohus län") – region administracyjny ("län") w Szwecji, istniejący w latach 1700–1997. Siedzibą jego władz ("residensstad") był Göteborg, lecz niektóre urzędy zarządu regionu ("länsstyrelsen") znajdowały się w Uddevalli. 1 stycznia 1998 region Göteborg i Bohus został połączony z dotychczasowymi regionami Skaraborg ("Skaraborgs län") oraz Älvsborg ("Älvsborgs län"), tworząc region administracyjny Västra Götaland ("Västra Götalands län"). 
Geografia.
Göteborg i Bohus län obejmował cały obszar prowincji historycznej ("landskap") Bohuslän, zachodnią część Västergötlandu z Göteborgiem oraz położoną w granicach Hallandu parafię Lindome ("Lindome socken"). Graniczył od północy z Norwegią, od wschodu z regionami administracyjnymi Älvsborg i od południa z Hallandem oraz od zachodu z wodami cieśnin Skagerrak i Kattegat.
W 1997 w skład regionu Göteborg i Bohus wchodziło 15 gmin:
Przed wprowadzeniem w życie 1 stycznia 1971 reformy administracyjnej następujące miejscowości posiadały status miasta:

</doc>
<doc id="2858612" url="https://pl.wikipedia.org/wiki?curid=2858612" title="Trofeum Bruges Matins">
Trofeum Bruges Matins

Trofeum Bruges Matins (niderl. "Brugse Metten"; fr. "Matines Brugeoises") – międzynarodowy towarzyski klubowy turniej piłkarski rozgrywany od 1976 w Belgii i organizowany przez Club Brugge. Do 1991 każda edycja turnieju składała się z dwóch meczów półfinałowych oraz meczu o 3 miejsce i finału, potem tylko z meczu finałowego.
Nazwa turnieju nawiązuje do nocnej masakry w Brugii w 1302, która jest nazywana Jutrznia w Brugii. Po raz pierwszy rozegrany w 1976 roku i początkowo uczestniczyło cztery zespoły, jednak od 1991, z wyjątkiem 1992, liczba drużyn została zmniejszona do dwóch – mecz pomiędzy gospodarzem Club Brugge i innym zaproszonym zespołem. Przeważnie są zaproszeni zespoły z zagranicy, ale czasami w turnieju brali udział również inne belgijskie zespoły oraz dwa razy zaproszono reprezentacje Senegalu w 1985 roku i Maroko w 1987.
Zwycięzcą turnieju wygrywa trofeum o nazwie "Goedendag", która jest alternatywną nazwą średniowiecznej broni powszechnie znanej pod nazwą "gwiazda poranna". W rezultacie, turniej niekiedy nazywany Trophy Goedendag.

</doc>
<doc id="2858614" url="https://pl.wikipedia.org/wiki?curid=2858614" title="Klasy dyplomatyczne">
Klasy dyplomatyczne



</doc>
<doc id="2858619" url="https://pl.wikipedia.org/wiki?curid=2858619" title="Leonidas Polk">
Leonidas Polk

Leonidas Polk (ur. 10 kwietnia 1806, zm. 14 czerwca 1864) – generał-porucznik CS Army w czasie wojny secesyjnej, posiadacz ziemski w hrabstwie Maury w stanie Tennessee i daleki krewny prezydenta Jamesa Polka. Z powodu posiadanej godności biskupa episkopalnego żołnierze nadali mu przezwisko "The Fighting Bishop" ("Walczący Biskup").
Polk był jedną z najbardziej kontrowersyjnych postaci wojny secesyjnej. Został wyniesiony na wysoki stopień generalski mimo braku jakiegokolwiek doświadczenia bojowego (wcześniej był duchownym), a jedynie dlatego, że był kolegą z West Point i przyjacielem prezydenta Skonfederowanych Stanów Ameryki, Jeffersona Davisa. Uczestniczył w wielu kluczowych bitwach zachodniego teatru działań, ale zapamiętany został raczej z ciągłych kłótni ze swym przełożonym, dowódcą Armii Tennessee generałem Braxtonem Braggiem, niż z sukcesów bitewnych. Poległ w 1864 roku podczas kampanii atlanckiej.
Młodość i kariera duchownego.
Leonidas Polk urodził się w Raleigh; jego matką była Sarah z domu Hawkins, a ojcem pułkownik William Polk, weteran rewolucji amerykańskiej i dobrze prosperujący plantator. William był szkocko-irlandzkiego pochodzenia. Z racji stanowiska naczelnego mierniczego w środkowym Tennessee stał się właścicielem około 100 000 akrów (400 km²) ziemi uprawnej.
Leonidas zapisał się na studia na University of North Carolina at Chapel Hill, ale wkrótce wstąpił do United States Military Academy. Na ostatnim roku stał się niespodziewanie wyznawcą Kościoła episkopalnego, a ochrzcił go w kaplicy Akademii Charles McIlvaine, późniejszy biskup episkopalny Ohio. Polk miał dobre wyniki w nauce i ukończył West Point z 8 lokatą 1 lipca 1827 roku otrzymując stopień brevet-podporucznika artylerii.
1 grudnia odszedł z wojska i wstąpił do wirginijskiego seminarium duchownego. Został asystentem biskupa Richarda Moore’a w jego kościele w Richmond. Moore wyświęcił Polka w kwietniu 1830 roku na diakona a w rok później na kapłana. 6 maja 1830 roku Polk poślubił Frances Ann Deveraux, córkę Johna i Frances Pollock Devereaux; jej matka była wnuczką purytańskiego teologa Jonathana Edwardsa. Polkowie mieli ośmioro dzieci.
W roku 1832, na dwa lata przed śmiercią ojca, Leonidas Polk przeprowadził się wraz z rodziną do wielkiej posiadłości ziemskiej „Polk Rattle and Snap” w hrabstwie Maury w Tennessee, gdzie zbudował ogromny, neoklasycystyczny pałac, który nazwał Ashwood Hall. Polk był uważany za największego właściciela niewolników w hrabstwie Maury; w roku 1840 miał stu jedenastu niewolników obojga płci, w 1850 dwustu piętnastu (choć mogło ich być nawet czterystu).
Wraz ze swymi czterema braćmi wzniósł kaplicę rodzinną (dziś kościół św. Jana) w Ashwood. Był pastorem w kościele św. Piotra w Columbii. We wrześniu 1838 roku został biskupem misyjnym Południowego Zachodu, a w październiku 1841 wybrano go na biskupa Luizjany.
Biskup Leonidas Polk był głównym założycielem University of the South w Sewanee, który widział jako niezależną uczelnię Południa, odpowiednik uniwersytetów w Oksfordzie i Cambridge (w swym liście z sierpnia 1856 roku do biskupa Elliotta podkreślał secesjonistyczne motywy jakie nim kierowały). 9 października 1860 roku bp Leonidas Polk wmurował kamień węgielny pod pierwszy z budynków przyszłego uniwersytetu.
Wojna secesyjna.
Kentucky.
Gdy wybuchła wojna secesyjna, Leonidas Polk – jako biskup Luizjany − 30 stycznia 1861 roku zerwał formalnie jedność swojej diecezji z Kościołem Episkopalnym Stanów Zjednoczonych Ameryki (ECUSA). Był tym samym pierwszym hierarchą episkopalnym z Południa, który zdecydował się na schizmę. Jednocześnie nie podjął się udziału w tworzeniu Kościoła Episkopalnego Stanów Skonfederowanych Ameryki (ECCSA). Diecezja Luizjany pozostawała w czasie wojny domowej niezależna i stanowiła odrębny Kościół.
Miał nadzieję, że secesja zakończy się pokojowym rozdziałem Północy i Południa, a nadto zapowiadał, że sam nigdy nie chwyci za broń. Nie omieszkał jednak napisać listu do swojego przyjaciela, prezydenta Jeffersona Davisa, w którym zaoferował służbę w szeregach konfederackiej armii. 25 czerwca 1861 roku został powołany do wojska, otrzymał stopień generała-majora CS Army i dowództwo II Departamentu (obszaru między rzekami Missisipi i Tennessee).
Zaczął kampanię od jednej z największych pomyłek Południa w wojnie secesyjnej, wysyłając we wrześniu wojska celem zajęcia miejscowości Columbus; Kentucky − jeden ze stanów granicznych − zadeklarowało neutralność w rozpoczynającej się wojnie, ale wobec akcji Polka legislatura stanowa poczuła się zmuszona poprosić Unię o odparcie ataku i protekcję, co oznaczało podporządkowanie się Unii do końca wojny.
Pierwszy raz Polk był świadkiem działań wojennych 7 listopada 1861 roku, podczas mało znaczącej i nierozstrzygniętej bitwy pod Belmont, stoczonej przez podwładnego Polka, gen-bryg. Gideona Pillowa, z gen-bryg. Unii Ulyssesem Grantem. Wprawdzie nieobecny na polu bitwy, Polk został kontuzjowany 11 listopada podczas próbnego strzelania z największego działa jego armii (nazwanego „Lady Polk” na cześć żony); działo eksplodowało, siła podmuchu odarła Polka z odzieży i ogłuszyła, w następstwie czego musiał udać się na kilkutygodniowy przymusowy odpoczynek. Polk często sprzeczał się odnośnie do strategii ze swym podwładnym, Pillowem, a także ze swym przełożonym, gen. Albertem Johnstonem, dowódcą sił konfederackich na zachodnim teatrze działań. Oburzony, że jego kolega z West Point mógłby wydawać mu rozkazy, 6 listopada złożył rezygnację na ręce prezydenta Davisa, ale Davis rezygnacji nie przyjął.
Armia Missisipi.
W kwietniu 1862 roku Polk dowodził I Korpusem Armii Missisipi Alberta Johnstona w bitwie pod Shiloh i pozostawał na tym stanowisku przez większość roku pod dowództwem gen. Braxtona Bragga, który zajął miejsce Pierre G.T. Beauregarda pełniącego czasowo obowiązki dowódcy po śmierci Johnstona, poległego pierwszego dnia bitwy pod Shiloh.
Piastował różne stanowiska dowódcze, od korpusu po „skrzydło armii”. Na jesieni, podczas konfederackiej inwazji stanu Kentucky prowadzonej przez Bragga i gen-maj. Edmunda Kirby'ego Smitha, Polk został nawet tymczasowo dowódcą Armii Missisipi zastępując Bragga, który udał się do Frankfortu by przewodniczyć inauguracji konfederackiego gubernatora stanu. Polk zlekceważył rozkaz Bragga, zgodnie z którym miał zaatakować skrzydło nacierających wojsk federalnych w pobliżu Frankfortu.
W bitwie pod Perryville prawe skrzydło Polka stanowiło główną siłę uderzeniową przeciw Armii Ohio gen-maj. Don Carlosa Buella, lecz Polk nie kwapił się z atakiem na stojącą naprzeciw niewielką część armii Buella, dopóki Bragg nie przybył na plac boju. Jedna z legend wojny secesyjnej opowiada o tym, jak Polk zareagował na okrzyk podwładnego, gen-maj. Benjamina Cheathama, prowadzącego do ataku swą dywizję. Cheatham miał jakoby krzyknąć: „Zróbcie im piekło, chłopcy!” (ang. "Give 'em hell, boys!"), na co Polk, nie zapominając o tym, że jest także duchownym, dorzucił: „Zróbcie im to chłopcy, zróbcie im to, co mówi generał Cheatham!” (ang. "Give it to 'em boys; give 'em what General Cheatham says!").
Armia Tennessee.
Po Perryville Polk rozpoczął trwającą rok kampanię, której celem było odebranie Braggowi dowództwa, w czym – miał nadzieję – pomogą mu bliskie stosunki z prezydentem Davisem. Tymczasem, mimo niepowodzenia w Kentucky, Bragg utrzymał stanowisko, co jednak w najmniejszym stopniu nie zmniejszyło wzajemnej wrogości obu generałów. 11 października (ze starszeństwem od 10 października) 1862 roku Polk otrzymał nominację na generała-porucznika. Tym samym stał się drugim co do rangi generałem CSA, za Jamesie Longstreetem. W listopadzie Armia Missisipi została przemianowana na Armię Tennessee, a Polk do września 1863 roku dowodził jej I Korpusem.
Polk służył pod rozkazami Bragga w bitwie nad Stones River w końcu 1862 roku i ponownie wziął udział w działaniu oficerów dążących do usunięcia dowódcy armii po zakończonej niepowodzeniem bitwie (taktycznie bitwa była nierozstrzygnięta, lecz Bragg nie zdołał pobić federalnej Armii Cumberlandu gen-maj. Williama Rosecransa i musiał wycofać swe wojska do Tullahomy). Równie nieskutecznie próbował Bragg powstrzymać Rosecransa realizującego swą kampanię tullahomską, która zaczęła zagrażać panowaniu konfederatów nad ważnym miastem Chattanooga. Widząc jak Rosecrans doskonale manewruje swoją armią, Polk radził Braggowi wycofać się raczej niż stanąć do walki w oparciu o fortyfikacje Tullahomy.
Rosecrans w końcu wymanewrował Bragga spod Chattanoogi i Armia Tennessee wycofała się w góry północnozachodniej Georgii z oddziałami Armii Cumberlandu tuż za plecami. Bragg planował zaatakować i zniszczyć co najmniej jeden z korpusów Rosecransa, maszerujących oddzielnie górskimi drogami. Wpadł we wściekłość, gdy jedna z dywizji Polka, dowodzona przez gen-maj. Thomasa Hindmana nie wykonała rozkazu z 11 września i nie zaatakowała skutecznie korpusu unionistów pod Davis's Cross Roads. Dwa dni później ponownie zaprzepaszczono okazję, gdy Polk zignorował kolejny rozkaz Bragga, by zaatakować inny izolowany korpus wojsk federalnych. W bitwie nad Chickamaugą Polk dowodził prawym skrzydłem z zadaniem rozpoczęcia ataku w drugim dniu bitwy (19 września). Nie poinformował swych podwładnych o planie, w związku z czym jego skrzydło uderzyło z opóźnieniem, co pozwoliło unionistom ukończyć budowę umocnień polowych. Bragg napisał po wojnie, że gdyby nie strata tych kilku godzin: „moglibyśmy wygrać naszą niepodległość”.
Chickamauga była wielkim taktycznym zwycięstwem Bragga, lecz zamiast ścigać i zniszczyć uchodzącą Armię Unii, obległ Chattanoogę koncentrując się na zwalczaniu nieprzyjaciół wewnątrz własnej armii. Od Polka zażądał wyjaśnień odnośnie do opóźnienia ataku, a Polk zrzucił całą odpowiedzialność na jednego ze swych podwładnych, gen-maj. D.H. Hilla. Bragg pozbawił Polka dowództwa i odesłał go do Atlanty, gdzie miał czekać na dalsze rozkazy, a do prezydenta Davisa napisał: „Gen. Polk, ze swoim wykształceniem i zachowaniem, jest niezdatny do wykonywania planów i rozkazów innych. Przekona sam siebie, że jego [plany] są lepsze i realizuje je bez oglądania się na konsekwencje”. I chociaż Polk oprotestował „arbitralny i bezprawny rozkaz” u Sekretarza wojny żądając wszczęcia śledztwa, nie został przywrócony na uprzednie stanowisko, a Davis raz jeszcze zatwierdził Bragga jako dowódcę armii, mimo protestów licznych generałów.
Missisipi.
Prezydent Davis mianował swego przyjaciela Polka dowódcą Departamentu Missisipi i Wschodniej Luizjany (23 września 1863 – 28 stycznia 1864), a następnie Departamentu Alabamy i Wschodniego Missisipi (28 stycznia – 4 maja 1864), dając mu nieskrępowane władanie nad stanem Missisipi, co stało się możliwe gdy gen. Joseph Johnston wyjechał by przejąć od usuniętego wreszcie Bragga dowodzenie Armią Tennessee. W lutym 1864 roku Polk bezskutecznie próbował stawić opór gen-maj. Williamowi Shermanowi pod Meridian. Otrzymał rozkaz połączenia swych sił z Johnstonem w celu powstrzymania sił Shermana w czasie kampanii atlanckiej. 4 maja objął dowodzenie III Korpusu Armii Tennessee.
Kampania atlancka i śmierć.
Polk wyruszył do Georgii na czele ponad 20 000 ludzi. Ze względu na swój wysoki stopień był co do pozycji w armii drugi po Johnstonie. Sherman, stosując z powodzeniem manewry oskrzydlające, zmusił Johnstona do opuszczenia dobrze przygotowanych pozycji w celu obrony konfederackich linii łączności. To spowodowało, że Johnston musiał cofnąć się bliżej strategicznie ważnego miasta Atlanta.
14 czerwca 1864 roku, gdy Polk ze swym sztabem obserwował pozycje nieprzyjaciela pod Mariettą, zginął trafiony bezpośrednio 76-mm pociskiem artyleryjskim.
Ostrzał artyleryjski rozpoczął się, gdy lornetujący przedpole Sherman dostrzegł grupę konfederackich oficerów − Polka, Hardeego i Johnstona oraz ich sztaby − na otwartej przestrzeni. Wskazał tę grupę gen-maj. Oliverowi Howardowi, dowódcy IV Korpusu, i kazał mu ją ostrzelać. 5 Bateria z Indiany wykonała rozkaz. Pierwszy pocisk padł niedaleko, drugi jeszcze bliżej, co spowodowało bezładną ucieczkę konfederackich oficerów. Było już jednak za późno: trzeci pocisk strzaskał lewe ramię Polka, przebił klatkę piersiową i prawą rękę, niemal przecinając biskupa-generała na pół, by następnie eksplodować po uderzeniu w drzewo.
Mimo że zapis jego dokonań jako dowódcy był mizerny, Polk był ogromnie popularny wśród wojska, a jego śmierć była szczerze opłakiwana w szeregach Armii Tennessee. Uroczystości pogrzebowe w kościele św. Pawła w Augusta były jednymi z najwspanialszych w czasie wojny. Jego przyjaciel, biskup Georgii Stephen Elliott, przewodniczył obrzędom i wygłosił poruszającą mowę żałobną. Generał został pochowany w tym kościele, w miejscu dzisiejszego ołtarza. W kościele, obok ołtarza, znajduje się pomnik biskupa Polka i miejsce to jest udostępnione do zwiedzania. W roku 1945 szczątki Polka i jego żony zostały przeniesione do katedry Kościoła Chrystusowego w Nowym Orleanie.
Należy dodać, że bratanek Polka, Lucius Polk, również był generałem konfederackiej armii, a jego syn, William M. Polk, był konfederackim lekarzem wojskowym w stopniu kapitana.
Miejscowość Fort Polk w Luizjanie nosi imię biskupa-generała.

</doc>
<doc id="2858633" url="https://pl.wikipedia.org/wiki?curid=2858633" title="Brytyjskie okręty podwodne typu E">
Brytyjskie okręty podwodne typu E

Okręty podwodne typu E – brytyjskie okręty podwodne z czasów pierwszej wojny światowej, stanowiące ulepszenie konstrukcji wcześniejszych jednostek typu "D". Od swoich poprzedników jednostki typu "E" przejęły duże zewnętrzne zbiorniki balastowe ("saddle tanks"), dziobowe i rufowe stery głębokości oraz sporych rozmiarów kiosk. Celem zwiększenia przeżywalności okrętów na polu walki oraz kontroli uszkodzeń, ich konstrukcja uwzględniała grodzie wodoszczelne. Modyfikowane w trakcie budowy kolejnych jednostek okręty, stanowiły trzon brytyjskiej floty podwodnej w czasie I wojny światowej. W jej trakcie, prowadziły zakrojone na szeroką skalę działania bojowe na Morzu Północnym i Śródziemnym, z sukcesami operując także na morzach Marmara i Bałtyckim. Jednostki tego typu zatopiły siedem nieprzyjacielskich okrętów podwodnych oraz znaczną liczbę jednostek nawodnych, w tym turecki pancernik „Hairedin Barbarossa” oraz niemiecki krążownik pancerny „Prinz Adalbert”. Sukcesy wojenne zostały jednak okupione stratą blisko połowy jednostek tego typu.
Operacje bojowe podczas I wojny światowej.
Jednostki typu "E" rozpoczęły działania wojenne w składzie stacjonującej w Harwich 8. Flotylli Okrętów Podwodnych, stanowiącej trzon brytyjskiej floty podwodnej. W późniejszym czasie zostały przebazowane do rejonu North East England celem podjęcia patroli na Morzu Północnym, wokół Killybegs i Donegal. Wzięły także udział w operacjach na Bałtyku, w Dardanelach, na Adriatyku oraz na Morzu Śródziemnym.
Pierwszym okrętem podwodnym zatopionym przez jednostki tego typu był niemiecki U-6, storpedowany 15 września 1915 roku przez E-16, cztery mile na południe od wyspy Karmøy niedaleko Stavanger w Norwegii,
W trakcie pierwszej wojny światowej Rosja miała jedynie osiem aktywnych okrętów na Bałtyku, z których tylko jeden zdolny był do prowadzenia operacji o większym niż krótkim zasięgu. W tej sytuacji Admiralicja brytyjska podjęła decyzję o wysłaniu okrętów podwodnych na Bałtyk, w celu wsparcia rosyjskich operacji oraz ataków na transporty morskie ze Szwecji do Niemiec. W październiku 1914 roku, dwa okręty – E1 i E9, przeszły przez cieśniny duńskie i dotarły do rosyjskiej bazy Lapwik. Niemieckie siły przeciwpodwodne zmusiły jednak trzeci okręt do zawrócenia i powrotu. Jednostki te odbyły kilka patroli w kooperacji z rosyjskimi okrętami podwodnymi, operacje te zostały jednak przerwane wraz z nadejściem zimy.
Bałtyckie patrole zostały wznowione pod koniec kwietnia następnego roku. Dowodzony przez komandora podporucznika (Lt. Cmdr.) Maxa Hortona E-9 osiągnął pierwszy sukces przez zatopienie węglowca „Dora Hugo Stennes” oraz ciężkie uszkodzenie niszczyciela S 148 5 czerwca 1915 roku. W sierpniu Wielka Brytania wysłała na Bałtyk dodatkowe cztery okręty, jeden z nich jednak osiadł na mieliźnie w pobliżu Kopenhagi i został zniszczony, a pozostałe pomyślnie zakończyły operacje przejścia na Morze Bałtyckie. Dowodzony przez Lt. Cmdr. Noela Laurence’a E-1 19 sierpnia uszkodził krążownik liniowy „Von der Tann”, 23 października E8 zniszczył krążownik pancerny „Prinz Adalbert”, E19 zaś 7 listopada zatopił lekki krążownik „Udine”. Brytyjskie okręty oraz jednostki rosyjskie zatopiły lub przejęły dodatkowo 17 statków transportowych, cztery zaś inne zmusiły do wyrzucenia się na brzeg.
Operacje te, szczególnie przeciwko niemieckim okrętom, spowodowały znaczne zakłócenia w niemieckich operacjach na Bałtyku podczas wojny i zmusiły szwedzką marynarkę wojenną do rozpoczęcia działań konwojowych. W odpowiedzi na połączone działania brytyjskich jednostek typu E oraz okrętów rosyjskich w 1915 roku, także niemiecki dowódca Hochseeflotte, Grossadmiral książę Henryk Hohenzollern rozpoczął eskortowanie konwojów między Szwecją a Niemcami, co okazało się bardzo skuteczne: niezależnie od dużej aktywności alianckich okrętów, udało się im zatopić jedynie pięć frachtowców, podczas gdy siły alianckie utraciły jeden z brytyjskich okrętów, który wszedł na minę. Dowództwo brytyjskie przez Archangielsk wysłało na Bałtyk dodatkowe cztery okręty, jednakże przed zakończeniem operacji bałtyckich w 1916 roku w wyniku oblodzenia wykonały one jedynie jeden patrol. W 1917 roku, okręty brytyjskie zaangażowane były w ciężkie walki zmierzające do przeszkodzenia Niemcom w ich postępach w kierunku Zatoki Ryskiej, co jednak nie przyniosło im sukcesu. W ciągu tego roku zatopiono bowiem jedynie jeden frachtowiec, przy stracie jednego własnego okrętu (i trzech rosyjskich). Niemiecka ofensywa na dodatek, wywołała konieczność samozatopienia czterech jednostek rosyjskich i siedmiu brytyjskich, celem zapobieżenia ich wpadnięciu w ręce nieprzyjaciela.

</doc>
