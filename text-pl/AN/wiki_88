<doc id="2864380" url="https://pl.wikipedia.org/wiki?curid=2864380" title="Kościół św. Jakuba Starszego w Lubrzy">
Kościół św. Jakuba Starszego w Lubrzy

Kościół św. Jakuba Starszego − polski rzymskokatolicki kościół parafialny w Lubrzy, należący do dekanatu Prudnik w diecezji opolskiej.
Historia kościoła.
Pierwszy kościół pod wezwaniem Św. Jakuba Starszego i Św. Marcina w Lubrzy został wspomniany w dokumentach z 1474 roku. W 1600 roku powstała renesansowa wieża kościoła a na niej zawisły dwa dzwony jeden z 1503 roku, drugi z 1555 roku. W latach 1797–1798, staraniem parafian wybudowany został obecny kościół. Z poprzedniego, zachowała się tylko wieża. Nowa świątynia, postawiona na rzucie prostokąta z zaokrąglonym prezbiterium, posiada wiele elementów charakterystycznych dla stylu klasycystycznego.
Architektura i wnętrze kościoła.
Kościół jest orientowany. Od strony północnej znajduje się zakrystia, od południowej kruchta, natomiast wieża usytuowana jest od strony zachodniej. Pod wieżą widać sklepienie w formie krzyżowo–żebrowej, natomiast nawa przekryta jest sklepieniem kolebkowym z lunetami. Górna część okien zamknięta jest półkoliście, po stronie wschodniej posiadają dekorację stiukową o motywach festonowych. Dach jest siodłowy pokryty dachówką. Wieża jest 4–kondygnacyjna z wyraźnie widocznymi uskokami i gzymsami. Dolna część wieży jest kwadratowa, natomiast wyższa jest ośmioboczna, zwieńczona attyką. Całość wieży nosi typowy charakter renesansowy. Na wyposażeniu świątyni są ponadto 2 dzwony:
We wnętrzu kościoła zachowały się natomiast:

</doc>
<doc id="2864381" url="https://pl.wikipedia.org/wiki?curid=2864381" title="Medaliści mistrzostw świata w kolarstwie BMX - Cruiser">
Medaliści mistrzostw świata w kolarstwie BMX - Cruiser

Lista medalistów i medalistek mistrzostw świata w kolarstwie BMX w konkurencji cruiser.

</doc>
<doc id="2864383" url="https://pl.wikipedia.org/wiki?curid=2864383" title="Leopoldo Eijo y Garay">
Leopoldo Eijo y Garay

Leopoldo Eijo y Garay (ur. 11 kwietnia 1878 w Vigo, zm. 31 lipca 1963 w Madrycie) – hiszpański duchowny rzymskokatolicki, w latach 1922-1963 biskup Madrytu, patriarcha. 
Życiorys.
Został wyświęcony na księdza 27 grudnia 1900. 8 listopada 1914, w wieku 36 lat, został wyświęcony na biskupa Tui-Vigo. W 1917 został ordynariuszem Vitorii. W tym samym roku opublikował swoją pierwszą książkę: "El primer origen de la vida según el Hexámeron y según la ciencia" („Pierwsze źródło życia według Heksameronu i według nauk”).
26 czerwca 1923 został biskupem Madrytu. To stanowisko pełnił przez ponad 40 lat, co czyni go rekorodzistą wśród współczesnych biskupów hiszpańskich.
Biskup Eijo y Garay odegrał ważną rolę w rozwoju Opus Dei. Ks. Josemaria Escriva przybył do jego diecezji w 1927 i zawsze na bieżąco informował kurię o przebiegu jego pracy duszpasterskiej. 
W latach (1946–1963) posiadał tytuł Patriarchy Indii Zachodnich. Uczestniczył w pracach I sesji Soboru Watykańskiego II.

</doc>
<doc id="2864386" url="https://pl.wikipedia.org/wiki?curid=2864386" title="Georgi Lucki">
Georgi Lucki

Georgi Lucki (ur. w 1935 na Ukrainie, zm. 11 maja 2007 w São Paulo) – brazylijski fizyk jądrowy.
Życiorys.
Urodził się na Ukrainie, jego ojciec podczas II wojny światowej został uwięziony w obozie koncentracyjnym. Po zakończeniu wojny rodzina emigrowała do Brazylii. Georgi Lucki był fizykiem jądrowym specjalizującym się w badaniach nad szkodliwością promieniowania jądrowego, opracował urządzenie służące do ustalania stopnia obniżania się jakości materiałów radioaktywnych stosowanych w reaktorach elektrowni jądrowej Angra dos Reis. Był wykładowcą na Uniwersytecie w São Paulo i w Escola Estadual Ministro Costa Manso, po przejściu na emeryturę pracował jako ekspert w Centrum Inżynierii Jądrowej.
Zginął podczas napadu przed swoim domem w São Paulo zastrzelony przez napastników próbujących ukraść auto z córką profesora w środku.

</doc>
<doc id="2864391" url="https://pl.wikipedia.org/wiki?curid=2864391" title="Andrés Fernández">
Andrés Fernández

Andrés Eduardo Fernández Moreno (ur. 17 grudnia 1986 w Murcji) – hiszpański piłkarz występujący na pozycji bramkarza w hiszpańskim klubie Villarreal CF.
Kariera klubowa.
Swoją karierę piłkarską Fernández rozpoczynał w juniorach klubów Real Murcia i CD Tenerife. Następnie został zawodnikiem RCD Mallorca. W latach 2005–2007 występował w rezerwach tego klubu w Tercera División.
W 2007 roku Fernández został zawodnikiem Osasuny. Początkowo stał się zawodnikiem rezerw tego klubu występujących w Segunda División B. Jednak 21 października 2007 zadebiutował w Primera División w przegranym 0:2 wyjazdowym meczu z UD Almería, gdy w 50. minucie meczu zmienił w bramce Juana Elíę, który został ukarany czerwoną kartką. W sezonie 2010/2011 był wypożyczony do drugoligowego klubu SD Huesca. W 2011 roku wrócił do Osasuny i w sezonie 2011/2012 stał się jej podstawowym bramkarzem.
W 2014 roku Fernández przeszedł do FC Porto.

</doc>
<doc id="2864394" url="https://pl.wikipedia.org/wiki?curid=2864394" title="Dubai Challenge Cup">
Dubai Challenge Cup

Dubai Challenge Cup znany również jako Dubai Football Challenge – międzynarodowy towarzyski klubowy turniej piłkarski rozgrywany od 2007 roku w mieście Dubaj (Zjednoczone Emiraty Arabskie) i organizowany przez Mohammeda bin Rashid Al Maktouma - wiceprezydenta i premier ministra ZEA oraz emira Dubaju. W turnieju mogli występować również reprezentacje narodowe. W pierwszych dwóch edycjach turnieju rozgrywano cztery mecze pomiędzy 4 zespołami a następne edycje składały się tylko z finału.

</doc>
<doc id="2864396" url="https://pl.wikipedia.org/wiki?curid=2864396" title="Andres Fernandez">
Andres Fernandez



</doc>
<doc id="2864397" url="https://pl.wikipedia.org/wiki?curid=2864397" title="Leon Staniewicz">
Leon Staniewicz

Leon Jan Bolesław Staniewicz h. Gozdawa (ur. 20 grudnia 1871 w Petersburgu, zm. 22 stycznia 1951 w Gdańsku) – polski inżynier elektrotechnik, profesor i prorektor Instytutu Elektrotechnicznego w Petersburgu, dziekan, rektor i profesor Politechniki Warszawskiej, profesor Politechniki Gdańskiej.
Życiorys.
Leon Staniewicz był synem oficera sztabu armii carskiej, polskiego działacza patriotycznego. Po ukończeniu w 1890 niemieckiego gimnazjum klasycznego w Petersburgu, 
rozpoczął studia na Wydziale Fizyko-Matematycznym Uniwersytetu Petersburskiego. Studia ukończył w 1894, wtedy też został asystentem w Katedrze Fizyki Uniwersytetu Petersburskiego. W latach 1896–1901 uczył matematyki i fizyki w IV Gimnazjum Klasycznym oraz w I Korpusie Kadetów w Petersburgu.
W 1903 uzyskał dyplom inżyniera elektryka kończąc kolejne studia w petersburskim Instytucie Elektrotechnicznym. 
Kariera naukowa.
Od 1901 był starszym asystentem w Katedrze Elektrotechniki Instytutu Elektrotechnicznego. Po publicznej obronie dysertacji "O nagrzewaniu się przewodów elektrycznych", w 1915 uzyskał tytuł adiunkta (na technicznych uczelniach Rosji tytuł ten był odpowiednikiem doktoratu nauk uniwersyteckich). Staniewicz był pierwszym Polakiem, który obronił doktorat z elektrotechniki i został profesorem, a następnie prorektorem (lata 1918-1819) tego Instytutu.
W 1918 został profesorem nadzwyczajnym i jednocześnie objął kierownictwo Katedry Elektrotechniki Ogólnej. W latach 1918–1919 był prorektorem Instytutu Elektrotechnicznego.
W tym samym czasie pracował również w innych petersburskich uczelniach: jako asystent (1902–1903),
docent (1903–1917) i kierownik Katedry Matematyki (1917–1918) w Instytucie Inżynierów Cywilnych oraz jako docent w Instytucie Politechnicznym (1903–1912).
Politechnika Warszawska.
Po wybuchu rewolucji październikowej profesor Staniewicz był aresztowany i więziony.
Po przeniesieniu się do Warszawy od 1910 objął Katedrę Elektrotechniki Politechniki Warszawskiej jako profesor zwyczajny. 
W czasie wieloletniej pracy na Politechnice Warszawskiej pełnił wiele funkcji. Kolejno był jej rektorem (1921–1923), prorektorem (1923/1924), delegatem do Senatu uczelni (1923–1926), dziekanem Wydziału Budowy Maszyn i Elektrotechniki (1920/1921), pierwszym dziekanem Wydziału Elektrotechnicznego (1921) i dziekanem Wydziału Elektrycznego (1929–1933).
Będąc rektorem uczelni uzyskał dla niej prawo nadawania stopni naukowych (1921), obsadził katedry Politechniki wysokiej klasy specjalistami. Podczas jego kadencji wprowadzono wykłady z zakresu aerodynamiki i mechaniki lotu oraz utworzono laboratorium aerodynamiczne, które stało się zalążkiem Oddziału Lotniczego, wydzielonego w roku akademickim 1922/1923, oraz utworzono aktualne do obecnych czasów godło uczelni.
Po procesie brzeskim profesor Staniewicz podpisał protest brzeski, za co we wrześniu 1933 pozbawiono go Katedry oraz po kilku dniach przymusowo emerytowano (Zgodnie z obowiązującym wówczas prawem profesora który nie popełnił przestępstwa, można było usunąć z uczelni wyłącznie poprzez likwidację jego Katedry).
Do wybuchu II wojny światowej prowadził jeszcze wykłady z zakresu instalacji elektrycznych na Wydziale Architektury Politechniki Warszawskiej, jednak głównie zajmował się wówczas pracą naukową. 
II wojna światowa.
Podczas okupacji hitlerowskiej pozostał w Warszawie. Po upadku powstania warszawskiego wysiedlono go do Milanówka, gdzie wspólnie z ówczesnym rektorem Uniwersytetu Warszawskiego, profesorem Włodzimierzem Antoniewiczem utworzyli Radę Główną Opiekuńczą, której zadaniem było niesienie pomocy pracownikom naukowym. 
Po zakończeniu wojny przez kilka miesięcy mieszkał w Zakopanem, a od roku akademickiego 1945/1946 rozpoczął wykłady na Wydziale Mechaniczno-Elektrycznym Politechniki Gdańskiej, gdzie od lipca 1946 obejmował stanowisko profesora zwyczajnego w Katedrze Elektrotechniki Teoretycznej. Był również honorowym dziekanem i kuratorem Wydziału Elektrycznego, na którym był założycielem i kierownikiem Katedry Elektrotechniki Teoretycznej. Z inicjatywy Profesora w 1945 roku reaktywowano Oddział Gdański Stowarzyszenia Elektryków Polskich.
Praca dydaktyczna.
Profesor Staniewicz był wybitnym dydaktykiem. przywiązywał dużą wagę dołączenia wiedzy teoretycznej zdobywanej na uczelni z praktyką zawodową. W czasie gdy był dziekanem wymagał od studentów czteromiesięcznej praktyki w fabryce na stanowisku robotniczym. Wprowadził także naukowe wycieczki zagraniczne, wspólne dla asystentów i studentów.
Życie prywatne.
W 1894 Leon Staniewicz ożenił się z Elwirą Marią Staniewiczówną, z którą miał trójkę dzieci: Ludwikę, Elwirę oraz syna Leona (1900–1953), profesora Politechniki Warszawskiej. Owdowiał w roku 1937.
Leon Staniewicz spoczywa wraz z żoną i synem w rodzinnym grobowcu na cmentarzu Powązkowskim w Warszawie (kw. (136–VI–21/22).
Publikacje (wybór).
Leon Staniewicz jest autorem 30 skryptów i podręczników, a także wielu publikacji w specjalistycznych czasopismach, dotyczących elektrotechniki teoretycznej, miernictwa elektrycznego, historii techniki i teorii prądów zmiennych. 
Członkostwo w organizacjach naukowych i społecznych.
Profesor był członkiem wielu towarzystw i akademii naukowych. Prowadził szeroką działalność w organizacjach społecznych.
Odznaczenia i nagrody.
po śmierci autora była ona podstawowym podręcznikiem akademickim z tego przedmiotu.

</doc>
<doc id="2864398" url="https://pl.wikipedia.org/wiki?curid=2864398" title="Starzenie (obróbka cieplna stopów żelaza)">
Starzenie (obróbka cieplna stopów żelaza)



</doc>
<doc id="2864401" url="https://pl.wikipedia.org/wiki?curid=2864401" title="Medaliści mistrzostw świata w kolarstwie BMX - Cruiser juniorzy">
Medaliści mistrzostw świata w kolarstwie BMX - Cruiser juniorzy

Lista medalistów i medalistek mistrzostw świata w kolarstwie BMX w konkurencji cruiser juniorów.

</doc>
<doc id="2864402" url="https://pl.wikipedia.org/wiki?curid=2864402" title="Marian Simion">
Marian Simion

Marian Simion (ur. 14 września 1975 w Bukareszcie) − rumuński bokser, dwukrotny medalista olimpijski i trzykrotny medalista mistrzostw świata.
Kariera amatorska.
W 1996 roku zdobył srebrny medal na mistrzostwach europy w Vejle. W finale pokonał reprezentanta Danii, Ala Hasana. Jeszcze tego samego roku zdobył brązowy medal na igrzyskach olimpijskich w Atlancie. W półfinale przegrał z Juanem Hernándezem Sierrą, który zdobył srebrny medal.
W 1997 roku zdobył brązowy medal na mistrzostwach świata w Budapeszcie. W półfinale przegrał z Serhijem Dzindzirukem, który zdobył srebrny medal.
W 1998 roku zdobył brązowy medal na mistrzostwach europy w Mińsku. W półfinale pokonał go Oleg Saitow, który zdobył złoty medal.
W 1999 roku zdobył złoty medal na mistrzostwach świata w Houston. W finale pokonał walkowerem wybitnego Kubańczyka Jorge Gutiérreza.
W 2000 roku zdobył srebrny medal podczas igrzysk olimpijskich w Sydney. W finale pokonał go Kazach Jermachan Ybrajymow.
W 2001 roku zdobył srebrny medal na mistrzostwach świata w Belfaście. W finale przegrał z Kubańczykiem Damiánem Austinem.
W 2002 roku zdobył brązowy medal na mistrzostwach europy w Permie. W półfinale pokonał go Rosjanin Andriej Miszyn, który zdobył złoty medal.
W 2004 roku zdobył złoty medal na mistrzostwach unii europejskiej, które odbywały się w Madrycie. W finale pokonał Irlandczyka Andy'ego Lee. Jeszcze tego samego roku startował na igrzyskach olimpijskich w Atenach. Simion odpadł przed ćwierćfinałem, przegrywając z Egipcjaninem Ramdanem Yasserem.

</doc>
<doc id="2864405" url="https://pl.wikipedia.org/wiki?curid=2864405" title="Raoul Loé">
Raoul Loé

Raoul Cédric Loé (ur. 31 stycznia 1989 w Courbevoie) – kameruński piłkarz grający na pozycji defensywnego pomocnika. Od 2017 roku jest zawodnikiem klubu CA Osasuna.
Kariera klubowa.
Swoją karierę piłkarską Loé rozpoczynał w juniorach klubów Paris Saint-Germain i CS Brétigny. Następnie został zawodnikiem hiszpańskiego Manchego CF i w sezonie 2008/2009 grał w nim w Tercera División. W 2009 roku przeszedł do AD Ceuta. W latach 2009-2011 grał w tym klubie w rozgrywkach Segunda División B.
W 2011 roku Loé został zawodnikiem Osasuny. Początkowo stał się zawodnikiem rezerw tego klubu występujących w Segunda División B. Jednak 3 marca 2012 zadebiutował w Primera División w zremisowanym 1:1 wyjazdowym meczu z RCD Mallorca. W sezonie 2012/2013 stał się jej podstawowym zawodnikiem Osasuny. 27 stycznia 2013 w przegranym 1:5 wyjazdowym spotkaniu z FC Barcelona (1:5) strzelił swojego pierwszego gola w Primera División.

</doc>
<doc id="2864407" url="https://pl.wikipedia.org/wiki?curid=2864407" title="Raoul Loe">
Raoul Loe



</doc>
<doc id="2864408" url="https://pl.wikipedia.org/wiki?curid=2864408" title="Americas Rugby Championship 2010">
Americas Rugby Championship 2010

Americas Rugby Championship 2010 – druga edycja Americas Rugby Championship, stworzonego przez IRB turnieju mającego za zadanie podniesienie jakości rugby w Ameryce. Odbył się w dniach 5–15 października 2010 roku na Estadio Olímpico Chateau Carreras w argentyńskiej Córdobie.
Informacje ogólne.
Docelowo turniej ten miał być środkiem do rozwoju reprezentacji członków NACRA i CONSUR, jednak ze względu na fakt, iż Urugwajczycy przygotowywali się do meczów barażowych o udział w Pucharze Świata, do udziału w tej edycji została zaproszona druga reprezentacja Tonga.
Pierwotnie system rozgrywek miał pozostać taki sam jak w inauguracyjnej edycji, nastąpiła jednak zmiana formuły – w rozgrywkach pozostały zespoły z Argentyny i USA, do których dołączyły Tonga A i Kanada A wybrana spośród graczy występujących w Canadian Rugby Championship. Rywalizacja odbywała się systemem kołowym w trzech meczowych dniach pomiędzy 5 a 15 października 2010 roku na Estadio Olímpico Chateau Carreras.
W zawodach triumfowali zawodnicy z Argentyny pokonując wszystkich trzech rywali, tytuł zapewniwszy sobie już po dwóch spotkaniach.

</doc>
<doc id="2864409" url="https://pl.wikipedia.org/wiki?curid=2864409" title="Match World Cup">
Match World Cup

Match World Cup – międzynarodowy towarzyski klubowy turniej piłkarski rozgrywany od 2011 roku w mieście Dubaj (Zjednoczone Emiraty Arabskie). W turnieju mogli występować jak kluby tak i reprezentacje narodowe. Każda edycja turnieju składała się z różnej ilości meczów w zależności od ilości zespołów biorących udział w nich.

</doc>
<doc id="2864411" url="https://pl.wikipedia.org/wiki?curid=2864411" title="George Redman">
George Redman

George A. Redman, Jr (ur. 6 października 1920 w El Paso, zm. 12 grudnia 1995 w Las Vegas) – amerykański perkusista jazzowy.
Był synem George'a A. i Josephine Flippen Redman. W czasie II wojny światowej jako żołnierz armii amerykańskiej był
w Niemczech. Jego ojciec był pianistą i liderem George Redman Jazz Orchestra, która miała swój udział w rozwoju West Coast jazzu.
George A. Redman, Jr zamieszkał w Hollywood, gdzie był członkiem orkiestry Charliego Barneta.
Grał też w wielu zespołach występujących na terenie Hollywood m.in. z Maynardem Fergusonem,
Bobem Cooperem i Budem Shankiem. W połowie lat 50. XX w. koncertował i nagrywał m.in. z Bobem Gordonem i Herbiem Harperem w zespole, który nosił nazwę The George Redman Group, choć w tym samym składzie występowali też jako Bob Gordon Quintet.
Dyskografia.
Ta sama płyta została później wydana przez wytwórnię Tampa Records jako LP Boba Gordona "Moods in Jazz"
oraz jako "Jazz Impressions" w wykonaniu The Bob Gordon Quintet.

</doc>
<doc id="2864414" url="https://pl.wikipedia.org/wiki?curid=2864414" title="Kwadrat termodynamiczny">
Kwadrat termodynamiczny

Kwadrat termodynamiczny (także Kwadrat Guggenheima) jest mnemotechnicznym sposobem ułatwiającym zapamiętanie wzorów łączących ze sobą różne funkcje termodynamiczne. Jego stworzenie przypisywane jest Maxowi Bornowi.
W zapamiętaniu kolejności (początek w prawym górnym rogu; kierunek poruszania się przeciwny do ruchu wskazówek zegara) pomaga zdanie:
Vicekonsul Urugwaju Stary Hrabia Pafnucy Gryzł Twarde Fistaszki
Relację znajdujemy poprzez ułożenie stosunku zmiennych znajdujących się w narożach kwadratu, będących w tej samej płaszczyźnie (pionowo lub poziomo), do stosunku zmiennych w narożach równoległych. Na przykład, poprzez stosunek zmiennych lewego boku kwadratu (pionowo) S/p oraz równoległy do niego prawy bok, gdzie odpowiadają tym zmiennym zmienne V/T otrzymujemy czwartą relację Maxwella (pamiętamy o znaku "-" po lewej stronie).

</doc>
<doc id="2864416" url="https://pl.wikipedia.org/wiki?curid=2864416" title="Jarosław Mokros">
Jarosław Mokros

Jarosław Mokros (ur. 21 stycznia 1990 w Łodzi) − polski koszykarz występujący na pozycji niskiego lub silnego skrzydłowego, obecnie zawodnik MKS-u Dąbrowa Górnicza.
17 lutego 2017 został zawodnikiem Stelmetu Zielona Góra.
13 lipca 2019 dołączył do Arged BM Slam Stali Ostrów Wielkopolski. 21 lipca 2022 zawarł umowę z MKS-em Dąbrowa Górnicza.

</doc>
<doc id="2864417" url="https://pl.wikipedia.org/wiki?curid=2864417" title="Eugeniusz Tukan-Wolski">
Eugeniusz Tukan-Wolski

Eugeniusz Tukan-Wolski (ur. 7 grudnia 1928 w Pińsku, zm. 24 października 2014 w Krakowie) – polski malarz współczesny.
Życiorys.
Studiował na krakowskiej Akademii Sztuk Pięknych w pracowni Tadeusza Łakomskiego, dyplom obronił w 1957. Uczestniczył w wielu wystawach w kraju i poza granicami, pierwszą wystawę indywidualną Eugeniusz Tukan-Wolski miał w 1965 w Krakowie. W tym samym roku wystawiał swoje prace w Fundacji Kościuszkowskiej, ponadto wystawiał w 1984 w Kolonii, w 1985 w Kilonii, oraz w 1987 i 1988 w Nowym Jorku. W swojej karierze malarskiej artysta miał piętnaście wystaw indywidualnych, z czego cztery miały miejsce w Stanach Zjednoczonych. Obrazy artysty znajdują się w kolekcjach Centrum Dokumentacji im. Jana Pawła II w Rzymie, w Muzeum Narodowym w Krakowie oraz w zbiorach prywatnych.

</doc>
<doc id="2864418" url="https://pl.wikipedia.org/wiki?curid=2864418" title="Fort Siergieja Cytadeli Warszawskiej">
Fort Siergieja Cytadeli Warszawskiej



</doc>
<doc id="2864421" url="https://pl.wikipedia.org/wiki?curid=2864421" title="Fort Władimira Cytadeli Warszawskiej">
Fort Władimira Cytadeli Warszawskiej



</doc>
<doc id="2864424" url="https://pl.wikipedia.org/wiki?curid=2864424" title="Ken Block">
Ken Block

Kenneth Paul Block (ur. 21 listopada 1967 w Long Beach, zm. 2 stycznia 2023 w Woodland w stanie Utah) – amerykański kierowca rajdowy i rallycrossowy. W 2010 roku jako pierwszy Amerykanin w historii wziął udział w Rajdowych Mistrzostwach Świata. W 1989 roku wraz z Damonem Wayem założył firmę odzieżową DC Shoes. Zmarł 2 stycznia 2023 roku w wyniku obrażeń odniesionych w wypadku podczas jazdy skuterem śnieżnym w pobliżu Woodland w rejonie Mill Hollow.
Motosport.
Ken Block zadebiutował w Rally America w 2005 roku, jako kierowca zespołu SportsCar Vermount wystawiającego Subaru WRX STi. Otwierający sezon rajd Sno*Drift ukończył na siódmym miejscu w klasyfikacji generalnej i piątym w klasie N. Trzykrotnie wywalczył trzecie miejsce. Mistrzostwa zakończył na czwartym miejscu w klasyfikacji generalnej i trzecim w grupie A. Zdobył także nagrodę Rally America Rookie of the Year. Wystartował również w Gumball 3000 Rally.
W roku 2006 wraz z kolegą Travisem Pastraną podpisali umowę z koncernem Subaru. Na jej mocy utworzony został „Subaru Rally Team USA”. Podczas rajdu Rally in the 100 Acre Wood Block zdobył swoje pierwsze zwycięstwo w Rally America. W ciągu sezonu wygrał jeszcze jeden rajd, a mistrzostwa ukończył na drugiej pozycji. Wystartował także w X Games, gdzie wywalczył brązowy medal. Wziął również udział w One Lap of America wraz z Brianem Scotto. Załoga ukończyła zawody na 44 pozycji.
W sezonie 2007 Block zadebiutował w WRC. Wziął on udział w Rajdzie Meksyku oraz Rajdzie Nowej Zelandii. Ukończył je odpowiednio na 28 oraz 56 pozycji. W Rally America odniósł dwa zwycięstwa kończąc sezon na trzecim miejscu. Wziął także udział w „X Games XIII”, gdzie zdobył srebrny medal.
W następnym sezonie roku Block otrzymał nowe Subaru WRX STi. Zapoznawanie się z pojazdem rozpoczął od startu w Rallye Baie-des Chaleurs, rundzie Rajdowych Mistrzostw Kanady. Amerykanin wygrał imprezę, ale ze względu na brak Kanadyjskiej licencji nie dostał za ten triumf żadnych punktów. W Rally America wygrał trzy rajdy i zakończył sezon na drugiej pozycji w klasyfikacji generalnej. Podczas „X Games XIV” zajął trzecie miejsce wspólnie z Dave’em Mirrą. Block wystartował także w Rajdzie Nowej Zelandii, gdzie zajął 30 miejsce.
Kolejny rok w Rally America przyniósł Blockowi dwa zwycięstwa. Amerykanin jednak pięciokrotnie nie dojechał do mety, co poskutkowało dopiero czwartą pozycją w klasyfikacji generalnej.
W roku 2010 Block wystartował w siedmiu rundach Rajdowych Mistrzostw Świata w zespole Monster World Rally Team. Ford Racing Focus RS WRC 08, którym startował, został przygotowany przez M-Sport. W Rajdzie Katalonii Block zdobył swoje pierwsze punkty dojeżdżając do mety na dziewiątym miejscu. W Rally America zmienił samochód z Subaru na Forda Fiestę. Wygrał on Rally in the 100 Acre Wood, lecz był to jego jedyny ukończony rajd w tym sezonie. W klasyfikacji generalnej zajął 12 miejsce.
W kolejnym roku Block kontynuował starty w WRC. Wystartował on w ośmiu rundach, dwukrotnie zdobywając punkty (8 miejsce w Rajdzie Francji i 9 w Rajdzie Wielkiej Brytanii. Amerykanin musiał zrezygnować ze startu w Rajdzie Portugalii, gdzie dachował podczas zapoznania z trasą i wraz ze swoim pilotem, Alexem Gelsomino został odwieziony do szpitala.
W roku 2012 wystartował w trzech rajdach WRC, zdobywając punkty za dziewiąte miejsce w Nowej Zelandii i Meksyku. Rajdu Finlandii natomiast nie ukończył. Wziął także udział w dwóch eliminacjach Rally America obydwie wygrywając, co dało mu czwarte miejsce w klasyfikacji generalnej. Zadebiutował również w Global RallyCross Championship. Pierwszą eliminację zakończył na piętnastej pozycji z powodu wypadku w półfinale. Były to jednak jedyne zawody, w których nie awansował do finału. Eliminację w Teksasie ukończył na 7 miejscu. Podczas X Games był drugi, przegrywając jedynie z gościnnie startującym Sébastienem Loebem. Podczas zawodów na New Hamsire Motor Speedway był piąty, a dwie ostatnie rundy sezonu w Las Vages ukończył na 7 oraz 10 miejscu. W klasyfikacji generalnej zajął 5 pozycję.
Rok później wystartował w Rajdzie Meksyku, gdzie zajął siódme miejsce, co było jego najlepszym wynikiem w historii startów w WRC. Rally America rozpoczął od szóstej pozycji w Sno*Drift. W Rally in the 100 Acre Wood nie dojechał do mety. Następne zawody ukończył na drugiej pozycji, po czym odniósł serię trzech zwycięstw. W ostatnim rajdzie mistrzostw Block nie dojechał do mety. Sezon zakończył na drugiej pozycji w klasyfikacji generalnej. Starty w GRC rozpoczął od 10 pozycji w Brazylii. Rozgrywane w ramach X Games zawody w Monachium ukończył na drugim miejscu zdobywając srebrny medal. Drugiego dnia zawodów był 10 (z powodu odwołanej rundy w Barcelonie, w Niemczech rozegrano podwójną rundę. Zawody w New Hampisre ukończył na 5 miejscu. Na Bristol Motor Speedway zajął drugą pozycję. Na X Games w Los Angeles był 6, w Atlancia 8, a w Charlotte 7. Kończące sezon zawody w Las Vegas zakończył swoim pierwszym zwycięstwem w GRC. W klasyfikacji generalnej zajął trzecią lokatę. Podczas X Games wziął także udział w zawodach Gymkhana Grid, jednak odpadł w ćwierćfinale w pojedynku z Liamem Doranem.
Media.
W 2006 roku Block wykonał skok dla programu przygotowanego przez Discovery Channel. Za kierownicą Subaru WRX STi przeleciał 52 metry znajdując się w najwyższym punkcie 7,6 metra nad powierzchnią ziemi.
Block trzykrotnie wystąpił w brytyjskim programie motoryzacyjnym "Top Gear". W 3 odcinku trzynastej serii jeździł po lotnisku Inyokern Airport w Kalifornii wspólnie z Jamesem Mayem. W programie uczestniczył także Ricky Carmichael. Podczas kręcenia 1 odcinka 15 serii wsiadł do Relinata Robina, którym dachował na torze testowym Top Geara.
W 23 serii wystąpił wraz ze swoim Ford Mustang Hoonicorn V1, w trakcie przejazdu po Londynie.
Amerykanin opublikował serię filmików Gymkhana na YouTube, które dały mu rozpoznawalność na całym świecie. 5 część do 12 października 2014 roku została wyświetlona ponad 67 mln razy).
Subaru Impreza Kena Blocka pojawiła się w grze "". W "Dirt 3" dostępny jest natomiast Ford Fiesta, którym Block startował w WRC, a Ken Block przewodnikiem w Gymkhanie. W „Need For Speed” pojawił się jego Ford Mustang Hoonicorn V1. W Grand Theft Auto Online występują modele inspirowane samochodami Ford Fiesta ST, Ford F-150, Ford Mustang, Ford RS 2000.
Na jego samochodach można zobaczyć logo gry Forza Horizon, Pojawiły się one w części 3, 4 i 5.

</doc>
<doc id="2864430" url="https://pl.wikipedia.org/wiki?curid=2864430" title="Jezioro Whillansa">
Jezioro Whillansa

Jezioro Whillansa – jezioro podlodowcowe położone pod strumieniem lodowym Whillans Ice Stream na Antarktydzie Zachodniej. Wiercenia przeprowadzone w 2013 roku pozwoliły dotrzeć do wód jeziora i przeprowadzić ich bezpośrednie badania, w tym odkryć żyjące w nim organizmy.
Charakterystyka.
Jezioro Whillansa ma powierzchnię około 59 kilometrów kwadratowych, przykryte jest lodem o grubości 800 metrów. Temperatura wody jeziora wynosi około -0,5 °C. Zostało nazwane na cześć glacjologa z Ohio State University, doktora Iana Whillansa.
Jezioro znajduje się 700 km od największej stacji polarnej Antarktyki, amerykańskiej bazy McMurdo. Jest położone w niecce ukrytej pod strumieniem lodowym Whillans Ice Stream na Wybrzeżu Siple’a, spływającym w kierunku Lodowca Szelfowego Rossa. Jezioro wypełnia duża ilość osadów, pochodzących z erozji podłoża przez lodowiec, przez co w miejscu odwiertu ma ono głębokość 1,5 m zamiast przewidywanych ok. 10 m. Ma ono połączenie z innymi okolicznymi jeziorami przez rzeki płynące pod lodowcem, które mogły nanieść do niego te osady. Woda z Jeziora Whillansa najprawdopodobniej odpływa przez taką rzekę ku Morzu Rossa, do którego uchodzi pod lodowcem szelfowym.
Badania.
Badania geofizyczne.
Jezioro przed wierceniem było badane metodami geofizycznymi, obejmującymi wykonanie profili radarowych i sejsmicznych, w sezonie letnim 2010/11 i 2011/12.
Wiercenia.
Wiercenia zostały wykonane w sezonie letnim 2012/13, w ramach programu naukowego Whillans Ice Stream Subglacial Access Research Drilling (WISSARD). 27 stycznia 2013 naukowcy przebili się przez pokrywę lodową docierając bezpośrednio do jeziora; zgodnie z planem woda z jeziora, będąca pod wysokim ciśnieniem, wpłynęła do odwiertu i wypełniła jego dolne 30 m. Dzień później z jeziora pobrano pierwsze próbki. W amerykańskiej ekspedycji brał udział polski glacjolog profesor Sławomir Tułaczyk. Do jeziora została spuszczona sonda opracowana przez NASA, która przeprowadziła pierwsze obserwacje w wodach jeziora podlodowcowego. Zespół zamierza kontynuować badania jeziora i związanego z nim systemu hydrologicznego w następnym sezonie (2013/14).
Rezultaty.
Analizy próbek pobranych z jeziora wskazują na to, że obecne jest w nim życie, są to najprawdopodobniej litotrofy odżywiające się substancjami nieorganicznymi. Uczeni stwierdzili, że w wodzie jest około 1000 bakterii na mililitr, co stanowi mniej więcej 1/10 typowej zawartości w oceanie. Jezioro jest odcięte od powierzchni od co najmniej 120 tysięcy lat (interglacjał eemski), a być może znacznie dłużej. Organizmy zamieszkujące górne warstwy mułu jeziora mogą oddychać tlenowo, dzięki przenikaniu tego gazu z lodowca powyżej, ale te żyjące w głębi oddychają beztlenowo.

</doc>
<doc id="2864431" url="https://pl.wikipedia.org/wiki?curid=2864431" title="Laleczka (powieść)">
Laleczka (powieść)

Laleczka (norw. "Jagerdukken") − powieść kryminalna norweskiego pisarza Gerta Nygårdshauga (w Polsce pod pseudonimem Gert Godeng), opublikowana w 1987, a w Polsce w 2008.
Jest drugą powieścią cyklu "Krew i wino", w której występuje smakosz, znawca języków i detektyw amator Fredric Drum. Akcja rozgrywa się głównie w hotelu "Savalen" i jego okolicach, na terenie norweskiej doliny Rødalen (w rejonie Østerdalen). W torfowisku znaleziono tam dwie mumie bagienne oraz kilka przedmiotów pokrytych tajemniczymi znakami, przypominającymi pismo obrazkowe. Fredric Drum, wraz ze swoim angielskim przyjacielem - Stephenem Prattem, przyjeżdża zbadać szczątki, współpracując z dużą ekipą archeologiczną. Istotnym elementem powieści jest grenlandzka, myśliwska laleczka-talizman, przewijająca się w wielu wątkach. Urozmaiceniem narracji są bogate opisy wędkarskie (obaj przyjaciele oddają się tej pasji w wolnych chwilach).
Charakterystyczne postacie:

</doc>
<doc id="2864435" url="https://pl.wikipedia.org/wiki?curid=2864435" title="Fort Aleksieja Cytadeli Warszawskiej">
Fort Aleksieja Cytadeli Warszawskiej



</doc>
<doc id="2864437" url="https://pl.wikipedia.org/wiki?curid=2864437" title="Steve James">
Steve James

Steven W. James (ur. 19 lutego 1952 w Nowym Jorku, zm. 18 grudnia 1993 w Burbank) – amerykański aktor, producent, montażysta, scenarzysta, kaskader i mistrz sztuk walki.
Życiorys.
Wczesne lata.
Urodził się i wychował w Nowym Jorku. Jego ojciec Hubie James był muzykiem (trębaczem) a matka tancerką sceniczną. Z aktorstwem zetknął się poprzez swojego chrzestnego Joego Senekę, który często zabierał go na plan filmowy. Już w dzieciństwie wyróżniał się pośród rówieśników wyjątkowo dobrymi warunkami fizycznymi (wysoki i dobrze umięśniony). Jako nastolatek, pod wpływem filmów z Bruce’em Lee zainteresował się wschodnimi sztukami walki, zdobywając w końcu czarny pas w kung-fu. W 1969 ukończył Power Memorial Academy, następnie studiował aktorstwo na Long Island University C. W. Post Campus w Nowym Jorku. 
Kariera.
Po ukończeniu studiów zaczął pracować jako performer i menedżer w South Street Seaport Theatre na Manhattanie. W 1975 grał w rewii muzycznej "Jacques Brel żyje i ma się dobrze i mieszka w Paryżu" w Actors Theatre of Louisville (Mainstage) w Louisville w Kentucky z Davidem Canarym. Wkrótce wziął udział w różnych reklamach telewizyjnych. Dzięki doskonałym warunkom fizycznym (185 cm wzrostu i rozbudowana muskulatura) i znajomości sztuk walki doskonale odnalazł się w filmach kina akcji, w tym "Wejście do gry śmierci" ("Enter the Game of Death", 1978), "Wejście trzech smoków" ("Enter Three Dragons", 1978), "Złoty smok, srebrny smok" ("Golden Dragon, Silver Snake", 1979) Godfreya Ho, którego rozkwit przypadał na lata 80. XX w. Wiele z nich, np. "Amerykański ninja" (1985) z Michaelem Dudikoffem, to dzisiaj klasyczne i kultowe obrazy tego gatunku.
Zadebiutował w filmie autobiograficznym "Edukacja Sonne'go Carsona" ("The Education of Sonny Carson", 1974) z Mary Alice o życiu kontrowersyjnego czarnoskórego aktywisty Roberta „Sonny’ego” Carsona. Potem pojawił się w przygodowym filmie fantasy "Ląd zapomniany przez czas" ("The Land That Time Forgot", 1975) wg powieści Edgara Rice'a Burroughsa u boku Douga McClure, "Exterminator" ("The Exterminator", 1980) z Samanthą Eggar i Christopherem George, filmie akcji o tematyce zimnej wojny "Żołnierz" ("The Soldier", 1983) z Kenem Wahlem i Albertą Watson, filmie science fiction Johna Saylesa "Brat z innej planety" ("The Brother from Another Planet", 1984) z Joe Mortonem, operze mydlanej ABC "Wszystkie moje dzieci" ("All My Children", 1984) jako strażnik Pinkston.
Jego ostatnimi filmami, które ukazały się na ekranach już po jego śmierci, były: "" (1994), gdzie partnerował Donowi Wilsonowi) oraz serial TV pt. "M.A.N.T.I.S." (1994), gdzie wystąpił w pilotowym odcinku jako Antoine Pike.
Był dwukrotnie żonaty. Z pierwszego związku miał córkę Debi. W 1992 poślubił Christine Pan James.
Zmarł 18 grudnia 1993 w wieku 41 lat na raka trzustki, w swoim domu w Burbank w Kalifornii otoczony troskliwą opieką żony i córki.

</doc>
<doc id="2864442" url="https://pl.wikipedia.org/wiki?curid=2864442" title="Aerolinee Itavia">
Aerolinee Itavia

Aerolinee Itavia – nieistniejące obecnie włoskie linie lotnicze. Funkcjonowały od przełomu lat 50. i lat 60. XX wieku aż do katastrofy lotniczej lotu 870, w 1980, znanej też jako katastrofa w Ustice.
Historia.
Linie lotnicze zostały utworzone w 1958 r. pod nazwą "Società di Navigazione Aerea Itavia", a rok później zaczęły obsługiwać lokalne (krajowe) połączenia wykorzystując samoloty de Havilland Dove oraz de Havilland DH.114 Heron produkcji brytyjskiej.
Loty zawieszono w 1961, wznowiono je w 1962 jednak pod nazwą "Aerolinee Itavia". Wycofano maszyny de Havilland DH.114 Heron, a na ich miejsce linie używały samolotów Handley Page Dart Herald. W 1965 powtórnie zawieszono połączenia. Stan ten utrzymywał się do roku 1969, kiedy do floty przewoźnika wprowadzono model Fokker F28. W 1971 rozpoczął służbę Douglas DC-9-15. Do innych eksploatowanych przez Aerolinee Itavia wersji DC-9 należały DC-9-21, DC-9-31, DC-9-33 i DC-9-51.
Łącznie w swojej flocie linie posiadały 14 maszyn F28 i 11 DC-9.
Itavia obsługiwała krajowe połączenia, które zostały ponownie zawieszone pod koniec 1980 r. Ostatecznie linie zostały zastąpione rok później przez spółkę Aermediterranea.

</doc>
<doc id="2864444" url="https://pl.wikipedia.org/wiki?curid=2864444" title="Oznaczenia central telefonicznych">
Oznaczenia central telefonicznych

Oznaczenia central telefonicznych – oznaczenia literowe stosowane na początku XX wieku w celu powiązania numeru telefonicznego z centralą, do której był przypisany. Polegały na przedstawianiu numeru za pomocą pierwszych liter nazwy centrali oraz kilku cyfr przypisanych użytkownikowi końcowemu. W zależności od kraju stosowane były różne wersje tego systemu notacji numerów telefonicznych, z czego najbardziej znanym jest wersja z dwoma literami i pięciu cyframi (stosowany w Stanach Zjednoczonych oraz z trzema literami i czterema cyframi (używany w Wielkiej Brytanii i Francji). Jednym z bardziej znanych przykładów stosowania tego typu oznaczeń jest numer PEnnsylvania 6-5000, będący numerem telefonicznym hotelu Pennsylvania w Nowym Jorku, a także tytułem utworu nagranego przez Glenna Millera. Poprzez pogrubienie i kapitalizowanie liter w nazwie, wskazywana była liczba cyfr przeznaczona do użycia podczas wybierania numeru telefonicznego. Ten sam numer mógł być zapisany również jako PE 6-5000.
Oznaczenie central telefonicznych w Europie.
Na początku lat 20. XX wieku roku w Londynie, zaczęto stosować system numeracji składający się z trzech pierwszych liter i czterech cyfr nazywany 3L-4N oraz automatyczny system kierowania połączeń w układzie wielocentralowym nazywanym Director System. W ślad za nimi poszły inne duże aglomeracje Wielkiej Brytanii: Manchester, Birmingham, Glasgow oraz w późniejszych latach Liverpool i Edynburg. Director System był systemem pozwalającym zadzwonić do innego abonenta w dużym mieście bez interwencji operatora. Natomiast system 3L-4N oznaczał sposób numeracji wewnątrz danego miasta. Zgodnie z tym systemem każdemu abonentowi przydzielony został siedmiocyfrowy numer składający się z trzech pierwszych znaków (liter zastępujących cyfry) odpowiadających lokalnej nazwie centrali, do której był przyłączony oraz indywidualnego czterocyfrowego numeru. Wykorzystując ten sposób numeracji abonentowi przynależącemu do centrali w dzielnicy Londynu, Wimbledon, można przydzielić numer WIMbledon 1234, gdzie pierwsze trzy litery dzielnicy pisane wielkimi literami wskazywały kod, który będzie wybierany. W rzeczywistości wybrany numer przez abonenta, zgodnie ze standardem klawiatury używanej w Wielkiej Brytanii, był 946 1234.
Drugim krajem europejskim korzystającym z oznaczeń central telefonicznych była Francja. W przypadku Paryża, korzystającego z systemu trzech liter i czterech cyfr, początkowe kody, szczególnie w centrum miasta, zostały przydzielane na podstawie nazw dzielnic. W późniejszym czasie, gdy wszystkie najlepsze nazwy zostały już wykorzystane zaczęto sięgać do nazw niezwiązanych w żaden sposób z lokalizacją geograficzną, na przykład nazwisk znanych postaci. Tego typu kody central powodowały problemy w poprawnym wybieraniu numerów, między innymi Breteuil był mylony z Auteuil.
Oznaczenia central telefonicznych w Stanach Zjednoczonych.
Oznaczenia central telefonicznych mają swój początek w krajach północnoamerykańskich, gdzie jak podaje jedna z lokalnych gazet najstarszy numer pochodzi z 1882 roku i podawany był w postaci „Spring 255” . Nie wiadomym jest jednak ile liter z nazwy było użyte do przedstawienia poprawnego numeru. Jak podaje ta sama gazeta pierwsze numery składały się dwóch lub trzech cyfr, co jednak do 1920 roku zostało zwiększone maksymalnie do czterech cyfr, na przykład poprzez dodanie zera, co w efekcie dawało „Spring 0255”. W tym czasie powszechny stał się również system trzech liter i czterech cyfr, który do tej pory występował po różnymi postaciami, np.: dwie litery i cztery cyfry (MArket 7032). Model ten jednak został porzucony przez duże miasta Stanów Zjednoczonych na rzecz systemu 2L-5D, dającego więcej możliwych telefonów podłączonych do jednej centrali. Jako pierwsze miasto, które zaczęło stosować nową metodę był Nowy Jork na przełomie lat 1930-31. Kolejne przejścia na ten system nastąpiły dopiero po kilkunastu latach. Ostatecznie do 1950 roku Filadelfia, Chicago, Boston korzystały już z modelu dwóch liter i pięciu cyfr. W 1955 amerykańskie przedsiębiorstwo telekomunikacyjne AT&amp;T opublikowało w „Notes on Nationwide dialing” oficjalne zalecane nazwy central . Lista rekomendowana przez AT&amp;T dotyczyła wszystkich krajów obejmowanych przez to przedsiębiorstwo. Wiele nazw central stosowanych do tej pory zostało porzuconych. W przypadku, gdy ktoś nie miał nazwy zgodnej z zaleceniami, zmuszony został do wybrania sobie jednej z nazw przypasowanej do jego numeru centrali. Kilka numerów central zostało wykluczonych i przeznaczonych dla użytku radiowego i telewizyjnego. Jedną z nich była kombinacją liczb 55, która znalazła swoje zastosowanie w filmach pod nazwą "Klonkide", a w późniejszym czasie kojarzona z fikcyjnymi numerami telefonicznymi. Zmiany te nie zostały, jednak na długo wprowadzone. Kilka lat później stosowanie oznaczeń central telefonicznych zostało porzucone na rzecz wybierania całego numeru telefonu.
Koniec oznaczeń central telefonicznych.
Stosowanie oznaczeń central telefonicznych w numerach telefonu nie miało dalekiej przyszłości. Wraz z wprowadzeniem połączeń międzynarodowych używanie oznaczeń literowych central telefonicznych okazało się uciążliwe. Wynikało to przede wszystkim z różnic w przypisaniu liter alfabetu do cyfr na klawiaturze telefonu (jak brak litery O i Q w standardzie północno-amerykańskim), problemów wynikających z pisowni niektórych liter (na przykład stosowanie cyrylicy w Rosji) oraz występowania różnych znaków w alfabecie (jak na przykład polska litera ś).
Wraz ze wzrostem popytu na usługi telefoniczne, amerykańskie przedsiębiorstwo telekomunikacyjne AT&amp;T zdecydowało się przeprowadzić wielką rewolucję w sposobie numeracji. W swoich zamierzeniach postanowili całkowicie usunąć stosowanie oznaczeń central telefonicznych w numerach telefonu. W tym celu rozpoczęli na początku lat 60. XX wieku powolny proces zmian polegający na wycofaniu oznaczeń literowych na rzecz całego wybierania numeru. Przez pierwsze lata nowy system został wprowadzany głównie w miastach zamieszkiwanych przez niewielkie społeczności. Gdy nadszedł czas na zmiany w dużych miastach jak San Francisco czy Nowy Jork sytuacja uległa pogorszeniu. Związane to było z powstaniem organizacji Anti-Digit Dialing League sprzeciwiającej się wprowadzanym zmianom . Poza protestami i petycjami powstały dwie piosenki krytykujące plany AT&amp;T. Pierwszą z nich był utwór Allana Shermana z 1963 roku pod tytułem „Let's All Call Up AT&amp;T and Protest To The President March”, natomiast drugą „They Took Away our Murray Hills” Stana Freberga z 1966 roku. Oba utwory pomimo przesłania jakie niosły, nie potrafiły zatrzymać procesu wdrażania nowego systemu, w wyniku czego pod koniec lat 70. XX wieku zostały oficjalnie usunięte litery central telefonicznych w Stanach Zjednoczonych. Wprowadzony nowy system w wielu przypadkach ograniczał się po prostu do zamiany liter na cyfry, dzięki czemu osoby których numer telefonu nie uległ zmianie mogą nadal prezentować go za pomocą starego systemu.
Za przykładem Stanów Zjednoczonych również kraje europejskie przeszły na wybieranie całego numeru telefonicznego. Na początku 1960 roku, Paryż, zdecydował się porzucić system oznaczeń central telefonicznych. Niedługo po tym, bo już 1 października 1963 roku, zostały całkowicie wycofane z użytku nazwy central, a ich miejsce zastąpiły nowe kody będące cyfrowymi odpowiednikami starych, dzięki czemu do dnia dzisiejszego w wielu numerach ukryta jest dawna nazwa centrali do której przynależał dany telefon . Po udanych zmianach na terenie Francji, przyszedł czas na rewolucję w sposobie numeracji w drugim europejskim kraju korzystającym z systemu 3L-4N. W 1966 roku, z inicjatywy General Post Office (G.P.O.) rozpoczął się szereg zmian w organizacji numerów telefonicznych w Zjednoczonym Królestwie Wielkiej Brytanii. W większości obszarów zmiany wpłynęły tylko na sposób prezentacji numeru. Proces zmian w porównaniu do prowadzonych na terenie USA przez AT&amp;T, przebiegał znacznie szybciej. Już w październiku 1969 roku w Edynburgu 79% wszystkich połączeń wykonywane było przy użyciu nowych lokalnych kodów, w Londynie 72%, a w Glasgow tylko 43% . W sześciu głównych miastach Wielkiej Brytanii, możliwość wybierania starych numerów została wycofana w 1970 roku. Pierwszą taką decyzję podjął Londyn w styczniu, a jego śladem poszły kolejne miasta w kwietniu.

</doc>
<doc id="2864445" url="https://pl.wikipedia.org/wiki?curid=2864445" title="Louis Brisson">
Louis Brisson



</doc>
<doc id="2864446" url="https://pl.wikipedia.org/wiki?curid=2864446" title="Dystrykt Mubende">
Dystrykt Mubende

Dystrykt Mubende – dystrykt w środkowej Ugandzie, którego siedzibą administracyjną jest miasto Mubende. Dystrykt Mubende został pomniejszony w lipcu 2005 roku wraz z utworzeniem nowego dystryktu Mityana. W 2002 roku, liczył 690 tys. mieszkańców.
Dystrykt Mubende graniczy na północy z dystryktem Kyankwanzi, na północnym wschodzie z dystryktem Kiboga, na wschodzie z dystryktem Mityana, na południu z dystryktem Gomba i z dystryktem Sembabule, na południowym zachodzie z dystryktem Kyegegwa i na północnym zachodzie z dystryktem Kibaale. 
Główną działalnością gospodarczą w Mubende jest rolnictwo, z przewagą roślin spożywczych, takich jak: słodkie ziemniaki, fasola, maniok, kukurydza, banany, orzeszki, cebula, kapusta, pomidory, kawa i herbata.

</doc>
<doc id="2864447" url="https://pl.wikipedia.org/wiki?curid=2864447" title="Arkansas Razorbacks (koszykówka mężczyzn)">
Arkansas Razorbacks (koszykówka mężczyzn)

Męska drużyna koszykówki Arkansas Razorbacks (pol. 'Dziki') – amerykański klub koszykarski reprezentujący University of Arkansas. Występuje w rozgrywkach ligi akademickiej NCAA Division I, w konferencji SEC. Razorbacks rozgrywają swoje spotkania w Bud Walton Arena, która mieści się na kampusie uczelni.
Hogs ostatni raz występowali w NCAA Tournament w 2008 roku, odpadając w drugiej rundzie.
W 1994, pod wodzą trenera Nolana Richardsona, drużyna wygrała NCAA Tournament pokonując zespół reprezentujący Duke University. W kolejnym roku "Dziki" ponownie doszły do finału, lecz zostali pokonani przez UCLA.
Razorbacks sześciokrotnie kwalifikowali się do NCAA Final Four w latach: 1941, 1945, 1978, 1990, 1994 i 1995.
Historia.
Era Glena Rose'a (1933-42).
Glen Rose zanim został trenerem "Dzików", był ich graczem w latach 1925-28, jednak krótko po zakończeniu swojej przygody na akademickich parkietach został asystentem trenera w Arkansas (1929), aby w 1933 zostać głównym trenerem Razorbacks. W 1941, Rose wprowadził drużynę do NCAA Final Four, a podczas jego kadencji zespół pięć razy wygrywał sezon regularny w Southwest Conference.
Eugene Lambert (1942-49).
Lambert tak samo jak jego poprzednik, wcześniej reprezentował barwy Arkansas (1928-29), a w latach 1938-41 był asystentem trenera. Dowodzenie nad drużyną objął w 1942. W 1944, Hogs zakwalifikowali się do NCAA Tournament, jednak nie przystąpili do rozgrywek z powodu wypadku samochodowego w którym brało udział dwóch zawodników z drużyny. W 1945, zespół ponownie dostał się do NCAA Tournament dochodząc do Final Four. Kolejny występ w rozgrywkach posezonowych przypadł na rok 1949, gdzie Dziki dotarły do ćwierćfinałów. Podczas swojej kadencji na ławce trenerskiej Lambert zanotował bilans 113-60.
Presley Askew (1949-52).
Podczas trzyletniej kadencji Askewa na stanowisku głównego trenera Hogs ani razu nie zakwalifikowali się do NCAA Tournament. Pierwszy sezon z nowym trenerem został zakończony bilansem 12-12, a całkowity bilans Presleya w Arkansas wynosi 35 wygranych i 37 porażek,
Powrót Glena Rose'a (1952-66).
Druga kadencja Rose'a na ławce trenerskiej Dzików nie była tak udana jak za pierwszym razem, ponieważ Hogs nie odnieśli znaczących sukcesów. Jedynie w 1958 udało się dostać do NCAA Regionals. Ogólny bilans Rose'a jako trenera Razorbacks to 325-204.
Duddy Waller (1966-71).
Waller objął stanowisko trenerskie na sezon 1966-67 i sprawował je do 1971 roku kiedy to został zastąpiony przez Lanny'ego Van Emana. Pod wodzą Wallera, Razorbacks zanotowali bilans 31-64 co daje fatalny procent zwycięstw 0.326. Jest to najgorszy wynik procentowy zwycięstw wśród wszystkich trenerów Hogs.
Lanny Van Eman (1971-74).
Będąc trenerem Dzików, poprowadził drużynę do bilansu 48-56, a podczas jego obecności na ławce trenerskiej, zespół ani razu nie zakwalifikował się do rozgrywek posezonowych.
Eddie Sutton (1974-85).
Był głównym trenerem Razaorbacks przez 11 sezonów, łącznie notując bilans 260-75, wygrywając pięciokrotnie Southwest Conference, oraz dziewięciokrotnie meldując się w NCAA Tournament. W 1978, Hogs pod jego wodzą doszli do Final Four. Sutton pożegnał się z uczelnią w 1985 i objął stanowisko trenera Kentucky Wildcats.
Era Nolana Richardsona (1985-2002).
Richardson przejął zespół w 1985 i wprowadził bardzo szybkie tempo rozgrywania akcji, co było czymś nowym dla kibiców z Arkansas. Fani zespołu mieli wątpliwości co do nowego systemu gry, ponieważ pierwszy sezon Razorbacks z Nolanem na ławce zakończyli bilansem 12-16. Jednak już w drugim sezonie, Dziki wróciły do rozgrywek posezonowych, występując w NIT. Trzeci sezon zaowocował zakwalifikowaniem się do NCAA Tournament, co było początkiem stałego uczestnictwa w rozgrywkach posezonowych, ponieważ Hogs wystąpili w turnieju 13 razy w przeciągu 15 sezonów pod wodzą Nolana. Łącznie, Razorbacks piętnastokrotnie brali udział w rozgrywkach po sezonowych w czasie siedemnastu sezonów z Richardsonem na ławce trenerskiej.
Trzykrotnie udało mu się poprowadzić drużynę do Final Four, jednak największy sukces przypada na rok 1994, kiedy to Razorbacks zdobyli mistrzostwo NCAA, pierw pokonując w półfinale Arizona Wildcats (91-82), a następnie w finale Duke Blue Devils (76-72). W 1995, Hogs ponownie dotarli do finału, jednak nie podołali drużynie UCLA, przegrywając finał 89-78.
Richardson dzięki swoim osiągnięcia w Arkansas został wybrany trenerem roku 1994. Razorbacks podczas jego ery grali szybką koszykówkę w ataku, oraz wywierali dużą presję w obronie, system ten został nazwany - "40 minut piekła". Nolan podczas swojej pracy z Dzikami odniósł najwięcej zwycięstw w historii klubu, notując bilans 389-169 (wynik procentowy .697). Jest jedynym trenerem który wygrał zarówno Junior College National Championship, NIT Championship, oraz mistrzostwo NCAA.
Został zwolniony po piętnastu latach pracy za swoje kontrowersyjne wypowiedzi.
Stan Heath (2002-07).
Został zatrudniony 28 marca 2002 w miejsce zwolnionego wcześniej Nolana Richardsona.
Pierwszy sezon Heatha jako głównego szkoleniowca Razorbacks nie był udany, ponieważ zespół zaliczył bilans 9-19. Słaba dyspozycja Hogs w sezonie 2002-03 była spowodowana sporymi zmianami w klubie, między innymi: nowy trener, nowy system gry, a na dodatek kilku kluczowych zawodników opuściło drużynę.
Sezon 2004-05 był zdecydowanie lepszy w wykonaniu Dzików, drużyna poczyniła postępy w grze, a także dodano kilku wartościowych graczy. Zespół zanotował bilans 18-12, przegrywając pięć z sześciu ostatnich spotkań.
Sezon 2005-06 rozpoczął się od ważnej wygranej z Kansas Jayhawks, a Dziki w ogólnym rozrachunku dostały się do NCAA Tournament, jednak odpadli już w pierwszej rundzie.
Ostatni sezon Heatha w Arkansas, także został zakończony rozgrywkami posezonowymi, lecz Razorbacks ponownie nie przeszli do drugiej rundy turnieju.
Ogólny bilans w latach 2002-07 to 82-70, oraz podwójny udział w NCAA Tournament.
John Pelphrey (2007–11).
9 kwietnia 2007, na konferencji prasowej Pelphrey został ogłoszony nowym trenerem Arkansas Razorbacks. Pierwszy sezon w nowym klubie okazał się dość udany, ponieważ Hogs dostali się do NCAA Tournament, gdzie w pierwszej rundzie pokonali zespół Indiana Hoosiers różnicą 14 punktów, ale już na kolejnym etapie turnieju spotkali się z najwyżej rozstawioną drużyną North Carolina Tar Heels i doznali druzgocącej porażki 108-77.
30 grudnia 2008, Pelprhey odniósł swoje największe zwycięstwo jako trener Hogs pokonując na własnym parkiecie drużynę zajmującą czwarte miejsce w krajowym rankingu - Oklahoma Sooners 96-88. Dla Dzików najwięcej punktów w tym spotkaniu zdobył Michael Washington - 24, oraz dołożył 11 zbiórek, a najlepszym graczem ekipy gości był Blake Griffin, który zanotował 21 punktów i 13 zbiórek. Następna duża wygrana miała miejsce 6 stycznia 2009, gdy Hogs pokonali wysoko notowanych Texas Longhorns 67-61. Jednak po tych budujących wygranych nastąpił drastyczny spadek jakości gry i Dziki zakończył sezon z niekorzystnym bilansem.
13 marca 2011, John Pelphrey został zwolniony ze stanowiska głównego trenera Razorbacks. Po utracie posady powiedział, że władze uczelni nie dały mu wystarczająco dużo czasu aby całkowicie wykonać swój plan z drużyną. Jego bilans po czterech sezonach w Arkansas to 69 wygranych i 59 porażek.
Mike Anderson (2011-...).
23 marca 2011, podpisał siedmioletni kontrakt z uczelnią Arkansas i od tego czasu pełni funkcję głównego szkoleniowca. W latach 1985-2002, gdy trenerem Dzików był Nolan Richardson, Anderson pracował jako jego asystent. 26 marca 2011 w Bud Walton Arena został przedstawiony zebranym fanom w liczbie 5 000 jako nowy trener Razorbacks.

</doc>
<doc id="2864448" url="https://pl.wikipedia.org/wiki?curid=2864448" title="San José (Escuintla)">
San José (Escuintla)

San José, Puerto de San José – miasto w Gwatemali w departamencie Escuintla. Leży około 50 km na południe od stolicy departamentu miasta Escuintla, na wybrzeżu Oceanu Spokojnego. Według danych szacunkowych w 2012 roku liczba ludności miasta wyniosła 21 944 mieszkańców.
Gmina San José.
Miasto jest siedzibą władz gminy o tej samej nazwie, która w 2012 roku liczyła 51 896 mieszkańców. Gmina jest nieduża, a jej powierzchnia obejmuje 280 km².
Na terenie gminy w odległości kilku kilometrów na wschód od San José leży Puerto Quetzal największy, obok Champerico w departamencie Retalhuleu, port Gwatemali nad Oceanem Spokojnym. Obok portu zlokalizowany jest także nowoczesny kompleks domków wypoczynkowych połączonych kanałami o nazwie "San Marino". Puerto de San José także często stanowi miejsce wypadów na połowy ryb z łodzi na Oceanie Spokojnym.

</doc>
<doc id="2864449" url="https://pl.wikipedia.org/wiki?curid=2864449" title="Moods in Jazz">
Moods in Jazz

Moods in Jazz – album amerykańskiego saksofonisty jazzowego Boba Gordona, nagrany w grudniu 1953
wraz z puzonistą Herbiem Harperem oraz sekcją rytmiczną z George'em Redmanem na perkusji. Nagrania zrealizowano w studiu Radio Recorders w Hollywood. LP wydany w 1954 przez Tampa Records z numerem TP-26.
Te same nagrania ukazały się na osobnych płytach:
oraz jako strony B splitów:
Reedycja V.S.O.P. na CD z 1995 rozszerzona została tym razem o nagrania z płyty Boba Enevoldsena
"Reflections in Jazz".

</doc>
<doc id="2864458" url="https://pl.wikipedia.org/wiki?curid=2864458" title="Nikołaj Żuk">
Nikołaj Żuk



</doc>
<doc id="2864459" url="https://pl.wikipedia.org/wiki?curid=2864459" title="Helder Martins de Carvalho">
Helder Martins de Carvalho



</doc>
<doc id="2864462" url="https://pl.wikipedia.org/wiki?curid=2864462" title="Cierva C.1">
Cierva C.1

Cierva C.1 (Autogiro No. 1) – pierwszy, nieudany wiatrakowiec zbudowany przez hiszpańskiego konstruktora Juana de la Ciervę w 1920. Pierwszy wiatrakowiec Ciervy nie oderwał się od ziemi ale w trakcie kołowania zademonstrował zjawisko autorotacji co zachęciło Ciervę do dalszych eksperymentów. Po równie nieudanych konstrukcjach C.2 (1921) i C.3 (1921) ostatecznie skonstruował pierwszy latający wiatrakowiec Cierva C.4 w 1922.
Tło historyczne.
Juan de la Cierva rozpoczął karierę konstruktorską w 1912 kiedy to zaprojektował i zbudował jego pierwszy samolot Cierva BCD-1, rok później powstała jego następna konstrukcja Cierva BCD-2. W 1919 zaprojektował i zbudował bardzo oryginalny trzysilnikowy dwupłatowiec Cierva C-3 specjalnie na rozpisany przez Aeronáutica Militar (ówczesne wojska lotnicze Hiszpanii) konkurs na wielosilnikowy bombowiec. W 1919 po wypadku Ciervy C-3 spowodowanym przez oblatywacza który przeciągnął samolot i rozbił go, Cierva rozpoczął prace nad nowym typem aerodyny, która miałaby zapewnić większe bezpieczeństwo użytkownikom w razie utraty mocy przez silnik czy silniki. Cierva doszedł do wniosku, że jedyną konstrukcją dającą tego typu bezpieczeństwo jest samolot z ruchomymi skrzydłami (wirnikiem) zapewniającymi siłę nośną używając do tego zjawiska autorotacji. Nie była to pierwsze próba zbudowania wiropłatu, ale z wyjątkiem zbudowanego około 1918 śmigłowca PKZ 2 wszystkie wcześniejsze próby ograniczały się co najwyżej do niewysokich skoków tego typu konstrukcji.
Historia.
Pierwszy wiropłat Ciervy, znany początkowo jako Autogiro No. 1, został zbudowany w 1920. Po zbudowaniu maszyny Cierva zgłosił 1 lipca 1920 patent na nowy tym maszyny latającej który został mu przyznany 27 sierpnia tegoż roku.
Powstał najprawdopodobniej w warsztacie należącym do Amalio Diaza Fernandeza (brata wspólnika Ciervy - Pablo Diaza) który mieścił się przy lotnisku w Getafe. Prace nad wiropłatem rozpoczęto na początku 1920, najprawdopodobniej został on skonstruowany w oparciu o kadłub, podwozie i usterzenie jednopłatowca firmy Deperdussin. Na kadłubie samolotu zamontowano pionowy maszt na którym zainstalowano dwa, zewnętrznie usztywnione, czteropłatowe wirniki przeciwbieżne o średnicy sześciu metrów. Płaty wirników miały szerokość trzydziestu centymetrów i profil lotniczy typu Eiffel 101, ponad osią wirników umieszczono statecznik pionowy mający zapewnić kontrolę wiropłatu względem osi pionowej. Wiropłat napędzany był silnikiem Le Rhône 7B2 o mocy 60 koni mechanicznych, masa własna całej konstrukcji wynosiła około 350 kilogramów.
Próby z maszyną odbywała się na lotnisku w Getafe. Przy kołowaniu wiropłatu okazało się, że wirniki obracają się z różnymi prędkościami (górny wirnik miał 110 obrotów na minutę, a dolny tylko 50) co było spowodowane ich wzajemnym oddziaływaniem i generują niesymetryczną siłę nośną co powodowało przechylanie się wiropłatu na jedną stronę.
Maszyna została zniszczona w jednej z prób poderwania jej do lotu kiedy przechyliła się na burtę i uderzyła silnie w ziemię.
Pomimo że konstrukcja okazała się niepraktyczna, już pierwsze próby praktycznie zademonstrowały zjawisko autorotacji i zachęciły Ciervę do dalszych eksperymentów. Dwie następne maszyny, C.2 (1921) i C.3 (1921) miały znacznie uproszczoną konstrukcję wirnika, Ciervie ostatecznie udało się zbudować pierwszy praktycznie działający wiatrakowiec C.4 w 1922.

</doc>
<doc id="2864472" url="https://pl.wikipedia.org/wiki?curid=2864472" title="Elly Schippers-Bosklopper">
Elly Schippers-Bosklopper

Elly Schippers-Bosklopper (ur. 1945) – holenderska brydżystka z tytułami World Life Master w kategorii Kobiet oraz Seniors Master (WBF) a także European Grand Master (EBL). Występowała też jako Elly Schippers.
Elly Schippers-Bosklopper jest tłumaczem z języka niemieckiego.
Wyniki brydżowe.
Olimpiady.
Na olimpiadach uzyskała następujące rezultaty:
Zawody światowe.
W światowych zawodach zdobyła następujące lokaty:
Zawody europejskie.
W europejskich zawodach zdobyła następujące lokaty:

</doc>
<doc id="2864473" url="https://pl.wikipedia.org/wiki?curid=2864473" title="Elly Schippers">
Elly Schippers



</doc>
<doc id="2864475" url="https://pl.wikipedia.org/wiki?curid=2864475" title="Makbet (film 1948)">
Makbet (film 1948)

Makbet (ang. "Macbeth") – amerykański film dramatyczny z 1949 roku, będący adaptacją dramatu "Makbet" Williama Szekspira, opartego na biografii średniowiecznego króla Szkocji Makbeta.
Treść.
Lord Makbet, za namową swej żony Lady Makbet, morduje króla Szkocji i sam zasiada na jej tronie. By utrzymać się przy władzy musi jednak popełniać coraz to nowe morderstwa. W końcu staje się okrutnym tyranem, którego lud nienawidzi...
Upamiętnienie.
W 2002 roku na cześć filmu nazwano nowo odkryty gatunek pająka "Orsonwelles macbeth".

</doc>
<doc id="2864478" url="https://pl.wikipedia.org/wiki?curid=2864478" title="Lipa (Bąkowice)">
Lipa (Bąkowice)

Lipa – przysiółek wsi Bąkowice w Polsce położony w województwie opolskim, w powiecie namysłowskim, w gminie Świerczów.
W latach 1975–1998 przysiółek należał administracyjnie do województwa opolskiego.

</doc>
<doc id="2864479" url="https://pl.wikipedia.org/wiki?curid=2864479" title="Bernard Dhéran">
Bernard Dhéran

Bernard Dheran (ur. 17 czerwca 1926 w Dieppe, zm. 27 stycznia 2013 w Marrakeszu) – francuski aktor filmowy i aktor dubbingowy. Ukończył Konserwatorium sztuki dramatycznej w Paryżu w 1947.

</doc>
<doc id="2864480" url="https://pl.wikipedia.org/wiki?curid=2864480" title="Skórze">
Skórze

Skórze – przysiółek wsi Gola w Polsce, położony w województwie opolskim, w powiecie namysłowskim, w gminie Świerczów.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2864481" url="https://pl.wikipedia.org/wiki?curid=2864481" title="Przygorzele">
Przygorzele

Przygorzele – przysiółek wsi Miejsce w Polsce, położony w województwie opolskim, w powiecie namysłowskim, w gminie Świerczów.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2864482" url="https://pl.wikipedia.org/wiki?curid=2864482" title="Grabówka (Miodary)">
Grabówka (Miodary)

Grabówka – przysiółek wsi Miodary w Polsce, położony w województwie opolskim, w powiecie namysłowskim, w gminie Świerczów.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2864483" url="https://pl.wikipedia.org/wiki?curid=2864483" title="Kuźnice (Miodary)">
Kuźnice (Miodary)

Kuźnice – przysiółek wsi Miodary w Polsce, położony w województwie opolskim, w powiecie namysłowskim, w gminie Świerczów.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2864484" url="https://pl.wikipedia.org/wiki?curid=2864484" title="Zielony Las">
Zielony Las

Zielony Las – przysiółek wsi Miodary w Polsce, położony w województwie opolskim, w powiecie namysłowskim, w gminie Świerczów.
W latach 1975–1998 przysiółek administracyjnie należał do ówczesnego województwa opolskiego.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie stosowaną, polską nazwą "Zielony las" oraz niemiecką - "Grunwald".

</doc>
<doc id="2864486" url="https://pl.wikipedia.org/wiki?curid=2864486" title="Powszelatek alweus">
Powszelatek alweus

Powszelatek alweus ("Pyrgus alveus") – motyl dzienny z rodziny powszelatkowatych.
Wygląd.
Rozpiętość skrzydeł od 28 do 28 mm. Dymorfizm płciowy niezauważalny.
Siedlisko.
Ekstensywnie użytkowane kwieciste łąki na skrajach lasów, leśne drogi, polany.
Biologia i rozwój.
Wykształca jedno pokolenie w roku (połowa lipca-koniec sierpnia). Rośliny żywicielskie: posłonek rozesłany, poziomka pospolita, pięciorniki. Jaja barwy białawej składane są pojedynczo na spodniej stronie liścia rośliny żywicielskiej. Larwy wylęgają się po 2 tygodniach i żerują nocą. W trzecim stadium zimują w utworzonym z dwóch liści schronieniu. Na wiosnę wznawiają żerowanie i przepoczwarzają się w "domku" w którym zimowały. Stadium poczwarki trwa 2-3 tygodnie.
Rozmieszczenie geograficzne.
Gatunek palearktyczny, w Polsce występuje na terenie całego kraju z wyjątkiem jego północno-zachodniej części.

</doc>
<doc id="2864487" url="https://pl.wikipedia.org/wiki?curid=2864487" title="Kościelna Wieś (kolonia w województwie wielkopolskim)">
Kościelna Wieś (kolonia w województwie wielkopolskim)

Kościelna Wieś – kolonia w województwie wielkopolskim, w powiecie pleszewskim, w gminie Gołuchów. 
W latach 1975–1998 miejscowość położona była w województwie kaliskim.
Zobacz też: Kościelna Wieś

</doc>
<doc id="2864488" url="https://pl.wikipedia.org/wiki?curid=2864488" title="Okręg Północno-Wschodni">
Okręg Północno-Wschodni

Okręg Północno-Wschodni - okręg przemysłowy w północno-wschodnich Stanach Zjednoczonych, obejmujący Nową Anglię oraz Subregion Środkowoatlantycki z głównymi ośrodkami miejskimi: Filadelfią, Nowym Jorkiem, Bostonem, Baltimore i Newark. Powstał na bazie złóż węgla kamiennego, rud żelaza, manganu, cynku i ołowiu w Appalachach. Początkowo hutnictwo rozwijało się w aglomeracji Pittsburgh-Wheeling-Johnstown. W związku z dużym importem rud żelaza w kolejnych latach ośrodkami hutnictwa stały się Baltimore i Bethlehem na wschodnim wybrzeżu, a huty zlokalizowane w Pittsburghu stopniowo zamykano bądź przekształacano w elektrostalownie produkujące stale stopowe.
W Okręgu Północno-Wschodnim rozwinął się także przemysł metalowy, obrabiarkowy, zbrojeniowy, stoczniowy i chemiczny. Dziś, w wyniku modernizacji zakładów prężnie rozwija się tu przemysł precyzyjny, petrochemiczny, elektroniczny, biotechnologiczny i poligraficzny. W Nowym Jorku rozwinęła się produkcja samochodów, natomiast w Filadelfii przemysł lotniczy. Ponadto, w Bostonie powstała jedna z największych w Stanach Zjednoczonych technopolii - Droga 128.

</doc>
<doc id="2864489" url="https://pl.wikipedia.org/wiki?curid=2864489" title="Przekupów">
Przekupów

Przekupów – wieś w województwie wielkopolskim, w powiecie pleszewskim, w gminie Gołuchów. 
W latach 1975–1998 miejscowość położona była w województwie kaliskim.

</doc>
<doc id="2864490" url="https://pl.wikipedia.org/wiki?curid=2864490" title="Oziąbel">
Oziąbel

Oziąbel – przysiółek wsi Pieczyska w Polsce, położony w województwie opolskim, w powiecie namysłowskim, w gminie Świerczów.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2864491" url="https://pl.wikipedia.org/wiki?curid=2864491" title="Wołcz">
Wołcz

Wołcz – przysiółek wsi Zbica w Polsce, położony w województwie opolskim, w powiecie namysłowskim, w gminie Świerczów.
Do 1945 miejscowość nosiła nazwę Schönwiese i administracyjnie stanowiła część wsi Dąbrowa (Dammer).
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2864492" url="https://pl.wikipedia.org/wiki?curid=2864492" title="Yorkshire (okręg przemysłowy)">
Yorkshire (okręg przemysłowy)

Okręg przemysłowy Yorkshire - okręg przemysłowy zlokalizowany w środkowej Anglii z głównymi ośrodkami w Leeds i Sheffield. Powstał na bazie złóż węgla kamiennego, rudy żelaza, cynku i ołowiu. Początkowo hutnictwo rozwinęło się w Sheffield, następnie wraz z wyczerpywaniem się surowców i ich importowaniem ze Szwecji, Brazylii i Kanady do portu Kingston upon Hull, powstały nowe ośrodki hutnicze na wybrzeżu, m.in. w Scunthorpe. Stopniowo zanikał na tych terenach także przemysł karbochemiczny, metalowy, włókienniczy i odzieżowy, na koszt przemysłu precyzyjnego, elektronicznego, petrochemicznego i środków transportu.

</doc>
<doc id="2864494" url="https://pl.wikipedia.org/wiki?curid=2864494" title="Stary Kałęczyn">
Stary Kałęczyn

Stary Kałęczyn – wieś w Polsce położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 miejscowość administracyjnie należała do województwa ciechanowskiego.
Przez miejscowość przebiega droga krajowa DK60.

</doc>
<doc id="2864496" url="https://pl.wikipedia.org/wiki?curid=2864496" title="Pański Kamień">
Pański Kamień

Pański Kamień lub Pański Kopiec (słow. "Krkoškula" – 1023 m) – zachodni koniec Równego Beskidu w Grupie Oszusa w Beskidzie Żywieckim (na Słowacji są to Beskidy Orawskie). Przebiega przez niego granica polsko-słowacka. Nie jest to szczyt, lecz miejsce, w którym kończy się mający długość około 1,3 km grzbiet Równego Beskidu. Na północno-zachodnią stronę z Pańskiego Kamienia Równy Beskid opada stromo do przełęczy Pański Kamień (ok. 980 m), oddzielającej go od Beskidu Bednarów (1093 m). Północne stoki Pańskiego Kamienia są polskie i opadają do dopływu potoku Urwisko w Soblówce, w południowym kierunku, już na Słowacji odchodzi od niego krótki grzbiet opływany przez dwa źródłowe cieki potoku o nazwie Jurikov potok. Rejon Pańskiego Kamienia jest zalesiony.
Nazwa miejsca pochodzi od znajdującego się na nim prostopadłościennego głazu z napisami. Zamontowany on tutaj został jako graniczny kopiec dóbr Zamku Orawskiego, ale także dla uczczenia pracowników tego zamku. Inicjatorem był Robert Rovland, będący od 1884 nadleśniczym na Zamku Orawskim. Na kamieniu kazał on wyryć funkcje i nazwiska leśników oraz datę 16 czerwca 1888. 
Obok nazwisk niemieckich są wyryte także nazwiska o polskim pochodzeniu (Mucha, Ruszpyak, Vojtkulyak). Na kamieniu znajdują się także napisy Krak. Mes. Cy oraz Erdödka. Pierwszy napis prawdopodobnie odnosi się do miejscowości Żywiec, drugi do ówczesnej nazwy miejscowości Orawska Leśna.

</doc>
<doc id="2864497" url="https://pl.wikipedia.org/wiki?curid=2864497" title="Jurij Aleksandrow (hokeista)">
Jurij Aleksandrow (hokeista)

Jurij Aleksandrowicz Aleksandrow (ros. Юрий Александрович Александров; ur. 24 czerwca 1988 w Czerepowcu) – rosyjski hokeista, reprezentant Rosji.
Kariera.
Wychowanek Siewierstali Czerepowiec. Od sierpnia 2011 zawodnik SKA Sankt Petersburg, związany dwuletnim kontraktem. W drafcie NHL w 2006 wybrany pierwotnie przez klub Boston Bruins, który w marcu 2012 roku przekazał prawa do zawodnika klubowi New York Islanders. W kwietniu przedłużył kontrakt ze SKA. Od połowy 2013 związany dwuletnim kontraktem. Od sierpnia 2015 ponownie zawodnik Awangardu (w toku wymiany za prawa do Aleksandra Chochłaczowa). Od października 2016 zawodnik HK Soczi.

</doc>
<doc id="2864499" url="https://pl.wikipedia.org/wiki?curid=2864499" title="Jurij Aleksandrow">
Jurij Aleksandrow



</doc>
<doc id="2864500" url="https://pl.wikipedia.org/wiki?curid=2864500" title="Juan Alberto Melgar">
Juan Alberto Melgar

Juan Alberto Melgar Castro (ur. 26 czerwca 1930, zm. 2 grudnia 1987) – generał armii Hondurasu, polityk, minister sprawiedliwości i spraw wewnętrznych w rządzie prezydenta Oswaldo Lópeza Arellano (1972-1975). W 1975 obalił Lópeza i od tego momentu zajmował urząd prezydenta od 22 kwietnia 1975 do 8 sierpnia 1978 z ramienia Narodowej Partii Hondurasu (NPH). Został odsunięty od władzy przez armię. Był oskarżany o korupcję. Zmarł na atak serca.

</doc>
<doc id="2864502" url="https://pl.wikipedia.org/wiki?curid=2864502" title="Alburnus alburnus alborella">
Alburnus alburnus alborella



</doc>
<doc id="2864503" url="https://pl.wikipedia.org/wiki?curid=2864503" title="Cyprinus albor">
Cyprinus albor



</doc>
<doc id="2864505" url="https://pl.wikipedia.org/wiki?curid=2864505" title="Aspius alborella">
Aspius alborella



</doc>
<doc id="2864506" url="https://pl.wikipedia.org/wiki?curid=2864506" title="Aspius arborella">
Aspius arborella



</doc>
<doc id="2864507" url="https://pl.wikipedia.org/wiki?curid=2864507" title="Katastrofa Challengera">
Katastrofa Challengera



</doc>
<doc id="2864508" url="https://pl.wikipedia.org/wiki?curid=2864508" title="Cyprinus lanceolatus">
Cyprinus lanceolatus



</doc>
<doc id="2864510" url="https://pl.wikipedia.org/wiki?curid=2864510" title="Mario García Menocal">
Mario García Menocal

Aurelio Mario Gabriel Francisco García Menocal y Deop (ur. 17 grudnia 1866 w Jagüey Grande, zm. 7 września 1941 w Santiago de Cuba) – generał armii Kuby, polityk, uczestnik wojny o niepodległość kraju, następnie prezydent Kuby w latach 1913–1921 z ramienia Partii Konserwatywnej. Później zaangażował się w walkę przeciwko dyktaturze Gerardo Machado.

</doc>
<doc id="2864514" url="https://pl.wikipedia.org/wiki?curid=2864514" title="Leuciscus vulturius">
Leuciscus vulturius



</doc>
<doc id="2864515" url="https://pl.wikipedia.org/wiki?curid=2864515" title="Leuciscus albidus">
Leuciscus albidus



</doc>
<doc id="2864516" url="https://pl.wikipedia.org/wiki?curid=2864516" title="Alburnus alburnus albidus">
Alburnus alburnus albidus



</doc>
<doc id="2864517" url="https://pl.wikipedia.org/wiki?curid=2864517" title="Dorel Simion">
Dorel Simion

Dorel Simion (ur. 13 lutego 1977 w Bukareszcie) − rumuński bokser, medalista olimpijski, a także mistrz świata i europy.
Kariera amatorska.
W 1997 roku zdobył złoty medal na mistrzostwach świata w Budapeszcie. W finale jego rywalem był Paata Gwasalija.
W 1998 roku zdobył złoty medal na mistrzostwach Europy w Mińsku. W finale pokonał Turka Nurhana Süleymanoğlu.
W 2000 roku zdobył brązowy medal podczas igrzysk olimpijskich w Sydney. W półfinale przegrał z Olegiem Saitowem, który zdobył złoty medal.

</doc>
<doc id="2864518" url="https://pl.wikipedia.org/wiki?curid=2864518" title="KIC 05807616">
KIC 05807616



</doc>
<doc id="2864519" url="https://pl.wikipedia.org/wiki?curid=2864519" title="Egling a.d.Paar">
Egling a.d.Paar



</doc>
<doc id="2864520" url="https://pl.wikipedia.org/wiki?curid=2864520" title="Egling">
Egling



</doc>
<doc id="2864522" url="https://pl.wikipedia.org/wiki?curid=2864522" title="Carlos Mendieta">
Carlos Mendieta

Carlos Mendieta y Montefur (ur. 4 listopada 1873, zm. 27 września 1960) – kubański pułkownik i polityk, uczestnik wojny o niepodległość kraju, liberał, a następnie – od 1923 – działacz Unii Narodowej. Przeciwnik Gerardo Machado, po jego obaleniu objął tymczasowo urząd prezydenta od 18 stycznia 1934 do rezygnacji11 grudnia 1935 przy faktycznej władzy Fulgencio Batisty.

</doc>
<doc id="2864523" url="https://pl.wikipedia.org/wiki?curid=2864523" title="Gaia Vuerich">
Gaia Vuerich

Gaia Vuerich (ur. 4 lipca 1991 w Cavalese) – włoska biegaczka narciarska.

</doc>
<doc id="2864525" url="https://pl.wikipedia.org/wiki?curid=2864525" title="Eglingen">
Eglingen



</doc>
<doc id="2864526" url="https://pl.wikipedia.org/wiki?curid=2864526" title="Pole pszenicy z białym domem w Auvers">
Pole pszenicy z białym domem w Auvers

Pole pszenicy z białym domem w Auvers (hol. "Korenveld en wit landhuis", ang. "Wheat Field at Auvers with White House Thatched Cottages") – obraz Vincenta van Gogha (nr kat.: F 804, JH 2018) namalowany w czerwcu 1890 podczas pobytu w miejscowości Auvers-sur-Oise.
Okoliczności powstania obrazu.
16 maja Vincent van Gogh opuścił szpital psychiatryczny w Saint-Rémy i wyruszył w podróż do Paryża, gdzie zjawił się następnego dnia. W Paryżu po raz pierwszy spotkał żonę brata Johannę i ich niedawno narodzonego syna, Vincenta Willema. 20 maja wyjechał do Auvers-sur-Oise, gdzie miał przebywać pod opieką doktora Paula Gacheta. Sama miejscowość wywarła na nim pozytywne wrażenie. Szczególnie przypadły mu do gustu stare domy, które wkrótce miały stać się tematem niektórych jego obrazów. Zaczął też malować okolice Arles. Tematem kilkunastu jego prac stało się pole pszenicy.
W liście do siostry Willeminy z 13 czerwca 1890 pisał o namalowaniu kilku obrazów, w tym pola pszenicy z białym domem:
Opis i analiza.
Na pierwszym planie znajduje się pole pszenicy. W pewnej odległości został umieszczony dom. Całość artysta przedstawił w sposób zrelaksowany i spokojny, podchodząc do tematu obiektywnie i z nutką dywagacji nad codzienną scenerią uchwyconą w konkretnej chwili. Pszenica stopniowo dojrzewa, a poza polem widoczne jest panoramiczne tło gdzie motywy są ciasno upakowane, a kontury zaczynają się rozmywać. Van Gogh wprowadził na użytek przedstawianej scenerii swój indywidualny styl powracając do założenia, które zaniedbywał od lat: zwyczajnego ukazywania rzeczy takimi, jakimi one są. Ruchami pędzla artysta wprowadził porządek w łan pszenicy, utrwalając zdecydowanym pociągnięciem każdy jej pojedynczy kłos. Koloru użył w sposób umiarkowany, ograniczając do wariacji pomiędzy zielenią, delikatną żółcienią a błękitem. Jedynie do przedstawienia pobielonych na biało ścian domu użył beznamiętnej bieli. W obrazie dominuje harmonia. Van Gogh starannie usunął wszelkie ślady swojej obecności, a rejestrując w sposób zwyczajny i bezinteresowny wygląd pozamiejskiej okolicy osiągnął efekt sterylnej sielanki. 
Artysta nie zawsze był tak rygorystyczny wobec siebie, jak na tym obrazie. Jego wyciszona, prawie kojąca sztuka nigdy nie istniała bez swego bardziej zjadliwego odpowiednika – sztuki demonstracyjnej, zależnej od ruchu i zniekształcenia. W Auvers van Goghowi zasadniczo udało się połączyć dwa pozornie nieprzystawalne założenia: szaleństwo i równowagę, gwałtowność i kontrolę, chaos i uporządkowanie. Ogólnie rzecz biorąc jego obrazy z tego okresu nabrały bardziej dekoracyjnego charakteru, zbliżając się do ideału, z którym artysta flirtował już w Arles. Van Gogh dążył do sztuki bardziej giętkiej i elastycznej, której podstawą było czyste piękno współzależnych form, a w tym względzie jego wysiłki nie były zbyt odległe od założeń secesji. O ile w Saint-Rémy artysta, skrępowany ograniczeniami spowodowanymi swą trudną sytuacją, starał się przetwarzać malowane motywy w duchu abstrakcji, aż stawały się metaforami jego własnego stanu psychicznego, to w Auvers jego upodobanie do chaosu zostało zrównoważone przez głęboko zakorzeniony perfekcjonizm.

</doc>
<doc id="2864527" url="https://pl.wikipedia.org/wiki?curid=2864527" title="Północny Okręg Przemysłowy">
Północny Okręg Przemysłowy

Północny Okręg Przemysłowy (okręg Pekin-Tianjin) () – okręg przemysłowy w północno-wschodnich Chinach, powstały na bazie wielkich zasobów węgla kamiennego, ropy naftowej, rud żelaza i wanadu, z rozwiniętym hutnictwem żelaza i stopów metali (Pekin, Tangshan, Tianjin). Ponadto, w Tianjinie i Pekinie produkuje się samochody osobowe, statki, przetwarza węgiel kamienny i ropę naftową. Rozwinięty jest także przemysł gumowy, tworzyw sztucznych, lekki i spożywczy, a od niedawna także elektroniczny i precyzyjny.

</doc>
<doc id="2864528" url="https://pl.wikipedia.org/wiki?curid=2864528" title="Lizardo García">
Lizardo García

Lizardo Garcia Soroza (ur. 26 kwietnia 1844 w Guayaquil, zm. 29 maja 1927 tamże) – ekwadorski polityk i przedsiębiorca, prezes banku w Guayaquil, minister spraw ekonomicznych (1895), wiceprezydent senatu Ekwadoru (1901-1905), a następnie prezydent kraju od 1 września 1905 do 15 stycznia 1906 z ramienia Partii Liberalnej (frakcji Leonidasa Plazy). Został obalony przez Eloya Alfaro w wojskowym zamachu stanu. W 1906 udał się na emigrację, z której powrócił w 1911 po zamordowaniu Alfaro.

</doc>
<doc id="2864533" url="https://pl.wikipedia.org/wiki?curid=2864533" title="Przyjeziorny Okręg Przemysłowy">
Przyjeziorny Okręg Przemysłowy

Przyjeziorny Okręg Przemysłowy – okręg przemysłowy zlokalizowany w północnej części USA, z głównymi ośrodkami: Toledo, Chicago, Cleveland, Buffalo i Detroit, powstały na bazie złóż rud żelaza i miedzi, obecnie korzystający z surowców importowanych z Kanady i Ameryki Łacińskiej dowożonych Drogą Wodną Świętego Wawrzyńca. Rozwinięte są tu następujące gałęzie przemysłu:

</doc>
<doc id="2864534" url="https://pl.wikipedia.org/wiki?curid=2864534" title="Ricardo J. Alfaro">
Ricardo J. Alfaro

Ricardo Joaquín Alfaro Jované (ur. 20 sierpnia 1882, zm. 23 lutego 1971) – panamski prawnik, pisarz, sędzia i dyplomata. Tymczasowy prezydent Panamy od 16 stycznia 1931 do 5 czerwca 1932.
Działacz Narodowej Partii Liberalnej.
Profesor prawa na uniwersytecie w mieście Panamie, dwukrotnie sprawował urząd ministra spraw zagranicznych (1918-1921 i 1946-1947). Sprawował funkcję ambasadora w Stanach Zjednoczonych. Był I wiceprezydentem Panamy od 1928 do 1930 i w 1931. W 1936 podpisał z USA układ o zmniejszeniu uprawnień Stanów Zjednoczonych w strefie Kanału Panamskiego. Członek Komisji Prawa Międzynarodowego w latach 1949-1953. Sędzia Międzynarodowego Trybunału Sprawiedliwości w Hadze w latach 1961-1964.

</doc>
<doc id="2864535" url="https://pl.wikipedia.org/wiki?curid=2864535" title="Puchar Kontynentalny (KHL)">
Puchar Kontynentalny (KHL)



</doc>
<doc id="2864538" url="https://pl.wikipedia.org/wiki?curid=2864538" title="Okręg Minas Gerais">
Okręg Minas Gerais

Okręg Minas Gerais - okręg przemysłowy w południowo-wschodniej Brazylii, powstały na bazie bogatych złóż rud żelaza, cyny, złota, uranu, toru i boksytów. Z powodu skromnej bazy energetycznej okręgu, konieczna była jednak budowa wielu hydroelektrowni oraz import węgla kamiennego i ropy naftowej. Hutnictwo żelaza i metali nieżelaznych funkcjonuje w Itabirze, Ouro Preto, Belo Horizonte. Rozwinięty jest także przemysł obrabiarkowy, samochodowy, zbrojeniowy, petrochemiczny, włókienniczy oraz spożywczy.

</doc>
<doc id="2864540" url="https://pl.wikipedia.org/wiki?curid=2864540" title="Filip Palić">
Filip Palić

Filip Palić (ur. 13 września 1979) − chorwacki bokser, brązowy medalista mistrzostw świata i srebrny medalista mistrzostw europy.
Kariera amatorska.
W 2000 roku zdobył srebrny medal na mistrzostwach europy w Tampere. W finale pokonał go na punkty (6:4), Rosjanin Aleksandr Maletin.
W 2001 roku zdobył brązowy medal na mistrzostwach świata w Belfaście. W półfinale pokonał go Kubańczyk Mario Kindelán.
W 2005 i 2009 roku zdobył brązowy medal na mistrzostwach unii europejskiej. W 2009 zdobył również srebrny medal na igrzyskach śródziemnomorskich w Pescarze. W finale, przegrywając z Domenico Valentino.

</doc>
<doc id="2864541" url="https://pl.wikipedia.org/wiki?curid=2864541" title="Wenus i Mars (obraz Paola Veronesego z 1575)">
Wenus i Mars (obraz Paola Veronesego z 1575)

Wenus i Mars () – obraz włoskiego malarza renesansowego Paola Veronesego, sygnowany na kamiennej płycie: "PAVLUS VERONENSIS F".
Obraz został zamówiony przez cesarza Rudolfa i był jednym z trzech dzieł o tematyce mitologiczno-miłosnej zleconych artyście. Dwa pozostałe znajdują się we Frick Collection w Nowym Jorku: "Alegoria Cnoty i Występku" i "Alegoria źródła Mądrości i Mocy". Porusza temat romantycznej miłości rzymskiej bogini miłości Wenus i boga wojny Marsa opisanej w "Metamorfozach" Owidiusza.
Opis obrazu i interpretacja.
Akt spotkania dwojga kochanków rozgrywa się w sielankowo spokojnej scenerii. Z lewej strony stoi naga bogini, lewą ręką obejmując przybyłego Marsa, siedzącego przed nią w zbroi. Prawa dłoń Wenus spoczywa na piersi z której wypływa mleko czym podkreśla swoją kobiecość. Z prawej strony znajduje się bojowy rumak boga wojny, poskramiany przez jednego z amorków. Jego sylwetka wzorowana jest na antycznych pomnikach konnych. Podkreślona muskulatura zwierzęcia wyraża jego siłę, a pochylona głowa i spokojne oczy łagodzą jego obraz. Ukazane dwa putta stanowią klucz do interpretacji dzieła. Pierwszy poskramiający konia symbolizuje ujarzmienie miłosnych pragnień boga Marsa, panowanie nad namiętnościami. Drugi putto, przewiązujący wstążkę wokół nogi Wenus, symbolizuje połączenie kochanków w wieczną miłość i harmonię panującą w okresie bez wojen. Mleko wypływające z piersi Wenus symbolizuje bogactwo pokoju, będący pokarmem dla ludzkości.
Veronese zachował równowagę kompozycji. Każda postać ma swoją przestrzeń niezburzoną przypadkowymi elementami. By uzyskać taki obraz malarz kilkakrotnie przemalowywał swoją pracę. Badania rentgenowskie opisane przez Alana Burroughsa w książce pt. "Art Criticism from a Laboratory" wykazały, iż ułożenie ciała Wenus było inne i prawdopodobnie była okryta draperią ciągnącą się aż do dołu. Skrzydlatego cherubinka nie było w pierwotnej wersji. Nie wiadomo dlaczego Veronese dokonał tych zmian. Odziana Wenus miała zupełnie inny wydźwięk, bardziej pruderyjny, a brak amora nadawał by scenie bardziej przyziemne erotyczne znaczenie spotkania dwóch kochanków. Drobne zmiany jakie dokonał malarz "nadały dziełu nowy wymiar duchowości i niewinności"
Proweniencja.
W 1621 roku dokonano spisu ewidencyjnego m.in. dzieł znajdujących się w kolekcji Rudolfa II w pałacu w Pradze. Przez kolejne wieki obraz miał wielu właścicieli i krążył po całej Europie. W jego posiadaniu był Ferdynand III Habsburg, a po najeździe Szwedów na Pragę w 1648 roku trafił do kolekcji królowej szwedzkiej Krystyny w jej rzymskiej rezydencji. Następnie trafił do rodziny Odescalchich, później do kolekcji książąt orleańskich m.in. do księcia Filipa Orleańskiego w Paryżu. W 1792 roku trafił do zbiorów Edouarda de Walckiersa z Brukseli by w 1798 ponownie wrócić do Paryża, a następnie do Anglii, do Londynu. Tam, mając wielu właścicieli, znajdował się do 1910 roku, kiedy to został sprzedany do Metropolitan Museum of Art.

</doc>
<doc id="2864542" url="https://pl.wikipedia.org/wiki?curid=2864542" title="Galina Polskich">
Galina Polskich

Galina Aleksandrowna Polskich ros. Галина Александровна Польских (ur. 27 listopada 1939 w Moskwie) – radziecka i rosyjska aktorka filmowa.
Życiorys.
Wcześnie straciła rodziców - jej ojciec zginął na froncie, a matka tuż po wojnie zmarła na gruźlicę. Galina wychowywała się w domu dziecka, a następnie trafiła pod opiekę babki.
W 1964 ukończyła studia aktorskie w WGIK (klasa Michaiła Romma) i zaczęła pracę w jednym z teatrów moskiewskich.
Na ekranie filmowym zadebiutowała w 1959, niewielką rolą w filmie Białe noce (reż. Iwan Pyrjew). Ma na swoim koncie ponad 140 ról filmowych, większość z nich stanowią role drugoplanowe.
W 1979 została wyróżniona tytułem Ludowej Artystki RFSRR. W 1999 została odznaczona Orderem Zasług dla Ojczyzny IV klasy.
Pierwszy raz wyszła za mąż jeszcze w okresie studiów, a jej wybrankiem był reżyser Faik Gasanow, który zginął tragicznie w 1965. Drugim mężem aktorki był reżyser Aleksandr Surin. Ma dwie córki (Iradę i Marię).

</doc>
<doc id="2864543" url="https://pl.wikipedia.org/wiki?curid=2864543" title="Nadwozie skrzyniowe">
Nadwozie skrzyniowe

Nadwozie skrzyniowe - otwarte nadwozie samochodów dostawczych i ciężarowych składające się z kabiny kierowcy i oddzielnej przestrzeni ładunkowej zwanej skrzynią ładunkową, która składa się z podłogi oraz otwieranych burt oraz klapy z tyłu. 
Samochody z nadwoziem skrzyniowym służą głównie do transportu ładunków zarówno przewożonych luzem jak i umieszczonych różnych opakowaniach często umieszczonych na paletach. 
W zastosowaniach militarnych samochody z nadwoziem skrzyniowym wyposażonym w plandekę wykorzystuje się również do przewozu żołnierzy. 
Skrzynia ładunkowa może być stała lub podnoszona, stosowana w samochodach typu wywrotka przystosowanych do mechanicznego wyładunku materiałów sypkich.

</doc>
<doc id="2864544" url="https://pl.wikipedia.org/wiki?curid=2864544" title="Neogobius melanostomus affinis">
Neogobius melanostomus affinis



</doc>
<doc id="2864545" url="https://pl.wikipedia.org/wiki?curid=2864545" title="Neogobius cephalarges cephalarges">
Neogobius cephalarges cephalarges



</doc>
<doc id="2864546" url="https://pl.wikipedia.org/wiki?curid=2864546" title="Apollonia melanostoma">
Apollonia melanostoma



</doc>
<doc id="2864547" url="https://pl.wikipedia.org/wiki?curid=2864547" title="Te Deum (ujednoznacznienie)">
Te Deum (ujednoznacznienie)



</doc>
<doc id="2864548" url="https://pl.wikipedia.org/wiki?curid=2864548" title="Kuźniecki Okręg Przemysłowy">
Kuźniecki Okręg Przemysłowy

Kuźniecki Okręg Przemysłowy (Kuzbas) - okręg przemysłowy w południowej Rosji. Powstał na bazie węgla kamiennego (Kuźnieckie Zagłębie Węglowe), rud żelaza, cynku i ołowiu. Rozwinęły się tu następujące gałęzie przemysłu:

</doc>
<doc id="2864549" url="https://pl.wikipedia.org/wiki?curid=2864549" title="Toʻlqinboy Turgʻunov">
Toʻlqinboy Turgʻunov

Toʻlqinboy Bulturaliyevich Turgʻunov (ur. 6 lutego 1977 w Qorasuv) – uzbecki bokser, srebrny medalista mistrzostw świata w Houston. W 1999 roku otrzymał tytuł „Dumy Uzbekistanu” ("Oʻzbekiston iftixori"), a w 2000 roku – tytuł „Zasłużonego sportowca Republiki Uzbeskitanu” ("Oʻzbekiston Respublikasida xizmat koʻrsatgan sportchi").
Kariera amatorska.
W 1999 zdobył srebrny medal podczas mistrzostw świata w Houston. W finale przegrał z Amerykaninem Ricardo Juárezem.

</doc>
<doc id="2864550" url="https://pl.wikipedia.org/wiki?curid=2864550" title="Babka krągła">
Babka krągła



</doc>
<doc id="2864553" url="https://pl.wikipedia.org/wiki?curid=2864553" title="Grupa warowna &quot;Scharnhorst&quot;">
Grupa warowna &quot;Scharnhorst&quot;



</doc>
<doc id="2864555" url="https://pl.wikipedia.org/wiki?curid=2864555" title="Pseudorasbora parva uchidai">
Pseudorasbora parva uchidai



</doc>
<doc id="2864556" url="https://pl.wikipedia.org/wiki?curid=2864556" title="Leuciscus pusillus">
Leuciscus pusillus



</doc>
<doc id="2864557" url="https://pl.wikipedia.org/wiki?curid=2864557" title="David Conrad">
David Conrad

David Crawford Conrad (ur. 17 sierpnia 1967 w Pittsburghu) – amerykański aktor telewizyjny i filmowy, najlepiej znany z dramatu "Siła i honor" (2000), komedii "Polowanie na druhny" (2005) i serialu "Zaklinacz dusz" (2005-2010) z Jennifer Love Hewitt.
Życiorys.
Wczesne lata.
Urodził się i dorastał w Pittsburghu w stanie Pensylwania jako najmłodszy z trzech synów inżyniera Jima Conrada i bibliotekarki Margaret Conrad. Jego dziadek ze strony ojca Frank Conrad był jednym z pionierów radia, jako pierwszy prowadził stałą amatorską rozgłośnię radiową, projektant nadajnika pierwszej licencjonowanej stacji radiofonicznej KDKA. 
Dorastał na granicy Edgewood, na przedmieściach Pittsburgha. W latach 80. na drugim roku w Swissvale High School, przeniósł się do The Kiski School, którą ukończył w 1985 roku. Studiował historię na Brown University, zanim w 1990 roku podjął pracę jako stolarz i malarz pokojowy. Następnie udał się na studia teatralne w prestiżowej szkole nowojorskiej Juilliard School, gdzie w latach 1992–96 był członkiem Wydziału Dramatu Group 25.
Kariera.
Na planie filmu "Czarnoksiężnik prędkości i czasu" ("The Wizard of Speed and Time", 1988) z udziałem Philipa Michaela Thomasa był drugim kaskaderem jako kierowca. Jeszcze podczas studiów wystąpił w scenicznej adaptacji powieści Johna Irvinga "Wbrew regułom" ("Cider House Rules") w reżyserii także aktora Toma Hulce i zadebiutował na ekranie w niewielkiej roli w dramacie "Under Heat" (1994) z Lee Grant. Po ukończeniu studiów, w 1995 roku przyjął rolę Petera Gutenberga w filmie "Śnieżka dla dorosłych" ("Snow White in the Black Forest") z Sigourney Weaver. Film miał swoją premierę 18 lipca 1997 na Showtime.
Kontynuując karierę sceniczną, w 1998 roku zadebiutował na Broadwayu w przedstawieniu Terence’a Rattigana "Głębokie błękitne morze", wcielając się w rolę Fredericka Page, młodszego kochanka Hester Collyer (Blythe Danner). Grał także w dramacie autorstwa Williama Shakespeare’a "Ryszard II", sztuce Toma Stopparda "Indian Ink" (1999) jako David Durance w American Conservatory Theater, Geary Theater w San Francisco i tragedii szekspirowskiej "Troilus i Kresyda" (2001) jako Hektor w nowojorskim American Place Theatre. W czerwcu 2009 roku pojawił się jako Pale w inscenizacji "Burn This" w New Hazlett Theater w Pittsburghu.
Występował też w wielu produkcjach telewizyjnych, w tym w dramacie "Weekend" ("The Weekend", 1999) z Geną Rowlands i Brooke Shields oraz Hallmark Hall of Fame/CBS "Pora cudów" ("A Season for Miracles", 1999) u boku Carli Gugino i Kathy Baker.

</doc>
<doc id="2864559" url="https://pl.wikipedia.org/wiki?curid=2864559" title="Świtkowa">
Świtkowa

Świtkowa (słow. "Svitkova", 1082 m) – szczyt w Grupie Oszusa w Beskidzie Żywieckim (Beskidy Orawskie na Słowacji), znajdujący się w głównym grzbiecie tego pasma, pomiędzy przełęczą Przysłop, a Bukowiną (1049 m). Grzbietem tym przebiega granica polsko-słowacka oraz Wielki Europejski Dział Wodny. Świtkowa jest najbardziej na zachód wysuniętym szczytem Grupy Oszusa. Jej północno-wschodnie stoki są polskie i opadają do doliny potoku Cicha w Soblówce, w południowo-zachodnim natomiast kierunku odbiega od Świtkowej długi grzbiet opływany przez dwa źródłowe cieki Vychylovki. Znajduje się on w całości na Słowacji. 
Świtkowa jest zalesiona, ale u jej południowych podnóży (na Słowacji) znajduje się należąca do osady Vychylovka duża polana z domkami letniskowymi. Duże polany, znajdują się również u podnóży jej polskich stoków, w miejscowości Soblówka, na większości z nich jednak zaprzestano już ich koszenia i wypasania, wskutek czego zarastają lasem. Do przełęczy Przysłop stoki Świtkowej opadają stromo, a różnica wysokości wynosi około 120 m, w kierunku Bukowiny natomiast Świtkowa tworzy dość równy grzbiet o niewielkich różnicach wysokości.
Przez szczyt Świtkowej prowadzi słowacki szlak turystyczny (niebieski), można na niego wejść z przełęczy Przysłop.

</doc>
<doc id="2864560" url="https://pl.wikipedia.org/wiki?curid=2864560" title="Always (singel Mai Kuraki)">
Always (singel Mai Kuraki)

always – dziewiąty singel japońskiej piosenkarki Mai Kuraki, wydany 6 czerwca 2001 roku. Utwór tytułowy został wykorzystany jako 12 ending (odc. 233–247) anime "Detektyw Conan" oraz piosenka przewodnia filmu "". Singel osiągnął 2 pozycję w rankingu Oricon i pozostał na liście przez 7 tygodni, sprzedał się w nakładzie egzemplarzy. Singel zdobył status platynowej płyty.

</doc>
<doc id="2864562" url="https://pl.wikipedia.org/wiki?curid=2864562" title="Always">
Always



</doc>
<doc id="2864564" url="https://pl.wikipedia.org/wiki?curid=2864564" title="Poniedziałki na chirurgii">
Poniedziałki na chirurgii

Poniedziałki na chirurgii () – amerykański serial telewizyjny o tematyce medycznej, wyprodukowany i nadawany przez telewizję TNT od 4 lutego 2013 roku do 8 kwietnia 2013 roku. Serial jest oparty na książce Dr Sanjaya Gupty (neurochirurg), który jest także producentem wykonawczym. Scenariusz napisał David E. Kelley. W Polsce serial będzie emitowany od 4 stycznia 2016 roku przez TNT Polska
Fabuła.
Akcja serialu toczy wokół życia prywatnego i służbowego chirurgów ze szpitala Chelsea General Hospital w Portland,stanu Oregon. Tytuł serialu nawiązuje do cotygodniowych spotkań lekarskich, na których omawiane są komplikacje i błędy w opiece nad pacjentami.
Odcinki.
Sezon 1 (2013).
!! style="background-color: #36f; color:#100; text-align: center;"|#
!! style="background-color: #36f; color:#100; text-align: center;"|Tytuł
!! style="background-color: #36f; color:#100; text-align: center;"|Polski tytuł
!! style="background-color: #36f; color:#100; text-align: center;"|Reżyseria
!! style="background-color: #36f; color:#100; text-align: center;"|Scenariusz
!! style="background-color: #36f; color:#100; text-align: center;"|Premiera 
!! style="background-color: #36f; color:#100; text-align: center;"|Premiera 

</doc>
<doc id="2864565" url="https://pl.wikipedia.org/wiki?curid=2864565" title="Bukowina (Grupa Oszusa)">
Bukowina (Grupa Oszusa)

Bukowina (słow. "Talapkov Beskyd", 1077 m) – szczyt w Grupie Oszusa w Beskidzie Żywieckim (Beskidy Orawskie na Słowacji), znajdujący się w głównym grzbiecie tego pasma, pomiędzy Świtkową (1082 m), a Beskidem Bednarów (1093 m). Grzbietem tym przebiega granica polsko-słowacka oraz Wielki Europejski Dział Wodny. Bukowina to mało wybitny szczyt, ale ma znaczenie topograficzne, gdyż jest zwornikiem. Jej północne stoki są polskie i opadają do doliny potoku Cicha w Soblówce, w południowym natomiast kierunku odbiega od Bukowiny długi grzbiet, który poprzez wzniesienia Mrvova Kykula (1040 m) i Prieval (846 m) ciągnie się do doliny potoku Harvelka. Górną część tego grzbietu (pod szczytem Bukowiny) opływa jeden ze źródłowych cieków Vychylovki oraz Bukovinský potok. Grzbiet ten w całości znajduje się na Słowacji.
Bukowina jest zalesiona, ale na jej południowo-wschodnich, opadających do Bukovinskiego potoku stokach (na Słowacji) znajduje się niewielkie polany. Duże polany, znajdują się również u podnóży jej polskich stoków, w miejscowości Soblówka, na większości z nich jednak zaprzestano już ich koszenia i wypasania, wskutek czego zarastają lasem.
Przez szczyt Bukowiny prowadzi słowacki szlak turystyczny (niebieski), można na niego wejść z przełęczy Przysłop. Na szczycie Bukowiny dołącza do niego ze Słowacji inny (zielony) szlak.

</doc>
<doc id="2864566" url="https://pl.wikipedia.org/wiki?curid=2864566" title="Silvio Cator">
Silvio Cator

Silvio Paul Cator (ur. 9 października 1900 w Cavaellon, zm. 22 lipca 1952 w Port-au-Prince) – haitański lekkoatleta specjalizujący się w skoku w dal oraz w skoku wzwyż, trzykrotny uczestnik letnich igrzysk olimpijskich (Paryż 1924, Amsterdam 1928, Los Angeles 1932), srebrny medalista olimpijski z Amsterdamu w skoku w dal.
Jego rekord życiowy w skoku w dal (7,93 m) ustanowiony we wrześniu 1928 jest aktualnym rekordem Haiti (stan na 2019).

</doc>
<doc id="2864568" url="https://pl.wikipedia.org/wiki?curid=2864568" title="Utting">
Utting



</doc>
<doc id="2864569" url="https://pl.wikipedia.org/wiki?curid=2864569" title="Wieża ciśnień w Gołdapi">
Wieża ciśnień w Gołdapi

Wieża ciśnień w Gołdapi – wieża wodna znajdująca się w Gołdapi przy ulicy Ignacego Paderewskiego, w pobliżu ul. Suwalskiej, wybudowana w 1905 roku przez gdańskie przedsiębiorstwo A. W. Müller. Po pęknięciu zbiornika w 1986 wyłączona z eksploatacji. Od 1991 figuruje w Rejestrze Zabytków. Wyremontowana w latach 2008-2009. Od uroczystego otwarcia 17 lipca 2009 pełni funkcję punktu widokowego, jako jeden z najwyższych punktów Gołdapi.

</doc>
<doc id="2864570" url="https://pl.wikipedia.org/wiki?curid=2864570" title="Tulkunbay Turgunov">
Tulkunbay Turgunov



</doc>
<doc id="2864572" url="https://pl.wikipedia.org/wiki?curid=2864572" title="Wes Johnson">
Wes Johnson



</doc>
<doc id="2864573" url="https://pl.wikipedia.org/wiki?curid=2864573" title="Tonton Semakala">
Tonton Semakala

Tonton Semakala (ur. 5 kwietnia 1975 w Kinshasie) – szwedzki bokser, brązowy medalista mistrzostw świata w Budapeszcie.
Kariera amatorska.
W 1997 roku zdobył brązowy medal podczas mistrzostw świata w Budapeszcie. W półfinale pokonał go na punkty (10:5) Paata Gwasalija, który zdobył srebrny medal.
Kariera zawodowa.
Jako zawodowiec zadebiutował w 1998 roku. Na zawodowym ringu stoczył 18 walk, z których 17 wygrał i 1 przegrał. Nie odniósł żadnych sukcesów, kończąc karierę w 2008 roku.
Przypisy.
 

</doc>
<doc id="2864574" url="https://pl.wikipedia.org/wiki?curid=2864574" title="POSM II st. w Katowicach">
POSM II st. w Katowicach



</doc>
<doc id="2864577" url="https://pl.wikipedia.org/wiki?curid=2864577" title="Muchtarchan Dildabekow">
Muchtarchan Dildabekow



</doc>
<doc id="2864584" url="https://pl.wikipedia.org/wiki?curid=2864584" title="Dirk Eigenbrodt">
Dirk Eigenbrodt

Dirk Eigenbrodt (ur. 10 kwietnia 1969 we Frankfurcie) – niemiecki bokser, mistrz Europy z 1993 oraz medalista mistrzostw świata z Budapesztu.
Kariera amatorska.
W 1993 roku zdobył złoty medal podczas mistrzostw europy w Bursie. W finale pokonał Aleksandra Lebziaka.
W 1997 roku zdobył brązowy medal podczas mistrzostw świata w Budapeszcie. W półfinale przegrał z Węgrem Zsoltem Erdeiem, który zdobył złoty medal.

</doc>
<doc id="2864587" url="https://pl.wikipedia.org/wiki?curid=2864587" title="Theodore Bruce">
Theodore Bruce

Theodore William "Bill" Bruce (ur. 28 lipca 1923 w Adelaide, zm. 1 sierpnia 2002) – australijski lekkoatleta specjalizujący się w skoku w dal oraz skoku wzwyż, uczestnik letnich igrzysk olimpijskich w Londynie (1948), srebrny medalista olimpijski w skoku w dal. Podczas igrzysk startował również w biegu eliminacyjnym sztafety 4 x 100 metrów.

</doc>
<doc id="2864593" url="https://pl.wikipedia.org/wiki?curid=2864593" title="Muzeum Kryminalistyki w Gdańsku">
Muzeum Kryminalistyki w Gdańsku

Muzeum Kryminalistyki – muzeum znajdujące się w Gdańsku, które mieści się przy ul. Bażyńskiego 6 w budynku Wydziału Prawa i Administracji Uniwersytetu Gdańskiego. Jedyna w Polsce placówka tego rodzaju.
Zbiory muzeum są gromadzone od przeszło 30 lat, wcześniej znajdowały się w Katowni i Wieży Więziennej na Targu Węglowym w Gdańsku, zlokalizowana była tam Pracownia Kryminalistyki Uniwersytetu Gdańskiego. Po przeniesieniu do nowo wybudowanej siedziby Wydziału Prawa i Administracji Uniwersytetu Gdańskiego w Oliwie służyły głównie w procesie dydaktycznym studentom UG. Zbiory można było oglądać od początku ich gromadzenia, ale formalnie muzeum zostało utworzone 28 czerwca 2012 roku, a od stycznia 2013 zostały udostępnione szerszej publiczności.
W muzeum jest dział broni i amunicji, gdzie zgromadzono m.in. broń palną, pneumatyczną, zabytkową, sportową i wojskową oraz wyposażenie i umundurowanie policyjne i wojskowe, broń gazową, alarmową, sygnałową, broń białą, przedmioty przeznaczone do obezwładniania osób za pomocą energii elektrycznej, broń samodziałową oraz siekiery i kusze. W skład zbioru wchodzą też eksponaty związane z medycyną sądową, dokumentacja kryminalistyczna głośnych spraw kryminalnych, zbiory z zakresu fotografii kryminalistycznej, przedmioty służące do popełniania czynów zabronionych oraz pochodzące z przestępstw, m.in. narzędzia włamań, przyrządy i sprzęt kryminalistyczny służący do ujawniania i zabezpieczania śladów na miejscach zdarzeń oraz urządzenia do pomiaru prędkości, sfałszowane banknoty i monety polskie oraz zagraniczne, a także przedmioty zarekwirowane osadzonym w zakładach karnych i aresztach śledczych.
Część zbiorów poświęcona jest jednemu z bardziej znanych seryjnych morderców – działającemu na terenie Pomorza „Skorpionowi”. Można zobaczyć szubienicę, na której w 1987 wykonano na nim wyrok śmierci. Prezentowane eksponaty i fotografie pochodzą w większości z dokonanych przestępstw, jednym z eksponatów jest zmumifikowane ciało mężczyzny, liczące sobie ok. 300 lat. Są tu też ekspozycje dotyczące największych tragedii, przy jakich pracowali pomorscy policjanci i prokuratorzy, jak zawalenie się w wyniku eksplozji gazu w 1995 r. wieżowca w Gdańsku (zginęły wówczas 22 osoby) czy katastrofa autobusu w Gdańsku-Kokoszkach, w której były 32 ofiary śmiertelne.
Zbiory zgromadzone zostały we współpracy m.in. z Sądem Okręgowym w Gdańsku, Prokuraturą Okręgową w Gdańsku, pracownikami Laboratorium Kryminalistycznego Komendy Wojewódzkiej Policji w Gdańsku oraz Katedry i Zakładu Medycyny Sądowej Gdańskiego Uniwersytetu Medycznego.

</doc>
<doc id="2864598" url="https://pl.wikipedia.org/wiki?curid=2864598" title="Ernest Prišlič">
Ernest Prišlič

Ernest Prišlič (ur. 30 września 1993) – słoweński skoczek narciarski, reprezentant klubu SK Zagorje. Drużynowy złoty medalista Mistrzostw Świata Juniorów 2013, medalista mistrzostw kraju.
Przebieg kariery.
W zawodach FIS Cup zadebiutował w sierpniu 2008, zajmując 30. miejsce w konkursie w Szczyrbskim Jeziorze. 14 stycznia 2012 zajął 3. miejsce w zawodach tego cyklu rozgrywanych w Predazzo. W sezonie 2012/2013 zadebiutował w Pucharze Kontynentalnym. W pierwszym konkursie – zaliczanych do Letniego Pucharu Kontynentalnego 2012 zawodach w Klingenthal – zajął 76. miejsce. Pierwsze punkty zdobył 12 stycznia 2013 w Sapporo, zajmując 9. pozycję. Wziął udział w Mistrzostwach Świata Juniorów 2013 w Libercu. W drużynowych zawodach skoków narciarskich zdobył złoty medal.
20 lutego 2016 zajął 3. miejsce w konkursie Pucharu Kontynentalnego w Iron Mountain. W kilku innych konkursach tego cyklu w sezonie 2015/2016 również zajmował miejsca w pierwszej dziesiątce. 16 marca 2016, startując w treningu przedskoczków przed zawodami Pucharu Świata w lotach w Planicy, ustanowił swój rekord życiowy wynoszący 246 metrów, jest to najdłuższy lot wśród przedskoczków. We wrześniu 2016 dwukrotnie zdobył punkty Letniego Grand Prix w Czajkowskim.
4 grudnia 2016 podczas treningu został potrącony przez samochód i w stanie śpiączki trafił do szpitala w Lublanie, gdzie stwierdzono obrzęk mózgu i złamanie kości piszczelowej. 18 grudnia został wybudzony ze śpiączki. 17 miesięcy po wypadku powrócił do startów – pierwsze skoki oddał w maju 2018 na średniej skoczni w Zagorju ob Savi, a w lipcu 2018 rozpoczął występy w międzynarodowych zawodach, zajmując 26. miejsce w FIS Cupie w Villach.
Zdobywał medale mistrzostw Słowenii w zawodach drużynowych: w konkursie mężczyzn brązowy w 2016, a w rozgrywanych latem konkursach mieszanych złoty w 2015 oraz brązowe w 2012, 2013 i 2016.

</doc>
<doc id="2864601" url="https://pl.wikipedia.org/wiki?curid=2864601" title="Phryganellina">
Phryganellina

Phryganellina – klad ameb należących do supergrupy Amoebozoa w obrębie rzędu "Arcellinida".
W klasyfikacji Adl'a zaliczane są tu następujące rodzaje::

</doc>
<doc id="2864604" url="https://pl.wikipedia.org/wiki?curid=2864604" title="Mike Hanke (bokser)">
Mike Hanke (bokser)

Mike Hanke – niemiecki bokser, srebrny medalista mistrzostw świata w Budapeszcie.
Kariera amatorska.
W 1997 roku zdobył srebrny medal podczas mistrzostw świata w Budapeszcie. W półfinale przegrał z Ruslanem Chagayevem, jednak tytuł został mu odebrany, bo miał stoczone 2 profesjonalne walki..

</doc>
<doc id="2864607" url="https://pl.wikipedia.org/wiki?curid=2864607" title="UDJ">
UDJ



</doc>
<doc id="2864609" url="https://pl.wikipedia.org/wiki?curid=2864609" title="LWO">
LWO



</doc>
<doc id="2864610" url="https://pl.wikipedia.org/wiki?curid=2864610" title="Michael Dreher">
Michael Dreher

Michael Dreher (ur. 30 stycznia 1993) – niemiecki skoczek narciarski, reprezentant klubu SC Oberstdorf, drużynowy brązowy medalista Mistrzostw Świata Juniorów 2013.
Przebieg kariery.
W styczniu 2010 zadebiutował w zawodach FIS Cup. W konkursie w Lauschy zajął 24. miejsce. Po letniej części sezonu 2011/2012, w której zajmował miejsca w czołowej dziesiątce FIS Cup i Alpen Cup otrzymał szansę debiutu w Pucharze Kontynentalnym. Pierwsze punkty cyklu zdobył 29 listopada 2011 w swoim drugim starcie, zajmując 24. miejsce na skoczni w Rovaniemi. Wziął udział w Mistrzostwach Świata Juniorów 2012, zajmując 22. miejsce indywidualnie i 5. drużynowo. Zwyciężył w dwóch ostatnich w sezonie konkursach FIS Cupu, rozgrywanych w Garmisch-Partenkirchen. Sezon 2011/2012 tego cyklu ukończył na 3. pozycji w klasyfikacji generalnej.
W zawodach drużynowych na Mistrzostwach Świata Juniorów w Narciarstwie Klasycznym 2013 w Libercu zdobył brązowy medal. Indywidualnie zajął 42. lokatę. W marcu 2014 w Zakopanem zajął najwyższe w karierze, 9. miejsce w zawodach Pucharu Kontynentalnego.
Zajął 2. miejsce w klasyfikacji generalnej FIS Cup 2015/2016. W poszczególnych konkursach cyklu trzykrotnie zwyciężył. W oficjalnych zawodach międzynarodowych po raz ostatni wystąpił w marcu 2016 podczas FIS Cupu w Harrachovie. Po sezonie 2015/2016 ogłosił zakończenie kariery sportowej.

</doc>
<doc id="2864612" url="https://pl.wikipedia.org/wiki?curid=2864612" title="RKE">
RKE



</doc>
<doc id="2864613" url="https://pl.wikipedia.org/wiki?curid=2864613" title="Ernest Prislic">
Ernest Prislic



</doc>
<doc id="2864614" url="https://pl.wikipedia.org/wiki?curid=2864614" title="Meredith Gourdine">
Meredith Gourdine

Meredith Charles Gourdine (ur. 26 września 1929 w Newark, zm. 20 listopada 1998 w Houston) – amerykański lekkoatleta specjalizujący się w skoku w dal, uczestnik letnich igrzysk olimpijskich w Helsinkach (1952), srebrny medalista olimpijski w skoku w dal. 
Z zawodu był fizykiem.

</doc>
<doc id="2864616" url="https://pl.wikipedia.org/wiki?curid=2864616" title="MMX">
MMX



</doc>
<doc id="2864617" url="https://pl.wikipedia.org/wiki?curid=2864617" title="Alexey Romashov">
Alexey Romashov



</doc>
<doc id="2864618" url="https://pl.wikipedia.org/wiki?curid=2864618" title="Stanislav Oshepkov">
Stanislav Oshepkov



</doc>
<doc id="2864619" url="https://pl.wikipedia.org/wiki?curid=2864619" title="Georgiy Chervyakov">
Georgiy Chervyakov



</doc>
<doc id="2864621" url="https://pl.wikipedia.org/wiki?curid=2864621" title="KID">
KID



</doc>
<doc id="2864622" url="https://pl.wikipedia.org/wiki?curid=2864622" title="HAD">
HAD

HAD lub Had

</doc>
<doc id="2864623" url="https://pl.wikipedia.org/wiki?curid=2864623" title="AAR">
AAR



</doc>
<doc id="2864624" url="https://pl.wikipedia.org/wiki?curid=2864624" title="RNB">
RNB



</doc>
<doc id="2864626" url="https://pl.wikipedia.org/wiki?curid=2864626" title="VXO">
VXO



</doc>
<doc id="2864627" url="https://pl.wikipedia.org/wiki?curid=2864627" title="Kameno pole">
Kameno pole

Kameno pole () – wieś w północnej Bułgarii, w obwodzie Wraca, w gminie Roman, nad Ryczenem. Według danych Narodowego Instytutu Statystycznego w Bułgarii, 31 grudnia 2011 roku wieś liczyła 680 mieszkańców.
Na terenach dzisiejszego Kamena pola archeolodzy znaleźli ślady osadnictwa ludzkiego sprzed 40 000 lat. W miejscowości odkryto także trackie tumulusy. Na skraju wsi znajduje się cerkiew, gdzie, według legendy, pod jej fundamentami Iwan Asen II ukrył swoje złoto. Święty sobór odbywa się corocznie 22 marca.
Wokół Kamena pola znajdują się jaskinie. Tutejsze formacje skalne są pomnikami przyrody.

</doc>
<doc id="2864628" url="https://pl.wikipedia.org/wiki?curid=2864628" title="ZDY">
ZDY



</doc>
<doc id="2864630" url="https://pl.wikipedia.org/wiki?curid=2864630" title="Pellitida">
Pellitida

Pellitida – rząd ameb należących do supergrupy Amoebozoa w klasyfikacji Cavaliera-Smitha. Klasyfikacja Adla traktuje Pellitida jako klad.
Należą tutaj następujące rodziny według Cavalier-Smitha:
W klasyfikacji Adla wyróżniamy następujące rodzaje:

</doc>
<doc id="2864642" url="https://pl.wikipedia.org/wiki?curid=2864642" title="Helena Willman-Grabowska">
Helena Willman-Grabowska

Helena Antonina Willman-Grabowska (ur. 4 stycznia 1870 w Warszawie, zm. 31 października 1957 w Krakowie) – indolog i iranista, wykładowca paryskiej Sorbony, pierwsza kobieta wykładowca i profesor w historii Uniwersytetu Jagiellońskiego.
Dzieciństwo, młodość, rodzina.
Była córką Józefa Wojciecha Grabowskiego (1818-1892) i jego ostatniej, trzeciej żony Elżbiety z Lipińskich (1848-1908). Ojciec urodził się w rodzinie Błażeja Grabowskiego (1783-1849), niepiśmiennego wyrobnika (dorywczego pracownika najemnego) pochodzącego z Osiecka pod Garwolinem, który przybył do Warszawy na początku XIX wieku. Sam wybrał fach kowalski, zdobył wykształcenie i majątek. Zgodnie z prawami cechowymi przeszedł wszystkie stopnie zawodowe, od czeladnika aż do wyzwolenia się na mistrza ok. 1850 roku.
Na przełomie lat 50. i 60. XIX wieku Józef Grabowski nabył dom przy ul. Grzybowskiej 51 (nr hip. 1046a, pierzeja południowa między Żelazną a Wronią), gdzie mieszkał odtąd wraz z liczną rodziną i gdzie mieściła się także prowadzona przezeń kuźnia. Zakład ten przejął po nim w 1884 roku jeden z jego zięciów Piotr Wiśniewski – również mistrz kowalski, przed i po I wojnie światowej pełniący urząd starszego (prezesa zarządu) warszawskiego cechu kowali – który rozwinął go w znaną w całym kraju fabrykę luksusowych powozów. Działalność tę w dwudziestoleciu międzywojennym kontynuował zaś z kolei pod tym samym adresem Lucjan Wiśniewski, syn Piotra i wnuk Józefa Grabowskiego, pod firmą „Respol”, reklamującą się jako „I-sza w Kraju Mechaniczna Wytwórnia Resorów”. Kamienica na Grzybowskiej pozostała w rękach potomków Józefa Grabowskiego aż do 1944 roku, kiedy została spalona przez Niemców podczas tłumienia powstania.
Helena Grabowska przyszła na świat i dorastała w ojcowskim domu. Miała co najmniej pięcioro rodzonego i ośmioro przyrodniego rodzeństwa, od najstarszych braci – rówieśników jej własnej matki – dzieliło ją ponad 20 lat różnicy wieku. Oprócz niej matka opiekowała się także najmłodszymi dziećmi z dwóch poprzednich, zmarłych żon Józefa Grabowskiego (kilkoro zmarło we wczesnym dzieciństwie).
26 lipca 1900 roku w warszawskiej parafii św. Barbary wyszła za mąż za warszawskiego księgowego Czesława Aleksego Willmana (1869-1922). Od tej pory używała podwójnego nazwiska w nietypowej, odwrotnej niż to się zazwyczaj stosuje formie: Willman-Grabowska. Mieli dwoje dzieci: wcześnie zmarłego Wacława (1902-1908) i Elżbietę (1905-1985), która została później lektorem języka francuskiego w Instytucie Filologii Romańskiej na Wydziale Filologicznym UJ.
Pod zaborem rosyjskim.
Ukończyła z wyróżnieniem I Gimnazjum Żeńskie w Warszawie, gdzie następnie sama uczyła języka polskiego, dokształcając się jednocześnie na tajnych wykładach Wyższych Kursów Naukowych z polskiej literatury i historii, języków starożytnych i matematyki. Mimo poparcia udzielonego jej przez profesorów Jefima Fedorowicza Karskiego i Jana Baudouina de Courtenay rosyjskie ministerstwo oświaty w Petersburgu odmówiło jej pozwolenia na złożenie egzaminów państwowych. Kontynuowała pracę w gimnazjum, ucząc też w innych warszawskich szkołach języków polskiego, francuskiego i rosyjskiego.
W 1905 roku należała wraz z m.in. Ludwikiem Krzywickim i Julianem Marchlewskim do organizatorów strajku szkolnego. Złożyła rezygnację z pracy w gimnazjum i przeszła do pracy w tajnym nauczaniu. Przygotowywała programy nauczania języka polskiego dla szkół średnich, część założeń których – jak po latach sama uznawała – wdrożono w systemie edukacji już po odzyskaniu przez Polskę niepodległości. Później wykładała język i literaturę polską w wyższych klasach Szkoły Zrzeszenia Nauczycieli – nowo powstałego legalnego gimnazjum filologicznego i realnego – oraz w Szkole Kupieckiej. Działała w Polskim Związku Nauczycielskim (późniejszym ZNP), którego była współzałożycielką, oraz Towarzystwie Pedagogicznym.
Od tego okresu datuje się też jej zainteresowanie językoznawstwem ogólnym, a zwłaszcza sanskrytem.
Na emigracji.
W 1909 roku zdecydowała się wyemigrować z pozostającej wciąż pod zaborami Polski. Studiowała literaturę niemiecką i francuską w uniwersytecie w szwajcarskim Bernie, potem zaś literaturę francuską i sanskryt w uniwersytecie w Lozannie. W tym czasie opracowała dwie dysertacje doktorskie ("Le romantisme comme decadence litteraire" i "Mérimée et la literature russe"), które nigdy nie ukazały się drukiem.
W 1911 roku przeniosła się do Paryża, gdzie w École pratique des hautes études na Sorbonie i w Collège de France kontynuowała studia językoznawcze pod kierunkiem Antoine’a Meilleta, Sylvaina Lèviego, Alfreda Fouchera i Louisa Finota. Odtąd w pracy naukowej poświęciła się głównie badaniom nad sanskrytem. Podczas I wojny światowej bezpłatnie uczyła Polaków we Francji – dzieci oraz dorosłych, którzy na emigracji ulegli wynarodowieniu.
W latach 1920-1927 jako profesor kontraktowy wykładała sanskryt i pali (język kanonu buddyjskiego) w École pratique des hautes études. W 1928 roku uzyskała na Sorbonie tytuł doktorski. W tym okresie opracowała także podręczniki akademickie do nauki języka polskiego dla Francuzów oraz francuskiego dla Polaków ("Grammaire de la langue polonaise", 1921, wspólnie z Antoine’em Meilletem; "Méthode de polonais. Grammaire et exercices", 1922, 1929; "Méthode de français à l’usage des Polonais. Grammaire, exercises et lectures", 1926).
Wysoko ceniona przez środowisko uniwersyteckie, była też doceniana przez władze francuskie. Ministerstwo oświaty dwukrotnie, w roku 1922 i 1923, wysyłało ją z misją naukową do odrodzonej Polski w celu nawiązania kontaktów między uczelniami obu krajów. Mimo ponawianych propozycji nigdy nie zdecydowała się przyjąć obywatelstwa francuskiego, choć to otworzyłoby jej drogę do objęcia samodzielnej katedry na Sorbonie.
Z powrotem w kraju.
Od października 1927 roku prowadziła w Uniwersytecie Jagiellońskim seminarium sanskrytu, 21 czerwca 1928 roku powierzono jej kierowanie reaktywowaną Katedrą Sanskrytu i Filologii Indyjskiej, a 19 listopada 1928 roku mianowano ją profesorem nadzwyczajnym UJ. Była pierwszą kobietą wykładowcą i profesorem w historii wszechnicy krakowskiej (przed II wojną światową udało się to osiągnąć jeszcze tylko jednej kobiecie, Jadwidze Wołoszyńskiej, wykładowcy botaniki farmaceutycznej; w Warszawie pierwszą profesorką uniwersytetu została w 1934 roku Cezaria Baudouin de Courtenay Ehrenkreutz Jędrzejewiczowa). Z powodu podpisania protestu wobec sposobu postępowania z więźniami obozu w Berezie Kartuskiej władze państwowe kilkakrotnie odraczały decyzję o przyznaniu jej tytułu profesora zwyczajnego, co ostatecznie nastąpiło 14 września 1937 roku.
Prowadziła zajęcia z gramatyki języków: wedyjskiego, sanskryckiego, awestyjskiego, staroperskiego, palijskiego, drawidyjskiego, tybetańskiego i sogdyjskiego. Jednocześnie wykładała historię literatury i filozofii indyjskiej oraz gramatykę porównawczą języków indoirańskich, a także analizowała ze studentami klasyczne teksty indyjskie (m.in. hymny Rigwedy). Jej zainteresowania nie ograniczały się do zagadnień historycznych, ale obejmowały również języki nowoindyjskie oraz współczesne problemy ekonomiczne i społeczne Indii.
Była członkiem Polskiej Akademii Umiejętności, w której przewodniczyła Komisji Orientalistycznej, i członkiem honorowym l'Association Francaise des Amis de l'Orient. Należała do wielu zagranicznych gremiów naukowych, m.in. Société Asiatique i Société Linguistique de Paris. Uczestniczyła w międzynarodowych kongresach i konferencjach językoznawczych i orientalistycznych m.in. w Oksfordzie (1928), Pradze i Lund (1929), Rzymie (1935), Kopenhadze i Brukseli (1939). W latach 1936-1937 odbyła podróż do Indii i na Cejlon, podczas której miała odczyty o buddyzmie na kongresie religioznawczym w Kalkucie w marcu 1937 roku i zorganizowała Towarzystwo Przyjaciół Polski w Bombaju. Była niekwestionowanym autorytetem w dziedzinie indianistyki i iranistyki, a jej prace są do dzisiaj obecne w bibliotekach naukowych na całym świecie.
Przed wyborami do Rady Miasta Krakowa z 1938 został członkiem komitetu Polskiego Bloku Katolickiego. 
II wojna światowa i okres powojenny.
6 listopada 1939 uniknęła aresztowania. Została aresztowana przez Niemców 9 listopada 1939 roku i rychło zwolniona. W latach okupacji mieszkała w podkrakowskiej wsi Luborzyca, biorąc udział w tajnym nauczaniu i kontynuując własne prace badawcze.
Po przerwie wojennej w kwietniu 1945 roku wznowiła prowadzenie zajęć na UJ. Jesienią 1947 roku komunistyczne władze oświatowe usunęły ją z uczelni pod pretekstem osiągnięcia wieku emerytalnego, a krakowską indianistykę zlikwidowały, powołując na jej miejsce Katedrę Językoznawstwa Ogólnego. Nieformalnie kontynuowała pracę na uczelni do 1951 roku, kiedy po wielu zabiegach środowiska akademickiego przyznano jej wreszcie uposażenie emerytalne. Ze studentami spotykała się prywatnie aż do śmierci w 1957 roku. Po październikowej odwilży, w czerwcu 1957 roku formalnie przywrócono jej prawo nauczania, na co jednak nie pozwalał jej już stan zdrowia.
Zmarła w Krakowie, lecz pochowana została na cmentarzu Powązkowskim w Warszawie w jednym z grobów rodziny Grabowskich, gdzie spoczywają również jej matka, babka i syn (kwatera K, rząd 3, grób 22).
Wykształciła wielu następców, którzy kontynuowali badania nad tradycją i lingwistyką indyjską w Krakowie (Tadeusz Pobożniak, Eugeniusz Słuszkiewicz, Tadeusz Milewski), Lublinie (Franciszek Tokarz) i za granicą (Ludwik Sternbach).
Była poliglotką, znała języki: francuski, rosyjski, niemiecki, angielski, włoski, hiszpański, prowansalski, holenderski, duński, czeski, ruski, hinduski, bengalski, grekę i łacinę oraz języki indoirańskie, którymi zajmowała się naukowo.
Dorobek naukowy.
Pozostawiła obfity dorobek naukowy francusko- i polskojęzyczny. Jej prace dzielą się na kilka grup:

</doc>
<doc id="2864643" url="https://pl.wikipedia.org/wiki?curid=2864643" title="Maksim Turow">
Maksim Turow

Maksim Turow, ros. Туров, Максим (ur. 7 grudnia 1979) – rosyjski szachista, arcymistrz od 1999 roku.
Kariera szachowa.
Pierwsze sukcesy na arenie międzynarodowej zaczął odnosić w drugiej połowie lat 90. XX wieku. W 1996 r. zwyciężył w cyklicznym turnieju "First Saturday" (edycja FS11 GM) w Budapeszcie, w tym samym roku reprezentował również Rosję na rozegranych w Rymawskiej Sobocie mistrzostwach Europy juniorów do 18 lat. W 1997 r. zajął II m. w Budapeszcie ("First Saturday" FS08 GM, za Aleksandrem Michalewskim) oraz zdobył brązowy medal mistrzostw Rosji juniorów do 20 lat, natomiast w 1998 r. podzielił I m. w Niżnym Nowogródzie (jeden z turniejów eliminacyjnych "Pucharu Rosji"), wspólnie z m.in. Stanisławem Wojciechowskim oraz Jurijem Bałaszowem. W 2000 r. zdobył w Warnie brązowy medal akademickich mistrzostw świata.
W kolejnych latach odniósł wiele sukcesów w turniejach międzynarodowych, m.in.:
Najwyższy ranking w dotychczasowej karierze osiągnął 1 maja 2012 r., z wynikiem 2667 punktów zajmował wówczas 86. miejsce na światowej liście FIDE, jednocześnie zajmując 22. miejsce wśród rosyjskich szachistów.
Życie prywatne.
Żoną Maksima Turowa jest rosyjska arcymistrzyni Irina Turowa.

</doc>
<doc id="2864645" url="https://pl.wikipedia.org/wiki?curid=2864645" title="Wydawnictwo Edukacyjne">
Wydawnictwo Edukacyjne

Wydawnictwo Edukacyjne Sp. z o.o. – wydawnictwo oferujące głównie publikacje z zakresu logopedii oraz nauczania języka polskiego. 
Historia.
Wydawnictwo Edukacyjne powstało w lutym 1993 roku w Warszawie, w 1994 uruchomiono w Krakowie Oddział Humanistyczny. W 1995 roku wydawnictwo przeniosło się na stałe do Krakowa, skąd pochodzą jego założyciele: prof. dr hab. Bolesław Faron – Dyrektor Niepublicznego Instytutu Kształcenia Nauczycieli Wydawnictwa Edukacyjnego, dyrektor naukowy oficyny, a w PRL, podczas kadencji Wojciecha Jaruzelskiego, minister oświaty i wychowania, oraz dr hab. Zofia Agnieszka Kłakówna – inicjatorka serii podręczników do nauczania języka polskiego w szkole podstawowej, gimnazjum i liceum "To lubię!", opracowanej przez nauczycieli i pracowników Akademii Pedagogicznej.
Początkowo zadaniem wydawnictwa było publikowanie należących do tej serii podręczników do nauczania języka polskiego w klasach od czwartej do matury. Książki te były nagradzane i wyróżniane (zob. Nagrody i tytuły).
Profil WE rozszerzono: ukazywały się pomoce dydaktyczne i podręczniki do biologii, języka francuskiego, edukacji medialnej, matematyki i informatyki. Obok serii podręczników do języka polskiego powstała seria logopedyczna "Kocham Czytać" prezentująca "Symultaniczno-Sekwencyjną Naukę Czytania"® (zob. czytanie) – opracowaną przez prof. zw. dr hab. Jagodę Cieszyńską; publikacje są przeznaczone do nauki wczesnego czytania zarówno dzieci zdrowych, jak i z zaburzeniami rozwojowymi. W 2011 roku WE wydało także niemieckojęzyczną serię "Kocham Czytać" – "Ich liebe Lesen".
Oferta logopedyczna jest poszerzana o publikacje dotyczące diagnozy i terapii szeregu zaburzeń związanych z umiejętnościami mówienia i pisania. Wydawane są również publikacje naukowe i popularnonaukowe z dziedziny humanistyki oraz oryginalna twórczość literacka, w tym pisarzy tworzących za granicą.
Współpraca z ośrodkami naukowymi.
WE współpracuje z ośrodkami naukowymi, głównie krakowskimi uniwersytetami – Pedagogicznym i Jagiellońskim, czego wynikiem są publikacje z zakresu logopedii, pedagogiki i historii literatury.
Inna działalność.
Od 1999 do 2007 roku Wydawnictwo publikowało czasopismo dla nauczycieli języka polskiego i innych przedmiotów humanistycznych „Nowa Polszczyzna” pod red. Zofii Agnieszki Kłakówny przy współpracy nauczycieli i wykładowców m.in. Uniwersytetu Pedagogicznego w Krakowie, Adama Mickiewicza w Poznaniu i Marii Curie Skłodowskiej w Lublinie. Wydawnictwo prowadzi również Niepubliczny Instytut Kształcenia Nauczycieli – ośrodek szkoleniowy organizujący warsztaty dla logopedów i nauczycieli oraz rodziców.
Nagrody i tytuły.
Wydawnictwo Edukacyjne otrzymało nagrody i wyróżnienia:
Podczas sesji Komisji do Oceny Podręczników Szkolnych Polskiej Akademii Umiejętności (czerwiec 2007) wyróżnienie przyznano serii podręczników "To lubię!", przeznaczonej dla szkół ponadgimnazjalnych.

</doc>
<doc id="2864651" url="https://pl.wikipedia.org/wiki?curid=2864651" title="Ermis Łafazanowski">
Ermis Łafazanowski

Ermis Łafazanowski, mac. Ермис Лафазановски (ur. 8 grudnia 1961 w Klużu-Napoce) – macedoński pisarz, historyk i krytyk literacki.
Posiada doktorat z filologii i pracuje w Instytucie Folkloru im. Marko Cepenkowa w Skopju. Jest członkiem Macedońskiego Stowarzyszenia Pisarzy oraz PEN Centre. W swoim dorobku posiada kilka zbiorów opowiadań i powieści, tłumaczonych ma różne języki. Ze względu na innowacyjne podejście do opowiadania historii, zdobył wiele nagród literackich. W 2001 roku został uhonorowany przez Macedońskie Stowarzyszenie Pisarzy nagrodą im. Stałe Popowa za powieść „Opisywacz”, za „Powieść o broni” otrzymał nagrodę „Mistrzów prozy” przyznawaną przez wydawnictwo Feniks oraz fundację „Macedonia dzisiaj” (mac. „Македонија презент”). W 2006 roku jego powieść pt. „Hrapeszko” była nominowana do nagrody Balkanika.

</doc>
<doc id="2864654" url="https://pl.wikipedia.org/wiki?curid=2864654" title="Pływanie synchroniczne na Letnich Igrzyskach Olimpijskich 2012 – duety">
Pływanie synchroniczne na Letnich Igrzyskach Olimpijskich 2012 – duety

Duety kobiet były jedną z dwóch konkurencji w pływaniu sychronicznym jakie rozegrano podczas XXX Letnich Igrzysk Olimpijskich w Londynie. Konkurencja została rozegrana w Aquatics Centere w dniach 5-7 sierpnia.
Do rywalizacji przystąpiły 24 duety.
W eliminacjach każdy z duetów wykonuje w program techniczny oraz program dowolny.
Każdy program jest oceniany odrębnie. Suma punktów z obu programów decyduje o zajętym miejscu.
Do finału kwalifikuje się 12 najlepszych duetów. W finale każdy z duetów wykonuje program dowolny.
Na końcowy wynik składa się ocena uzyskana za program dowolny w finale oraz ocena za program techniczny z eliminacji.

</doc>
<doc id="2864662" url="https://pl.wikipedia.org/wiki?curid=2864662" title="Ogólna cyrkulacja atmosfery">
Ogólna cyrkulacja atmosfery



</doc>
<doc id="2864665" url="https://pl.wikipedia.org/wiki?curid=2864665" title="Okręg Fushun-Anshan">
Okręg Fushun-Anshan

Okręg Fushun-Anshan - okręg przemysłowy zlokalizowany w północno-wschodnich Chinach, powstały na bazie węgla kamiennego, rud żelaza, magnezytu oraz ropy naftowej. W miejscowościach Anshan, Benxi oraz Shenyang rozwinęło się hutnictwo żelaza i metali nieżelaznych, natomiast w Shenyang, Anshan, Benxi i Fushun produkuje się maszyny, obrabiarki, turbiny i silniki. Ponadto, w Shenyang produkuje się samochody, samoloty i tabor kolejowy, a w Anshan paliwa płynne.

</doc>
<doc id="2864667" url="https://pl.wikipedia.org/wiki?curid=2864667" title="Rudinelson Hardy">
Rudinelson Hardy

Rudinelson Hardy – kubański bokser, brązowy medalista mistrzostw świata w Budapeszcie.
Kariera amatorska.
W 1997 roku zdobył brązowy medal na mistrzostwach świata w Budapeszcie. W półfinale pokonał go Niemiec Falk Huste, który zdobył srebrny medal.

</doc>
<doc id="2864669" url="https://pl.wikipedia.org/wiki?curid=2864669" title="Michel Sima">
Michel Sima

Michel Sima (właśc. Michał Smajewski, ur. 12 maja 1912 w Słonimiu w województwie nowogródzkim, zm. w kwietniu 1987 w Tauriers) – polski rzeźbiarz i fotografik, czynny we Francji. 
Zamieszkał w Paryżu w roku 1929. Studiował na Académie de la Grande Chaumière. Około roku 1931 był uczniem Ossipa Zadkina, od roku 1935 uczniem Constantina Brâncușiego. Dzięki Gertrude Stein wszedł w środowisko artystów paryskiej awangardy, jak Pablo Picasso i Henri Matisse. Po wybuchu II wojny światowej został powołany do armii francuskiej. Po demobilizacji powrócił do działalności artystycznej, przeniósł się do południowej Francji, lecz w roku 1942 został uwięziony i zesłany do KL Auschwitz. Przeżył pobyt w obozie koncentracyjnym i powrócił do Francji w roku 1945. Oprócz rzeźby zajął się za namową Picassa fotografowaniem wybitnych postaci paryskiego świata artystycznego, jak Georges Braque, Marc Chagall, Jean Cocteau, Marcel Duchamp, Max Ernst, Alberto Giacometti, Fernand Léger, Man Ray, Henri Matisse, Joan Miró i Francis Picabia. Publikował fotografie w "Vogue" i "Life".

</doc>
<doc id="2864671" url="https://pl.wikipedia.org/wiki?curid=2864671" title="Zagłębie Północne">
Zagłębie Północne

Zagłębie Północne – okręg przemysłowy w północno-wschodniej Francji (region Nord-Pas-de-Calais) z centrum w Lille, w pobliżu granicy belgijsko-francuskiej, powstały na bazie złóż węgla kamiennego. Rozwinęła się tu karbochemia i produkcja stali, a także przemysł włókienniczy, korzystający z miejscowych upraw lnu, a także importowanej wełny i bawełny. W wyniku restrukturyzacji większe znaczenie zaczął zyskiwać przemysł środków transportu, chemiczny, elektroniczny, farmaceutyczny, petrochemiczny, poligraficzny i spożywczy.
Na terenie liczącym przeszło 109 tys. ha wybrano 109 obiektów, które zostały w 2012 wpisane na listę światowego dziedzictwa UNESCO jako "Zagłębie Górnicze Nord-Pas de Calais".

</doc>
<doc id="2864672" url="https://pl.wikipedia.org/wiki?curid=2864672" title="Alvarinho">
Alvarinho

Alvarinho (port., wym. []) albo albariño (gal., wym. []) – biała odmiana winorośli, pochodząca z Portugalii i uważana za jeden z najwspanialszych europejskich szczepów.
Charakterystyka.
Winorośl alvarinho daje stosunkowo niskie plony i owoce o wysokiej jakości. Dojrzewa szybko i jest wrażliwa na wiosenne przymrozki. Owoce są małe, ale liczne, a skórki owoców grube. Odporność na mączniaka prawdziwego i rzekomego jest dużą zaletą w regionach o większych opadach.
Rozpowszechnienie.
Szczep jest znany jako tradycyjny surowiec na biały wariant północnoportugalskiego wina vinho verde. Najlepsze efekty daje w północnej, przygranicznej części regionu. Szeroko uprawiany jest również w regionie Rías Baixas DO, leżącym w galicyjskiej części Hiszpanii. 
Winnice obsadzone albariño można spotkać na północnym zachodzie Stanów Zjednoczonych (stany Oregon i Waszyngton). Odmiana odbywa kwarantannę w Australii, po której będzie mogła być sadzona w winnicach produkcyjnych.
Wina.
Wina produkowane z alvarinho cechują się średnim poziomem alkoholu (ok. 11,5–13,0%), co czyni szczep wyjątkowo krzepkim na tle innych odmian używanych do produkcji vinho verde. Koncentracji cukru i innych składników sprzyjają niskie plony alvarinho.
Wina są delikatne, aromatyczne i rześkie, o zauważalnym poziomie kwasów i przeznaczone do picia w przeciągu kilku lat po produkcji. Rozpoznawalne są aromaty gruszek, jabłek i owoców egzotycznych.
Synonimy.
Oprócz podstawowych nazw alvarinho i albariño szczep ten jest znany także jako albarina, alvarin branco, azal blanco, cainho branco , galego i galeguinho.

</doc>
<doc id="2864673" url="https://pl.wikipedia.org/wiki?curid=2864673" title="Albariño">
Albariño



</doc>
<doc id="2864674" url="https://pl.wikipedia.org/wiki?curid=2864674" title="Isael Álvarez">
Isael Álvarez

Isael Álvarez – kubański bokser, brązowy medalista mistrzostw świata w Budapeszcie.
Kariera amatorska.
W 1997 roku zdobył brązowy medal na mistrzostwach świata w Budapeszcie. W półfinale pokonał go Francuz Frédéric Serrat, który zdobył srebrny medal.

</doc>
<doc id="2864675" url="https://pl.wikipedia.org/wiki?curid=2864675" title="Grupa Oszusa">
Grupa Oszusa

Grupa Oszusa – grupa szczytów pomiędzy przełęczą Glinka a przełęczą Przysłop na granicy polsko-słowackiej. Według polskiej regionalizacji fizycznogeograficznej należą one do Beskidu Żywieckiego i w przewodnikach turystycznych zaliczane są zwykle do Grupy Wielkiej Raczy, Słowacy zaś swoją część tego terenu zaliczają do Beskidów Orawskich, a w ich obrębie do Grupy Oszusa. Wyróżnienie Grupy Oszusa wydaje się sensowne, gdyż od Grupy Wielkiej Raczy oddzielona jest ona głęboką doliną Cichej. Granicę zachodnią Grupy Oszusa tworzy dolina Vychylovki, południową Nová Bystrica i uchodzący do niego potok Harvelka, dalej Biała Orawa, wschodnią spływające spod przełęczy Glinka w przeciwne strony potoki; na słowackiej stronie jest to Cisanówka (słow. "Tisaňovka") i Klinianka, na polskiej Glinka.
Najwyższym szczytem jest Oszus ("Úšust", 1155 m). Głównym grzbietem Grupy Oszusa biegnie Wielki Europejski Dział Wodny między zlewiskami Bałtyku i Morza Czarnego. W kolejności od zachodu na wschód wyróżnia się w nim następujące szczyty, grzbiety i przełęcze:Świtkowa (1082 m), Bukowina (1069 m), Beskid Bednarów (1093 m), przełęcz Pański Kamień (ok. 980 m), Pański Kamień (1023 m), Równy Beskid (ok. 100 m), przełęcz Pod Oszusem (945 m), Oszus (1155 m), Kaniówka (952 m), Jaworzyna (1052 m), Żebrakówka (1043 m), Solisko (1031 m), Magura (996 m).
Szczyty są zalesione, w rezerwacie przyrody Oszast na polskich stokach Oszusa chroniony jest dobrze zachowany fragment dawnej Puszczy Karpackiej. W Polsce u podnóży szczytów Grupy Oszusa znajdują się dwie miejscowości: Soblówka w dolinie Cichej i Glinka w dolinie Glinki. Po słowackiej stronie są to miejscowości: Nová Bystrica, Orawska Leśna i Novoť. Szlaków turystycznych jest niewiele. Głównym grzbietem biegnie słowacki szlak graniczny, do którego od słowackiej strony dołączają z dolin dwa inne szlaki. Po polskiej stronie w ogóle brak znakowanych szlaków, jedyną więc możliwością jest korzystanie ze szlaków słowackich. Dzięki wyrębom z niektórych jego miejsc roztaczają się panoramy widokowe. 

</doc>
<doc id="2864676" url="https://pl.wikipedia.org/wiki?curid=2864676" title="Vincent Kayizzi">
Vincent Kayizzi

Vincent Kayizzi (ur. 6 marca 1984 w Kampali) – ugandyjski piłkarz, grający na pozycji pomocnika. W sezonie 2012/2013 był zawodnikiem Motoru Lublin.
Kariera.
Seniorską karierę rozpoczynał w 2003 roku w klubie Kampala City Council. W 2004 roku wraz z tym klubem zdobył Puchar Ugandy. W 2005 roku zadebiutował w reprezentacji. W 2006 roku przeszedł do Armée Patriotique Rwandaise FC z Rwandy, z którym w sezonie 2006/2007 zdobył mistrzostwo i puchar kraju. W latach 2007–2008 reprezentował barwy Kampala City Council (w sezonie 2007/2008 zdobył mistrzostwo kraju), po czym przeszedł do Serbii, gdzie grał w klubach FK Srem Sremska Mitrovica i FK Novi Pazar. W sezonie 2011/2012 wrócił do Ugandy, gdzie wraz z Uganda Revenue Authority SC zdobył tytuł mistrza kraju. W sezonie 2012/2013 zawodnikiem Motoru Lublin, a następnie wrócił do ojczyzny. Od 2017 roku gra w OC Bukavu Dawa z DR Konga.
Poza ugandyjskim posiada także obywatelstwo ghańskie.

</doc>
<doc id="2864677" url="https://pl.wikipedia.org/wiki?curid=2864677" title="Vincent Kayizi">
Vincent Kayizi



</doc>
<doc id="2864678" url="https://pl.wikipedia.org/wiki?curid=2864678" title="Kazimierz Z. Poznański">
Kazimierz Z. Poznański

Kazimierz Z. Poznański (ur. 27 lutego 1946 w Brunszwiku w Niemczech) – polski i amerykański ekonomista, pracownik naukowy i profesor Jackson School of International Studies Uniwersytetu Waszyngtońskiego w Seattle. Zajmuje się zagadnieniami związanymi z transformacją gospodarczą oraz z zakresu stosunków międzynarodowych.
Życiorys.
Absolwent Wydziału Nauk Ekonomicznych Uniwersytetu Warszawskiego, gdzie obronił także doktorat (1974). W latach 1969–1980 pracownik Instytutu Planowania. Od 1980 roku w USA początkowo jako stypendysta na Uniwersytecie Princeton, później wykładał na Uniwersytecie Cornella. Od 1987 roku pracuje na Uniwersytecie Waszyngtońskim. Jest znany z publikacji krytycznych wobec przebiegu polskiej transformacji gospodarczej: książek "Wielki przekręt: klęska reform Polski" (2000) i "Obłęd reform: wyprzedaż Polski" (2001).
Jest także autorem wierszy i malarzem. Jego obrazy wystawiane były w galeriach w Chinach, Kanadzie, Polsce i USA.
Życie prywatne.
Jest synem dziennikarzy i żołnierzy Armii Krajowej Stanisława i Ireny z Ostrihanskich. Jego żoną jest Joanna K. Górecka (ur. 1946).

</doc>
<doc id="2864679" url="https://pl.wikipedia.org/wiki?curid=2864679" title="Formacja trójkąta">
Formacja trójkąta

Formacja trójkąta – jedna z formacji analizy technicznej kontynuacji trendu występująca na wykresach cenowych instrumentów finansowych.
Wygląd formacji, która rozpoczyna się od najszerszego miejsca i kończy w najwęższym (cena osiąga na zmianę dolne i górne ograniczenia formacji przy coraz mniejszym zakresie wahań), znanym również jako apex, odzwierciedla malejące zainteresowanie uczestników rynku danym walorem. Wyróżnia się trójkąty wzrostowe, spadkowe i symetryczne. Przyjmuje się jako ogólną zasadę, że wybicie z formacji powinno nastąpić przed osiągnięciem przez cenę punktu złączenia linii tworzących trójkąt.
Zasięg docelowy ruchu po formacji.
Za potencjalny zasięg po wystąpieniu formacji uznaje się szerokość formacji odmierzoną od punktu wybicia.

</doc>
<doc id="2864682" url="https://pl.wikipedia.org/wiki?curid=2864682" title="Falk Huste">
Falk Huste

Falk Huste (ur. 6 listopada 1971) − niemiecki bokser, srebrny (1997) i brązowy (1995) medalista mistrzostw świata w wadze piórkowej oraz brązowy medalista mistrzostw Europy z 2000 także w wadze piórkowej.
Kariera amatorska.
W 1996 roku startował na igrzyskach olimpijskich w Atlancie. Doszedł do ćwierćfinału, gdzie pokonał go zdobywca srebrnego medalu, Serafin Todorow.
W 1997 roku zdobył srebrny medal na mistrzostwach świata w Budapeszcie. W finale pokonał go Węgier István Kovács.
W 2000 roku na mistrzostwach europy w Tampere zdobył brązowy medal. W półfinale pokonał go Boris Georgiew, który zdobył srebrny medal. Jeszcze tego samego roku startował na igrzyskach olimpijskich w Sydney, lecz odpadł w 2 walce, przegrywając z Ricardo Juarezem.

</doc>
<doc id="2864687" url="https://pl.wikipedia.org/wiki?curid=2864687" title="Port lotniczy Zhuhai-Sanzao">
Port lotniczy Zhuhai-Sanzao



</doc>
<doc id="2864688" url="https://pl.wikipedia.org/wiki?curid=2864688" title="Mroczne zagadki Los Angeles">
Mroczne zagadki Los Angeles

Major Crimes – serial kryminalny stacji TNT. Spin-off Podkomisarz Brenda Johnson, który miał swoją premierę 13 sierpnia 2012 roku.
W Polsce serial jest emitowany od 21 sierpnia 2014 roku przez TVN 7.
Na początku października 2017 roku, stacja TNT oficjalnie ogłosiła zakończenie produkcji serialu po szóstym sezonie].
Fabuła.
"Mroczne zagadki Los Angeles” jest spin-offem innej produkcji TNT – „Podkomisarz Brendy Johnson”. Akcja serialu opowiada o trudnej i niebezpiecznej pracy detektywów z tytułowego Wydziału Poważnych Przestępstw policji w Los Angeles. Po tym, jak funkcję dowódcy obejmuje w nim kapitan Sharon Raydor (Mary McDonnell), gruntownej zmianie ulegają metody i techniki działania. Nowa szefowa okazuje się być osobą niezwykle skrupulatną i regulaminową, która wyraźnie preferuje demokratyczny styl kierowania. Takie podejście nie spotyka się z akceptacją ze strony wszystkich podwładnych.
Produkcja.
Stacja TNT po dobrych wynikach oglądalności 27 września 2012 zamówiła 2 sezon Major Crimes (19 odcinków).
TNT zamówiła 3 sezon Major Crimes, którego premierowy odcinek serii został wyemitowany 9 czerwca 2014 roku.
19 lipca 2014 roku, stacja TNT zamówiła 4 sezon, 16 grudnia 2015 roku 5 sezon a 8 stycznia 2017 ogłoszono oficjalnie przedłużenie serialu o szósty sezon.

</doc>
<doc id="2864695" url="https://pl.wikipedia.org/wiki?curid=2864695" title="Sajan Sanczat">
Sajan Sanczat

Sajan Sanczat (ur. 27 marca 1974) – rosyjski bokser, brązowy medalista mistrzostw świata i Europy.
Kariera amatorska.
W 1997 roku zdobył złoty medal podczas mistrzostw świata w Budapeszcie. W półfinale pokonał go Istvan Kovacs.
W tym samym roku zdobył srebro podczas mistrzostw Europy w Mińsku. W półfinale pokonał go Ramazi Paliani, który zdobył złoty medal.
Kariera zawodowa.
Jako zawodowiec nie odniósł sukcesów. Stoczył 22 walki, z czego 18 wygrał i 4 przegrał. Był mistrzem Rosji i posiadaczem pasa WBC International w wadze lekkiej. Karierę zakończył po porażce z Andriejem Kotelnykiem.

</doc>
<doc id="2864699" url="https://pl.wikipedia.org/wiki?curid=2864699" title="Americas Rugby Championship 2012">
Americas Rugby Championship 2012

Americas Rugby Championship 2012 – trzecia edycja Americas Rugby Championship, stworzonego przez IRB turnieju mającego za zadanie podniesienie jakości rugby w Ameryce. Odbył się w dniach 12–20 października 2012 roku na Westhills Stadium w kanadyjskim Langford.
Informacje ogólne.
Z powodu nowozelandzkiego Pucharu Świata zawody w ramach ARC nie odbyły się w roku 2011, edycja 2012 pierwotnie zaś miała odbyć się w Argentynie, lecz problemy organizacyjne w związku z dołączeniem tego kraju do The Rugby Championship wymusiły przeniesienie turnieju do Kanady.
Rywalizacja odbywała się, podobnie jak w poprzedniej edycji, systemem kołowym w trzech meczowych dniach, jednak z zespołem Urugwaju zastępującym Tongijczyków. Urugwajczycy awans do tego turnieju wywalczyli sobie podczas Mistrzostw Ameryki Południowej 2012.
W zawodach ponownie bezkonkurencyjny okazał się zespół Argentina Jaguars.
Wszystkie mecze były transmitowane w Internecie.

</doc>
<doc id="2864709" url="https://pl.wikipedia.org/wiki?curid=2864709" title="Medaliści mistrzostw świata w kolarstwie BMX - Elite">
Medaliści mistrzostw świata w kolarstwie BMX - Elite

Lista medalistów i medalistek mistrzostw świata w kolarstwie BMX w konkurencji elite.

</doc>
<doc id="2864712" url="https://pl.wikipedia.org/wiki?curid=2864712" title="Elszka">
Elszka

Elszka – struga, na Żuławach Wiślanych w gminach Pasłęk i Elbląg.
Długość Elszki wynosi 17 km. Struga wypływa na pograniczu Wysoczyzny Elbląskiej i Równiny Warmińskiej na wysokości 80 m n.p.m. Dalej płynie na zachód przez Stegny, Marianka, Zielony Grąd i uchodzi do jeziora Druzno. 
Jej zlewnia zajmuje powierzchnię 58,9 km² i obejmuje obszar rolniczy. Dolny odcinek jest obwałowany i skanalizowany, przepływa przez płaski teren Żuław Wiślanych.
Górna część zlewni znajduje się w obrębie Słobickiego Obszaru Chronionego Krajobrazu. Zaś dolna na terenie Obszaru Chronionego Krajobrazu Jeziora Drużno i obszaru Natura 2000 Jezioro Drużno PLB280013.
Przeprowadzone w 2004 roku badania stanu czystości wód wykazały IV klasę czystości.

</doc>
<doc id="2864715" url="https://pl.wikipedia.org/wiki?curid=2864715" title="Wyckoff (ujednoznacznienie)">
Wyckoff (ujednoznacznienie)

Osoby:

</doc>
<doc id="2864716" url="https://pl.wikipedia.org/wiki?curid=2864716" title="Bułgarski Instytut Kultury">
Bułgarski Instytut Kultury

Bułgarski Instytut Kultury ("Български културен институт") – instytucja promocji kultury bułgarskiej w Warszawie powołana przez rząd Republiki Bułgarii.
Działalność Instytut rozpoczął na podstawie umowy międzynarodowej z 1952. Przez wiele lat instytucja nosiła nazwę Bułgarskiego Ośrodka Kulturalnego ("Български културен център") (1957), Ośrodka Kultury i Informacji Bułgarskiej ("Български културен и информационен център"), i siedziba znajdowała się przy ul. Nowowiejskiej 6 (1957), ul. Świętokrzyskiej 32 (1964-2001). Obecnie, po zmianie nazwy na Bułgarski Instytut Kultury, mieści się w budynku ambasady Bułgarii, w Al. Ujazdowskich 33/35 (2003-).
Instytut organizuje imprezy kulturalne z udziałem bułgarskich artystów oraz oferuje kursy języka bułgarskiego. Wystawy sztuk wizualnych odbywają się w prowadzonej przez BIK galerii w siedzibie Instytutu. W Instytucie znajduje się biblioteka posiadająca zbiory książek bułgarskich i polskich.

</doc>
<doc id="2864722" url="https://pl.wikipedia.org/wiki?curid=2864722" title="Ek Tha Tiger">
Ek Tha Tiger

Ek Tha Tiger – bollywoodzki film sensacyjny z 2012 roku w reżyserii Kabira Khana.
Fabuła.
Film opowiada historię agenta indyjskich służb RAW, o tytułowym pseudonimie Tiger (Salman Khan). Otrzymuje on tajną misję obserwacji profesora Anwara Jamaala Kidwai'ego (Roshan Seth), wykładającego w dublińskim Trinity College i podejrzanego o szpiegostwo na rzecz pakistańskich służb ISI. W misji Tigerowi towarzyszy agent Gopi (Ranvir Shorey). W Dublinie Tiger znajduje profesora ale swoje zainteresowania kieruje ku jego atrakcyjnej pomocnicy – Zoy'i (Katrina Kaif), w której się zakochuje.
Nagrody.
Film otrzymał na "People's Choice Awards India" w 2012 roku nagrody m.in. w kategoriach: najlepszy film, najlepszy aktor (Salman Khan), najlepsza aktorka (Katrina Kaif) oraz na "3rd BIG Star Entertainment Awards" m.in. w kategoriach: film roku oraz Most Entertaining Actor in a Thriller Film dla Salmana Khana i Katriny Kaif.

</doc>
<doc id="2864724" url="https://pl.wikipedia.org/wiki?curid=2864724" title="Jaźwinka (Wężowice)">
Jaźwinka (Wężowice)

Jaźwinka (do 1945 r. "Dachsberg") – przysiółek wsi Wężowice w Polsce, położony w województwie opolskim, w powiecie namysłowskim, w gminie Świerczów.
W latach 1975–1998 przysiółek administracyjnie należał do ówczesnego województwa opolskiego.
Nazwa przysiółka wywodzi się od żyjących w pobliskich lasach borsuków (staropolska nazwa tego ssaka to "jaźwiec").

</doc>
<doc id="2864725" url="https://pl.wikipedia.org/wiki?curid=2864725" title="Alexander Schnütgen">
Alexander Schnütgen

Johann Wilhelm Alexander Schnütgen (ur. 22 lutego 1843 w Steele (obecnie dzielnica Essen), zm. 24 listopada 1918 w Listernohl) – ksiądz, teolog oraz miłośnik i kolekcjoner dzieł sztuki. Kanonik kapituły katedry w Kolonii, założyciel muzeum w tymże mieście.
Życiorys.
Alexander Schnütgen urodził się w roku 1843 w Steele (obecnie Essen-Steele). Po ukończeniu Königlichen Gymnasium am Burgplatz w Essen, w roku 1860 studiował teologię w Westfalskim Uniwersytecie Wilhelma w Münster, Uniwersytecie Eberharda Karola w Tybindze oraz w Katolickim Uniwersytecie w Lowanium ponadto w seminariach duchownych w Moguncji i Kolonii. Dnia 7 kwietnia 1866 w kolońskim kościele Franciszkanów przyjął święcenia kapłańskie. Następnie otrzymał godność wikarego i proboszcza katedry w Kolonii. W 1903 roku za swoje zasługi otrzymał tytuł profesora honorowego Wydziału Teologii Katolickiej Reńskiego Uniwersytetu Fryderyka Wilhelma w Bonn. Dnia 26 października 1910 Alexander Schnütgen otrzymał tytuł Honorowego Obywatela Miasta Kolonii. 24 listopada 1918 roku Alexander Schnütgen zmarł w Listernohl koło Olpe. Od 1956 roku w tym miejscu znajduje się zbiornik retencyjny – jezioro Biggesee.
Zbiory sztuki Alexandra Schnütgena.
Od czasów pełnienia funkcji wikarego Alexander Schnütgen interesował się sztuką dawną, głównie sakralną. Wraz z biskupem pomocniczym Kolonii Johannem Baudrim prowadził wizytacje dóbr kościelnych na terenie całej archidiecezji kolońskiej i gromadził dzieła z kolońskich kościołów, które były systematycznie wyburzane, ponadto nabywał zabytki przez handel antykwaryczny, lub od właścicieli mniejszych kolekcji dzieł sztuki. Kierował się mottem, którego tekst jest zapisany w Ewangelii według świętego Jana: "colligite fragmenta, ne pereant" (według Wulgaty) „Zbierzcie pozostałe ułomki, aby nic nie zginęło” (J 6, 12). Alexander Schnütgen dzięki swojej działalności kolekcjonerskiej ocalił od zaprzepaszczenia średniowieczne dziedzictwo Kolonii – liczne rzeźby, obrazy, witraże, wyroby rzemiosła artystycznego. Liczba dzieł przez niego zgromadzonych oscylowała wokół 6500 i stanowiła rdzeń założonego przez niego muzeum, które początkowo wchodziło w skład kolońskiego Muzeum Archidiecezjalnego.
W kwietniu 1888 roku Alexander Schnütgen założył "Zeitschrift für christliche Kunst", ponadto był redaktorem tego magazynu do 1913 roku. W latach 1891–1896 i 1900-1906 był prezesem Stowarzyszenia Sztuki Chrześcijańskiej Arcybiskupstwa Kolonii (Christlichen Kunstvereins für das Erzbistum Köln).

</doc>
<doc id="2864726" url="https://pl.wikipedia.org/wiki?curid=2864726" title="Górzyna">
Górzyna

Górzyna – przysiółek wsi Starościn w Polsce, położony w województwie opolskim, w powiecie namysłowskim, w gminie Świerczów.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2864728" url="https://pl.wikipedia.org/wiki?curid=2864728" title="Mała Kolonia (Starościn)">
Mała Kolonia (Starościn)

Mała Kolonia (do 1945 "Friedrichsberg")– przysiółek wsi Starościn w Polsce, położony w województwie opolskim, w powiecie namysłowskim, w gminie Świerczów.
W latach 1975–1998 przysiółek administracyjnie należał do ówczesnego województwa opolskiego.
Nazwa.
Miejscowość założona została około 1770 r. w okresie kolonizacji fryderycjańskiej. Od imienia Fryderyka II Wielkiego pochodzi jej dawna, niemiecka nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie używaną, polską nazwą "Mała Kolonia" oraz nazwą niemiecką "Friedrichsberg" we fragmencie "Mała Kolonia, polnischer Name von Friedrichsberg, Kr. Namslau".

</doc>
<doc id="2864732" url="https://pl.wikipedia.org/wiki?curid=2864732" title="Zorzów">
Zorzów

Zorzów – przysiółek wsi Pieczyska w Polsce, położony w województwie opolskim, w powiecie namysłowskim, w gminie Świerczów.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2864733" url="https://pl.wikipedia.org/wiki?curid=2864733" title="Zawada (Pieczyska)">
Zawada (Pieczyska)

Zawada – przysiółek wsi Pieczyska w Polsce, położony w województwie opolskim, w powiecie namysłowskim, w gminie Świerczów.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="2864738" url="https://pl.wikipedia.org/wiki?curid=2864738" title="Medaliści mistrzostw świata w kolarstwie BMX - Juniorzy">
Medaliści mistrzostw świata w kolarstwie BMX - Juniorzy

Lista medalistów i medalistek mistrzostw świata w kolarstwie BMX w wyścigach juniorów.

</doc>
<doc id="2864739" url="https://pl.wikipedia.org/wiki?curid=2864739" title="Medaliści mistrzostw świata w kolarstwie BMX - Jazda na czas juniorów">
Medaliści mistrzostw świata w kolarstwie BMX - Jazda na czas juniorów

Lista medalistów i medalistek mistrzostw świata w kolarstwie BMX w jeździe na czas juniorów.

</doc>
<doc id="2864741" url="https://pl.wikipedia.org/wiki?curid=2864741" title="HMS E16">
HMS E16

HMS E16 – brytyjski okręt podwodny typu E. Zbudowany w latach 1912–1914 w Vickers, Barrow-in-Furness, gdzie okręt został wodowany 23 września 1914 roku. Rozpoczął służbę w Royal Navy 26 lutego 1915 roku. Pierwszym dowódcą został Lt. Talbot.
Po rozpoczęciu służby w Royal Navy okręt został przydzielony do Ósmej Flotylli Okrętów Podwodnych ("8th Submarine Flotilla"), stacjonującej w Harwich. Od 1914 roku odbywał patrole w rejonie Morza Północnego.
26 lipca 1915 roku okręt E16 zatopił niemiecki kontrtorpedowiec V 188.
E16 był pierwszym z okrętów podwodnych klasy E, który zatopił niemiecki okręt podwodny SM U-6 w okolicach Karmøy u wybrzeży Norwegii. Wydarzenie miało miejsce 15 września 1915 roku.
22 sierpnia 1916 roku okręt wpadł na minę w okolicach Heligoland Bight. Zginęła cała załoga wraz z ówczesnym dowódcą Lt. Cdr. Kenneth James Duff-Dunbarem. W 2001 roku wrak E16 został odkryty na głębokości około 45 metrów

</doc>
<doc id="2864742" url="https://pl.wikipedia.org/wiki?curid=2864742" title="Michaił Jefremow (aktor)">
Michaił Jefremow (aktor)



</doc>
<doc id="2864744" url="https://pl.wikipedia.org/wiki?curid=2864744" title="Bob Cooper">
Bob Cooper

Bob Cooper (ur. 6 grudnia 1925 w Pittsburghu, zm. 5 sierpnia 1993 w Los Angeles) –
amerykański muzyk jazzowy grający przeważnie na saksofonie tenorowym, ale znany też jako jeden z pierwszych,
którzy grali jazzowe solówki na oboju.
Życiorys.
Po maturze zdanej w Pittsburghu uczył się gry na klarnecie. W 1945 został członkiem orkiestry Stana Kentona
(zastąpił tam Stana Getza). W 1947 poślubił wokalistkę zespołu June Christy, z którą miał córkę Shay. Po rozstaniu z Kentonem w 1951 pracował jako muzyk sesyjny na Zachodnim Wybrzeżu m.in. razem z Shellym Manne’em, Barneyem Kesselem, Annie Ross czy Pete’em Rugolo. Później został jednym z członków zespołu prowadzonego przez kontrabasistę Howarda Rumseya. Razem z takimi muzykami jak Shelly Manne, Jimmy Giuffre, Shorty Rogers, pianista Frank Patchen, puzonista Milt Bernhart występowali w klubie Lighthouse w Hermosa Beach jako Lighthouse-All Stars.
Często towarzyszył żonie, akompaniując jej podczas tournée po Japonii, Południowej Afryce czy Europie. Grał też w różnych zespołach towarzyszących takim wokalistom jak Ella Fitzgerald, Bing Crosby, Anita O’Day, Mel Tormé czy Patti Page.
Przez niemal trzy dekady (lata 60.–80.) pracował jako muzyk sesyjny komponując i nagrywając dla potrzeb studiów filmowych i telewizyjnych. Starał się jednak koncertować i, póki w Los Angeles istniały takie kluby Carmelo's, The Haig, Donte's grał w nich, choć z czasem coraz rzadziej. Występował wraz z takimi muzykami jak dawny towarzysz z Lighhouse – Shorty Rogers,
czy też Terry Gibbs oraz wieloma innymi (Bob Florence, Frank Capp, Nat Pierce, Bill Berry).
Ostatnim studyjnym nagraniem Boba Coopera były rejestracje utworów na album Karrin Allyson "Sweet Home Cookin" (1993), gdzie grał na saksofonie tenorowym.
W 1989 otrzymał nagrodę Los Angeles Jazz Society za wkład w rozwój i historię jazzu.
Bob Cooper zmarł 5 sierpnia 1993 w wyniku ataku serca.

</doc>
<doc id="2864745" url="https://pl.wikipedia.org/wiki?curid=2864745" title="Ksenia Kaczalina">
Ksenia Kaczalina



</doc>
<doc id="2864748" url="https://pl.wikipedia.org/wiki?curid=2864748" title="Medaliści mistrzostw świata w kolarstwie BMX - Jazda na czas">
Medaliści mistrzostw świata w kolarstwie BMX - Jazda na czas

Lista medalistów i medalistek mistrzostw świata w kolarstwie BMX w jeździe na czas.

</doc>
<doc id="2864752" url="https://pl.wikipedia.org/wiki?curid=2864752" title="Wunschkonzert">
Wunschkonzert

Wunschkonzert (tłum. „Koncert życzeń”) – niemiecki dramat propagandowy z 1940 w reżyserii Eduarda von Borsodego. Zaraz po filmie "Die grosse Liebe" był to drugi pod względem dochodów i popularności film w Niemczech okresu II wojny światowej.
Tło.
„Wunschkonzert für die Wehrmacht” („Koncert życzeń dla Wehrmachtu”) był nadawany przez niemieckie radio w każde niedzielne popołudnie o 15:00 z Berlina. Popularność programu częściowo wynikała z oczekiwań żołnierzy aby radio nadawało koncert życzeń aby oni mogli w ten sposób połączyć się ze swoimi rodzinami. Minister Joseph Goebbels zażądał, aby niemieccy wykonawcy nieśli swój wkład w film i stwierdził, że taki film będzie nawet większym sukcesem niż program.
Fabuła.
Podczas Igrzysk Olimpijskich w Berlinie młoda Inge Wagner i porucznik lotnictwa Luftwaffe Herbert Koch poznają się i w ciągu kilku dni zakochują się w sobie. Snują plany wspólnej przyszłości, lecz zanim wezmą ślub, Herbert zostaje wysłany do Hiszpanii, aby wziąć udział w hiszpańskiej wojnie domowej. Jest zmuszony wyjechać natychmiast, bez możliwości wyjaśnienia Inge, co się stało. Misja jest ściśle tajna i wszelki kontakt z rodziną jest zabroniony, włączając w to kontakt listowny. W ten sposób Herbert traci całkowicie możliwość wyjaśnienia sprawy rodzinie. Po kilku miesiącach działań misja dobiega końca i Herbert odzyskuje dawną formę po odniesieniu kilku obrażeń na wojnie. Pisze list do Inge, lecz ona w międzyczasie wyprowadziła się i teraz nie może jej odnaleźć.
Inge nie może jednak zapomnieć Herberta i jest gotowa na niego zaczekać. Minęły trzy lata. Inwazja na Polskę rozpoczyna II wojnę światową. Mężczyźni z sąsiedztwa Inge idą na front, w tym jej przyjaciel z dzieciństwa Helmut Winkler, który proponował jej małżeństwo, lecz odrzuciła jego propozycję. Helmut zostaje przydzielony do dywizjonu lotniczego, gdzie dowódcą jest Herbert, który w międzyczasie został awansowany na stopień Hauptmanna. Helmut i Herbert zaprzyjaźniają się, lecz nie wiedzą, że kochają tą samą kobietę. 
Od rozpoczęcia wojny, w Berlinie, każdego tygodnia odbywał się wielki festyn muzyczny, który był nadawany w radiu jako "Wunschkonzert für die Wehrmacht" i który zapewniał w ten sposób możliwość przesyłania pozdrowień i wiadomości między frontem a domem. Kiedy Herbert przypomniał sobie piękne dni z Inge, wysłał wiadomość za pomocą programu, Inge, która słuchała audycji jak każdy inny, usłyszała to i zdecydowała się odnaleźć Herberta gdziekolwiek jest mając nadzieję na ponowne spotkanie. W końcu nawiązali ze sobą kontakt listowny i ustalili, że spotkają się w Hamburgu.
Jednak w ostatnim momencie przed spotkaniem, Herbert i Helmut otrzymali rozkaz wykonania lotu rozpoznawczego nad Atlantykiem, podczas którego zostają zestrzeleni. Zostają jednak uratowani przez niemieckie U-Booty. W międzyczasie Inge czeka na próżno na umówione spotkanie. Ranny Helmut zostaje zabrany do szpitala wojskowego, w którym cała trójka spotyka się razem. Po rozwiązaniu kłopotliwej sytuacji, Herbert akceptuje to, że Inge i Helmut zaręczyli się.
Produkcja i recenzje.
Były kierownik filmu rzeszy Fritz Hippler scharakteryzował po 1945, film, że nie był tylko zamówiony przez państwo, ale także, że był on „pupilkiem Goebbelsa”. Pracował nad scenariuszem, pisał dialogi i wymagał określonych muzyków i muzyki do oprawy określonych części filmu. Od tego filmu zaczął cenić Ilse Werner ponad wszystkich jako „sympatyczny model współczesnej kobiety”, był kompletnie nią zauroczony. 
Reżyser Eduard von Borody, który głównie specjalizował się w filmach przygodowych, polecił się sam do pracy przy filmach: "Morgenrot", "Flüchtlinge" i "Kautschuk". 
Zdjęcia rozpoczęły się 16 lipca 1940 r. 21 grudnia ukończony film został przedłożony do Filmprüfstelle (Biuro Recenzji Filmowych). Na film składało się 2,832 metry taśmy o długości 103 minut. Został on sklasyfikowany jako przeznaczony dla młodych odbiorców. Premiera miała miejsce 30 grudnia 1940 r. w berlińskim kinie Ufa-Palast am Zoo. Dystrybutorem filmu został Universum-Film Verleih GmbH. 4 października 1943 film został ponownie przedłożony do Filmprüfstelle w krótszej wersji (2,689 metrów taśmy, 98 minut) i został ponownie tak samo sklasyfikowany jak wcześniej. 
W oryginalnej wersji film był zatytułowany "Das Wunschkonzert", ale ten tytuł został zmieniony na bardziej wpadający w ucho czyli "Wunschkonzert".
Po filmie "Die grosse Liebe" w reżyserii Zarah Leander, "Wunschkonzert" był największym sukcesem kasowym w III Rzeszy. Do końca II wojny światowej obejrzało go prawie 26 milionów widzów oraz zarobił 7,6 miliona Reichsmarek.
Film przedłożono (w wersji skróconej) 24 stycznia 1980 roku do FSK (Freiwillige Selbstkontrolle der Filmwirtschaft) został dopuszczony do publicznych pokazów i dla osób powyżej 16 roku życia (Prüf-Nr. 51284). Po ponownym montażu filmu (2,756 metrów, 101 minut) film ponownie trafił do FSK 22 stycznia 1997 roku, gdzie sklasyfikowano go jako dla osób od 18 roku życia (Prüf-Nr. 51284). Prawa autorskie do filmu należą do Transit-Verleih GmbH.

</doc>
<doc id="2864753" url="https://pl.wikipedia.org/wiki?curid=2864753" title="Dom Towarowy Okrąglak">
Dom Towarowy Okrąglak



</doc>
<doc id="2864754" url="https://pl.wikipedia.org/wiki?curid=2864754" title="Józef Tenerowicz">
Józef Tenerowicz

Józef Tenerowicz (ur. 12 lutego 1931 w Siarach, zm. 26 maja 2011 w Poznaniu) − generał brygady pilot Wojska Polskiego.
Życiorys.
Józef Tenerowicz urodził się 12 lutego 1931 roku w Siarach, powiat Gorlice, w rodzinie Marcina (1895-1984) i Wiktorii z Woźniaków (1900-1944). W 1948 ukończył Państwowe Gimnazjum im. Marcina Kromera w Gorlicach i wstąpił do Oficerskiej Szkoły Lotniczej w Dęblinie. Po ukończeniu szkoły został 15 lipca 1951 promowany do stopnia podporucznika przez komendanta szkoły, płk. pilota Szczepana Ścibiora. Następnie został skierowany do 13 Pułku Lotnictwa Myśliwskiego OPL, gdzie był kolejno pilotem (1951-1952), starszym pilotem (1952), pełniącym obowiązki dowódcy klucza lotniczego (1952), pomocnikiem dowódcy eskadry do spraw pilotażu (1952-1953), dowódcą eskadry (1953-1955) i pomocnikiem dowódcy pułku do spraw pilotażu (1955-1956). W latach 1956–1957 przebywał na Kursie Lotniczo-Taktycznym Dowódców Pułku w Ośrodku Szkolenia Lotnictwa Myśliwskiego w Lipiecku w ZSRR. Po powrocie do kraju został szefem służby strzelania powietrznego w Dowództwie 2 Korpusu Obrony Przeciwlotniczej Obszaru Kraju w Bydgoszczy, od stycznia 1959 był szefem strzelania powietrznego wydziału szkolenia bojowego w sztabie korpusu. W latach 1961−1965 studiował w Akademii Sztabu Generalnego WP w Warszawie. Po ukończeniu studiów został zastępcą dowódcy 45 Pułku Lotnictwa Myśliwskiego OPK do spraw liniowych w Babimoście (lipiec 1965 - październik 1967), a od października 1967 dowódcą 11 Pułku Lotnictwa Myśliwskiego OPK we Wrocławiu (do lutego 1972). W 1972 na krótko przeniesiony do Dowództwa Wojsk Obrony Powietrznej Kraju w Warszawie jako starszy pomocnik szefa Oddziału Szkolenia Bojowego. W 1972 ukończył również kurs podyplomowy w Akademii Sztabu Generalnego WP. W lipcu 1972 przeniesiony do Dowództwa Wojsk Lotnicznych w Poznaniu, gdzie został przewodniczącym Komisji Kwalifikacyjnej Personelu Latającego, a następnie szefem Oddziału Lotnictwa Myśliwskiego. Od sierpnia 1973 pełnił obwiązki zastępcy szefa, a od maja 1974 był zastępcą szefa Zarządu Szkolenia Lotniczego w Dowództwie Wojsk Lotniczych
W latach 1974−1976 studiował w Wojskowej Akademii Sztabu Generalnego Sił Zbrojnych ZSRR im. Klimenta J. Woroszyłowa w Moskwie. Po powrocie do kraju w lipcu 1976 powrócił na stanowisko zastępcy szefa, a od lipca 1977 pełnił obowiązki szefa Zarządu Szkolenia Lotniczego (w lipcu 1978 zatwierdzony na tym stanowisku). Od kwietnia 1979 do stycznia 1985 dowódca 3 Brandenburskiej Dywizji Lotnictwa Szturmowo-Rozpoznawczego w Świdwinie (jesienią 1982 przemianowanej na 3 Brandenburską Dywizję Lotnictwa Myśliwsko-Bombowego). We wrześniu 1979 został doktorem nauk wojskowych na mocy uchwały Rady Naukowej Wydziału Wojsk Lotniczych i OPK Akademii Sztabu Generalnego WP, po obronie rozprawy "Optymalizacja systemu szkolenia personelu latającego na bojowych samolotach odrzutowych". W 1983 ukończył Wyższy Kurs Akademicki przy Wojskowej Akademii Sztabu Generalnego Sił Zbrojnych ZSRR im. Klimenta J. Woroszyłowa w Moskwie. Na mocy uchwały Rady Państwa PRL z września 1984 mianowany na stopień generała brygady; nominację wręczył mu w Belwederze przewodniczący Rady Państwa PRL prof. Henryk Jabłoński. Dowodzona przez niego dywizja została dwukrotnie wyróżniona w rozkazie szkoleniowym ministra obrony narodowej. Od stycznia 1985 do lutego 1989 szef Lotnictwa Wojsk Lądowych, Transportowego i Łącznikowego w Dowództwie Wojsk Lotniczych, a od lutego 1989 do lipca 1990 szef Lotnictwa Wojsk Lądowych - pomocnik dowódcy Wojsk Lotniczych. W lipcu 1990 objął stanowisko szefa Bezpieczeństwa Lotów Dowództwa Wojsk Lotniczych i Obrony Powietrznej. Od 30 grudnia 1992 w stanie spoczynku na mocy rozkazu personalnego MON z 27 sierpnia 1992. Został pożegnany oficjalnie przez ministra obrony narodowej Janusza Onyszkiewicza. 
W trakcie służby latał na samolotach Po-2, UT-2, Jak-9, Jak-17, Jak-23, MiG-15. MIG-15bis, Lim-1, Lim-2, Lim-5, Lim-6bis, TS-8, TS-11, An-2. Łącznie spędził w powietrzu 2000 godzin, z czego 1600 godzin na samolotach odrzutowych. Posiadł I klasę pilota wojskowego. W latach 1952-1961 brał udział jako pilot w 10 defiladach lotniczych, w tym m.in. w 1952 w pierwszej defiladzie z udziałem dużej grupy samolotów MiG-15 oraz w 1960 nad Polami Grunwaldu, gdzie wykonywał lot w ugrupowaniu "Tafla", składającym się z 64 samolotów Lim-5.
Mieszkał w Poznaniu, gdzie zmarł 26 maja 2011 i został pochowany na cmentarzu na Miłostowie (pole KL kwatera P5-4). Na uroczystości pogrzebowej ostatnie pożegnanie wygłosił reprezentant Sił Powietrznych - gen. bryg. pil. Włodzimierz Usarek - Dowódca 2 Skrzydła Lotnictwa Taktycznego (Dowódca Garnizonu Poznań).
Życie prywatne.
Mieszkał w Poznaniu. Od 1959 był żonaty z Zofią Danutą Bielską (zmarła w 2004). Małżeństwo miało troje dzieci.

</doc>
<doc id="2864757" url="https://pl.wikipedia.org/wiki?curid=2864757" title="Wąska (rzeka)">
Wąska (rzeka)

Wąska – rzeka w województwie warmińsko-mazurskim, dopływ Jeziora Drużno.
Długość Wąskiej wynosi 46 km. Rzeka wypływa z północno-zachodniej, przykrawędziowej strefie Pojezierza Iławskiego. W górnym odcinku przepływa przez Jezioro Zimnochy i Jezioro Okonie. Środkowy odcinek, leżący w obrębie Równiny Warmińskiej płynie głęboką doliną. Poniżej Pasłęka wpływa na Żuławy Wiślane i jako obwałowana rzeka uchodzi do jeziora Druzno. 
Pod względem administracyjnym Wąska przepływa przez gminy: Miłakowo, Godkowo, Pasłęk i Elbląg.
Jej zlewnia zajmuje powierzchnię 254,4 km² i obejmuje obszar rolniczo-leśny o zróżnicowanej rzeźbie. W obrębie górnej części zlewni znajduje się Obszar Chronionego Krajobrazu Rzeki Wąskiej, obszar Natura 2000 SOO Uroczysko Markowo i Rezerwat przyrody Dęby w Krukach Pasłęckich. Środkowy odcinek przepływa przez obszar Natura 2000 SOO Murawy koło Pasłęka, zaś dolny znajduje się na terenie Obszaru Chronionego Krajobrazu Jeziora Drużno i obszaru Natura 2000 Jezioro Drużno PLB280013.
Rzeka Wąska jest odbiornikiem ścieków z mechaniczno-biologicznych oczyszczalni ścieków w Pasłęku i Węzinie. Przeprowadzone w 2004 roku badania stanu czystości wód wykazały IV klasę czystości.

</doc>
<doc id="2864761" url="https://pl.wikipedia.org/wiki?curid=2864761" title="Bernard Horsfall">
Bernard Horsfall

Bernard Horsfall (ur. 20 listopada 1930 w Bishop’s Stortford, zm. 29 stycznia 2013) − brytyjski aktor filmowy.

</doc>
<doc id="2864763" url="https://pl.wikipedia.org/wiki?curid=2864763" title="Aleksy Baranow">
Aleksy Baranow

Aleksy Baranow (ur. 23 grudnia 1905 w Żytomierzu, zm. 31 maja 1978) – duchowny Polskiego Autokefalicznego Kościoła Prawosławnego, z pochodzenia Ukrainiec.
Życiorys.
Pochodził z rodziny mieszczańskiej Mikołaja i Nadeżdy Baranowów. 
Średnie wykształcenie teologiczne uzyskał w prawosławnym seminarium duchownym w Krzemieńcu. Następnie ukończył studia w Studium Teologii Prawosławnej Uniwersytetu Warszawskiego. Po przyjęciu święceń kapłańskich został skierowany do służby duszpasterskiej w diecezji grodzieńskiej. Służył kolejno w filialnej cerkwi w Ławryszewie, w parafii w Niehniewiczach, Starych Niehniewiczach, Szczorsach, Łóżkach, Pogórzu, Ostuchowie i Zdzięciole. W maju 1933 arcybiskup grodzieński Aleksy powierzył mu obowiązki misjonarza okręgowego dekanatu zdzięciołowskiego, zaś w roku następnym – pomocnika dziekana. Od 1934 był kapelanem prawosławnych żołnierzy Wojska Polskiego przy Dowództwie Okręgu Korpusu IX służby czynnej w Baranowiczach.
W maju 1940 wyjechał na Chełmszczyznę i objął obowiązki proboszcza parafii w Werbkowicach oraz prefekta szkół w Werbkowicach, Konopnem, Malicach i Kolorowie. Od września 1943 do września roku następnego był prefektem Szkół Technicznej i Rzemieślniczej w Chełmie. W 1944(?) został proboszczem parafii św. Mikołaja w Toruniu i pozostawał nim przez rok. 
Po II wojnie światowej objął parafię w Bielsku Podlaskim, był także dziekanem dekanatu bielskiego oraz dekanatu hajnowskiego. Do 1961 był ponadto proboszczem parafii lubelskiej i dziekanem lubelskim. Angażował się w obronę majątków Kościoła prawosławnego przed samorzutnym przejmowaniem ich przez Kościół katolicki lub instytucje państwowe po wysiedleniu miejscowych wiernych, informował organy kościelne i państwowe o wypadkach niszczenia cerkwi i innych obiektów należących do PAKP, usiłował walczyć o majątek cerkiewny na drodze sądowej. W 1945 zdołał doprowadzić do otwarcia dla celów kultowych cerkwi Przemienienia Pańskiego w Lublinie, od niecałego roku nieczynnej. Następnie z powodzeniem ubiegał się o dodatkowe subsydia na jej odbudowę ze zniszczeń wojennych. Uporządkował problemy własnościowe parafii prawosławnej w Lublinie, uzyskując potwierdzenie jej praw do użytkowanych świątyń, części cmentarza przy ulicy Lipowej z cerkwią Świętych Niewiast Niosących Wonności, domu parafialnego i gruntów. Bez powodzenia natomiast starał się odzyskać dla Kościoła prawosławnego dawną cerkiew przy ulicy Zielonej oraz rezydencję biskupów prawosławnych przy ulicy Gabriela Narutowicza.
W 1961 zaprotestował przeciwko wyborowi biskupa Tymoteusza na metropolitę warszawskiego i całej Polski, co nastąpiło wbrew statutowi wewnętrznemu Kościoła, z inspiracji władz państwowych. Wówczas Wydział ds. Wyznań w Lublinie zażądał od metropolity usunięcia duchownego z pełnionych do tej pory stanowisk i nakazania mu zamieszkania w monasterze. Metropolita Tymoteusz nie bronił kapłana. Ks. Baranow został proboszczem parafii w Szczecinie i dziekanem szczecińskim już po nieoczekiwanej śmierci hierarchy w 1962. W Szczecinie uzyskał od władz miejskich zgodę na korzystanie z poewangelickiego kościoła przy ulicy Wawrzyniaka, sprowadzał dla świątyni wyposażenie z porzuconych cerkwi na Podkarpaciu.
Za swoją działalność otrzymał najważniejsze nagrody kościelne przyznawane białemu duchowieństwu: godność protoprezbitera (1946), prawo do noszenia palicy (1961) i mitry (1966).
Od 1970 do 1976 kierował Komisją Kontrolną Rady Metropolitalnej przy metropolicie warszawskim i całej Polski.
Pochowany na cmentarzu prawosławnym w Warszawie.
Miał córkę Muzę, po mężu Szandruk.

</doc>
<doc id="2864765" url="https://pl.wikipedia.org/wiki?curid=2864765" title="HMS E17">
HMS E17

HMS E17 – brytyjski okręt podwodny typu E. Zbudowany w latach 1913 - 1915 w Vickers, Barrow-in-Furness, gdzie okręt został wodowany 16 stycznia 1915 roku. Rozpoczął służbę w Royal Navy 7 kwietnia 1915 roku. Pierwszym dowódcą został Lt. Cdr. J. R. G. Moncreiffe.
Po rozpoczęciu służby w Royal Navy okręt został przydzielony do o Ósmej Flotylli Okrętów Podwodnych ("8th Submarine Flotilla"), stacjonującej w Harwich. Od 1914 roku jednostka odbywała patrole w rejonie Morza Północnego.
6 stycznia 1916 roku okręt E17 wszedł na mieliznę w okolicach wyspy Texel u wybrzeży Holandii. Załoga zatopiła okręt, a sama została uratowana przez holenderski okręt Hr. Ms. "Noord Brabant". Załoga została internowana.
Od 1988 roku kiosk okrętu jest w posiadaniu Royal Navy Submarine Museum w Gosport.

</doc>
<doc id="2864770" url="https://pl.wikipedia.org/wiki?curid=2864770" title="Alejandro Arribas">
Alejandro Arribas

Alejandro Arribas Garrido (ur. 1 maja 1989 w Madrycie) – piłkarz hiszpański grający na pozycji środkowego obrońcy w meksykańskim Juárez.
Kariera klubowa.
Swoją karierę piłkarską Arribas rozpoczynał w klubie CF Rayo Majadahonda. W sezonie 2007/2008 grał w nim w Tercera División. W 2008 roku odszedł do Rayo Vallecano Madryt, gdzie początkowo grał w jego rezerwach. W 2009 roku został wypożyczony do grającego w Segunda División B, CDA Navalcarnero. W pierwszej drużynie Rayo Vallecano zadebiutował 3 stycznia 2010 w zremisowanym 0:0 domowym meczu z Levante UD. W sezonie 2010/2011, w którym Rayo Vallecano awansował do Primera División, stał się podstawowym zawodnikiem. W Rayo Vallecano grał do końca sezonu 2011/2012.
Latem 2012 roku Arribas został zawodnikiem Osasuny. Swój debiut w Osasunie zaliczył 20 sierpnia 2012 w przegranym 0:2 wyjazdowym meczu z Deportivo La Coruña.

</doc>
<doc id="2864772" url="https://pl.wikipedia.org/wiki?curid=2864772" title="Ropka">
Ropka

Ropka ("Ripka") – potok, lewobrzeżny dopływ Ropy o długości 3,8 km. Płynie w Beskidzie Niskim.

</doc>
<doc id="2864773" url="https://pl.wikipedia.org/wiki?curid=2864773" title="Gobius jozo">
Gobius jozo



</doc>
<doc id="2864775" url="https://pl.wikipedia.org/wiki?curid=2864775" title="Gobius jozo albescens">
Gobius jozo albescens



</doc>
<doc id="2864776" url="https://pl.wikipedia.org/wiki?curid=2864776" title="Grabina Śląska">
Grabina Śląska

Grabina Śląska – stacja kolejowa w Strzegomiu, w województwie dolnośląskim.
Otwarta w 1890 roku wraz z pierwszym odcinkiem linii kolejowej nr 302 Strzegom – Bolków (dojazd początkowo od Strzegomia). Ruch pociągów pasażerskich zlikwidowano 19 listopada 1995. Wprowadzono wtedy zastępczą komunikację autobusową, która funkcjonowała do 31 grudnia 1996.
Na stacji znajduje się zdewastowany, szachulcowy budynek dworcowy z 1909 roku, który jest wpisany do rejestru zabytków.

</doc>
<doc id="2864777" url="https://pl.wikipedia.org/wiki?curid=2864777" title="Gobius boulerot">
Gobius boulerot



</doc>
<doc id="2864778" url="https://pl.wikipedia.org/wiki?curid=2864778" title="Gobius brittanicus">
Gobius brittanicus



</doc>
<doc id="2864779" url="https://pl.wikipedia.org/wiki?curid=2864779" title="Gobius fuliginosus">
Gobius fuliginosus



</doc>
<doc id="2864780" url="https://pl.wikipedia.org/wiki?curid=2864780" title="Gobius gorgione">
Gobius gorgione



</doc>
<doc id="2864781" url="https://pl.wikipedia.org/wiki?curid=2864781" title="Gobius iozo">
Gobius iozo



</doc>
<doc id="2864782" url="https://pl.wikipedia.org/wiki?curid=2864782" title="Gobius jozo major">
Gobius jozo major



</doc>
<doc id="2864783" url="https://pl.wikipedia.org/wiki?curid=2864783" title="Gobius jozo minor">
Gobius jozo minor



</doc>
<doc id="2864784" url="https://pl.wikipedia.org/wiki?curid=2864784" title="Gobius jozo nigrescens">
Gobius jozo nigrescens



</doc>
<doc id="2864785" url="https://pl.wikipedia.org/wiki?curid=2864785" title="Gobius jozo pontica">
Gobius jozo pontica



</doc>
<doc id="2864786" url="https://pl.wikipedia.org/wiki?curid=2864786" title="Gobius longiradiatus">
Gobius longiradiatus



</doc>
<doc id="2864787" url="https://pl.wikipedia.org/wiki?curid=2864787" title="Gobius niger hispanicus">
Gobius niger hispanicus



</doc>
<doc id="2864788" url="https://pl.wikipedia.org/wiki?curid=2864788" title="Gobius niger jozo">
Gobius niger jozo



</doc>
<doc id="2864789" url="https://pl.wikipedia.org/wiki?curid=2864789" title="Gobius niger nigerrimus">
Gobius niger nigerrimus



</doc>
<doc id="2864790" url="https://pl.wikipedia.org/wiki?curid=2864790" title="Gobius punctulatus">
Gobius punctulatus



</doc>
<doc id="2864792" url="https://pl.wikipedia.org/wiki?curid=2864792" title="Gobius viridis">
Gobius viridis



</doc>
<doc id="2864797" url="https://pl.wikipedia.org/wiki?curid=2864797" title="Krążenie ogólne">
Krążenie ogólne

Krążenie ogólne, krążenie duże, krążenie wielkie, krwiobieg duży – część krwiobiegu u niektórych zwierząt z układem krwionośnym zamkniętym: głowonogów i licznych kręgowców, w tym człowieka, której rolą jest dostarczanie tkankom tlenu i substancji odżywczych, odprowadzanie z nich dwutlenku węgla i licznych produktów przemiany materii oraz substancji znajdujących się we względnym nadmiarze.
Wyodrębnianie się krążenia ogólnego i krążenia małego ma związek z ewolucją wydajniejszych, bardziej wyspecjalizowanych narządów oddechowych. Jego celem jest zapobieżenie mieszaniu się krwi natlenowanej z krwią odtlenowaną i tym samym poprawa efektywności układu krążenia.
U głowonogów krążenie duże zaczyna się w komorze serca. Z niej krew rozprowadzana jest aortami, a następnie tętnicami do mniejszych naczyń krwionośnych, gdzie oddaje tlen tkankom. Odtlenowaną krew zbierają z nich żyły do serc skrzelowych, gdzie część duża krwiobiegu się kończy.
U kręgowców realizacja dwóch obiegów krwi pojawia się w linii ewolucyjnej czworonogów i wygląda inaczej. U płazów następuje zanik naczyń dwóch pierwszych łuków skrzelowych, przerwanie ciągłości aort między naczyniami łuku trzeciego i czwartego oraz, najpierw częściowy, a potem całkowity podział przedsionka serca mięśniową przegrodą międzyprzedsionkową. Do pełnej separacji krwiobiegów dochodzi u gadów. Naczynia czwartego łuku skrzelowego przekształcone są u nich w łuki aorty, a w sercu oprócz dwóch przedsionków z dwoma odrębnymi zastawkami występuje częściowy, a u krokodyli całkowity podział komory, przy czym już przy podziale częściowym jaszczurek nie dochodzi do mieszania się krwi odtlenowanej z natlenowaną. Ponadto stożek tętniczy zastąpiony został trzema rurowatymi tętnicami: z prawej komory wychodzą tętnica płucna i aorta lewa, a z lewej komory wychodzi aorta prawa. Dalsze usprawnienia następują u ptaków i ssaków. Mają one serce złożone z dwóch przedsionków i dwóch komór, a zatoka żylna zwykle częściowo lub w całości tkwi w ścianie przedsionka. Z prawej komory serca wychodzi tylko tętnica płucna, a z lewej komory tylko aorta.
Krążenie ogólne u ptaków i ssaków, w tym u człowieka, przedstawia się więc następująco: rozpoczyna się przy wyjściu aorty z lewej komory serca (obejmuje odgałęzienie aorty, tętnice, coraz mniejsze tętniczki, naczynia włosowate, żyłki oraz żyły), a kończy się przy ujściu żył głównych do prawego przedsionka.

</doc>
<doc id="2864799" url="https://pl.wikipedia.org/wiki?curid=2864799" title="Krążenie duże">
Krążenie duże



</doc>
<doc id="2864800" url="https://pl.wikipedia.org/wiki?curid=2864800" title="Abel-Maim">
Abel-Maim

Abel Bet-Maaka

</doc>
<doc id="2864802" url="https://pl.wikipedia.org/wiki?curid=2864802" title="Gobius longecaudatus">
Gobius longecaudatus



</doc>
<doc id="2864803" url="https://pl.wikipedia.org/wiki?curid=2864803" title="Knipowitschia georghievi">
Knipowitschia georghievi



</doc>
<doc id="2864804" url="https://pl.wikipedia.org/wiki?curid=2864804" title="Knipowitschia longicaudata">
Knipowitschia longicaudata



</doc>
<doc id="2864805" url="https://pl.wikipedia.org/wiki?curid=2864805" title="Pomatoschistus knipowitschi">
Pomatoschistus knipowitschi



</doc>
<doc id="2864807" url="https://pl.wikipedia.org/wiki?curid=2864807" title="New Brunswick Scotties Tournament of Hearts 2013">
New Brunswick Scotties Tournament of Hearts 2013

New Brunswick Scotties Tournament of Hearts 2013 - turniej wyłaniający mistrzynie Nowego Brunszwiku i reprezentację tej prowincji na Scotties Tournament of Hearts 2013. Turniej finałowy odbył się w dniach 30 stycznia-3 lutego 2013 w Fredericton Junction na lodowisku Gladstone Curling Club.
Tytuł mistrzowski obronił zespół Andrei Crawford (przed rokiem kapitanem tej drużyny była grająca jako trzecia Rebecca Atkinson). 
Turniej kwalifikacyjny odbył się między 4 a 6 stycznia 2013 w Gage Golf &amp; Curling Club w Oromocto, wyłonił osiem najlepszych drużyn.
Round Robin.
Sesja 1..
30 stycznia 2013; 9:00
Sesja 2..
30 stycznia 2013; 16:00
Sesja 3..
31 stycznia 2013; 9:00
Sesja 4..
31 stycznia 2013; 16:00
Sesja 5..
1 lutego 2013; 8:00
Sesja 6..
1 lutego 2013; 15:00
Sesja 7..
2 lutego 2013; 8:00
Play-off.
Półfinał.
3 lutego 2013; 9:00
Finał.
3 lutego 2013; 11:00

</doc>
<doc id="2864808" url="https://pl.wikipedia.org/wiki?curid=2864808" title="Edward Francis Kelly">
Edward Francis Kelly

Edward Francis Kelly (ur. 22 marca 1917 w Wellington, zm. 2 września 1994) − australijski duchowny rzymskokatolicki, członek zgromadzenia Misjonarzy Najświętszego Serca Chrystusowego, w latach 1976–1992 biskup diecezjalny Toowoomby. 
Życiorys.
12 kwietnia 1942 przyjął święcenia kapłańskie jako członek zgromadzenia Misjonarzy Najświętszego Serca Chrystusowego, udzielił ich mu Norman Thomas Gilroy, ówczesny arcybiskup metropolita Sydney. 6 lutego 1969 papież Paweł VI powołał go na urząd biskupa pomocniczego Sydney ze stolicą tytularną Ficus. Sakry udzielił mu 25 marca 1969 Norman Thomas Gilroy, wówczas będący już kardynałem. 19 grudnia 1975 został mianowany biskupem diecezjalnym Toowoomby w stanie Queensland. Jego ingres odbył się 11 lutego 1976. 20 listopada 1992 przeszedł na emeryturę. Zmarł 2 września 1994 w wieku 77 lat. 

</doc>
<doc id="2864811" url="https://pl.wikipedia.org/wiki?curid=2864811" title="Acatenango (wulkan)">
Acatenango (wulkan)

Acatenango (hiszp. "Volcán Acatenango") – stratowulkan w południowej Gwatemali, w łańcuchu wulkanicznym ciągnącym się wzdłuż południowego wybrzeża Gwatemali. Wznosi się na wysokość 3976 m n.p.m. Stożek wulkanu leży w departamencie Chimaltenango, lecz cały masyw sięga na teren departamentów Sacatepéquez i Escuintla.
Razem z sąsiednim wulkanem Volcán de Fuego (3763 m) tworzy kompleks wulkaniczny zwany La Horqueta. Kilkanaście kilometrów na wschód znajduje się wulkan de Agua. Sam wulkan Acatenango ma dwa wierzchołki: północny Yepocapa oraz południowy, nieco wyższy Pico Mayor.
Ostatnia erupcja wulkanu miała miejsce w 1972 .
Kompleks wulkanów Fuego-Acatenango swoją aktywność przejawia od co najmniej 230 000 lat, a historyczne obserwacje erupcji datowane są na ostatnie 500 lat. W tym czasie niższy stożek Fuego eksplodował ponad 60 razy, natomiast wyższy Acatenango tylko dwukrotnie w XX wieku. Z tego powodu pierwszą, dobrze udokumentowana erupcją Acatenango była erupcja w latach 1924–1927, jednakże w czasach historycznych miały miejsce także wcześniejsze erupcje. Hiszpański konkwistador Francisco Vasquez, pisząc w roku 1690 wspomniał, iż w 1661 roku wulkan leżący obok wulkanu Fuego „otworzył dymiącą paszczę i wciąż dymi, choć nie wydaje głosu”. Większość informacji o poprzedniej aktywności Acatenango pochodzi z badań materiału poerupcyjnego okalającego górę. Aktywność fluktuuje pomiędzy okresami o dużej częstotliwości wybuchów przedzielonych okresami spokoju. Stwierdzono, iż w minionych 80 000 lat wystąpiły co najmniej dwa okresy wzmożonej aktywności kompleksu obu stożków.
Masyw wulkaniczny obecną wysokość osiągnął głównie w ostatnich 84 tysiącach lat. Pierwotny wulkan Acatenango zapadł się w kierunku południowym tworząc rumowisko-lawinisko aż do terenów odległej o 35 km miejscowości La Democracia, a także wyrzucając materiał na znaczne tereny niziny nadpacyficznej. Obecny kształt północnego wierzchołka Yepocapa uformowany został około 20 tysięcy lat temu po tym, jak rozpoczęło się tworzenie południowego Pico Mayor.
Zobacz też.
Lista wulkanów Gwatemali

</doc>
<doc id="2864814" url="https://pl.wikipedia.org/wiki?curid=2864814" title="Bitwa pod Tirano">
Bitwa pod Tirano

Bitwa pod Tirano – bitwa stoczona 11 września 1620 roku pomiędzy siłami kantonów szwajcarskich (tzw. Drei Bünde) a także Berna i Zurychu oraz wojskami Habsburgów hiszpańskich w trakcie konfliktu francusko-szwajcarsko-habsburskiego (tzw. Bündner Wirren) toczonego w latach 1618-1639 w ramach Wojny trzydziestoletniej. Starcie zakończyło się zwycięstwem Habsburgów. 
Tło wydarzeń.
Po masakrze protestantów we włoskiej Valtelinie (niem. Veltliner Mord, wł. Sacro Macello) oraz powstaniu wywołanym przez katolików z tzw. Związku Trzech Kantonów (Drei Bünde), latem 1620 r. wojska hiszpańskie zajęły miasto. Miejscowi protestanci zwrócili się wówczas o pomoc do Szwajcarów. Większość katolickich miast odmówiła jednak interwencji, jedynie miasta Zurych oraz Berno zdecydowały się wysłać swoje siły do Valteliny. 
W sierpniu 1620 roku 1000 zuryskich i 2100 berneńskich żołnierzy pod wodzą Niklausa von Mülinena oraz Jakoba Steinera wyruszyły ku Graubünden, obierając trasę przez Brugg oraz Toggenburg. Po rozdzieleniu się, armia z Zurychu pomaszerowała przez Prättigau ku Oberengadin, Berneńczycy natomiast obrali kurs przez Przełęcz Splügen w kierunku Chiavenny. Szwajcarów wzmocniły wkrótce siły Związku Drei Bünden w liczbie 1200 ludzi pod wodzą Johanna Gulera. Maszerujące wojska szwajcarskie były słabo uzbrojone oraz niedostatecznie zaopatrzone w prowiant, nie posiadały też artylerii. Do większej potyczki doszło koło Bormio, gdzie siły szwajcarskie natknęły się na Hiszpanów. W wyniku walk, Hiszpanie zostali pokonani Bormio zajęte w dniu 3 września. Następnie wygłodzeni żołnierze zajęli się plądrowaniem okolicznych miejscowości, kilka dni oczekując na dostawy amunicji i żywności. Dopiero dnia 9 września sprzymierzeńcy dotarli pod Tirano, gdzie znajdowały się główne siły hiszpańskie. 
Przebieg bitwy.
Dnia 11 września nastąpił atak na Tirano. Główne uderzenie nastąpiło pod Sernio, zgodnie z planem wszystkie trzy grupy armii miały uderzyć równocześnie: Berneńczycy w centrum, siły Związku z prawej a zuryskie z lewej flanki. Berneńczycy, którzy nie zdążyli dostatecznie wybadać terenu i sił przeciwnika, w trakcie ataku dostali się zastawioną przez Hiszpanów pułapkę, odnosząc znaczne straty, tracąc m.in. wszystkich dowódców już na początku bitwy m.in. Niklausa von Mülinena. Spóźnione oddziały zuryskie oraz Związku wyparły co prawda Hiszpanów z zajętych pozycji pod Tirano, nie były jednak w stanie rozstrzygnąć losów bitwy na swoją korzyść. Ostatecznie kontratak hiszpański zmusił sprzymierzonych do pośpiesznego nocnego odwrotu. Starty Berneńczyków okazały się na tyle poważne, że nie byli oni w stanie odbudować zdolnego do walki oddziału. Po wycofaniu się poszczególnych oddziałów na swoje ziemie kampania przeciwko siłom habsburskim w Valtelinie została zakończona. 
Porażka pod Tirano zakończyła szwajcarski udział militarny w toczonym konflikcie w Graubünden. Konflikt toczący się na tych ziemiach pomiędzy Habsburgami, Francją i Wenecją zakończy się jednak dopiero w roku 1652. 

</doc>
<doc id="2864815" url="https://pl.wikipedia.org/wiki?curid=2864815" title="Katedra Najświętszego Serca Jezusa w Jinan">
Katedra Najświętszego Serca Jezusa w Jinan

Katedra Najświętszego Serca Jezusa w Jinan () – katedra katolicka znajdująca się w mieście Jinan w prowincji Shandong we wschodnich Chinach. Obecnie katedra archidiecezji Jinan.
Historia.
Świątynia została zbudowana w latach 1901–1905 przez misjonarzy franciszkańskich, z funduszy pochodzących z kontrybucji nałożonej na Chiny przez mocarstwa kolonialne po upadku powstania bokserów.
Do lat 50. przy katedrze działały prowadzone przez franciszkanów instytucje, takie jak dom zakonny, szpital i szkoła. Po utworzeniu Chińskiej Republiki Ludowej świątynia została przejęta przez Patriotyczne Stowarzyszenie Katolików Chińskich, a misjonarze wydaleni z Chin. Po rozpoczęciu w 1966 roku rewolucji kulturalnej kościół został zdewastowany i zamknięty, a w jego wnętrzu urządzono magazyn dla fabryki farb. W 1982 roku rozpoczęto renowację świątyni celem ponownego zaadaptowania jej do celów sakralnych, a od 1985 roku katedra ponownie użytkowana jest przez wspólnotę katolicką.
W 1992 roku świątynia została uznana za zabytek.
Architektura.
Wzniesiona na planie krzyża łacińskiego budowla zajmuje powierzchnię 2600 m² i może pomieścić ponad 800 wiernych. Zorientowana jest wzdłuż osi wschód-zachód. Jej architektura nawiązuje do średniowiecznego gotyku europejskiego. Fasadę wieńczą dwie wieże wysokie na 60 m, zwieńczone 3-metrowymi krzyżami. Dwie mniejsze wieże znajdują się również przy krańcach transeptu.

</doc>
<doc id="2864816" url="https://pl.wikipedia.org/wiki?curid=2864816" title="Midan Tahrir">
Midan Tahrir



</doc>
<doc id="2864819" url="https://pl.wikipedia.org/wiki?curid=2864819" title="Mugamma">
Mugamma



</doc>
<doc id="2864821" url="https://pl.wikipedia.org/wiki?curid=2864821" title="Nina Baryłko-Pikielna">
Nina Baryłko-Pikielna

Nina Maria Baryłko-Pikielna (ur. 2 stycznia 1930 w Warszawie, zm. 26 maja 2019 tamże) – polska specjalistka w dziedzinie badań jakości artykułów żywnościowych, a przede wszystkim sensorycznych analiz jakości, profesor nauk rolniczych, związana z Instytutem Żywności i Żywienia im. prof. Aleksandra Szczygła i SGGW w Warszawie oraz Instytutem Rozrodu Zwierząt i Badań Żywności PAN w Olsztynie.
Życiorys.
Córka Mariana i Eugenii. Ukończyła studia na Wydziale Chemicznym Politechniki Gdańskiej w roku 1955. Już w czasie studiów rozpoczęła badania naukowe w Katedrze Technologii Produktów Zwierzęcych. Jej kierownikiem był Damazy Tilgner, specjalista w dziedzinie analizy sensorycznej, autor podręcznika „Analiza organoleptyczna żywności”, wydanego w roku 1957 przez Wydawnictwo Przemysłu Lekkiego i Spożywczego, który był pierwszą w Polsce i jedną z pierwszych na świecie książek na temat metodyki sensorycznych ocen jakości produktów przemysłu spożywczego. Po ukończeniu studiów kontynuowała, w latach 1955–1959, pracę naukową w zespole prof. Tilgnera, zajmując się przede wszystkim problemami analizy sensorycznej.
W roku 1959 otrzymała stanowisko kierownika Pracowni Analizy Sensorycznej w Instytucie Przemysłu Mięsnego w Warszawie. Pracownia została przekształcona wkrótce w Zakład Badania Jakości.
W roku 1962 uzyskała stopień doktora nauk technicznych (przewód doktorski przeprowadzony na Politechnice Gdańskiej), a w roku 1964 – nominację na samodzielnego pracownika naukowo-badawczego, po czym odbyła roczny staż naukowy w Uniwersytecie Kalifornijskim, w zespole Rose Marie Pangborn. W roku 1971 została zatrudniona na stanowisku kierownika Zakładu Technologii Żywności w Instytucie Żywności i Żywienia w Warszawie (w Zakładzie wydzielono Pracownię Analizy Sensorycznej). Prowadziła również zajęcia dydaktyczne w SGGW i na kursach branżowych. W roku 1975 wydała pracę "Zarys analizy sensorycznej żywności", która była drugim w Polsce podręcznikiem dotyczącym tej nowej specjalności naukowej. Tytuł naukowy profesora otrzymała w roku 1987 (dziedzina: nauki rolnicze).
W kolejnych latach współtworzyła Pracownię Analizy Sensorycznej w Instytucie Rozrodu Zwierząt i Badań Żywności PAN w Olsztynie i prowadziła badania naukowe w tej jednostce.
Była promotorem prac doktorskich:
Odeszła na emeryturę w roku 2001. Od 2002 była związana z Wydziałem Nauk o Żywieniu Człowieka i Konsumpcji SGGW, jako wykładowca i konsultant naukowy (przede wszystkim w Pracowni Analizy Sensorycznej SGGW).
W roku 1990 otrzymała tytuł doctor honoris causa Uniwersytetu Helsińskiego (Faculty of Agriculture and Forestry). Była członkiem honorowym PAN (Wydział II Nauk Biologicznych i Rolniczych, Komitet Nauk o Żywności), członkiem i wiceprezydentem "Food Chemistry and Technology Committee of PAS" i "Polskiego Towarzystwa Technologów Żywności" oraz członkiem zespołów redakcyjnych dwóch specjalistycznych czasopism naukowych. Została pochowana na Cmentarzu Wojskowym na Powązkach (kwatera 38A-3-1)
Publikacje (wybór).
Nina Baryłko-Pikielna jest autorką ok. 140 artykułów w międzynarodowych i polskich czasopismach naukowych. W latach 2005–2010 ukazały się m.in.

</doc>
<doc id="2864822" url="https://pl.wikipedia.org/wiki?curid=2864822" title="Pomatoschistus longecaudatus">
Pomatoschistus longecaudatus



</doc>
<doc id="2864823" url="https://pl.wikipedia.org/wiki?curid=2864823" title="Pomatoschistus longicaudata">
Pomatoschistus longicaudata



</doc>
<doc id="2864829" url="https://pl.wikipedia.org/wiki?curid=2864829" title="Natural Language Toolkit">
Natural Language Toolkit

Natural Language Toolkit, znany też jako NLTK – zestaw bibliotek i programów do symbolicznego i statystycznego przetwarzania języka naturalnego.
NLTK zawiera demonstracje graficzne i przykładowe dane. Autorzy przygotowali również książkę opisującą pojęcia wykorzystywane w NLTK.

</doc>
<doc id="2864832" url="https://pl.wikipedia.org/wiki?curid=2864832" title="Wincenty Zaleski">
Wincenty Zaleski

Wincenty Zaleski SDB (ur. 9 sierpnia 1913 w Krzeszowicach, zm. 26 marca 1983 w Kutnie) − polski salezjanin, doktor teologii, katechetyk.
W swoich katechezach reprezentował zasadniczo katechetyczny nurt psychologiczno-dydaktyczny.
Życiorys.
Urodził się 9 sierpnia 1913 w rodzinie Józefa i Heleny z d. Janowskiej. Po ukończeniu szkoły podstawowej w rodzinnych Krzeszowicach kontynuował naukę w gimnazjum salezjańskim w Oświęcimiu. W 1930 rozpoczął nowicjat w Czerwińsku nad Wisłą. Po złożeniu pierwszych ślubów zakonnych 2 sierpnia 1931 rozpoczął studia filozoficzne w Wyższym Seminarium Duchownym Towarzystwa Salezjańskiego w Marszałkach. W latach 1932-1936 odbył praktykę pedagogiczną najpierw w Lądzie nad Wartą, a następnie w Czerwińsku nad Wisłą. Następnie studiował teologię w salezjańskim Wyższym Seminarium Duchownym w Krakowie. Święcenia kapłańskie przyjął 17 lutego 1940. Po święceniach pracował najpierw w parafii św. Stanisława Kostki w Krakowie, następnie od 1945 w parafii Najświętszego Serca Jezusowego w Warszawie. Na tej placówce przebywał do 1957, katechizując w szkołach i parafii. Gdy po 1956 nastąpił okres odwilży w stosunkach państwo-Kościół, władze zgromadzenia skierowału ks. Zaleskiego do Rokitna Wielkopolskiego, gdzie został kierownikiem Studium Katechetycznego. W latach 1959-1964 był proboszczem parafii Świętej Rodziny w Pile. Od 1964 przebywał w Łęczycy, będąc kapelanem tamtejszych urszulanek. W latach 1966-1972 był proboszczem i przełożonym na Kawęczyńskiej w Warszawie. Ks. Zaleski obronił w 1965 doktorat na stołecznej ATK na podstawie pracy „Problem rysunku dziecka we współczesnej katechezie”. W latach 1970-1975 był członkiem Komisji Katechetycznej Episkopatu Polski. Przez jakiś czas był też odpowiedzialnym za duszpasterstwo akademickie przy kościele św. Anny w Warszawie. Od 1975 mieszkał w Jaciążku, zaś od 1976 do swojej śmierci w 1983 w Kutnie-Woźniakowie.

</doc>
<doc id="2864838" url="https://pl.wikipedia.org/wiki?curid=2864838" title="NLTK">
NLTK



</doc>
<doc id="2864839" url="https://pl.wikipedia.org/wiki?curid=2864839" title="Zwrot tristanowski">
Zwrot tristanowski



</doc>
<doc id="2864840" url="https://pl.wikipedia.org/wiki?curid=2864840" title="Robert Morrison">
Robert Morrison

Robert Morrison (; ur. 5 stycznia 1782 w Bullers Green, koło Morpeth, Northumberland, zm. 1 sierpnia 1834 w Guangzhou) – anglo-szkocki ewangelista, pierwszy protestancki misjonarz w Chinach.
W 1819 roku ukończył, po 12 latach pracy, swój przekład Biblii na język chiński. Przetłumaczył w sumie 26 ksiąg Starego Testamentu i 13 ksiąg Nowego Testamentu. Przekład nigdy nie pretendował do bycia doskonałym. Morrison był pionierem w tłumaczeniu Biblii na język chiński, planował też dystrybucję Pisma Świętego na największą skalę. Jego tłumaczenie zostało opublikowane w następnym roku. Dokonany wcześniej rzymskokatolicki przekład nigdy nie został opublikowany. Morrison sporządził słownik języka chińskiego na potrzeby ludzi Zachodu. Pracował nad nim 16 lat.
Ochrzcił dziesięcioro Chińczyków.
Morrison współpracował z współczesnymi misjonarzami takimi jak: Walter Henry Medhurst i William Milne (drukarze), Samuel Dyer (teść Hudsona Taylora), Karl Gutzlaff (pruski lingwista) i Peter Parker (pierwszy lekarz-misjonarz w Chinach). Służył on 27 lat w Chinach, z jedną przerwą, w trakcie której wrócił do domu w Anglii. Wszelka działalność misyjna w Chinach ograniczała się w tamtych czasach do obszarów Guangzhou i Makau. Wcześni misjonarze, jak Morrison, skoncentrowali się na dystrybucji literatury wśród klasy kupieckiej, pozyskali kilku nawróconych, i położyli podstawy pod pracę edukacyjną i medyczną, która znacząco wpłynęła na kulturę i historię Chińczyków. Zmarł w 1834 roku mając 52 lata.

</doc>
<doc id="2864842" url="https://pl.wikipedia.org/wiki?curid=2864842" title="FMC">
FMC



</doc>
<doc id="2864844" url="https://pl.wikipedia.org/wiki?curid=2864844" title="Miniigrzyska Pacyfiku">
Miniigrzyska Pacyfiku

Miniigrzyska Pacyfiku (do 2005 roku Miniigrzyska Południowego Pacyfiku) – zawody sportowe rozgrywane co cztery lata (rok po letnich igrzyskach olimpijskich), w których startują sportowcy z krajów i terytoriów położonych w Oceanii.
Igrzyska są rozgrywane w wielu dyscyplinach sportowych. 

</doc>
<doc id="2864846" url="https://pl.wikipedia.org/wiki?curid=2864846" title="Mini Igrzyska Południowego Pacyfiku">
Mini Igrzyska Południowego Pacyfiku



</doc>
<doc id="2864848" url="https://pl.wikipedia.org/wiki?curid=2864848" title="Herb gminy Łęka Opatowska">
Herb gminy Łęka Opatowska

Herb gminy Łęka Opatowska
Symbol gminy Łęka Opatowska stanowi herb dzielony w słup. W heraldycznie prawym, czerwonym polu znajduje się skierowana w lewą stronę postać klęczącego nad niebieską rzeką i jednocześnie modlącego się mnicha w białym habicie, ze złotym nimbem i sznurem. W heraldycznie lewym, białym polu znajduje się częściowo przesłonięte zielone drzewo.
Zakonnik symbolizuje świętego Wincentego – patrona klasztoru wrocławskiego, do którego należała wieś Łęka Opatowska. Woda symbolizuje Pomiankę, rzekę przepływającą przez Łękę Opatowską. Zielone drzewo symbolizuje współczesny, gospodarczo – rolniczy charakter gminy, na terenie której znajdują się znaczne kompleksy lasów doświadczalnych Uniwersytetu Przyrodniczego z Poznania, w tym trzy rezerwaty przyrody.
Herb Gminy został ustanowiony przez Radę Gminy Uchwałą nr 29/95 z dnia 27 września 1995r.

</doc>
<doc id="2864849" url="https://pl.wikipedia.org/wiki?curid=2864849" title="Młodzież olewa">
Młodzież olewa

Młodzież olewa – pierwszy album zespołu Blade Loki, wydany na kasecie magnetofonowej w roku 1995 przez wytwórnię Silver-Ton.

</doc>
<doc id="2864851" url="https://pl.wikipedia.org/wiki?curid=2864851" title="Lolo (piłkarz)">
Lolo (piłkarz)

Lolo, właśc. Manuel Ortiz Toribio (ur. 22 sierpnia 1984 w Huelvie) – piłkarz hiszpański grający na pozycji środkowego obrońcy lub defensywnego pomocnika. 
Kariera klubowa.
Swoją karierę piłkarską Lolo rozpoczynał w klubie Sevilla FC. W 2002 roku zaczął grać w rezerwach tego klubu. W sezonie 2006/2007 awansował z rezerwami Sevilli z Segunda División B do Segunda División. 1 marca 2008 zadebiutował w pierwszym zespole Sevilli w Primera División, w przegranym 1:2 wyjazdowym meczu z Deportivo La Coruña. W sezonie 2008/2009 został wypożyczony do Málagi CF, w której swój debiut zanotował 31 sierpnia 2008 w wyjazdowym meczu z Atlético Madryt (0:4). W 2009 roku wrócił do Sevilli. W sezonie 2009/2010 zdobył z Sevillą Puchar Króla.
Latem 2010 roku Lolo został zawodnikiem Osasuny. Swój debiut w Osasunie zaliczył 11 września 2010 w przegranym 0:1 wyjazdowym meczu z Realem Madryt.

</doc>
<doc id="2864852" url="https://pl.wikipedia.org/wiki?curid=2864852" title="Sigatoka (rzeka)">
Sigatoka (rzeka)

Sigatoka – rzeka na największej wyspie Fidżi – Viti Levu. Jej źródło znajduje się na zachodniej stronie Tomanivi i płynie 120 km przez centralną wyspę.

</doc>
<doc id="2864853" url="https://pl.wikipedia.org/wiki?curid=2864853" title="Pauline Heßler">
Pauline Heßler

Pauline Heßler (ur. 13 września 1998) – niemiecka skoczkini narciarska, reprezentantka WSV 08 Lauscha. Trzykrotna drużynowa medalistka mistrzostw świata juniorów (2013–2017)
Na międzynarodowej arenie zadebiutowała 14 sierpnia 2010 w Bischofsgrün podczas zawodów Letniego Pucharu Kontynentalnego, oddając skok na odległość 50 m na skoczni średniej.
W zawodach Pucharu Świata zadebiutowała 5 grudnia 2014 w Lillehammer, zajmując 23. miejsce. Tym samym już w debiucie zdobyła pierwsze pucharowe punkty. 
W 2013 wystąpiła na mistrzostwach świata juniorów w Libercu, gdzie zdobyła brązowy medal w konkursie drużynowym. Jeszcze trzykrotnie startowała na imprezach tego cyklu, zdobywając między innymi złote medale w zawodach drużynowych podczas mistrzostw świata juniorów w Ałmaty (2015) i mistrzostw świata juniorów w Park City (2017). Indywidualnie najwyższą pozycję zajęła w 2015, kiedy była ósma.

</doc>
<doc id="2864854" url="https://pl.wikipedia.org/wiki?curid=2864854" title="Blada Płyta">
Blada Płyta

Blada płyta – drugi album zespołu Blade Loki, wydany w roku 2000 przez wytwórnię S.P. Records.

</doc>
<doc id="2864855" url="https://pl.wikipedia.org/wiki?curid=2864855" title="Pauline Hessler">
Pauline Hessler



</doc>
<doc id="2864857" url="https://pl.wikipedia.org/wiki?curid=2864857" title="Wieża ciśnień w Piszu">
Wieża ciśnień w Piszu

Wieża ciśnień w Piszu – wieża wodna znajdująca się w Piszu przy ulicy Gdańskiej, wybudowana w 1907 roku. W 1992 roku została wyłączona z eksploatacji. W 2007 roku została wpisana do Rejestru Zabytków, a w 2013 roku została gruntownie odrestaurowana i wyremontowana. Obecnie w wieży znajduje się punkt widokowy oraz restauracja. Jej całkowita wysokość to 38 metrów.
Architektura i historia.
Wodociągowa wieża ciśnień w Piszu została wybudowana w 1907 roku. Ze względu na charakterystyczny kształt, budynek wieży zaliczany jest do powszechnie występujących na terenie byłych Prus wież ciśnień typu „grzybek”. Ich typową cechą jest wąski trzon, na którym oparty jest znacznie szerszy hełm wieży. Zewnętrzny wystrój architektoniczny nawiązywał do bardzo popularnego w XIX i na początku XX wieku stylu historyzmu.
Wewnątrz hełmu wieży znajdował się zbiornik wodny typu Intze I o pojemności 100 m3. Obok wieży znajduje się zabytkowy budynek stacji pomp i uzdatniania wody.

</doc>
<doc id="2864859" url="https://pl.wikipedia.org/wiki?curid=2864859" title="Dreketi">
Dreketi

Dreketi – rzeka na drugiej pod względem wielkości wyspie Fidżi - Vanua Levu. Jest to najgłębsza rzeka na Fidżi. Ma długość 65 km.

</doc>
<doc id="2864860" url="https://pl.wikipedia.org/wiki?curid=2864860" title="Szpital (serial telewizyjny)">
Szpital (serial telewizyjny)

Szpital – polski serial paradokumentalny o tematyce medycznej, emitowany na antenie TVN od 11 lutego 2013 do 31 maja 2019 i ponownie od 14 września 2020 do 18 grudnia 2020. Przedstawia historie osób trafiających na szpitalny oddział ratunkowy.
Akcja serialu toczy się w tytułowym szpitalu. W każdym odcinku przedstawiane są dwie historie (rzadko jedna), w których bohaterowie zmagają się z różnymi problemami.
Historia emisji.
Uwaga: tabela zawiera daty odnoszące się wyłącznie do pierwszej emisji telewizyjnej; nie uwzględniono w niej ewentualnych prapremier w serwisach internetowych (np. Player).
Pod koniec sierpnia 2019 telewizja TVN podała do informacji, że z przyczyn biznesowych wycofuje serial z jesiennej ramówki. Serial powrócił jesienią 2020 roku. Ostatni odcinek produkcji telewizja TVN nadała 18 grudnia 2020 roku.

</doc>
<doc id="2864861" url="https://pl.wikipedia.org/wiki?curid=2864861" title="Mary Anderson (wynalazczyni)">
Mary Anderson (wynalazczyni)

Mary Anderson (ur. 19 lutego 1866, zm. 27 czerwca 1953) – amerykańska bizneswoman, wynalazczyni, twórczyni wycieraczek samochodowych.
Życiorys.
Mary Anderson urodziła się na plantacji Burton Hill w Hrabstwie Greene w 1866 roku. W 1869 roku przeniosła się z matką i siostrą do Birmingham w stanie Alabama. Od 1883 roku mieszkała we Fresno w Kalifornii, gdzie prowadziła do 1898 roku ranczo i winnicę. W 1902 roku wróciła do Birmingham, gdzie mieszkała wymagająca opieki ciotka. Po śmierci ciotki Anderson i jej rodzina odziedziczyli dużą ilość pieniędzy. Z części spadku Anderson wybrała się w 1902 roku na wycieczkę do Nowego Jorku.
W czasie wyjazdu do Nowego Jorku Mary Anderson zauważyła, że kierowcy muszą w czasie opadów atmosferycznych wychylać się przez okno by móc obserwować drogę, a także często zatrzymywać się i wysiadać w celu oczyszczenia przedniej szyby. Wpadła wówczas na pomysł opracowania wycieraczek obsługiwanych z wnętrza pojazdu, a w 1903 roku opatentowała swój wynalazek. Udzielona jej ochrona patentowa była ważna przez 17 lat. Już po dwóch latach sprzedała swój patent kanadyjskiemu producentowi, ten jednak nie odniósł sukcesu rynkowego. Początkowo wycieraczki nie zdobyły dużej popularności, gdyż obawiano się, że będą rozpraszać kierowców. Ich popularność wzrosła na początku lat 20., po wynalezieniu wycieraczek elektrycznych (1921). W 1917 roku Charlotte Bridgwood jako pierwsza opracowała wycieraczki automatyczne.
Mary Anderson budowała też i zarządzała apartamentowcem w Birmingham.
Zmarła w 1953 roku.

</doc>
<doc id="2864862" url="https://pl.wikipedia.org/wiki?curid=2864862" title="U-2324">
U-2324

U-2324 – niemiecki okręt podwodny (U-Boot) przybrzeżnego typu "XXIII" z okresu II wojny światowej, jedna z sześciu jednostek swojego typu wykorzystanych bojowo. Okręt wszedł do służby w 1944 roku.
Historia.
Położenie stępki nastąpiło 21 kwietnia 1944 roku w stoczni Deutsche Werft w Hamburgu; wodowanie 16 czerwca 1944. Okręt wszedł do służby 25 lipca 1944 roku.
U-2324 odbył dwa patrole bojowe, podczas których nie zatopił żadnej jednostki przeciwnika (niektóre źródła przypisują mu zatopienie kablowca „Monarch” o pojemności 1150 BRT).
Poddany 9 maja 1945 roku w Stavanger (Norwegia), przebazowany 29 maja 1945 roku do Loch Ryan (Szkocja). Zatopiony 27 listopada 1945 roku ogniem artyleryjskim niszczycieli HMS "Onslow" i ORP "Błyskawica" podczas operacji Deadlight.

</doc>
<doc id="2864864" url="https://pl.wikipedia.org/wiki?curid=2864864" title="Oier Sanjurjo">
Oier Sanjurjo

Oier, właśc. Oier Sanjurjo Maté (ur. 25 maja 1986 roku w Estelli) – piłkarz hiszpańskigrający na pozycji prawego obrońcy. Jest wychowankiem klubu CA Osasuna.
Kariera klubowa.
Swoją karierę piłkarską Oier rozpoczął w klubie CA Osasuna. W 2005 roku zaczął grać w rezerwach tego klubu w rozgrywkach Segunda División B. 24 września 2008 roku zadebiutował w pierwszym zespole Osasuny w Primera División, w zremisowanym 0:0 domowym meczu z Deportivo La Coruña. W sezonie 2011/2012 został wypożyczony do drugoligowej Celty Vigo, w której swój debiut zanotował 16 października 2011 w zremisowanym 3:3 wyjazdowym meczu z Xerez CD. W Celcie był podstawowym zawodnikiem i wywalczył z nią awans z Segunda División do Primera División. Latem 2012 roku Oier wrócił do Osasuny.

</doc>
<doc id="2864865" url="https://pl.wikipedia.org/wiki?curid=2864865" title="Perfect Day (singel)">
Perfect Day (singel)



</doc>
<doc id="2864866" url="https://pl.wikipedia.org/wiki?curid=2864866" title="Antoni Michał Pac">
Antoni Michał Pac

Antoni Michał Pac herbu Gozdawa (ur. ok. 1722 w Wilnie, zm. 2 marca 1774) – poseł, działacz sejmikowy, pułkownik powiatu starodubowskiego w 1764 roku, pułkownik chorągwi husarskiej Buławy Polnej Litewskiej w 1763 roku.
Syn Krzysztofa Konstantego i Barbary Ogińskiej, córki Marcjana Ogińskiego. Ożenił się 14 lutego 1744 z Teresą Barbarą Radziwiłł (1714–1780). Ojciec Michała i dziadek Ludwika Michała. Córka Anna poślubiła podkomorzego trockiego Stefan Dominika Romera, druga córka Józefa została żoną Tomasza Wawrzeckiego.
Pan na Jeżnie.
Poseł na sejm 1746 roku z powiatu starodubowskiego. Poseł powiatu kowieńskiego na sejm 1748 roku. Poseł na sejm nadzwyczajny 1750 roku z województwa smoleńskiego. Pisarz wielki litewski od 1750. Był członkiem konfederacji generalnej Wielkiego Księstwa Litewskiego w 1764 roku. Był elektorem Stanisława Augusta Poniatowskiego w 1764 roku z powiatu starodubowskiego. Pełnił stanowisko pułkownika wojsk litewskich od 1754 roku. Był starostą borciańskim.
W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła wątpliwego dla realizacji rosyjskich planów na sejmie 1767 roku, poseł powiatu trockiego na sejm 1767 roku.
Został odznaczony Orderem Orła Białego 3 sierpnia 1757 w Warszawie. Odznakę otrzymał z rąk króla Augusta III Sasa 28 sierpnia 1757 roku.

</doc>
<doc id="2864872" url="https://pl.wikipedia.org/wiki?curid=2864872" title="Winter Bells">
Winter Bells

Winter Bells – jedenasty singel japońskiej piosenkarki Mai Kuraki, wydany 17 stycznia 2002 roku. Utwór tytułowy został wykorzystany jako 10 opening (odc. 259–270) anime "Detektyw Conan". Singel osiągnął 1 pozycję w rankingu Oricon i pozostał na liście przez 9 tygodni, sprzedał się w nakładzie egzemplarzy. Singel zdobył status platynowej płyty.

</doc>
<doc id="2864875" url="https://pl.wikipedia.org/wiki?curid=2864875" title="Wieża ciśnień w Pasymiu">
Wieża ciśnień w Pasymiu

Wieża ciśnień w Pasymiu – wieża wodna znajdująca się w Pasymiu przy ulicy Pocztowej, wybudowana w 1911 roku wraz z przybudówką, w której niegdyś mieściła łaźnia miejska. W 2000 została wpisana do Rejestru Zabytków.

</doc>
<doc id="2864880" url="https://pl.wikipedia.org/wiki?curid=2864880" title="U-2329">
U-2329

U-2329 – niemiecki okręt podwodny (U-Boot) przybrzeżnego typu "XXIII" z okresu II wojny światowej, jedna z sześciu jednostek swojego typu wykorzystanych bojowo. Okręt wszedł do służby w 1944 roku.
Historia.
Położenie stępki nastąpiło 2 czerwca 1944 roku w stoczni Deutsche Werft w Hamburgu; wodowanie 11 sierpnia 1944. Okręt wszedł do służby 1 września 1944 roku.
U-2329 odbył jeden patrol bojowy u wschodnich wybrzeży Wielkiej Brytanii, podczas którego nie zatopił żadnej jednostki przeciwnika.
Poddany 9 maja 1945 roku w Stavanger (Norwegia), przebazowany w czerwcu 1945 do Loch Ryan (Szkocja). Zatopiony 28 listopada 1945 roku ogniem artyleryjskim niszczycieli i podczas operacji Deadlight.

</doc>
<doc id="2864882" url="https://pl.wikipedia.org/wiki?curid=2864882" title="Broadband Power Line">
Broadband Power Line



</doc>
<doc id="2864891" url="https://pl.wikipedia.org/wiki?curid=2864891" title="Perfect Day (singel Lou Reeda)">
Perfect Day (singel Lou Reeda)

Perfect Day – ballada rockowa autorstwa Lou Reeda, który nagrał ją w roku 1972. Utwór znalazł się na jego albumie "Transformer", wydanym w tym samym roku.
Singiel.
W 1972 roku dzieło Reeda zostało opublikowane jako strona B singla „Walk on the Wild Side”. Na rynek trafiły także edycje w postaci tzw. podwójnej strony A.
Popularność.
Ponad dwadzieścia lat później piosenka zyskała większą popularność, gdy została wykorzystana na ścieżce dźwiękowej filmu "Trainspotting" (1996), w reżyserii Danny’ego Boyle’a.
Inne wersje.
3 października 1997 roku nowa wersja „Perfect Day”, w wykonaniu ówczesnych światowych gwiazd, ukazała się w postaci singla wydanego przez BBC w ramach akcji charytatywnej Children in Need. Singel ten utrzymywał się przez trzy tygodnie na pierwszym miejscu notowania UK Singles Chart. Utwór zarobił 2’125’000 funtów, co było najlepszym wynikiem od sześciu lat. W nagraniu, oprócz Lou Reeda, udział wzięli m.in.: David Bowie, Bono, Elton John, Tom Jones, Suzanne Vega, Emmylou Harris, Skye Edwards (wokalistka grupy Morcheeba), Heather Small i Andrew Davis. Produkcji nagrania podjął się Simon Hanhart.
W 2003 roku Lou Reed zamieścił nową wersję tego utworu w wykonaniu Antony’ego Hegarty’ego na swojej płycie zatytułowanej "The Raven".

</doc>
<doc id="2864892" url="https://pl.wikipedia.org/wiki?curid=2864892" title="Protoksylem">
Protoksylem

Protoksylem – jeden z rodzajów drewna pierwotnego, powstający jako pierwszy. Tkanka ta zbudowana jest z komórek, które jako pierwsze różnicują się z prokambium. Komórki protoksylemu są rozciągliwe, co umożliwia dalszy wzrost organu. Cienkie ściany komórek od wewnątrz wzmocnione są zgrubieniami w kształcie pierścieni lub spirali. Zdrewniałe zgrubienia chronią komórkę przed zgnieceniem podczas rozciągania, mającego miejsce podczas wzrostu korzenia lub łodygi. W skład protoksylemu mogą wchodzić cewki, naczynia i komórki parenchymatyczne. W tkance brak jest włókien drzewnych. Naczynia protoksylemu są komórkami martwymi, służącymi do przewodzenia wody.

</doc>
<doc id="2864893" url="https://pl.wikipedia.org/wiki?curid=2864893" title="Metaksylem">
Metaksylem

Metaksylem – jeden z rodzajów drewna pierwotnego, powstający po protoksylemie. Tkanka ta zbudowana jest z komórek, które różnicują się w kierunku walca osiowego w korzeniu. Komórki metaksylemu mają najczęściej jamkowate ściany i większe średnice niż komórki protoksylemu. Komórki metaksylemu transportują wodę. Ich ściany komórkowe pokryte są zgrubieniami tworzącymi gęstą sieć. Często sieć zgrubień pokrywa większość powierzchni ściany. Takie naczynia określane są jako naczynia siatkowate. Dalszy rozrost sieci zgrubień prowadzi do powstania naczyń jamkowatych.

</doc>
<doc id="2864896" url="https://pl.wikipedia.org/wiki?curid=2864896" title="Kolejowa wieża ciśnień w Olsztynku">
Kolejowa wieża ciśnień w Olsztynku

Kolejowa wieża ciśnień w Olsztynku – wieża wodna znajdująca się w Olsztynku przy ulicy Kolejowej, użytkowana w przeszłości przez PKP. Została wybudowana w 1935 roku. Od 1992 jest wpisana do Rejestru Zabytków.

</doc>
<doc id="2864898" url="https://pl.wikipedia.org/wiki?curid=2864898" title="Broadband over Power Line">
Broadband over Power Line



</doc>
<doc id="2864904" url="https://pl.wikipedia.org/wiki?curid=2864904" title="Midan at-Tahrir">
Midan at-Tahrir



</doc>
<doc id="2864905" url="https://pl.wikipedia.org/wiki?curid=2864905" title="Molson Canadian Men’s Provincial Curling Championship 2013">
Molson Canadian Men’s Provincial Curling Championship 2013

Molson Canadian Men’s Provincial Curling Championship 2013, turniej wyłaniający mistrzów Nowego Brunszwiku mężczyzn w curling a zarazem reprezentację prowincji na Tim Hortons Brier 2013. 
Zawody finałowe z udziałem 8 drużyn rozegrano w dniach 30 stycznia-3 lutego 2013 w Fredericton Junction na lodowisku Gladstone Curling Club. 8 zespołów zostało wyłonionych między 10 a 13 stycznia 2013 w turnieju Molson Canadian Men’s Preliminary oraz między 17 a 20 stycznia w turnieju Molson Canadian Men’s Wildcard.
Poprzednie zawody wygrała drużyna Terry’ego Odishawa, która w 2013 uplasowała się na 4. miejscu. Pierwsze miejsce po roku przerwy zdobył ponownie James Grattan, w finale pokonał 7:6 Zacha Eldridgea.
Round Robin.
Sesja 1..
30 stycznia 2013; 12:30
Sesja 2..
30 stycznia 2013; 20:00
Sesja 3..
31 stycznia 2013; 12:30
Sesja 4..
31 stycznia 2013; 20:00
Sesja 5..
1 lutego 2013; 11:30
Sesja 6..
1 lutego 2013; 19:00
Sesja 7..
2 lutego 2013; 11:30
Play-off.
Półfinał.
2 lutego 2013; 19:00
Finał.
3 lutego 2013; 14:00

</doc>
<doc id="2864908" url="https://pl.wikipedia.org/wiki?curid=2864908" title="Fringilla">
Fringilla



</doc>
<doc id="2864910" url="https://pl.wikipedia.org/wiki?curid=2864910" title="Diabelski Kościół">
Diabelski Kościół

Diabelski Kościół (niem. "Teufelskirche") – skały w Strużnickich Skałach w południowo-zachodniej Polsce, w Sudetach Zachodnich, w Rudawach Janowickich, w Górach Strużnickich.
Położenie.
Skały położone są w Sudetach Zachodnich, w północnej części Rudaw Janowickich, na południowy zachód od Starościńskich Skał, na północny zachód od Świniej Góry, na wschód od Strużnicy na wysokości ok. 610–670 m n.p.m. Powyżej znajduje się kamieniołom z dwoma jeziorkami. Na wschód od skałek leży grupa skalna Pieklisko. W przewodniku wspinaczkowym "Rudawy Janowickie", M. Kajca zgrupowuje Diabelski Kościół i Jastrzębie Skały pod jedną nazwą (Pieklisko, Czartówka). Grupy skalne leżą w Rudawskim Parku Krajobrazowym.
Charakterystyka.
Skały oraz bloki zbudowane są z granitu karkonoskiego. Granitowe turnie zachwycają niezwykłymi kształtami. Skały te dochodzą do wysokości około 20 m. Obecnie większość skał została odsłonięta poprzez wycinkę lasu.
Historia.
Pierwsze wzmianki pochodzą z 1654 r., kiedy to ewangelikom z Karpnik i Strużnicy odebrano kościół w Karpnikach (s347). Ewangelicy z tych miejscowości wśród skał odbywali tajne nabożeństwa, które katolicy uważali za „diabelskie”. Na mapach z roku 1884 oraz 1936 (Königl. Preuß Landesaufnahme. Reg.Bez.Leignitz.) zaznaczona została nazwa skalna 
"Teufelskirche" (Diabelski Kościół).

</doc>
<doc id="2864919" url="https://pl.wikipedia.org/wiki?curid=2864919" title="Lee Chi Ho">
Lee Chi Ho

Lee Chi Ho (; ur. 16 listopada 1982 w Hongkongu) – piłkarz z Hongkongu grający na pozycji prawego lub środkowego obrońcy. Od 2001 roku jest zawodnikiem klubu South China AA.
Kariera klubowa.
Swoją karierę piłkarską Lee rozpoczął w klubie Yee Hope. W 1999 roku zadebiutował w jego barwach w First Division z Hongkongu. W sezonie 1999/2000 wystąpił z nim w przegranym 2:7 finale Pucharu Hongkongu z Happy Valley AA.
W 2001 roku Lee przeszedł do klubu South China AA. Wraz z South China wywalczył cztery tytuły mistrza Hongkongu w sezonach 2006/2007, 2007/2008, 2008/2009 i 2009/2010. Zdobył też dwa Puchary Hongkongu w sezonach 2001/2002, 2006/2007 i 2010/2011, Hong Kong Senior Challenge Shield w sezonach 2001/2002, 2002/2003, 2006/2007 i 2009/2010 oraz Puchar Ligi Hongkongu w sezonach 2001/2002, 2007/2008 i 2010/2011.
Kariera reprezentacyjna.
W reprezentacji Hongkongu Lee zadebiutował 8 października 2000 roku w wygranym 1:0 towarzyskim meczu z Singapurem. W swojej karierze grał m.in. na Igrzyskach azjatyckich 2002, Igrzyskach wschodnioazjatyckich 2005, Igrzyskach wschodnioazjatyckich 2009 (zdobył na nich złoty medal) i Igrzyskach azjatyckich 2010.

</doc>
<doc id="2864923" url="https://pl.wikipedia.org/wiki?curid=2864923" title="Ekstrakt Quillaia">
Ekstrakt Quillaia

Ekstrakt Quillaia, ekstrakt z Quillaia, wyciąg (z) Quillaia (E999) – ekstrakt z kory mydłodrzewowatych ("Quillaja"), głównie z mydłodrzewu właściwego ("Quillaja saponaria"), stosowany jako substancja pianotwórcza i emulgująca. 
W swoim składzie zawiera, obok monosacharydów, saponiny triterpenowe. Został dopuszczony do stosowania w produkcji aromatyzowanych napojów bezalkoholowych i niskoalkoholowych napojów jabłkowych typu cydr, w ilości 200 mg/l (w przeliczeniu na ekstrakt bezwodny).

</doc>
<doc id="2864925" url="https://pl.wikipedia.org/wiki?curid=2864925" title="Chrząstów (Bukowie)">
Chrząstów (Bukowie)

Chrząstów – przysiółek wsi Bukowie w Polsce, położony w województwie opolskim, w powiecie namysłowskim, w gminie Wilków. Częściej nazywany przez mieszkańców Bukowia osiedlem.
W latach 1975–1998 przysiółek położony był w ówczesnym województwie opolskim.
Historia.
Stanowisko archeologiczne – osadę datowaną na okres wpływów rzymskich sprzed 2000 lat, położone na gruntach wsi Bukowie, między drogą wojewódzką 451 Bierutów-Namysłów, a linią kolejową nr 143 Bierutów-Namysłów, około 750 m na zachód od PGR Bukowie, wpisano do rejestru zabytków decyzją z 10 września 1984 r. Wojewódzkiego Konserwatora Zabytków.
W Chrząstowie znajdował się również PGR Bukowie (pod którego podlegało gospodarstwo na Barskim Dworze), który po zmianach ustrojowych w państwie po 1989 r. został sprywatyzowany.

</doc>
<doc id="2864926" url="https://pl.wikipedia.org/wiki?curid=2864926" title="Pągówek">
Pągówek

Pągówek – przysiółek wsi Pągów w Polsce, położony w województwie opolskim, w powiecie namysłowskim, w gminie Wilków.
W latach 1975–1998 przysiółek położony był w ówczesnym województwie opolskim.

</doc>
<doc id="2864928" url="https://pl.wikipedia.org/wiki?curid=2864928" title="Allan Rzepka">
Allan Rzepka

Allan Tadeusz Rzepka (ur. 3 lipca 1940 w Krakowie, zm. 4 września 2022 tamże) – polski malarz współczesny, scenograf teatralny, profesor sztuk plastycznych.
Życiorys.
Studiował na Akademii Sztuk Pięknych w Krakowie na Wydziale Malarstwa w pracowni Czesława Rzepińskiego oraz równolegle na Wydziale Scenografii pod kierunkiem Andrzeja Stopki. Dyplom ukończenia nauki otrzymał w 1963 i skupił się na tworzeniu malarstwa sztalugowego, grafiki oraz scenografii. Uczestniczył w paryskim Biennale Młodych w 1965 i 1967, otrzymał za swoje prace wyróżnienie. Był twórcą scenografii dla teatrów w Kaliszu, Bielsku-Białej i Katowicach, współpracował też w tym zakresie z wrocławskim ośrodkiem Telewizji Polskiej. Uczestniczył w spotkaniach i festiwalach teatralnych. Działalność scenograficzną zakończył wystawą zorganizowaną w 2000 w Galerii Teatralnej krakowskiego Muzeum Historycznego pt. "Malarstwo w teatr uwikłane". Ukazane na niej zostały projekty scenograficzne, kostiumy oraz obrazy o tematyce teatralnej.
Allan Rzepka otrzymał tytuł profesora sztuk plastycznych 14 stycznia 1994 roku. Dzielił swój czas na pracę pedagogiczną oraz malarstwo i grafikę. Prowadził przez wiele lat Pracownię Rysunku na Wydziale Konserwacji i Restauracji Dzieł Sztuki ASP w Krakowie. Miał ok. 100 wystaw indywidualnych i ok. 160 zbiorowych w kraju i za granicą. Jego prace znajdują się m.in. w zbiorach Wawelu, Collegium Maius, Muzeum Narodowego w Krakowie oraz w kolekcjach prywatnych.
Został pochowany 9 września 2022 na Cmentarzu Podgórskim w Krakowie.

</doc>
<doc id="2864929" url="https://pl.wikipedia.org/wiki?curid=2864929" title="Wilkówek">
Wilkówek

Wilkówek (Barski Dwór) – przysiółek wsi Wilków w Polsce, położony w województwie opolskim, w powiecie namysłowskim, w gminie Wilków.
W latach 1975–1998 przysiółek położony był w ówczesnym województwie opolskim.

</doc>
<doc id="2864934" url="https://pl.wikipedia.org/wiki?curid=2864934" title="Scat Air">
Scat Air



</doc>
<doc id="2864941" url="https://pl.wikipedia.org/wiki?curid=2864941" title="Augmentativum">
Augmentativum



</doc>
<doc id="2864944" url="https://pl.wikipedia.org/wiki?curid=2864944" title="Koluchstyl">
Koluchstyl

Koluchstyl – sztuka walki stworzona na początku XXI wieku w Polsce. Twórcą dyscypliny jest ekspert sztuk walk Wiesław Koluch (9 Dan). Nazwa sztuki walki pochodzi od nazwiska założyciela.
Koluchstyl jest sztuką walki, którą zawodnicy trenują w dwóch formach – sportowej (walka w parterze) i bojowej (samoobrona z wykorzystaniem broni takich jak pałka, kij czy nóż).
Historia.
Pierwsze Mistrzostwa Polski odbyły się 23 maja 2009 roku. W bardzo szybkim tempie dyscyplina rozprzestrzeniła się na wszystkie kontynenty. Jest już znana w 62 krajach. W polskiej dyscyplinie rozgrywane są turnieje i mistrzostwa kontynentalne. Największy turniej Koluchstyl organizowany jest cyklicznie w Polsce w Kleosinie, gdzie przez 2 dni na trzech matach walczy ponad 1000 dzieci (Młodzi Wojownicy Podlasia w Koluchstyl). W II MŚ uczestniczyło 37 państw (Białystok, 2015). III MŚ odbyły się w czasie 10 Igrzysk Światowych w programie World Games Plaza (Wrocław, 2017). W 2018 roku odbyły się 10 Jubileuszowe Mistrzostwa Polski. Polska dyscyplina uczestniczyła w tak prestiżowych imprezach jak: TAFISA 2012 (Litwa), World Combat Games 2013 (Rosja), TAFISA 2016 (Indonezja), World Games Plaza 2017 (Polska). W 2018 roku reprezentanci kadry narodowej wzięli udział w II Otwartych Mistrzostwach Azji w Koluchstyl, które zostały rozegrane w czasie Igrzysk Azjatyckich w Dżakarcie. W 2019 roku w Ułan Bator rozegrane zostaną IV Mistrzostwa Świata w Koluchstyl. W Indonezji działają 3 Akademie Koluchstyl, a dyscyplina jest w programie nauczania w szkołach. Koluchstyl należy do wielu organizacji, posiada certyfikaty World Combat Games, United World Wrestling, World Games, World Martial Arts Organization. Koluchstyl posiada swój hymn.
W 2014 roku powstała Światowa Organizacja Koluchstyl, której prezydentem jest Wiesław Koluch, a honorowym prezydentem jest Aleksandr Miedwied, trzykrotny mistrz olimpijski, siedmiokrotny mistrz świata w zapasach.
Cele.
Celem Koluchstyl jest integracja zawodników ze wszystkich dyscyplin sztuk walki i sportów walki. W zawodach biorą udział zawodnicy uprawiający takie dyscypliny jak: judo, zapasy, jujitsu, sumo, sambo, mma, grapling, bjj, karate, taekwondo i inne. Mają oni okazję poznać się, podzielić się swoim doświadczeniem, poznać zalety i techniki innych dyscyplin poszerzając swoje horyzonty.
Koluchstyl uznany jest przez wielu ekspertów sztuk walki z Polski i z zagranicy (w tym lekarzy) za bardzo bezpieczną dyscyplinę sportu. W turniejach pokazowych przy asyście rodziców udział biorą nawet kilkuletnie dzieci.
Walka sportowa.
Miejsce walki – mata.
Walka sportowa w Koluchstyl odbywa się na macie o średnicy koła: 230 cm dla dzieci i młodzieży do lat 16 oraz 280 cm dla zawodniczek i zawodników powyżej lat 16.
Ubiór zawodnika.
Ubiór składa się z koszulki z krótkim rękawem t-shirt w kolorze żółtym, białym, granatowym lub czarnym, spodni od judo lub karate w kolorze niebieskim lub białym, obwiązane pasem do sztuk walki. Ze względów higienicznych obowiązkowe są skarpety w kolorze białym.
Zasady walki.
W sportowej formie zawodnicy walczą tylko w parterze, przynajmniej jedno kolano musi dotykać podłoża maty. Walka składa się z trzech rund jednominutowych, do dwóch rund wygranych. Przerwy między rundami wynoszą 15 sekund.
Zawodnicy w Koluchstyl stosują około 100 technik – duszenia, dźwignie na wszystkie stawy rąk i nóg (także dźwignie na palce dłoni – minimum uchwyt za 3 palce), przerolowania zawodnika poza koło, wyniesienia i trzymania (trzymania trwają 10 sekund i zawodnik może zostać unieruchomiony na plecach, brzuchu lub boku).
Każda runda może zakończyć się na różne sposoby m.in. poprzez odklepanie, wypchnięcie poza koło, trzymanie lub w przypadku upłynięcia pełnego czasu rundy, decyzją sędziów.
Dzieci i młodzież do 16 roku życia w czasie walki mogą stosować tylko techniki wypchnięć, trzymań, przerolowań i wyniesień. Zabrania się stosować dźwigni i duszeń.
Walka odbywa się w kole o średnicy 280 cm, lub w przypadku dzieci i młodzieży 230 cm.

</doc>
<doc id="2864945" url="https://pl.wikipedia.org/wiki?curid=2864945" title="Mistrzostwa Świata w Boksie 2003 – waga papierowa mężczyzn">
Mistrzostwa Świata w Boksie 2003 – waga papierowa mężczyzn

 
Waga papierowa mężczyzn to jedna z jedenastu męskich konkurencji bokserskich rozgrywanych podczas Mistrzostw Świata w Boksie 2003. Pojedynki w tej kategorii wagowej były toczone w dniach od 6 lipca do 12 lipca w Bangkoku.

</doc>
<doc id="2864948" url="https://pl.wikipedia.org/wiki?curid=2864948" title="Austriackie Forum Kultury w Warszawie">
Austriackie Forum Kultury w Warszawie

Austriackie Forum Kultury w Warszawie ("Österreichisches Kulturforum Warschau") – instytucja promocji kultury austriackiej w Warszawie.
Instytucję powołano w 1965 pod nazwą Czytelni Austriackiej ("Österreichische Lesesaal"), w 1973 przekształconą w Austriacki Instytut Kultury ("Österreichisches Kulturinstitut"). W 1997 rozpoczęto restrukturyzację austriackiej służby promocji kultury powierzając naukę języka wydzielonemu podmiotowi gospodarczemu – Instytutowi Austriackiemu ("Österreich Institut Warszawa Sp. z o.o."). W 2001 pozostałą część Instytutu, zajmującą się promocją kultury przekształcono w nowo utworzone Austriackie Forum Kultury ("Österreichisches Kulturforum").
Siedziba.
Znajdowała się przy ul. Próżnej 8 (1966–1991), od 2013 przy ul. Próżnej 7/9.

</doc>
<doc id="2864949" url="https://pl.wikipedia.org/wiki?curid=2864949" title="Chan Wai Ho">
Chan Wai Ho

Chan Wai Ho (; ur. 24 kwietnia 1982 w Kwun Tongu, w Hongkongu) – piłkarz z Hongkongu grający na pozycji środkowego obrońcy lub defensywnego pomocnika. Od 2017 roku jest zawodnikiem klubu Dreams FC.
Kariera klubowa.
Swoją karierę piłkarską Chan rozpoczął w klubie Hong Kong Rangers. W 1998 roku zadebiutował w jego barwach w First Division z Hongkongu. W sezonie 1999/2000 występował w klubie Yee Hope, a w 2000 roku wrócił do Hong Kong Rangers i grał w nim do końca sezonu 2005/2006.
W 2006 roku Chan przeszedł do klubu South China AA. Wraz z South China wywalczył cztery tytuły mistrza Hongkongu w sezonach 2006/2007, 2007/2008, 2008/2009 i 2009/2010. Zdobył też dwa Puchary Hongkongu w sezonach 2001/2002, 2006/2007 i 2010/2011, Hong Kong Senior Challenge Shield w sezonach 2006/2007 i 2009/2010 oraz Puchar Ligi Hongkongu w sezonach 2007/2008 i 2010/2011. Jesienią 2010 roku był wypożyczony do Fourway Rangers. W 2017 przeszedł do Dreams FC.
Kariera reprezentacyjna.
W reprezentacji Hongkongu Chan zadebiutował 12 listopada 2000 roku w zremisowanym 1:1 towarzyskim meczu ze Zjednoczonymi Emiratami Arabskimi. W swojej karierze grał m.in. na Igrzyskach azjatyckich 2002, Igrzyskach wschodnioazjatyckich 2005, Igrzyskach wschodnioazjatyckich 2009 (zdobył na nich złoty medal) i Igrzyskach azjatyckich 2010.

</doc>
<doc id="2864953" url="https://pl.wikipedia.org/wiki?curid=2864953" title="P&amp;O Ferries">
P&amp;O Ferries

P&amp;O Ferries Holdings Ltd. – brytyjskie przedsiębiorstwo zarządzające flotą morskich promów pasażersko-samochodowych, kursujących pomiędzy Wielką Brytanią a Irlandią i Europą kontynentalną. Siedziba spółki mieści się w Dover.
Połączenia.
Spółka obsługuje dziewięć połączeń, w tym pięć pasażersko-towarowych, jedno pasażerskie i trzy towarowe (stan na styczeń 2013):

</doc>
<doc id="2864957" url="https://pl.wikipedia.org/wiki?curid=2864957" title="Drągalierzy">
Drągalierzy

Drągalierzy – oddziały piechoty powstańczej, formowane w czasie powstania styczniowego, uzbrojone w drągi.
Z powodu braku innej broni drągalierów uzbrojono w broń improwizowaną w postaci drągów i kołków wyciętych w lesie. Powstańców tak uzbrojonych nazywano drągalierami. Oddziały te występowały w partiach partyzanckich razem z kosynierami i pikinierami.
Drągalierzy wchodzili m.in. w skład oddziału Apolinarego Kurowskiego (dużą część stanowiła młodzież mieszczańska) czy w Puszczy Kampinoskiej w oddziale Zygmunta Padlewskiego (tutaj podobnie większość stanowili uciekinierzy przed branką z Warszawy i okolic). Ochotnicy z miast kos nie posiadali, a na rekwirowanie ich od chłopów się nie zdecydowano i stąd pomysł broni improwizowanej.

</doc>
<doc id="2864958" url="https://pl.wikipedia.org/wiki?curid=2864958" title="Alberto Bombassei">
Alberto Bombassei

Alberto Bombassei (ur. 5 października 1940 w Vicenzy) – włoski przedsiębiorca, działacz gospodarczy, współtwórca i prezes zarządu Brembo S.p.A., a także parlamentarzysta.
Życiorys.
W 1961 uczestniczył w utworzeniu przedsiębiorstwa, które powołali jego ojciec i wuj. W 1964 został w nim kierownikiem sprzedaży, w tym samym roku firma zaczęła produkować układy hamulcowe dla Alfa Romeo. W 1970 został dyrektorem działu sprzedaży, inicjując w 1975 współpracę z Ferrari na dostarczanie systemów hamulcowych dla bolidów w Formule 1. W następnym roku objął funkcję dyrektora generalnego, zaś w 1983 po przekształceniach organizacyjnych stanowisko dyrektora zarządzającego (CEO). W 1993 został powołany na stanowisko prezesa grupy.
Kierowane przez niego przedsiębiorstwo wzmacniało swoją pozycję rynkową, stając się dostawcą systemów hamulcowych, głównie dla samochodów i motocykli sportowych licznych marek. Alberto Bombassei był powoływany do organów takich spółek jak Fiat Industrial, Pirelli &amp; C., NTV i innych. Wybrany na wiceprezydenta Confindustrii, w 2012 bezskutecznie ubiegał się o funkcję prezydenta tej organizacji. Wyróżniony tytułem doktora honoris causa Uniwersytetu w Bergamo (2003), odznaczony Orderem Zasługi za Pracę (2004).
W 2013 Alberto Bombassei został kandydatem Wyboru Obywatelskiego i koalicji Z Montim dla Włoch do Izby Deputowanych w jednym z okręgów Wenecji Euganejskiej, uzyskując mandat posła XVII kadencji.

</doc>
<doc id="2864962" url="https://pl.wikipedia.org/wiki?curid=2864962" title="Martha Coston">
Martha Coston

Martha Jane Coston (ur. 12 grudnia 1826 w Baltimore, zm. 9 lipca 1904) – amerykańska bizneswoman, wynalazczyni flar.
Życiorys.
Martha Coston urodziła się w 1826 roku w Baltimore. Nie otrzymała żadnego formalnego wykształcenia. Wcześnie wyszła za mąż (w wieku 15 lub 16 lat), za 21 letniego Benjamina Franklina Costona, który zmarł w listopadzie 1848 roku, zostawiając 21-letnią żonę z trójką dzieci na utrzymaniu (część źródeł podaje informację o czwórce dzieci ponieważ Martha mogła być w ciąży w momencie śmierci męża, jednak dwoje z czwórki zmarło w ciągu kolejnych dwóch lat). Po śmierci męża odkryła wśród jego dokumentów notatki dotyczące konstrukcji flar sygnałowych. Opracowany przez męża wynalazek wymagał jednak dopracowania. Założeniami dla nowego typu flar były: długi czas świecenia, możliwość wykonania w kilku kolorach oraz łatwość uruchomienia. Do pracy nad wynalazkiem zatrudniła zespół chemików. Opracowane przez zespół flary były ulepszane i testowane przez 10 lat zanim Martha Coston zdecydowała się na ich opatentowanie w 1859 roku. Założone przez nią przedsiębiorstwo Coston Manufacturing Company produkowało długoświecące flary w barwach czerwonej, białej i zielonej.
Sam patent amerykański o numerze 23,536, dotyczący zarówno konstrukcji flar jak i barwnego systemu kodowej komunikacji nocnej, uzyskała 5 kwietnia 1859 roku, po czym sprzedała go Marynarce Wojennej Unii za 20.000 dolarów. Wojsko wprowadziło opatentowany system kodowy i od razu zamówiło 300 flar jej produkcji. W czasie wojny secesyjnej sprzedawała swoje produkty marynarce po kosztach, przez wiele lat walczyła później o rekompensaty za te dostawy.
Dalsze prace na flarami doprowadziły do uzyskania przez Marthę Coston w 1871 roku kolejnego amerykańskiego patentu, o numerze U.S. 115,935, na nowy system inicjowania zapłonu flary (poprzez przekręcanie).
Zmarła 9 lipca 1904 roku w Filadelfii w wieku 77 lat. Bezpośrednio po śmierci przedsiębiorstwo zostało przemianowane na Coston Signal Company a następnie na Coston Supply Company i działało na rynku do 1985 roku.

</doc>
<doc id="2864964" url="https://pl.wikipedia.org/wiki?curid=2864964" title="Katastrofa lotu SCAT Airlines 760">
Katastrofa lotu SCAT Airlines 760

Katastrofa lotu SCAT Airlines 760 wydarzyła się 29 stycznia 2013 roku w Ałmaty, położonym w południowo-wschodniej części Kazachstanu. W wyniku katastrofy samolotu Bombardier CRJ-200 należącego do linii lotniczych SCAT Airlines śmierć poniosło 21 osób (16 pasażerów i 5 członków załogi) – wszyscy na pokładzie. Początkowo media mówiły o 20 ofiarach (15 pasażerach i 5 członkach załogi).
Wyprodukowany w 2000 roku Bombardier CRJ-200 wykonywał lot z miasta Kokczetaw, położonego na północy Kazachstanu do Ałmaty. Feralnego dnia, kapitanem samolotu był Władimir Jewdokimow, a drugim pilotem Aleksandr Szarapow. Samolot był w trakcie podchodzenia do lądowania, gdy o godzinie 13:13, nagle runął na ziemię. Katastrofa miała miejsce 5 kilometrów od końca pasa startowego lotniska w Ałmaty. Żadna z osób przebywających na pokładzie nie przeżyła katastrofy.
Według wstępnych ustaleń najbardziej prawdopodobną przyczyną katastrofy były złe warunki atmosferyczne. W momencie tragedii nad regionem panowała gęsta mgła.
Prezydent Kazachstanu, Nursułtan Nazarbajew, z powodu katastrofy ogłosił 31 stycznia 2013 roku dniem żałoby narodowej.
Była to druga katastrofa lotnicza, do której doszło w przeciągu miesiąca w Kazachstanie. 25 grudnia 2012 roku w Szymkencie doszło do katastrofy samolotu wojskowego, w której zginęło 27 osób - wszyscy na pokładzie.
Każda z rodzin ofiar otrzymała odszkodowanie w wysokości 26 800 dolarów.

</doc>
<doc id="2864969" url="https://pl.wikipedia.org/wiki?curid=2864969" title="Mini Igrzyska Pacyfiku">
Mini Igrzyska Pacyfiku



</doc>
<doc id="2864971" url="https://pl.wikipedia.org/wiki?curid=2864971" title="Elisabeth Ronget">
Elisabeth Ronget

Elisabeth Boehm Ronget (ur. 1886 w Chojnicach, niem.: Konitz; zm. 1962 w Paryżu) – francuska malarka i litograf o pochodzeniu niemieckim. Urodziła się w rodzinie żydowskiej - jej ojcem był Salomon Bohm, pochodzący z Grudziądza sędzia w pruskich wówczas Chojnicach (wywieziony do getta Theresienstadt, zm. 28.09.1942), a matką, Margarete Mathilde Spanier, wywodząca się z Bernburga w Saksonii Anhalt (zm. w getcie Theresienstadt 11.01.1943).
Elisabeth czy też Liesbeth, jak ją nazywano w domu, dorastała i uczęszczała do szkoły głównie w Hanowerze. Od dzieciństwa wykazywała talent plastyczny, studia malarskie rozpoczęła w Akademii Sztuk Pięknych w Wiedniu. Była to uczelnia nauczająca według klasycznych zasad, Elisabeth Boehm chciała poznawać nowe awangardowe nurty sztuki i zdecydowała przenieść się do Paryża, gdzie kontynuowała naukę. Na jej twórczość wywarł wpływ kubizm, inspirowała ją także początkowo kolorystyka fowistów. Następnie przebywała w Londynie, aby w 1926 zamieszkać w Berlinie. Należała do awangardowych grup artystycznych Der Blaue Reiter i Novembergruppe, bywała także w szkole Bauhaus w Dessau i podobnie jak związani z nią artyści była rzeczniczką sztuk stosowanych - projektowała reklamy dla domów handlowych, modę i kostiumy teatralne. Sytuacja polityczna zmusiła Elisabeth Boehm do wyjazdu w 1931 do Paryża, gdzie studiowała na Académie de la Grande Chaumière, a utrzymywała się z projektowania tkanin, tapet i dekorowania wnętrz restauracji. Tam poznała lekarza Georgesa Emila Rongeta, za którego w 1934 roku wyszła za mąż i który poznał ją z malarzem André Lhote. Artysta miał ogromny wpływ na Elisabeth, nadal tworzyła w duchu kubizmu (spłaszczenie i uproszczenie form, tło zredukowane do form geometrycznych), ale dobór barw i przedmioty twórczości uległy zmianie - w jej palecie zaczęły dominować brąz, ochra i fiolet. Od 1934 razem z André Lhote brała udział w Salonie Jesiennym, a jej prace znajdowały nabywców w wielu znaczących kolekcjach Europy. Paryż opuściła w 1941 z powodu okupacji niemieckiej - zamieszkała w Prowansji. Po zakończeniu wojny powróciła do Paryża, wystawiała w Salon des Indépendants (1946), Salon des Réalités Nouvelles (1953) oraz w Salon des Surindépendants (1956). Według francuskich źródeł urodziła się 9. września 1899 i zmarła 24. czerwca 1980.

</doc>
<doc id="2864972" url="https://pl.wikipedia.org/wiki?curid=2864972" title="Żółtaczka mechaniczna">
Żółtaczka mechaniczna



</doc>
<doc id="2864976" url="https://pl.wikipedia.org/wiki?curid=2864976" title="B. H. Streeter">
B. H. Streeter



</doc>
<doc id="2864978" url="https://pl.wikipedia.org/wiki?curid=2864978" title="Eksperyment laboratoryjny">
Eksperyment laboratoryjny



</doc>
<doc id="2864980" url="https://pl.wikipedia.org/wiki?curid=2864980" title="Scotties Tournament of Hearts 2013">
Scotties Tournament of Hearts 2013

Scotties Tournament of Hearts 2013 – mistrzostwa Kanady kobiet w curlingu. Odbyły się między 16 a 24 lutego 2013 w Kingston, w K-Rock Centre.
Były to dziewiąte mistrzostwa Kanady rozgrywane w Ontario. Mistrzyni kraju wystąpi na Mistrzostwach Świata 2013. Tytułów mistrzowskich broniła drużyna Heather Nedohin.
Eliminacje na szczeblu prowincjonalnym najwcześniej rozpoczęły się 11 stycznia w Terytoriach Północno-Zachodnich, ostatni turniej zakończył się 3 lutego i wyłonił drużynę z Nowego Brunszwiku.
Pierwszy raz od 1996 po tytuł mistrzyń Kanady sięgnęły zawodniczki reprezentujące Ontario, ekipa Rachel Homan w finale pokonała 9:6 Manitobę (Jennifer Jones). Brązowe medale przypadły drużynie Kelly Scot z Kolumbii Brytyjskiej, która pokonała obrończynie złotych medali z 2012 (Heather Nedohin).
Na trybunach łącznie zasiadło 65 825 osób.
Round Robin.
Sesja 1..
16 lutego 2013; 14:00; Liczba widzów: 3142
Sesja 2..
16 lutego 2013; 19:00; Liczba widzów: 3080
Sesja 3..
17 lutego 2013; 9:00; Liczba widzów: 3142
Sesja 4..
17 lutego 2013; 14:00; Liczba widzów: 2745
Sesja 5..
17 lutego 2013; 19:00; Liczba widzów: 
Sesja 6..
18 lutego 2013; 14:00; Liczba widzów: 2670
Sesja 7..
18 lutego 2013; 19:30; Liczba widzów: 1766
Sesja 8..
19 lutego 2013; 14:00; Liczba widzów: 
Sesja 9..
19 lutego 2013; 19:30; Liczba widzów: 1841
Sesja 10..
20 lutego 2013; 14:00; Liczba widzów: 2260
Sesja 11..
20 lutego 2013; 19:00; Liczba widzów: 1705
Sesja 12..
21 lutego 2013; 9:00; Liczba widzów: 2607
Sesja 13..
21 lutego 2013; 14:00; Liczba widzów: 2580
Sesja 14..
21 lutego 2013; 19:30; Liczba widzów: 
Sesja 15..
22 lutego 2013; 9:00; Liczba widzów: 3114
Sesja 16..
22 lutego 2013; 14:00; Liczba widzów: 3544
Sesja 17..
22 lutego 2013; 19:30; Liczba widzów: 4129
Play-off.
1-2.
23 lutego 2013; 14:00; Liczba widzów: 3858
3-4.
23 lutego 2013; 19:00; Liczba widzów: 3798
Półfinał.
24 lutego 2013; 9:00; Liczba widzów: 3285
Mecz o 3. miejsce.
24 lutego 2013; 14:00; Liczba widzów: 3798
Finał.
24 lutego 2013; 19:00; Liczba widzów: 4444

</doc>
<doc id="2864985" url="https://pl.wikipedia.org/wiki?curid=2864985" title="Dystrykt Bushenyi">
Dystrykt Bushenyi

Dystrykt Bushenyi – dystrykt w południowo–zachodniej Ugandzie, którego siedzibą administracyjną jest miasto Bushenyi. W 2014 roku, liczył 234,4 tys. mieszkańców. Największym miastem w dystrykcie jest Ishaka.
Dystrykt Bushenyi graniczy z następującymi dystryktami: na północnym–zachodzie z Rubirizi, na północnym–wschodzie z Buhweju, na wschodzie z Sheema, na południu z Mitooma i na zachodzie z Rukungiri.

</doc>
<doc id="2864989" url="https://pl.wikipedia.org/wiki?curid=2864989" title="Cierva C.2">
Cierva C.2

Cierva C.2 (Autogiro No. 2) – drugi wiatrakowiec zaprojektowany przez Juana de la Ciervę po próbach z pierwszym nieudanym autożyrem Cierva C.1. Prace nad C.2 rozpoczęto w marcu 1921 ale zostały one przerwane z powodu kłopotów z finansowaniem konstrukcji i C.2 został ukończony dopiero w 1922 już po powstaniu innego wiatrakowca Ciervy - C.3.
C.2 był bardziej udaną konstrukcją od wcześniej ukończonych C.1 i C.3. Wiatrakowiec był od nich bardziej stabilny i wykonał kilka parometrowych skoków ale nadal posiadał nierozwiązaną tendencję do niekontrolowanego przechylanie się w jedną stronę. W czasie testowania maszyna była trzykrotnie rozbita, ostatecznie eksperymenty z C.2 zakończone w kwietniu 1922.
Historia.
Po niepowodzeniu pierwszego wiatrakowca Cierva C.1 hiszpański inżynier skonstruował szereg niewielkich modeli testując różne konfiguracje wirników. W wyniku eksperymentów zaprojektował nowe autożyro z dużym, dwuosobowym kadłubem i pojedynczym wirnikiem o średnicy 11,5 metrów. Wirnik miał pięć sztywnych płatów o konstrukcji duraluminiowo-drewnianej i krytych płótnem, płaty były dodatkowo zewnętrznie usztywnione od góry i dołu przez stalowe linki. Płaty miał symetryczny profil lotniczy typu Eiffel 101 na całej długości.
Kadłub wiatrakowca był albo specjalnie zbudowany do tego celu albo był to zaadaptowany do tego celu kadłub dwupłatowego samolotu (niektóre źródła podają, że był to samolot typu Hanriot). Stabilność maszyny była zapewniana przez duże powierzchnie sterowe umieszczone na końcu kadłuba. Napęd wiropłatu stanowił 110-konny silnik rotacyjny typu Le Rhône 9Ja.
Konstrukcję nowej maszyny rozpoczęto w marcu 1921 w warsztacie ciesielskim w Madrycie należącym do Ciervy, jego brata Ricarda i wspólnika Pablo Diaza. Prace nad nowym wiatrakowcem posuwały się bardzo powoli co było spowodowane brakiem funduszy na jego budowę, a także opóźniającą się dostawę duraluminiowych elementów konstrukcyjnych z Francji.
Nie czekając na brakujące elementy Cierva rozpoczął pracę nad jego trzecim wiatrakowcem, C.3, który został ukończony i oblatany zanim do końca zbudowano C.2. Ostatecznie C.2 został ukończony na początku 1922 i wkrótce po tym został oblatany przez porucznika Gomeza Spencera. Maszyna miała lepszą stateczność poprzeczną od wcześniejszych C.1 i C.3 ale nadal miała bardzo silną tendencję do niekontrolowanego przechylania się na jedną stronę czemu nie mogły zapobiec nawet duże powierzchnie sterowe. W trakcie testowania wiatrakowiec wykonał kilka około dwumetrowych podskoków do góry ale był w stanie rozpocząć kontrolowanego lotu. W czasie testów maszyna była trzykrotnie uszkodzona w różnych wypadkach. Ostatecznie eksperymenty z C.2 zakończono w kwietniu 1922.

</doc>
<doc id="2864991" url="https://pl.wikipedia.org/wiki?curid=2864991" title="Wielka Magura">
Wielka Magura

Wysoka Magura (słow. "Vysoká Magura", 1111m) – szczyt w Grupie Oszusa w Beskidach Orawskich na Słowacji. Nie znajduje się w głównym grzbiecie, lecz stanowi krótkie, boczne odgałęzienie Równego Beskidu.
Jest to drugi co do wysokości szczyt Grupy Oszusa. Jego zachodnie i południowe stoki opadają do doliny Jurikovego potoku, wschodnie do doliny potoku o nazwie Magurský potok (dopływ Jurikovego potoku). Jest całkowicie zalesiony i znajduje się w obrębie słowackiej miejscowości Orawska Leśna.
"Magura" to słowo pochodzące z języka rumuńskiego i oznacza pagórek, wzgórze, kopiec. Jest rozpowszechnione w nazewnictwie w całych Karpatach, zarówno rumuńskich, jak i słowackich i polskich. Jest jednym z najczęściej występujących toponimów. W słowackich i polskich Karpatach rozprzestrzenione zostało przez Wołochów.

</doc>
<doc id="2864992" url="https://pl.wikipedia.org/wiki?curid=2864992" title="Kamień Księżycowy (powieść)">
Kamień Księżycowy (powieść)

Kamień Księżycowy (tytuł oryginału: The Moonstone) – dziewiętnastowieczna, brytyjska powieść epistolarna, autorstwa Wilkie Collinsa, wydana w 1868 roku. Uważana jest za pierwszą powieść detektywistyczną w języku angielskim. Pierwotnie opublikowana w odcinkach w magazynie Karola Dickensa "All the Year Round". „Kamień Księżycowy” i „Kobieta w bieli” są uważane za najlepsze powieści Wilkie Collinsa. Oprócz stworzenia wielu podstawowych zasad powieści detektywistycznej, „Kamień Księżycowy” odzwierciedlił również postępowe poglądy społeczne Collinsa w jego traktowaniu służących w powieści. Collins dostosował „Kamień Księżycowy” dla sceny w 1877 roku, ale inscenizacja była wykonywana tylko przez dwa miesiące.
Tytuł powieści.
Tytułowy kamień księżycowy jest diamentem (nie półszlachetnym minerałem o tej samej nazwie). Imię swoje zyskał od jego skojarzenia z hinduskim Bogiem Księżyca. Pierwotnie umieszczony w czole świętego posągu boga w Somnath i później w Benares. Mówiono, że był chroniony przez dziedzicznych stróżów porządku Wisznu, a jego blasku przybywało i ubywało zgodnie z fazami księżyca.
Fabuła.
Rachel Verinder, młoda Angielka, dziedziczy duży indyjski diament na swoje osiemnaste urodziny. Jest to spadek po jej wuju, skorumpowanym brytyjskim oficerze armii, który służył w Indiach. Diament ma wielkie religijne znaczenie, jak również jest nadzwyczaj wartościowy. Trzej hinduscy duchowni poświęcili swoje życie dla jego odzyskania. Historia wciela elementy legendarnego pochodzenia Diamentu Nadziei. Osiemnaste urodziny Rachel są obchodzone z dużym przyjęciem, w skład gości którego wchodzi jej kuzyn Franklin Blake. Ma ona Kamień Księżycowy na swojej sukience tego wieczoru, by wszyscy mogli go zobaczyć, łącznie z kilkoma indyjskimi kuglarzami, którzy występowali na przyjęciu. Później, tej nocy, diament jest skradziony z sypialni Rachel i następuje okres zamieszania, nieszczęścia, nieporozumień i chorób. Przedstawiona przez ciągi narracji kilku głównych bohaterów złożona fabuła podąża śladami kolejnych wysiłków, by wyjaśnić kradzież, zidentyfikować złodzieja, wytropić kamień i go odzyskać.

</doc>
<doc id="2864993" url="https://pl.wikipedia.org/wiki?curid=2864993" title="Klin (Beskid Żywiecki)">
Klin (Beskid Żywiecki)

Klin lub Słapówka (906 m) – szczyt w Grupie Oszusa w Beskidzie Żywieckim. Nazwę Klin podaje mapa Compass, na mapie Geoportalu jest nazwa Słapówka. 
Klin znajduje się w miejscowości Soblówka i stanowi krótkie, południowo-zachodnie odgałęzienie Równego Beskidu, ale jest od niego niemal całkowicie oddzielony dolinami źródłowych potoków (potok Urwisko i jego dopływy). Jest całkowicie zalesiony.

</doc>
<doc id="2864996" url="https://pl.wikipedia.org/wiki?curid=2864996" title="Magura (996 m)">
Magura (996 m)

Magura (słow. "Magura", 996 m) – szczyt w Grupie Oszusa w Beskidzie Żywieckim (na Słowacji są to Beskidy Orawskie). Na mapie Geoportalu opisany jest jako Piętkula. 
Magura znajduje się tuż po zachodniej stronie przełęczy Glinka w głównym grzbiecie Beskidu Żywieckiego, którym biegnie granica polsko-słowacka oraz Wielki Europejski Dział Wodny. Jest to mało wybitny szczyt, od słowackiej strony praktycznie nie odróżniający się od grzbietu. Z jego południowych (słowackich) stoków spływają źródłowe potoki Klinianki, na północną (polska) stronę spływa Równiowy Potok (lewy dopływ Glinki. Magura jest zalesiona, ale w dolnej części jej polskich stoków znajdują się dwie duże polany należące do miejscowości Glinka: Polana Zrąbaniek i Polana Równie. Słowackie stoki Magury należą do miejscowości Novoť.
Przez szczyt Magury prowadzi słowacki szlak graniczny.

</doc>
<doc id="2865003" url="https://pl.wikipedia.org/wiki?curid=2865003" title="Mistrzostwa Europy w Skeletonie 2013">
Mistrzostwa Europy w Skeletonie 2013

Mistrzostwa Europy w Skeletonie 2013 odbyły się w dniach od 14 do 20 stycznia 2013 roku w austriackim Igls. Rozegrano po dwie konkurencje przejazdów kobiet i mężczyzn. Mistrzostwa Europy były rozgrywane po raz 19.

</doc>
<doc id="2865004" url="https://pl.wikipedia.org/wiki?curid=2865004" title="Tajemnica pałacu w Wenecji">
Tajemnica pałacu w Wenecji

Tajemnica pałacu w Wenecji (tytuł oryginału: "The Haunted Hotel: A Mystery of Modern Venice") – powieść detektywistyczna autorstwa Wilkie Collinsa. Po raz pierwszy opublikowana w odcinkach na łamach „Belgravia Magazine” od czerwca do listopada 1878 roku, oraz w „The Canadian Monthly” od lipca do grudnia tego roku.

</doc>
<doc id="2865006" url="https://pl.wikipedia.org/wiki?curid=2865006" title="Brunnthal (ujednoznacznienie)">
Brunnthal (ujednoznacznienie)



</doc>
<doc id="2865007" url="https://pl.wikipedia.org/wiki?curid=2865007" title="Knipowitschia iljini">
Knipowitschia iljini



</doc>
<doc id="2865008" url="https://pl.wikipedia.org/wiki?curid=2865008" title="Suban Punnon">
Suban Punnon

Suban Punnon (ur. 10 maja 1978 w Khon Kaen) – tajski bokser, brązowy medalista mistrzostw świata w Houston.
Kariera amatorska.
W 1999 roku zdobył brązowy medal na mistrzostwach świata w Houston. W półfinale pokonał go złoty medalista tych zawodów, Brian Viloria.
W 2000 startował na igrzyskach olimpijskich w Sydney. W 1/8 finału pokonał go Ukrainiec Waleri Sidorenko.
W 2003 startował na Mistrzostwach świata w Bangkoku. Odpadł w ćwierćfinale, przegrywając ze złotym medalistą, Siergiejem Kazakowem.
W 2004 startował na igrzyskach olimpijskich w Atenach, jednak odpadł już w 2 rundzie, przegrywając ze złotym medalistą tych igrzysk Yanem Barthelemím.

</doc>
<doc id="2865009" url="https://pl.wikipedia.org/wiki?curid=2865009" title="Grünwald">
Grünwald



</doc>
<doc id="2865010" url="https://pl.wikipedia.org/wiki?curid=2865010" title="Haar">
Haar



</doc>
<doc id="2865013" url="https://pl.wikipedia.org/wiki?curid=2865013" title="Gobius caucasicus">
Gobius caucasicus



</doc>
<doc id="2865014" url="https://pl.wikipedia.org/wiki?curid=2865014" title="Gobius lencoranicus">
Gobius lencoranicus



</doc>
<doc id="2865018" url="https://pl.wikipedia.org/wiki?curid=2865018" title="Flabellula citata">
Flabellula citata

Flabellula citata – gatunek ameby należący do rodziny Flabellulidae z supergrupy Amoebozoa w klasyfikacji Cavaliera-Smitha.
Trofozoit osiąga wielkość 15 – 75 μm, posiada najczęściej jedno jądro, występują również osobniki dwujądrowe. Jądro wielkości 4 – 12,4 μm. Nie stwierdzono wytwarzania cyst.
Występuje w Atlantyku.

</doc>
<doc id="2865020" url="https://pl.wikipedia.org/wiki?curid=2865020" title="Gobius blennioides">
Gobius blennioides



</doc>
<doc id="2865021" url="https://pl.wikipedia.org/wiki?curid=2865021" title="Gobius macropterus">
Gobius macropterus



</doc>
<doc id="2865022" url="https://pl.wikipedia.org/wiki?curid=2865022" title="Gobius marmoratus">
Gobius marmoratus



</doc>
<doc id="2865023" url="https://pl.wikipedia.org/wiki?curid=2865023" title="Gobius quadricapillus">
Gobius quadricapillus



</doc>
<doc id="2865024" url="https://pl.wikipedia.org/wiki?curid=2865024" title="Gobius rubromaculatus">
Gobius rubromaculatus



</doc>
<doc id="2865025" url="https://pl.wikipedia.org/wiki?curid=2865025" title="Proterorhinus marmoratus nasalis">
Proterorhinus marmoratus nasalis



</doc>
<doc id="2865026" url="https://pl.wikipedia.org/wiki?curid=2865026" title="Proterorhynus marmoratus">
Proterorhynus marmoratus



</doc>
<doc id="2865027" url="https://pl.wikipedia.org/wiki?curid=2865027" title="Flabellula calkinsi">
Flabellula calkinsi

Flabellula calkinsi – gatunek ameby należący do rodziny Flabellulidae z supergrupy Amoebozoa w klasyfikacji Cavaliera-Smitha.
Trofozoit osiąga wielkość 8 – 30 μm. Jądro wielkości 2 – 3,7 μm. Nie stwierdzono wytwarzania cyst.
Występuje w Atlantyku.

</doc>
<doc id="2865028" url="https://pl.wikipedia.org/wiki?curid=2865028" title="Mistrzostwa Świata Juniorów w Skeletonie 2013">
Mistrzostwa Świata Juniorów w Skeletonie 2013

Mistrzostwa Świata Juniorów w Skeletonie 2013 odbyły się od 10 do 16 grudnia 2012 roku w austriackim Igls. Rozegrano po dwie konkurencje przejazdów kobiet i mężczyzn.

</doc>
<doc id="2865031" url="https://pl.wikipedia.org/wiki?curid=2865031" title="Padogobius">
Padogobius

Padogobius − rodzaj słodkowodnych ryb z rodziny babkowatych (Gobiidae), reprezentowany przez dwa gatunki.
Systematyka.
Gatunki zaliczane do tego rodzaju:
Ich linia rozwojowa jest niejasna. Spekuluje się, że wszystkie babki, których pochodzenie sięga epikontynentalnego morza, zwanego Paratetydą, mają jedną linię rozwojową. Większość słodkowodnych babek jest natomiast blisko spokrewniona z dwoma lub trzema gatunkami euryhalitycznymi. Tylko babki z rodzaju "Padogobius" wydają się nie mieć bliskiej relacji z tą grupą morskich ryb i uważa się, że mogły rozwijać się niezależnie. Inna hipoteza, oparta na analizach molekularnych, skłania się ku stwierdzeniu pokrewieństwa z babką skalną ("Gobius paganellus").
Jako autora rodzaju podaje się Borisa Iljina, który utworzył go w 1933. Często wymienia się także Lwa Berga i rok 1932. Wcześniej w 1930 Iljin utworzył monotypowy rodzaj "Fluvicola" z gatunkiem typowym "Gobius martensii" (obecnie synonim "P. bonelii"). Jako że nazwa "Fluvicola" była już wykorzystana w systematyce ptaków przez Swainsoma i utworzony przez niego w 1928 rodzaj "Fluvicola", Iljin stworzył nowy rodzaj pod nazwą "Padogobius" ponownie z gatunkiem typowym "G. martensii".
Występowanie i biotop.
Oba gatunki są obecne we Włoszech. "P. nigricans" znany jest tylko ze środkowej części tego kraju, w dorzeczach kilku rzek w zlewni Morza Tyrreńskiego. Obszar występowania "P. bonelli" jest większy i obejmuje oprócz północnych i środkowych Włoch, południową Szwajcarię, południową Słowenię i dorzecza dwóch chorwackich rzek: Zrmanja i Krka. Ten drugi poza naturalnym zasięgiem uważany jest za gatunek inwazyjny. Dotyczy to głównie środkowych Włoch, gdzie przyczynia się do spadku liczebności "P. nigricans". Są to ryby słodkowodne. Żyją w małych ciekach o bystrym nurcie, przy piaszczystym, żwirowym lub kamienistym dnie.
Morfologia.
Są to małe babki, przy czym "P. nigricans" jest większy od "P. bonelli" i osiąga do 12,5 cm długości. Podobnie jak większość innych babkowatych, mają dwie oddzielne płetwy grzbietowe. Druga płetwa grzbietowa z jednym promieniem twardym. Płetwy piersiowe są dobrze rozwinięte. Płetwy brzuszne tworzą rodzaj przyssawki, dzięki której ryby te mogą żerować blisko podłoża. W linii bocznej występuje do 49 łusek, przy czym u "P. bonelli" 29–43, u "P. nigricans" 44–49. Trzon ogonowy całkowicie ułuszczony. Większość babek wschodniego Atlantyku, regionów śródziemnomorskiego i pontokaspijskiego cechuje się brakiem kanałów linii nabocznej głowowej. "Padogobius" wraz z "Knipowitschia" są jedynymi rodzajami, wśród których są gatunki mające te kanały. U "Padogobius" jest to "P. nigricans".
Zachowanie.
Oba gatunki mają zbliżoną dietę. Żywią się przede wszystkim bezkręgowcami, głównie muchówkami z rodziny ochotkowatych. Tam, gdzie obszar występowania obu gatunków rodzaju pokrywa się, rozpoznano na podstawie analizy pokarmu zawartego w żołądkach tych ryb również przypadki wzajemnego drapieżnictwa. Babki te silnie ze sobą rywalizują. Konkurują nie tylko o pokarm, ale przede wszystkim o przedłużenie gatunku. W okresie godowym samce rywalizują o najlepsze miejsca pod złożenie jaj. Z reguły są to norki pod lub między kamieniami. Mając wybrane lub zbudowane gniazdo, wykazują silny terytorializm. Samce zdolne są do wydawania dźwięków, mających przede wszystkim rolę „wabika”. W ten sposób chcą zwrócić na siebie uwagę samic. Obserwacje prowadzone w połowie lat 90. na czterech męskich osobnikach "P. nigricans" pozwoliły zarejestrować dźwięk prosty o sinusoidalnym przebiegu, ze średnią częstotliwością około 80 Hz i średnim czasie trwania około 330 ms. Sygnał jest tym intensywniejszy, im bliżej samca znajduje się samica, osiągając najwyższe wartości, gdy ta jest u wejścia do komory gniazdowej. W czasie tarła "P. bonelli" jest znacznie bardziej agresywny od "P. nigricans". Powoduje to prawie całkowite ograniczenie swobody reprodukcyjnej "P. nigricans" i jej lokalne wymieranie.

</doc>
<doc id="2865032" url="https://pl.wikipedia.org/wiki?curid=2865032" title="Qerellos IV">
Qerellos IV

Qerellos IV (właśc. Sidarus al-Antuni; ur. ok. 1880, zm. 1950) był pochodzącym z Egiptu duchownym koptyjskim, który w 1926 przyjechał do Etiopii, obejmując w tym samym roku funkcję patriarchy tamtejszego Kościoła. Był nim do śmierci (z przerwą w okresie 1936-1945, w trakcie okupacji włoskiej w Etiopii przebywający na emigracji Qerellos został przez władze faszystowskie bezprawnie usunięty ze stanowiska).
Qerellos był ostatnim patriarchą Etiopii cudzoziemskiego pochodzenia.

</doc>
<doc id="2865034" url="https://pl.wikipedia.org/wiki?curid=2865034" title="Smogorzów Mały">
Smogorzów Mały



</doc>
<doc id="2865035" url="https://pl.wikipedia.org/wiki?curid=2865035" title="Flabellula trinovantica">
Flabellula trinovantica

Flabellula trinovantica – gatunek ameby należący do rodziny Flabellulidae z supergrupy Amoebozoa w klasyfikacji Cavaliera-Smitha.
Trofozoit osiąga wielkość 7 – 16 μm. Jądro wielkości 2 – 2,8 μm. Nie stwierdzono wytwarzania cyst.
Występuje u wybrzeży Anglii.

</doc>
<doc id="2865036" url="https://pl.wikipedia.org/wiki?curid=2865036" title="Huber Matos">
Huber Matos

Huber Matos Benitez (ur. 26 listopada 1918 w Yara, zm. 27 lutego 2014 w Miami) − kubański polityk, nauczyciel szkoły podstawowej, uczestnik partyzantki przeciwko Fulgencio Batiście, w 1959 dowódca sił powstańczych w prowincji Camagüey, następnie, jako przeciwnik wpływów komunizmu w ruchu rewolucyjnym, został w tym samym roku skazany na 20 lat więzienia. 21 października 1979 wyszedł na wolność. W 1979 wyemigrował do Stanów Zjednoczonych. Został przywódcą organizacji Kuba Niepodległa i Demokratyczna. Autor wspomnień "Como llego la noche...".

</doc>
<doc id="2865038" url="https://pl.wikipedia.org/wiki?curid=2865038" title="Gobius avernensis">
Gobius avernensis



</doc>
<doc id="2865039" url="https://pl.wikipedia.org/wiki?curid=2865039" title="Gobius fluviatilis nigricans">
Gobius fluviatilis nigricans



</doc>
<doc id="2865040" url="https://pl.wikipedia.org/wiki?curid=2865040" title="Gobius nigricans">
Gobius nigricans



</doc>
<doc id="2865043" url="https://pl.wikipedia.org/wiki?curid=2865043" title="Caspiosoma">
Caspiosoma



</doc>
<doc id="2865044" url="https://pl.wikipedia.org/wiki?curid=2865044" title="Podatek akcyzowy w Polsce">
Podatek akcyzowy w Polsce

Podatek akcyzowy w Polsce (akcyza w Polsce) – podatek pośredni, który reguluje ustawa o podatku akcyzowym (). W Polsce opodatkowaniem akcyzą podlegają: wyroby energetyczne i energia elektryczna, inne wyroby ropopochodne, napoje alkoholowe oraz alkohol etylowy, wyroby tytoniowe, samochody osobowe. W 2015 roku akcyza była drugim co do wielkości źródłem wpływów budżetowych. Producentem banderol akcyzowych na napoje alkoholowe i wyroby tytoniowe oraz Systemu Informacji o Banderolach Akcyzowych jest Polska Wytwórnia Papierów Wartościowych.
Podmiot opodatkowania.
Podatnikiem akcyzy jest osoba fizyczna, osoba prawna oraz jednostka organizacyjna niemająca osobowości prawnej, która dokonuje czynności podlegających opodatkowaniu akcyzą lub wobec której zaistniał stan faktyczny podlegający opodatkowaniu akcyzą, w tym podmiot:
Podatnikiem jest również podmiot niebędący importerem, jeżeli ciąży na nim obowiązek uiszczenia cła.
Podatnikiem z tytułu wyprowadzenia ze składu podatkowego, poza procedurą zawieszenia poboru akcyzy, wyrobów akcyzowych niebędących własnością podmiotu prowadzącego ten skład podatkowy jest podmiot będący właścicielem tych wyrobów, który uzyskał od właściwego naczelnika urzędu celnego zezwolenie, o którym mowa w art. 54 ust. 1.
Jeżeli obowiązek podatkowy ciąży na kilku podatnikach z tytułu dokonania czynności lub zaistnienia stanu faktycznego, o których mowa w art. 8 ust. 1 pkt 3 oraz ust. 2, 3 i 5, których przedmiotem są te same wyroby akcyzowe, zapłata akcyzy związanej z tymi wyrobami przez jednego z tych podatników powoduje wygaśnięcie zobowiązania podatkowego pozostałych podatników.
Podatnikiem w przypadku nabycia wewnątrzwspólnotowego energii elektrycznej przez nabywcę końcowego od podmiotu zagranicznego niemającego siedziby, miejsca zamieszkania lub stałego miejsca prowadzenia działalności na terytorium kraju, jest podmiot reprezentujący wyznaczony przez podmiot zagraniczny.
W przypadku niewyznaczenia podmiotu reprezentującego, odmowy przyjęcia zgłoszenia rejestracyjnego podmiotu reprezentującego przez właściwego naczelnika urzędu celnego lub nieprzesłania w terminie przez nabywcę końcowego podmiotowi reprezentującemu kopii faktury, o której mowa w art. 24 ust. 1 pkt 1, podatnikiem jest nabywca końcowy, który dokonał nabycia wewnątrzwspólnotowego energii elektrycznej.
Przedmiot opodatkowania.
Zgodnie z art. 8 przedmiotem opodatkowania podatkiem akcyzowym jest:
Przedmiot opodatkowania w przypadku energii elektrycznej.
Zgodnie z art. 9 w przypadku energii elektrycznej przedmiotem opodatkowania akcyzą jest:
Przedmiot opodatkowania w przypadku wyrobów węglowych.
W przypadku wyrobów węglowych przedmiotem opodatkowania akcyzą jest:
Podstawa.
Wyroby energetyczne i energia elektryczna.
Podstawą opodatkowania wyrobów energetycznych jest ich ilość, wyrażona, w zależności od rodzaju wyrobów, w litrach gotowego wyrobu w temperaturze 15 °C lub w kilogramach gotowego wyrobu, albo wartość opałowa, wyrażona w gigadżulach (GJ). Podstawą opodatkowania energii elektrycznej jest jej ilość, wyrażona w megawatogodzinach (MWh).
Napoje alkoholowe.
Do napojów alkoholowych w rozumieniu ustawy zalicza się alkohol etylowy, piwo, wino, napoje fermentowane oraz wyroby pośrednie.
Podstawą opodatkowania alkoholu etylowego jest liczba hektolitrów alkoholu etylowego 100% vol. w temperaturze 20 °C zawartego w gotowym wyrobie. W przypadku pozostałych napojów podstawą jest ilość hektolitrów niezależnie od zawartości czystego alkoholu etylowego.
Wyroby tytoniowe.
Podstawą opodatkowania wyrobów tytoniowych jest 1000 sztuk, a w przypadku pozostałych wyrobów tytoniowych – kilogram liści tytoniu zużytych do produkcji danego wyrobu.
Samochody osobowe.
Podstawą opodatkowania samochodów osobowych jest cena zakupu, bądź wartość celna samochodu sprowadzonego importowanego bądź nabytego wewnątrzwspólnotowo. W przypadku samochodów specjalistycznych cena jest pomniejszona o koszt przebudowy analogicznego samochodu do wykonywania takich samych zadań jak przebudowany.
Stawki.
Wyroby energetyczne i energia elektryczna.
Stawki podatku na wyroby energetyczne wynoszą:
Stawka akcyzy na wyroby energetyczne inne niż określone wyżej, przeznaczone do celów innych niż opałowe, jako dodatki lub domieszki do paliw opałowych, do napędu silników spalinowych albo jako dodatki lub domieszki do paliw silnikowych, wynosi 0 zł.
Stawka akcyzy na energię elektryczną wynosi 20,00 zł za megawatogodzinę (MWh).
Napoje alkoholowe.
Akcyza na alkohol i napoje alkoholowe wynosi:
Wyroby tytoniowe.
Stawka akcyzy na wyroby tytoniowe wynosi
Na wyroby niemające określonej ceny maksymalnej
Samochody osobowe.
Stawka akcyzy na samochody osobowe według art. 105 ustawy o podatku akcyzowym wynosi:
1) 18,6% podstawy opodatkowania - dla samochodów osobowych o pojemności 
silnika powyżej 2000 centymetrów sześciennych;
1a) 9,3% podstawy opodatkowania - dla samochodów osobowych:
a) o hybrydowym napędzie spalinowo-elektrycznym, w którym energia 
elektryczna nie jest akumulowana przez podłączenie do zewnętrznego źródła 
zasilania, o pojemności silnika spalinowego wyższej niż 2000 centymetrów 
sześciennych, ale nie wyższej niż 3500 centymetrów sześciennych,
b) stanowiących pojazd hybrydowy w rozumieniu art. 2 pkt 13 ustawy z dnia 11 
stycznia 2018 r. o elektromobilności i paliwach alternatywnych () o pojemności silnika spalinowego wyższej niż 
2000 centymetrów sześciennych, ale nie wyższej niż 3500 centymetrów 
sześciennych;
1b) 1,55% podstawy opodatkowania - dla samochodów osobowych o hybrydowym 
napędzie spalinowo-elektrycznym, w którym energia elektryczna nie jest 
akumulowana przez podłączenie do zewnętrznego źródła zasilania, o pojemności 
silnika spalinowego równej 2000 centymetrów sześciennych lub niższej;
2) 3,1% podstawy opodatkowania - dla pozostałych samochodów osobowych.
Zwolnienia, ulgi i wyłączenia.
Zwolnienia ogólne.
Zgodnie z art. 4 ulgi i zwolnienia podatkowe udzielone na podstawie odrębnych przepisów nie mają zastosowania do akcyzy. Zwolnienie z podatku akcyzowego następuje jeżeli w stosunku do wyrobu akcyzowego powstał obowiązek podatkowy w związku z wykonaniem jednej z czynności, o których mowa w ust. 1, jeżeli kwota akcyzy została, po zakończeniu procedury zawieszenia poboru akcyzy, określona lub zadeklarowana w należnej wysokości, chyba że przepisy ustawy stanowią inaczej.
Ponadto zwolnione są wszystkie podmioty przeznaczające wyroby akcyzowe do konsumpcji zgodnie z umową zawartą z państwami trzecimi lub organizacjami międzynarodowymi, pod warunkiem że wyroby te są zwolnione od podatku od towarów i usług.
W przypadku dostaw wewnątrzwspólnotowych podatek akcyzowy jest nakładany tylko raz przez państwo, z którego pochodzi pierwszy dostawca. W przypadku kiedy produkt jest objęty zwolnieniem przedmiotowym w kraju dostawcy, akcyza jest nakładana na odbiorcę przez kraj, w którym jest zarejestrowany odbiorca.
Zwolnienia podmiotowe.
Zgodnie z art. 31 z podatku akcyzowego zwolnione jest zużycie wyrobów akcyzowych przez:
Zwolnienia przedmiotowe.
Zwolnienia produkcji energii elektrycznej.
Zgodnie z art. 30 z podatku akcyzowego zwolniona jest produkcja energii elektrycznej w przypadku:
Zwolnienie produkcji i przetwórstwa alkoholu etylowego.
Zgodnie z art. 30 z podatku akcyzowego zwolniona jest produkcja i przetwarzanie alkoholu etylowego w przypadku:
Zwolnienie przetwórstwa i obrotu węglem oraz wyrobami węglowymi.
Zgodnie z art. 31a z podatku akcyzowego zwolnione są przetwórstwo i obrót węglem oraz wyrobami węglowymi w przypadku:
Warunkiem zwolnienia w większości przypadków jest zgłoszenie oraz prowadzenie ewidencji zużycia środków. Z prowadzenia ewidencji zwolnione zostały gospodarstwa domowe, organy administracji publicznej, jednostki Sił Zbrojnych Rzeczypospolitej Polskiej, podmioty systemu oświaty, żłobki i kluby dziecięce, podmioty lecznicze, jednostki organizacyjne pomocy społecznej, organizacje pożytku publicznego.
Zwolnienie przetwórstwa i obrotu paliwami i innymi substancjami ropopochodnymi.
Zgodnie z art. 32 z podatku akcyzowego zwolnione są przetwórstwo i obrót paliwami i innymi substancjami w przypadku:
Art. 35 zwalnia z podatku akcyzowego również import paliw w zbiornikach pojazdów silnikowych w ilości nieprzekraczającej 600 litrów na pojazd oraz statkach i samolotach niezależnie od ilości. Ten sam artykuł zwalnia także z podatku akcyzowego import smarów niezbędnych do eksploatacji pojazdów.
Zwolnienia związane z ubytkami produktów akcyzowych.
Zgodnie z art. 30 z podatku akcyzowego w przypadku całkowitego bądź częściowego uszkodzenia bądź ubytku wyrobów akcyzowych w taki sposób, że nie możliwe jest zużycie tych towarów następuje zwolnienie z podatku. Wyjątkiem jest sytuacja, w której zniszczenie lub ubytek nastąpiły w wyniku popełnienia przestępstwa przeciwko mieniu.
Zwolnienia specjalne.
Odpowiedni minister można na drodze rozporządzenia dokonać zwolnienia od akcyzy w przypadku, gdy:
Zwolnienie to może być całkowite lub częściowe.
Rozliczenie.
Organ podatkowy.
Organami podatkowymi właściwymi w zakresie akcyzy są naczelnik urzędu celnego i dyrektor izby celnej.
Zadania w zakresie akcyzy na terytorium kraju wykonują odpowiednio naczelnicy urzędów celnych i dyrektorzy izb celnych wyznaczeni przez ministra właściwego do spraw finansów publicznych.
Właściwość miejscową naczelnika urzędu celnego i dyrektora izby celnej ustala się ze względu na miejsce wykonania czynności lub wystąpienia stanu faktycznego, podlegających opodatkowaniu akcyzą. Jeżeli nie można ustalić właściwości, właściwym organem podatkowym jest Naczelnik Urzędu Celnego I w Warszawie i Dyrektor Izby Celnej w Warszawie.
Rejestracja.
Podmiot prowadzący działalność gospodarczą jest obowiązany, przed dniem wykonania pierwszej czynności podlegającej opodatkowaniu akcyzą lub pierwszej czynności z wykorzystaniem wyrobów akcyzowych objętych zwolnieniem od akcyzy ze względu na ich przeznaczenie, złożyć zgłoszenie rejestracyjne właściwemu naczelnikowi urzędu celnego. Właściwy naczelnik urzędu celnego, bez zbędnej zwłoki, nie później niż w ciągu 7 dni od dnia przyjęcia zgłoszenia rejestracyjnego, pisemnie potwierdza jego przyjęcie.
Jeżeli podmiot zaprzestał wykonywania czynności, jest obowiązany w terminie 7 dni złożyć zgłoszenie o zaprzestaniu wykonywania tych czynności właściwemu naczelnikowi urzędu celnego.
Deklaracja.
Rozliczenie podatku wykonuje się na podstawie deklaracji podatnika. Podatnik jest zobowiązany do składania miesięcznych deklaracji najpóźniej do 25 następnego miesiąca. Ze składania deklaracji są zwolnione podmioty zwolnione z podatku akcyzowego na podstawie odrębnych przepisów i wyłączeń z wyjątkiem zwolnień częściowych.
Zarejestrowani odbiorcy, którzy mają okazjonalne obroty towarami akcyzowymi rozliczają się z podatku akcyzowego za pomocą deklaracji dziennych. Wpłata dzienna musi nastąpić nie później niż 25 dni po powstaniu obowiązku podatkowego.
Zobowiązanie podatkowe przyjmuje się w wysokości wynikającej z deklaracji podatkowej lub z deklaracji uproszczonej, chyba że organ podatkowy lub organ kontroli skarbowej określi inną wysokość tego zobowiązania.
Skład podatkowy.
Naliczenie podatku akcyzowego odbywa się w składzie podatkowym. Składem podatkowym jest nazywana każde przedsiębiorstwo produkujące bądź przetwarzające wyroby akcyzowe. Zwolnieniem z obowiązku posiadania składu podatkowego są objęte podmioty produkujące wyroby akcyzowe w małych ilościach, tj.:
Ponadto z obowiązku prowadzenia składu są zwolnieni, niezależnie od wielkości produkcji, producenci energii elektrycznej, kopalnie węgla oraz producenci przetwarzający wyroby akcyzowe, od których została zapłacona przedpłata akcyzy.
Oprócz tego składy podatkowe muszą prowadzić podmioty zajmujące się magazynowaniem lub przeładunkiem towarów akcyzowych, gdyż magazynowanie i przeładunek, z wyjątkiem sytuacji losowych, może odbywać się wyłącznie w składzie podatkowym.
Zezwolenie na prowadzenie składu podatkowego wydaje właściwy naczelnik urzędu celnego (od 1. marca 2017 r. – naczelnik urzędu skarbowego) na pisemny wniosek podmiotu. Zezwolenie może być wydane na czas nieokreślony lub określony.
Wpływ do budżetu.
Wpływy z podatku akcyzowego w 2010 wyniosły 55 684 476 tysięcy złotych (ok. 4,50% budżetu). W 2011 wzrosły do 58 700 000 (ok. 4,80% budżetu). Podatek dochodowy ma drugi udział w budżecie, większe wpływy są tylko z podatku od towarów i usług (VAT). W latach 90. oraz na początku XXI wieku (tj. przed wejściem do Unii Europejskiej) wpływy z akcyzy stanowi od 14,3% (w 1994) do 24,3% (w 2004) wpływów do budżetu. Jednakże z drugiej strony do 1999 stanowiły trzecią co do wielkości pozycję w budżecie po podatku od towarów i usług i podatku dochodowym od osób fizycznych.
Historia.
Zabory.
Królestwo Polskie, będące w unii z Imperium Rosyjskim, było pod względem skarbowym integralną częścią Rosji. Kwestia dochodów uzyskiwanych z podatków pobieranych w Polsce w budżecie Imperium jest dyskusyjna. Niezależnie jednak od metody badawczej obciążenia podatkowe w Królestwie były wyższe niż w innych prowincjach. Podatki pośrednie, z których większość to akcyza (nie było jeszcze podatku VAT) stanowiły ok. 50% dochodów, natomiast w Imperium udział ten wynosił ok. 20%. Na obszarze Królestwa obłożone akcyzą były: cukier, tytoń, trunki (napoje alkoholowe), nafta i zapałki. Wyższe niż w Rosji wpływy z akcyzy były spowodowane głównie przez większą zamożność i zurbanizowanie.
1918–1945.
Po pierwszych miesiącach funkcjonowania II RP system podatkowy był niespójny. W każdej z dzielnic obowiązywały stawki państw zaborczych. 10 maja 1921 sejm wprowadził ustawę o regulowaniu podatków od spożycia, zużycia, względnie produkcji na obszarze Rzeczypospolitej Polskiej. Ustawa ta nie wprowadziła jednolitych stawek, jednakże dawała to prawo Radzie Ministrów, nakazując jednak, by stawki były jednakowe. Stawki zostały uregulowane rozporządzeniem Rady Ministrów z dnia 23 października 1923. Rząd wprowadził wówczas akcyzę na wyroby spirytusowe, tytoniowe, zapałki i wyroby z drożdży.
1945–1989.
W pierwszych latach po II wojnie światowej obowiązywały przepisy skarbowe przedwojenne, które były tylko aktualizowane o nowe stawki.
W 1947 zostało uchwalone Prawo akcyzowe, które ustanawiało podatek akcyzowy od napojów alkoholowych, octu, kwasu węglowego, wyrobów tytoniowych, cukru, kart do gry, drożdży.
1989–2004.
8 stycznia 1993 została przyjęta ustawa o podatku od towarów i usług oraz o podatku akcyzowym, która unieważniała poprzednie przepisy. Ustawa ta ustalała dwa najważniejsze podatki pośrednie: akcyzę oraz wprowadzony tą ustawą VAT, który zastąpił podatek obrotowy. Zgodnie z nowymi regulacjami podatkiem akcyzowym zostały objęte: wyroby spirytusowe oraz drożdżowe, napoje alkoholowe, paliwa oraz samochody osobowe.
Po 2004.
Wskutek planowanej akcesji do Unii Europejskiej 23 stycznia 2004 zostało wprowadzone nowe prawo akcyzowe. Nowe prawo wprowadzało głównie regulacje dotyczące dostaw wewnątrzwspólnotowych.

</doc>
<doc id="2865045" url="https://pl.wikipedia.org/wiki?curid=2865045" title="Paul Lindner">
Paul Lindner

Paul Lindner – architekt i budowniczy.
Projekty i realizacje.
Obiekty, które zaprojektował w Poznaniu to:

</doc>
<doc id="2865046" url="https://pl.wikipedia.org/wiki?curid=2865046" title="Gobius eurystomus">
Gobius eurystomus



</doc>
<doc id="2865047" url="https://pl.wikipedia.org/wiki?curid=2865047" title="Gobius hybridus">
Gobius hybridus



</doc>
<doc id="2865048" url="https://pl.wikipedia.org/wiki?curid=2865048" title="Gobius syrman">
Gobius syrman



</doc>
<doc id="2865049" url="https://pl.wikipedia.org/wiki?curid=2865049" title="Gobius trautvetteri">
Gobius trautvetteri



</doc>
<doc id="2865050" url="https://pl.wikipedia.org/wiki?curid=2865050" title="Michał Milberger">
Michał Milberger

Michał Milberger (ur. 1920 w Warszawie, zm. 18 grudnia 1997 w Paryżu) – polski rzeźbiarz, zamieszkały od 1963 w Paryżu. 
Studiował rzeźbę na Akademii Sztuk Pięknych w Warszawie, po wybuchu II wojny światowej znalazł się w Związku Radzieckim. Ukończył studia artystyczne w Moskwie, w roku 1955 został mianowany profesorem Akademii w Moskwie. W roku 1963 zamieszkał w Paryżu i pozostał tam do końca życia. 
Posiadał pracownię rzeźbiarską przy rue Borromée w XV dzielnicy. Tworzył rzeźby w brązie i terakocie. Dla muzeum Bohaterów Getta w kibucu Lochame ha-Geta’ot stworzył w roku 1983 rzeźbę przedstawiająca matkę z dzieckiem.
Został pochowany na cmentarzu w Bagneux w okolicach Paryża.

</doc>
<doc id="2865051" url="https://pl.wikipedia.org/wiki?curid=2865051" title="Neogobius syrman">
Neogobius syrman



</doc>
<doc id="2865052" url="https://pl.wikipedia.org/wiki?curid=2865052" title="Neogobius syrman eurystomus">
Neogobius syrman eurystomus



</doc>
<doc id="2865053" url="https://pl.wikipedia.org/wiki?curid=2865053" title="Josué de Castro">
Josué de Castro

Josué Apolônio de Castro (ur. 5 września 1908 w Recife, zm. 24 września 1973 w Paryżu) − brazylijski geograf, lekarz, pisarz, dyplomata, działacz społeczny i polityk, profesor uniwersytetu w Rio de Janeiro, przewodniczący Rady Organizacji ds. Wyżywienia i Rolnictwa (FAO) w latach 1952–1956, deputowany do parlamentu Brazylii (1955–1964, po wojskowym zamachu stanu utracił prawa polityczne), autor prac o problemach wyżywienia i głodu.

</doc>
<doc id="2865054" url="https://pl.wikipedia.org/wiki?curid=2865054" title="Garching b.München">
Garching b.München



</doc>
<doc id="2865055" url="https://pl.wikipedia.org/wiki?curid=2865055" title="Ricardo Adolfo de la Guardia Arango">
Ricardo Adolfo de la Guardia Arango

Ricardo Adolfo de la Guardia Arango (ur. 14 marca 1899, zm. 29 grudnia 1969) – panamski polityk, minister sprawiedliwości w pierwszym rządzie Arnulfo Ariasa (1940-1941), po jego obaleniu prezydent Panamy od 9 października 1941 do 15 czerwca 1945.

</doc>
<doc id="2865056" url="https://pl.wikipedia.org/wiki?curid=2865056" title="Atanazja (Gromieko)">
Atanazja (Gromieko)

Atanazja, imię świeckie Jewgienija Stiepanowna Gromieko. (zm. po 1921) – rosyjska mniszka prawosławna, organizatorka, pierwsza i jedyna przełożona monasteru św. Antoniego Pieczerskiego w Radecznicy.
Była córką gubernatora siedleckiego Stiepana Gromieki. Uzyskała wyższe wykształcenie pedagogiczne. Życie mnisze rozpoczęła w monasterze Narodzenia Matki Bożej w Leśnej pod kierownictwem duchowym jego przełożonej, ihumeni Katarzyny. W 1899 została wyznaczona na pierwszą przełożoną nowo utworzonego żeńskiego monasteru św. Antoniego w Radecznicy. Monaster ten zajął budynki dawnego klasztoru bernardyńskiego, zaadaptowanego w 1885 na prawosławny klasztor męski. Stając na czele nowej wspólnoty, mniszka Atanazja otrzymała godność igumeni. Początkowo kierowała wspólnotą złożoną z kilkunastu zakonnic, jednak dzięki swoim zdolnościom organizacyjnym doprowadziła do szybkiego rozwoju monasteru, w którym już po kilku latach znajdowało się ok. 20-30 kobiet, zaś w 1914 - 127 mniszek i posłusznic. Monaster w Radecznicy należał do najprężniej działających ośrodków monastycznych w całym Rosyjskim Kościele Prawosławnym i prowadził szeroko zakrojoną działalność społeczną.
Po wybuchu I wojny światowej, w 1915, udała się razem z całą wspólnotą na bieżeństwo. Mniszki zamieszkały w placówce filialnej monasteru w Radecznicy, jaka od 1913 funkcjonowała w Petersburgu. Nadal pełniła funkcję przełożonej. W 1920 placówka w Petersburgu zmieniła nazwę na monaster Chełmskiej Ikony Matki Bożej, a ihumenia Atanazja kierowała wspólnotą 36 mniszek. Jeszcze w tym samym roku zakonnice opuściły Rosję radziecką i udały się do Polski. Na emigracji korespondowała z byłym biskupem chełmskim, następnie egzarchą Europy Zachodniej, metropolitą Eulogiuszem, który w swoich wspomnieniach opisywał ją jako znakomicie wykształconą i mądrą mniszkę obdarzoną talentem literackim.
Atanazja najpewniej wróciła ostatecznie do Rosji radzieckiej. W 1934 r. była siostra z monasteru w Radecznicy Ludmiła Czerniecka, aresztowana przez NKWD i oskarżona o członkostwo w grupie prowadzącej działalność antyradziecką, obciążyła Atanazję zeznaniami, twierdząc, że to ona kierowała taką grupą. Jej dalsze losy nie są znane.

</doc>
<doc id="2865057" url="https://pl.wikipedia.org/wiki?curid=2865057" title="Ernesto de la Guardia Navarro">
Ernesto de la Guardia Navarro

Ernesto de la Guardia Navarro (ur. 30 maja 1904, zm. 2 maja 1983) – panamski przedsiębiorca, ekonomista, dyplomata i polityk, I wiceprezydent od 1945 do 1948, prezydent Panamy od 1 października 1956 do 1 października 1960 z ramienia Narodowej Koalicji Patriotycznej.

</doc>
<doc id="2865058" url="https://pl.wikipedia.org/wiki?curid=2865058" title="Domenico Corvi">
Domenico Corvi

Domenico Corvi (ur. 16 września 1721 w Viterbo, zm. 22 lipca 1803 w Rzymie) − malarz włoski.
Po przybyciu do Rzymu w 1736 uczył się u Francesco Manciniego. Zaczęto zamawiać u niego obrazy dla Palazzo Borghese, Palazzo Doria-Pamphili i Palazzo dei Conservatori. Malował m.in. dla przyszłego kardynała Bernardino Antonellego oraz kardynała Camillo Paolucciego. W 1771 namalował fresk "Tryumf Apolla" w Villa Borghese. W 1782 kolejny przedstawiający "Aurorę".

</doc>
<doc id="2865061" url="https://pl.wikipedia.org/wiki?curid=2865061" title="Mistrzostwa Świata w Żeglarstwie Lodowym 2013">
Mistrzostwa Świata w Żeglarstwie Lodowym 2013

Mistrzostwa Świata w Żeglarstwie Lodowym 2013 – 40. edycja mistrzostw świata w żeglarstwie lodowym w klasie DN, która odbyła się w USA, na jeziorze Pepin na granicy stanów Wisconsin i Minnesota w dniach 27–29 stycznia 2013 roku. W zawodach wystartowało 101 żeglarzy z 8 krajów.
Zwyciężył drugi raz z rzędu Tomasz Zakrzewski, srebrny medal wywalczył Robert Graczyk, a brązowy Amerykanin John Dennis.
Pierwszego dnia regat przy padającym śniegu z deszczem i kilkucentymetrowej warstwie mokrego śniegu rozegrano zaledwie jeden wyścig. Kolejnego dnia regatowego temperatura spadła poniżej zera i kolejnych pięć wyścigów rozegrano na twardym lodzie i lekko przemrożonym śniegu.

</doc>
<doc id="2865067" url="https://pl.wikipedia.org/wiki?curid=2865067" title="The Disposable Heroes of Hiphoprisy">
The Disposable Heroes of Hiphoprisy

The Disposable Heroes of Hiphoprisy − amerykański zespół hip-hopowy działający na początku lat 90. w San Francisco. Pierwotnie grupa, której członkami byli Michael Franti i Rono Tse, nazywała się Beatnigs. Zespół nagrał dwa albumy, z których "Hypocrisy Is the Greatest Luxury" jest zdecydowanie bardziej znany.
Muzyka.
Debiutancki album grupy, "Hypocrisy Is the Greatest Luxury", został wyprodukowany przez Marka Pistela z Consolidated. Jego brzmienie jest połączeniem hip-hopu z jazzem (w nagrywaniu płyty brał udział gitarzysta jazzowy Charlie Hunter) i industrialem.
Teksty.
Bardzo charakterystyczne dla twórczości Heroes są zaangażowane teksty Michaela Franti, które traktują o politycznych i społecznych zagadnieniach od ochrony środowiska ("Everyday Life Has Become a Health Risk") przez homofobię ("Language of Violence"), negatywny wpływ telewizji ("Television, the Drug of the Nation"), konformizm i konsumpcjonizm ("Famous and Dandy (Just Like Amos 'n' Andy)") po rasizm ("Socio-Genetic Experiment"). The Disposable Heroes of Hiphoprisy wykorzystali też w swoim debiutanckim albumie punkowy hymn grupy Dead Kennedys, "California Über Alles".

</doc>
<doc id="2865074" url="https://pl.wikipedia.org/wiki?curid=2865074" title="Hypocrisy Is the Greatest Luxury">
Hypocrisy Is the Greatest Luxury

Hypocrisy Is the Greatest Luxury − wydany w 1992 przez Island Records oraz jej filię, 4th &amp; B'way Records debiutancki album hip-hopowej grupy The Disposable Heroes of Hiphoprisy. Jego teksty są o mocno politycznej tematyce, muzyka jest mroczna i przypomina mieszkankę hip-hopu z industrialem.
Tematyka utworów.
Wszystkie utwory poruszają tematykę społeczno-polityczną. Traktują one m.in. o zanieczyszczeniu środowiska i energii atomowej ("Everyday Life Has Become a Health Risk"), operacji Pustynna Burza ("The Winter of the Long Hot Summer"), szkodliwości telewizji ("Television, the Drug of the Nation"), konformizmie i konsumpcjonizmie ("Famous and Dandy (Like Amos 'n' Andy)"), rasizmie ("Socio-Genetic Experiment") oraz homofobii ("Language of Violence").

</doc>
<doc id="2865076" url="https://pl.wikipedia.org/wiki?curid=2865076" title="Muzeum ziemi ojczystej">
Muzeum ziemi ojczystej

Muzeum ziemi ojczystej (wł. Heimatmuseum) − powieść Siegfrieda Lenza wydana w 1978 r. Utwór porusza problemy pogranicza polsko-niemieckiego, "małej ojczyzny" i tożsamości mieszkańców mazurskiej ziemi. W powieści Mazury lat dwudziestych, trzydziestych i czterdziestych XX wieku to kraina z bogatą przyrodą i ciekawą gwarą pogranicza, gdzie Polak nazywa się Heidrich, a Niemiec Kottkowski.
Głównym bohaterem jest Zygmunt Rogalla - badacz historii i tkacz kilimów, który przez kilka dziesięcioleci opiekował się prywatnym mazurskim muzeum regionalnym. Rogalla, jako członek społeczności Łukowca, kreśli panoramę społeczną wschodniopruskiej prowincji od czasów sprzed I wojny światowej, aż do ucieczki mieszkańców przed Armią Czerwoną pod koniec II wojny światowej. Obszerna powieść jest jednym wielkim protestem, za który główny bohater płaci cierpieniem fizycznym i duchowym.
Polski przekład powieści, dokonany przez Elizę Borg i Marię Przybyłowską, ukazał się nakładem wydawnictwa Czytelnik, Warszawa 1991 r. Drugie wydanie opublikowane zostało w wydawnictwie Borussia, Olsztyn 2010.

</doc>
<doc id="2865082" url="https://pl.wikipedia.org/wiki?curid=2865082" title="Antoni Leopold">
Antoni Leopold

Antoni Leopold (ur. 5 maja 1916 w Dziektarzewie, zm. 11 maja 2009 w Warszawie) – polski ekonomista specjalizujący się w ekonomii rolnictwa, doktor nauk ekonomicznych.
Życiorys.
Urodzony w rodzinie ziemiańskiej, jego stryjecznym dziadkiem był Józef Antoni Kazimierz Leopold, od strony matki był spokrewniony w Andrzejem Romockim "Morro".
W 1938 roku ukończył studia na Wydziale Rolniczym Uniwersytetu Jagiellońskiego. Od 1960 do 1975 pracował w Komisji Planowania przy Radzie ministrów. W 1971 doktoryzował się na Wydziale Ekonomiczno-Rolniczym SGGW. W latach 1975-1981 pracował w Instytucie Planowania, w latach 1982-1991 w Instytucie Nauk Ekonomicznych PAN. Uczestnik obrad Okrągłego Stołu w 1989 r, po powołaniu rządu Tadeusza Mazowieckiego członek zespołu doradców premiera, członek Rady Ekonomicznej przy od 1994 roku członek Rady Strategii Społeczno-Gospodarczej przy Radzie Ministrów. Był także członkiem Komitetu Nauk Rolniczych PAN.
Prof. dr Antoni Leopold był jednym z twórców koncepcji przekształceń własnościowych w rolnictwie.
W 1990 roku został odznaczony Krzyżem Kawalerskim Orderu Odrodzenia Polski.

</doc>
<doc id="2865083" url="https://pl.wikipedia.org/wiki?curid=2865083" title="Kamień księżycowy">
Kamień księżycowy



</doc>
<doc id="2865086" url="https://pl.wikipedia.org/wiki?curid=2865086" title="Tobiasz Wiszniowski">
Tobiasz Wiszniowski

Tobiasz Wiszniowski – polski XVI-wieczny pisarz, autor cyklu "Trenów" poświęconych jego matce, Róży Wiszniowskiej, opublikowanych w Krakowie w 1585 roku.
Niewiele wiadomo o biografii Wiszniowskiego. Wywodził się prawdopodobnie z drobnej szlachty, w momencie publikacji "Trenów" był zapewne młody i nie piastował jeszcze żadnego znacznego stanowiska. Był chrześcijaninem, lecz nie katolikiem. Część badaczy (m.in. Tadeusz Czacki i Franciszek Siarczyński) uważa, że ojcem autora "Trenów" był zarządca majątku w Wojnarowej, a on sam był początkowo związany ze środowiskiem kalwińskim, a następnie braci polskich oraz że był on autorem kontrowersyjnego utworu wolnomyślicielskiego "Prawdy chrześcijańskie" (wyd. 1580/1599 w Rakowie, utwór zaginiony). Część badaczy przypisuje jednak autorstwo "Prawd chrześcijańskich" innym pisarzom, m.in. Stanisławowi Wiśniowskiemu (teza Aleksandra Maciejowskiego) oraz Maciejowi Seydlowi (teza Henryka Merczynga, który Tobiaszowi Wiszniewskiemu przypisuje jednak jakąś rolę w wydaniu "Prawd chrześcijańskich").

</doc>
<doc id="2865087" url="https://pl.wikipedia.org/wiki?curid=2865087" title="Sygma Bank">
Sygma Bank

Sygma Bank (nazwa rejestrowa: Sygma Bank Polska SA) – bank działający w Polsce do 31 maja 2016 roku, który specjalizował się w kredytach konsumenckich, a główne linie produktów bankowych to karty kredytowe, pożyczki gotówkowe oraz kredyty ratalne, tzw. "consumer finance".
W ramach współpracy ze partnerami ubezpieczeniowymi Sygma Bank umożliwiał klientom zakup ubezpieczeń do zaciąganych kredytów, w ramach działalności "bancassurance". Sygma Bank współpracował również z sieciami handlowymi, takimi jak bi1, RTV Euro AGD, OBI, Praktiker, Vobis, Komputronik czy Abra. 31 maja 2016 roku Sygma Bank Polska SA zakończył działalność, przekazując ją do Banku BGŻ BNP Paribas SA.
Historia.
Historia Sygma Bank rozpoczęła się w 1999 r., kiedy działalność w Polsce rozpoczęła firma Finplus SA, specjalizująca się w kredytach konsumenckich oraz finansowaniu zakupów przy pomocy kart kredytowych. W 2004 r. Finplus SA podjęła decyzję o rozpoczęciu działalności w Polsce jako oddział francuskiego Sygma Banque Societe Anonyme. Tak powstał Sygma Bank. Cała gama produktów firmy Finplus została przeniesiona do nowego podmiotu. 
W styczniu 2010 r. doszło do prawnej fuzji Sygma Cetelem Bank S.A. Na koniec 2010 r. Sygma Bank zatrudniał w całej Polsce ponad 1800 pracowników. 6 maja 2013 r. Sygma Bank otworzył w Toruniu swoją pierwszą samodzielną placówkę.
Sygma Bank był częścią Grupy BNP Paribas Personal Finance. Specjalizował się w aktywnym wspieraniu sieci detalicznych poprzez usługi finansowe i pozafinansowe, jak również kredyty ratalne oraz pożyczki gotówkowe. Pod koniec 2015 r. klienci Sygma Bank posiadali 650 tys. kart kredytowych, co stawiało bank na 5 miejscu pod względem liczby wydanych kart kredytowych. Swoje usługi oferował w 138 placówkach własnych.
W sierpniu 2015 r. Sygma Bank został przekształcony w bank krajowy zarejestrowany pod nazwą Sygma Bank Polska S.A. Z początkiem grudnia 2015 r. Bank BGŻ BNP Paribas wykupił od firmy BNP Paribas Personal Finance całościowy pakiet akcji Sygma Bank Polska, ogłaszając jednocześnie zamiar likwidacji marki Sygma Bank. 
31 maja 2016 r. doszło do fuzji prawnej, na mocy którego Sygma Bank Polska został przejęty przez Bank BGŻ BNP Paribas S.A.

</doc>
<doc id="2865093" url="https://pl.wikipedia.org/wiki?curid=2865093" title="Logistic information system">
Logistic information system



</doc>
<doc id="2865094" url="https://pl.wikipedia.org/wiki?curid=2865094" title="Waga pierścieniowa">
Waga pierścieniowa

Waga pierścieniowa − (ang. ring balance manometer) rodzaj manometru różnicowego do pomiaru małych zmian ciśnienia.
Przyrząd zbudowany jest z pionowo ustawionego naczynia w kształcie pierścienia częściowo wypełnionego cieczą, zawieszonego uchylnie w osi geometrycznej w sposób pozwalający na swobodne wychylenia (niepełne obroty) przy zachowaniu położenia przyrządu w płaszczyźnie pionowej. Pierścień jest połączony ze wskazówką pokazującą jego wychylenie, będące funkcją różnicy ciśnień w rozdzielonych przegrodą komorach nad cieczą. U dołu pierścienia po przeciwnej stronie do przegrody znajduje się obciążnik o znanej masie. Do rozdzielonych hermetycznie komór przyłączone są 2 elastyczne przewody doprowadzające gaz, którego ciśnienie jest mierzone. Ciecz znajdująca się na dole pierścienia spełnia rolę ruchomego uszczelnienia, nie dopuszczając do połączenia się gazów z obu odrębnych komór. Gdy zostanie przyłożone większe ciśnienie do jednej z komór, ciecz uszczelniająca zostanie częściowo wyparta do komory o niższym ciśnieniu, jak w tradycyjnej U-rurce. Przesunięcie masy cieczy wywołuje moment obrotowy, co skutkuje wychyleniem się pierścienia a tym samym przesunięciem obciążnika do nowego położenia w stanie równowagi. Różnica ciśnień zatem jest proporcjonalna do stopnia obrotu pierścienia i może zostać odczytana wprost z położenia wskazówki na odpowiedniej skali. Przyrząd został prawdopodobnie wynaleziony w Niemczech na początku XX wieku.

</doc>
<doc id="2865096" url="https://pl.wikipedia.org/wiki?curid=2865096" title="Kolonia Uszyce">
Kolonia Uszyce

Kolonia Uszyce – osada w Polsce, położona w województwie opolskim, w powiecie oleskim, w gminie Gorzów Śląski.

</doc>
<doc id="2865098" url="https://pl.wikipedia.org/wiki?curid=2865098" title="Irlandia feudalna">
Irlandia feudalna

Irlandia feudalna, oficjalnie Lordostwo Irlandii (; ; ) – okres panowania feudalnego w Irlandii w latach 1171–1542 pod rządami króla Anglii tytułowanego jako "Lord Irlandii" (ang. "Lord of Ireland").
Lordostwo zostało utworzone jako papieskie lenno po normańskiej inwazji na Irlandię w latach 1169–1171. Lordem ("Lord of Ireland") był król Anglii, który od 1316 r. był lokalnie reprezentowany przez lorda namiestnika. Pierwszym lordem w 1177 r. został z nadania Henryka II jego syn Jan bez Ziemi, natomiast w 1316 pierwszym lordem namiestnikiem został Roger Mortimer.
Koniec okresu przypada na 1542 r., w którym na mocy ustawy zostało utworzone Królestwo Irlandii.

</doc>
<doc id="2865100" url="https://pl.wikipedia.org/wiki?curid=2865100" title="Szklarnia Pawłowicka">
Szklarnia Pawłowicka

Szklarnia Pawłowicka – osada w Polsce, położona w województwie opolskim, w powiecie oleskim, w gminie Gorzów Śląski.

</doc>
<doc id="2865102" url="https://pl.wikipedia.org/wiki?curid=2865102" title="Montepulciano (winorośl)">
Montepulciano (winorośl)

Montepulciano – czerwony szczep winorośli, pochodzący z Włoch, przypuszczalnie z Abruzji. Montepulciano jest czwartą pod względem powierzchni winnic z odmian uprawianych we Włoszech, po sangiovese, catarratto bianco i trebbiano. Areał upraw podlega niewielkim wahaniom: w 2000 roku wynosił  ha, w 1990 –  ha. Niewiele mniejszy obszar jest obsadzony odmianami barbera i merlot.
Charakterystyka.
Winorośl dojrzewa późno. Grona cechują się żywym kolorem i ilością cukrów pozwalającą na osiągnięcie dość wysokiego poziomu alkoholu. Odmiana jest plenna. Poziom kwasów uchodzi za niski. Uprawa na zboczach sprzyja koncentracji tanin. Montepulciano cechuje się wysoką odpornością na choroby grzybowe.
Wina.
Czerwone wina na bazie montepulciano cechują się intensywnym kolorem, niską kwasowością i przyjemnym poziomem tanin. W zależności od położenia winnicy (nachylenie sprzyja koncentracji aromatu) i metody produkcji montepulciano daje zarówno świeże, bardzo owocowe wina, do picia jako młode albo pełniejsze, z wyraźniejszymi garbnikami, nadające się do starzenia nawet do 20 lat.
Z montepulciano wytwarza się także wina różowe określane mianem "cerasuolo" („czereśniowe”), o intensywnie różowoczerwonym kolorze i stosunkowo wysokim poziomie alkoholu.
Wewnątrz apelacji Montepulciano d'Abruzzo wyróżniono w 2003 roku w prowincji Teramo podapelację najwyższej włoskiej klasy DOCG Montepulciano d'Abruzzo Colline Teramane, z której wina muszą przynajmniej w 90% składać się z montepulciano.
Cenione toskańskie vino nobile di montepulciano swoją nazwę bierze od miejscowości Montepulciano, a nie od szczepu winogron i jest tłoczone w przynajmniej 70% z winogron sangiovese.
Rozpowszechnienie.
Szczep montepulciano jest typowy dla środkowych Włoch. Montepulciano to najpopularniejsza odmiana winorośli w Abruzji. Wina z niej wytwarzane w czterech prowincjach i spełniające wymagania jakościowe mają prawo do oznaczenia Montepulciano d'Abruzzo DOC. W 2007 roku wyprodukowano  hl wina Montepulciano d'Abruzzo DOC (drugie we Włoszech po Chianti DOCG). Od 2002 wino z okolic Teramo wyróżniono apelacją DOCG Montepulciano d'Abruzzo Colline Teramane. Odmiana jest uprawiana także w Emilii, Marche (wina rosso conero i rosso piceno) oraz w Molise (wino biferno), Apulii i Lacjum. W położonych bardziej na północ Umbrii i Toskanii udaje się gorzej.
Winnice obsadzone montepulciano istnieją na niewielką skalę w regionie Auckland na nowozelandzkiej Wyspie Północnej, w Kalifornii (30 ha w 2008, hrabstwa Mendocino i Lake), Australii i na Malcie.
Synonimy.
Zarejestrowane są następujące synonimy dla montepulciano, przy czym niektóre z nich są mylące: cordicso, cordiscio, cordisco, cordisio, monte pulciano, montepulciano cordesco, montepulciano d'abruzzo, montepulciano di torre de passeri, montepulciano primatico, montepuliciano, montepuliciano crni, morellone (kojarzące się z morellino, synonimem sangiovese), premutico, primaticcio, primitivo (istnieje odmiana primitivo), primutico, s. giovese, sangiovese cardisco, sangiovese cordisco, sangiovetto, torre dei passeri, uva abruzzese, uva abruzzi.

</doc>
<doc id="2865103" url="https://pl.wikipedia.org/wiki?curid=2865103" title="North America 4 (2006)">
North America 4 (2006)

North America 4 (2006) – pierwsza edycja North America 4, stworzonego przez IRB turnieju mającego za zadanie podniesienie jakości rugby w Kanadzie i Stanach Zjednoczonych. Odbyła się w dniach 20 maja – 29 lipca 2006 roku na czterech boiskach w USA i Kanadzie.
Informacje ogólne.
W finansowanych przez IRB zawodach wzięły udział cztery zespoły o charakterze reprezentacyjnym nowo utworzone we współpracy z USA Rugby i Rugby Canada: Canada East, Canada West, USA Falcons, USA Hawks. Uczestniczące drużyny rywalizowały w pierwszej fazie systemem kołowym, po czym dwie najlepsze po fazie grupowej zespoły spotkały się w finale tych rozgrywek, pozostałe dwie zaś w meczu o trzecie miejsce. Spotkania zostały rozegrane w dniach 20–27 maja w Kanadzie i 22–29 lipca 2006 roku w USA z przerwą na reprezentacyjne rozgrywki Churchill Cup 2006.
W zawodach triumfowali zawodnicy z zachodniej Kanady w finale pokonując USA Hawks, ich rodacy ze wschodu zajęli ostatecznie miejsce trzecie zwyciężając z USA Falcons.
Najwięcej punktów (78) zdobył Derek Daypuck, natomiast w klasyfikacji przyłożeń z sześcioma zwyciężył Stu Ault.

</doc>
<doc id="2865104" url="https://pl.wikipedia.org/wiki?curid=2865104" title="Montepulciano d'Abruzzo">
Montepulciano d'Abruzzo



</doc>
<doc id="2865108" url="https://pl.wikipedia.org/wiki?curid=2865108" title="Benjamin Adams">
Benjamin Adams

Benjamin Willard „Ben” Adams (ur. 31 marca 1890 w Newark, zm. 15 marca 1961 w Neptune City) – amerykański lekkoatleta specjalizujący się w skoku wzwyż oraz skoku w dal, uczestnik letnich igrzysk olimpijskich w Sztokholmie (1912), dwukrotny medalista olimpijski: srebrny w skoku wzwyż z miejsca oraz brązowy w skoku w dal z miejsca.
Młodszy brat Platta Adamsa (ur. 1885, zm. 1961), złotego i srebrnego medalisty igrzysk olimpijskich w Sztokholmie.

</doc>
<doc id="2865114" url="https://pl.wikipedia.org/wiki?curid=2865114" title="Puchar Interkontynentalny w skeletonie 2012/2013">
Puchar Interkontynentalny w skeletonie 2012/2013

Puchar Interkontynentalny w skeletonie 2012/2013 – kolejna edycja tej imprezy. Cykl rozpoczął się w Whistler 1 grudnia 2012 roku, a zakończył się 23 stycznia 2013 roku w Winterbergu. Zwycięzcami Pucharu Interkontynentalnego wśród mężczyzn i kobiet zostali Niemcy Alexander Gassner i Katharina Heinz.

</doc>
<doc id="2865115" url="https://pl.wikipedia.org/wiki?curid=2865115" title="Chōchō">
Chōchō

 – trzeci singel zespołu Crazy shampoo, wydany 6 lutego 2013.

</doc>
<doc id="2865117" url="https://pl.wikipedia.org/wiki?curid=2865117" title="Park Narodowy Anshi">
Park Narodowy Anshi

Park Narodowy Anshi − park narodowy położony w zachodnich Indiach, na obszarze pasma górskiego Ghaty Zachodnie, o powierzchni 340 km².
Fauna.
Park charakteryzuje się dużym bogactwem świata fauny. Żyje tu ok. 200 rzadkich gatunków ptaków, m.in.: kania bramińska, kraskówka afrykańska, wężojad czubaty, dzioborożec wielki, dzioborożec orientalny, gębal cejloński, treron złotoszyi, bilbil czarnoczuby oraz ostrolot palmowy.
Poza tym, w parku występują liczne ssaki. Są wśród nich słonie, tygrysy oraz lamparty, a także: gaury, Wargacze, dziki, makaki indyjskie, hulmany zwyczajne, sambary indyjskie, jelenie aksis, cyjony, szakale, chausy, koty bengalskie, mangusty indyjskie, polatuchy, jeżozwierze, wiwery malabarskie oraz pangoliny.
Wśród gadów żyjących w PN Anshi znajdziemy: kobrę królewską, kobrę indyjską, daboję łańcuszkową, niemrawca indyjskiego, pytona tygrysiego, trwożnicę bambusową.
Flora.
Na obszarze parku rośnie bujny las deszczowy, charakteryzujący się dużą różnorodnością biologiczną. Rosną tutaj m.in.: cynamonowiec cejloński, bambus, bauhinia, eukaliptus, lantana oraz teczyna wyniosła.

</doc>
<doc id="2865120" url="https://pl.wikipedia.org/wiki?curid=2865120" title="Karasz (obwód Wraca)">
Karasz (obwód Wraca)

Karasz () – wieś w północno-zachodniej Bułgarii, w obwodzie Wraca, w gminie Roman, nad prawym brzegiem Małego Iskyru. Według danych Narodowego Instytutu Statystycznego w Bułgarii, 31 grudnia 2011 roku wieś liczyła 50 mieszkańców.
W 1958 roku wielu mieszkańców opuściło wieś z powodu choroby nerek nękającej miejscową ludność.
W Karaszu znajdują się ruiny twierdzy Kriwgrad.

</doc>
<doc id="2865123" url="https://pl.wikipedia.org/wiki?curid=2865123" title="Olha Holodnaya">
Olha Holodnaya



</doc>
<doc id="2865124" url="https://pl.wikipedia.org/wiki?curid=2865124" title="Graefelfing">
Graefelfing



</doc>
<doc id="2865125" url="https://pl.wikipedia.org/wiki?curid=2865125" title="WWOOF">
WWOOF

World Wide Opportunities on Organic Farms lub Willing Workers on Organic Farms (WWOOF) – swobodna sieć organizacji krajowych łącząca gospodarstwa organiczne i chętnych do pracy na nich wolontariuszy, powstała w Wielkiej Brytanii w 1971 z inicjatywy Sue Coppard. Ok. 6000 gospodarstw w 100 krajach świata należy do WWOOF, ale nie ma jednej strony internetowej przedstawiającej je wszystkie. Nie ma też międzynarodowego członkostwa w WWOOF, chociaż organizacje w poszczególnych krajach starają się współpracować ze sobą i zachować podobne standardy. W 2011 było zarejestrowanych ponad 80 tysięcy wolontariuszy na całym świecie.
Od nazwy organizacji utworzono rzeczownik "WWOOFing" („WWOOFowanie”), oznaczający udział w organizacji jako wolontariusz pracujący w gospodarstwie ekologicznym. Słowa WWOOF używa się też jako czasownika "to WWOOF" („WWOOFować”). Słowa te są nieoficjalnie używane w językach wielu krajów.
Działalność.
„WWOOFowanie” ma na celu wsparcie ekologicznych metod hodowli, zapoznanie wolontariuszy z życiem wiejskim we własnym lub obcym kraju i umożliwienie im zdobycia doświadczenia w ekologicznych metodach upraw i hodowli zwierząt. Wolontariusze ("WWOOFers") nie otrzymują pieniędzy za swoją pracę. Gospodarz zapewnia wyżywienie, nocleg i możliwość nauki w zamian za pomoc w uprawach i hodowli.
Wolontariusz może pracować w danym gospodarstwie przez okres od kilku dni do roku lub wyjątkowo do kilku lat, chociaż przeważnie jest to 7–10 dni. Dzień pracy wynosi zwykle 5–6 godzin i umożliwia kontakt z wolontariuszami z innych krajów pracującymi w tym samym gospodarstwie.
Przykładowe prace na farmach WWOOF to pielenie, sadzenie roślin, zbieranie plonów, roznoszenie kompostu, karmienie zwierząt gospodarskich (kury, kozy), dojenie krów, czyszczenie koni, ale także prace gospodarskie, np. malowanie domu czy szycie ubrań. Zakres prac różni się w zależności od regionu. W Australii w regionie winiarskim Clare Valley może to być to zbiór winogron Syrah dla Knappstein Vineyard, a w północnej Tajlandii – zbiór owoców kawy arabskiej.
Gospodarstwa biorące udział w „WWOOFowaniu” to zarówno działki, małe ogrody, jak i małe gospodarstwa rolne i farmy komercyjne, a także centra edukacyjne czy kawiarnie. Gospodarstwa ekologiczne chcące wziąć udział w WWOOF wpisują się na stronie internetowej WWOOF swojego kraju, zaś w krajach, gdzie nie ma oddziału organizacji – mogą ogłosić się na stronie WWOOF Independent. Nie jest wymagany certyfikat gospodarstwa organicznego, a tylko podpisanie deklaracji wobec WWOOF, że stosuje się metody stabilne ekologicznie ("ecologically sound methods"). W Anglii koszt ogłoszenia farmy to £30, a otrzymania dostępu do listy gospodarstw wraz z adresami dla wolontariusza – £20. Poprzez stronę internetową organizacja informuje potencjalnych wolontariuszy i gospodarzy o pojawiających się ofertach wolontariatu, ale niekiedy także pracy czy kursów. WWOOF nie pośredniczy (poza podaniem informacji na stronie internetowej) w polecaniu wolontariuszy gospodarstwom, ani nie pomaga przy załatwianiu wiz. Nie ma górnej granicy wieku dla wolontariuszy (oprócz zdolności do pracy fizycznej; niektórzy wolontariusze WWOOF rozpoczęli działalność w organizacji w wieku przedemerytalnym), zaś dolna granica to 18 lat.
Historia.
Skrót WWOOF pierwotnie oznaczał Working Weekends on Organic Farms i określał ruch powstały w Anglii w 1971. Sekretarka z Londynu Sue Coppard, która w dzieciństwie spędzała wakacje na wsi, pragnęła przybliżyć mieszkańcom miast życie wiejskie, a zarazem wesprzeć ruch rolnictwa ekologicznego. Zaczęła od próbnych weekendów roboczych dla 4 osób na biodynamicznej farmie "Caplehurst Farm" (obecnie Emerson College) w hrabstwie Sussex.
Wkrótce okres wolontariatu wydłużył się, toteż nazwę idei zmieniono na Willing Workers on Organic Farms, ale wówczas słowo "work" (praca) zaczęło kolidować z prawem pracy w niektórych krajach oraz tworzyło problemy z władzami imigracyjnymi, które myliły wolontariuszy WWOOF z "migrant workers" (wyjeżdżającymi do pracy). Np. w Nowej Zelandii wolontariusze uważani są za pracowników, ponieważ otrzymują w zamian gościnę; nie daje to jednak podstaw do ubiegania się o wizę pracowniczą. Dla wyeliminowania problemu, a także w celu uznania światowego zasięgu działalności, w 2000 nazwę zmieniono na World Wide Opportunities on Organic Farms. Mimo to niektóre organizacje WWOOF pozostały przy dawnych nazwach.
W 2000 zorganizowano pierwszą międzynarodową konferencję WWOOF z delegacjami z 15 krajów, na której ustalono znaczenie zwrotów "WWOOFer" (wolontariusz WWOOF), "WWOOF host" (gospodarz) oraz "to go WWOOFing" (WWOOFować), postanowiono też wspierać powstające organizacje WWOOF w krajach rozwijających się.
Gospodarstwa.
Dokładne adresy gospodarstw są udostępniane tylko członkom WWOOF. Bez rejestracji dostępne są tylko opisy gospodarstw, ich rodzaj (np. miejskie, wiejskie, leśne; zorientowane na ogrodnictwo, hodowlę zwierząt czy budownictwo lub technologie alternatywne; prowadzone przez jedną osobę, rodzinę albo wspólnotę, itd.) i liczba gospodarstw w danym regionie.
Wśród gospodarstw posiłkujących się pracą wolontariuszy WWOOF znalazła się najstarsza w Anglii organiczna winnica biodynamiczna Sedlescombe Organic Vineyard w hrabstwie Sussex, przyjmująca "WWOOFers" od początku swojej działalności w 1980, obecnie na poziomie 30–40 osób rocznie. W Australii w „WWOOFingu” uczestniczy 65-akrowe gospodarstwo Zaytuna Farm, należące do "The Permaculture Research Institute of Australia" i prowadzone zgodnie z zasadami permakultury pod kierunkiem jednego z czołowych światowych specjalistów w tej dziedzinie, Geoffa Lawtona. W Polsce ok. 10 wolontariuszy WWOOF rocznie gości ranczo Eco-Frontiers przy granicy z Ukrainą, opisane także w przewodniku wydawnictwa Rough Guide pt. "Clean Breaks".
Statystyki.
Według danych WWOOF International, w 2011 roku istniały 52 krajowe organizacje, 11899 gospodarstw i 80149 wolontariuszy. "WWOOF Independent" to strona internetowa z listą 41 krajów nieposiadających własnej organizacji, zrzeszająca 342 gospodarstwa; przy czym 16 z tych krajów zarejestrowało tylko po jednej placówce.
Liczba wolontariuszy na świecie wzrosła od 50000 (w 2009) do 80149 (w 2011). Największą organizacją WWOOF była w 2011 strona australijska, skupiająca 2287 gospodarstw i 12150 wolontariuszy. W Stanach Zjednoczonych liczba wolontariuszy WWOOF wzrosła z 1600 (w 2005) do 9000 (w 2010), by w 2011 wynieść już 12100, przy 1421 gospodarstwach. Na trzecim miejscu co do wielkości znalazła się organizacja w Nowej Zelandii: 1289 gospodarstw i 7953 członków. W Anglii WWOOF UK jest organizacją charytatywną (nr rej. 1126220), w której w styczniu 2013 uczestniczyły 553 gospodarstwa i 5524 wolontariuszy. W 2011 WWOOF UK plasowało się na siódmym (wśród WWOOFów na świecie) miejscu co do liczby wolontariuszy, mając 500 gospodarstw i ok. 5000 wolontariuszy. W 2010 do organizacji należało 400 (z ogółem 5000) gospodarstw organicznych w Anglii, a pracowało na nich ponad 3000 wolontariuszy po 30 godzin tygodniowo. Polska organizacja WWOOF powstała w 2009, a w roku 2011 zrzeszała 35 gospodarstw i ok. 300 wolontariuszy. Strona WWOOF Poland jest prowadzona w języku angielskim i liczy obecnie (styczeń 2013) 38 gospodarstw.
Problemy.
Organizacja nie zapewnia wolontariuszom miejsc w gospodarstwach. Muszą oni samodzielnie kontaktować się z gospodarzami i starać się o przyjęcie. Ponieważ gospodarstw jest mało, a chętnych do pracy stosunkowo wielu, wolontariusze bywają wybierani przez gospodarzy na podstawie posiadanych umiejętności, pomimo początkowego założenia organizacji, że wolontariusze mieli być pracownikami niewykwalifikowanymi.
Problemy wynikają ze zwykłych ludzkich zaniedbań i konfliktów, np. nieodebrania wolontariusza z dworca autobusowego czy nieobecności gospodarza w domu o umówionej godzinie przyjazdu wolontariusza. Problemem bywa też brak poczucia prywatności gospodarza podczas zamieszkiwania wolontariuszy w tym samym domu. Ze względu na potencjalne problemy poleca się obu stronom, aby zapoznały się ze sobą przez telefon czy internet jeszcze przed spotkaniem, a pierwsza wizyta wolontariusza trwała nie dłużej niż tydzień. Należy też zawczasu ustalić liczbę godzin pracy, zasady współpracy, noclegu, wyżywienia itd. – a w czasie pobytu trzymać się tych ustaleń.
Organizacja nie wydaje wolontariuszom zaświadczeń o wolontariacie. Mogą oni starać się o uzyskanie takowych bezpośrednio od gospodarzy, którzy jednak nie mają obowiązku ich wydać.

</doc>
<doc id="2865126" url="https://pl.wikipedia.org/wiki?curid=2865126" title="Grafelfing">
Grafelfing



</doc>
<doc id="2865127" url="https://pl.wikipedia.org/wiki?curid=2865127" title="Logistyka dystrybucji">
Logistyka dystrybucji

Logistyka dystrybucji – obejmuje przepływ towarów z magazynu wyrobów gotowych producenta bezpośrednio lub przez pośredników do odbiorców końcowych (konsumentów).
Opis.
W okresie lat 60. i 70. wiele przedsiębiorstw, w USA, jak również na całym świecie, skupiało się na tym, co określano dystrybucją fizyczną lub logistycznym systemem dystrybucji. Przedsiębiorstwa te starały się w sposób systematyczny zarządzać sekwencją ściśle ze sobą powiązanych działań w dziedzinie transportu, dystrybucji, magazynowania, sterowania przepływami wyrobów gotowych i poziomem zapasów, pakowania i manipulacji materiałami, aby móc umiejętnie dostarczać wyroby gotowe swoim klientom. Były to lata wielkich wyzwań i wielkich przemian. Wiele motywujących aspektów wywarło wpływ na podejmowanie przez przedsiębiorstwa działań w kierunku efektywniejszego zarządzania dystrybucją fizyczną. Z czasem jak przedsiębiorstwa zaczęły dostrzegać wagę zależności między kosztami zapasów a kosztami transportu z całościowego punktu widzenia, ale również z punktu widzenia kosztu całkowitego i działania te zaczęto delegować dla specjalnie powołanych kierowników ds. dystrybucji fizycznej. Namawiała do tego możliwość obniżenia całkowitego kosztu dystrybucji fizycznej przez zarządzanie systemowymi relacjami trade-offs. Przykładowo, korzystanie z kosztownego przewozu lotniczego mogłoby umożliwić dokonanie radykalnych oszczędności w zapasach i magazynowaniu poprzez zmniejszenie liczby punktów składowania. Także i inne spokrewnione działalności, takie jak gospodarka opakowaniami, manipulacja materiałami oraz obsługa klienta, zostały ocenione pod kątem potencjalnych oszczędności.
W latach 70. i 80. coraz więcej przedsiębiorstw dostrzegało już dodatkowe sposoby oszczędzania dzięki połączeniu dziedziny zaopatrzenia (gospodarki materiałowej) z dziedziną dystrybucji (dystrybucją fizyczną). Połączenie gospodarki materiałowej z dystrybucją fizyczną określano jako logistyka biznesu lub system logistyczny. Z początkiem przynosiło to pewne oszczędności – jeden kierownik transportu koordynował zarówno transport wewnętrzny, jak i zewnętrzny. Po roku 1980, kiedy rozpoczął się proces deregulacji transportu, perspektywy negocjowania ze spedytorami wynagrodzeń za transport po stronie zaopatrzenia i dystrybucji były o wiele lepsze. Przyczyniło się to do zmniejszenia płac przewozowych oraz polepszenia obsługi transportowej. Przedsiębiorstwa uzmysłowiły sobie również ewentualność postrzegania całego procesu – rozpoczynając na surowcach, poprzez zapasy produkcji w toku, na wyrobach gotowych kończąc – jako jednej całości, która zarządzana kompleksowo działa wiele sprawniej.

</doc>
<doc id="2865129" url="https://pl.wikipedia.org/wiki?curid=2865129" title="Mariya Shatalova">
Mariya Shatalova



</doc>
<doc id="2865133" url="https://pl.wikipedia.org/wiki?curid=2865133" title="Adobe InCopy">
Adobe InCopy

Adobe InCopy – edytor tekstu stworzony przez Adobe Systems. Jest silnie zintegrowany z Adobe InDesign, co umożliwia efektywną współpracę redaktorów i projektantów. Początkowo sprzedawany oddzielnie, nie wchodził w skład żadnej wersji pakietu Creative Suite. Obecnie jest częścią Creative Cloud. To oprogramowanie jest wykorzystywane przede wszystkim do tworzenia publikacji, m.in. gazet i czasopism.
InCopy udostępnia narzędzia do pisania, edycji, projektowania (style, czcionki itp.) oraz publikacji. Oprogramowanie zawiera standardowe funkcje edytora tekstu (m.in. sprawdzanie pisowni czy ustawienia akapitów, monitorując przy tym cały czas liczbę słów i stron całego dokumentu). Edytor pozwala ustalić w sposób wizualny i ręczny każdy element projektu.
Głównym konkurentem InCopy jest Quark CopyDesk, który został po raz pierwszy wydany w 1991 roku.
Integracja z programem InDesign.
InCopy zespolony jest z InDesign co pozwala na wspólną pracę autorów, redaktorów i projektantów nad tą samą stroną lub całym dokumentem. Projektant tworzy układ strony za pomocą InDesign, a redaktorzy jednocześnie edytują poszczególne rozdziały w InCopy. Praca całego zespołu w jednym momencie nad tym samym projektem możliwa jest za pośrednictwem systemu zarządzania Adobe LiveEdit.

</doc>
<doc id="2865141" url="https://pl.wikipedia.org/wiki?curid=2865141" title="North America 4 (2007)">
North America 4 (2007)

North America 4 (2007) – druga edycja North America 4, stworzonego przez IRB turnieju mającego za zadanie podniesienie jakości rugby w Kanadzie i Stanach Zjednoczonych. Odbyła się w dniach 7 kwietnia – 7 lipca 2007 roku na sześciu boiskach w USA i Kanadzie.
Informacje ogólne.
W finansowanych przez IRB zawodach wzięły udział cztery zespoły o charakterze reprezentacyjnym utworzone we współpracy z USA Rugby i Rugby Canada: Canada East, Canada West, USA Falcons, USA Hawks. Uczestniczące drużyny rywalizowały w pierwszej fazie systemem kołowym, po czym dwie najlepsze po fazie grupowej zespoły spotkały się w finale tych rozgrywek, pozostałe dwie zaś w meczu o trzecie miejsce. Spotkania derbowe zostały rozegrane 7 kwietnia, pozostałe zaś w dniach 9–12 maja w USA i 29 czerwca–7 lipca 2007 roku w Kanadzie z przerwą na reprezentacyjne rozgrywki Churchill Cup 2007.
Tytuł obronili zawodnicy z zachodniej Kanady.
Wszystkie mecze były transmitowane w Internecie.

</doc>
<doc id="2865144" url="https://pl.wikipedia.org/wiki?curid=2865144" title="Neuenhagen">
Neuenhagen

Lokalizacje.
Polska.
Dawne nazwy miejscowości:

</doc>
<doc id="2865146" url="https://pl.wikipedia.org/wiki?curid=2865146" title="Emma Wiken">
Emma Wiken



</doc>
<doc id="2865150" url="https://pl.wikipedia.org/wiki?curid=2865150" title="Les Saintes">
Les Saintes

Les Saintes – mały archipelag znajdujący się na Morzu Karaibskim, należący do departamentu zamorskiego Francji – Gwadelupy. Ogólna powierzchnia archipelagu to 12,8 km².
Najwyższe wzniesienie Chameau ("„Wielbłąd”") ma około 309 metrów wysokości. W 2008 roku wyspy zamieszkiwało 3418 osób.
Archipelag składa się z dwóch górzystych zamieszkanych wysp Terre-de-Haut i Terre-de-Bas oraz 7 niewielkich, niezamieszkanych:
W 1782 roku u wybrzeży wysp rozegrała się bitwa pomiędzy flotą angielską i francuską – bitwa przy wyspach Les Saintes.

</doc>
<doc id="2865152" url="https://pl.wikipedia.org/wiki?curid=2865152" title="X-news">
X-news

X-news – internetowa platforma z newsowymi klipami wideo, audio i zdjęciami należąca do Agencji TVN.
Charakterystyka.
X-news to multimedialny serwis agencyjny dla mediów. Znajdujące się w nim wideodepesze dotyczą najważniejszych polskich i zagranicznych wydarzeń politycznych, społecznych, sportowych, gospodarczych i kulturalnych. Codziennie na platformę trafia kilkadziesiąt materiałów. Klipy wideo z x-news powstają w oparciu o materiały źródłowe stacji TVN, TVN24, TVN CNBC, TVN Meteo oraz dostawców zewnętrznych Agencji TVN z Polski i zagranicy m.in.: CNN Newsource. Materiały zagraniczne są dostępne w dwóch wersjach językowych: polskiej i angielskiej. Zdjęcia do serwisu foto pochodzą z zasobów Agencji Gazeta.
W x-news publikowane są zarówno materiały płatne jak i do bezpłatnego wykorzystania przez media. Przeglądanie materiałów zamieszczonych w x-news jest bezpłatne (wymaga rejestracji).
Działalność.
Materiały w x-news podzielone są na działy tematyczne: Polska, Świat, Show-biznes, Lifestyle, Sport, Meteo, Motoryzacja. Podczas ważnych wydarzeń Agencja TVN uruchamia serwisy specjalne np. z okazji Mistrzostw Europy w Piłce Nożnej lub wyborów prezydenckich w USA. Z x-news korzystają redakcje polskich mediów, portale internetowe, agencje PR, organizacje, instytucje państwowe, firmy. X-news jest platformą otwartą zarówno dla firm medialnych, jak i dla freelancerów.
X-news umożliwia pobieranie bezpłatnych materiałów korporacyjnych produkowanych przez Agencję TVN oraz zamawianie materiałów z platformy Kontakt 24. Stanowi także jedyne miejsce dystrybucji materiałów promocyjnych Grupy TVN. Są to m.in. zdjęcia gwiazd TVN, zwiastuny programów i seriali, fotosy z filmów, galerie zdjęciowe z wydarzeń, konferencji, festiwali, koncertów.
Pliki są dostępne w formatach .flv, .mov, .mp3, .jpg. W styczniu 2013 samych newsowych materiałów na platformie x-news znajdowało się ponad 83 tysiące.
Dodatkowe funkcje.
X-link – narzędzie pozwalające na osadzanie materiałów wideo publikowanych w x–news. X–link pozwala klientom mediowym i korporacyjnym Agencji TVN na publikowanie treści wideo na swoich stronach internetowych z wykorzystaniem technologii embedowania oraz z możliwością edycji klipów on-line.
Stopklatka – narzędzie pozwalające w prosty sposób ze wszystkich opublikowanych w x-news klipów wideo zrobić gotowe do publikacji zdjęcia. Użytkownik sam decyduje, który kadr chce wybrać. Z każdego filmu może stworzyć dowolną liczbę stopklatek. Zdjęcia (udostępniane w formacie .jpg, 720x405 px) mogą być używane zarówno jako ilustracje materiałów tekstowych w prasie lub internecie oraz jako grafiki nakładane na odtwarzacze plików wideo na stronach internetowych.

</doc>
<doc id="2865153" url="https://pl.wikipedia.org/wiki?curid=2865153" title="Aa (roślina)">
Aa (roślina)

Aa Rchb.f. 1854 – rodzaj roślin z rodziny storczykowatych ("Orchidaceae"). Należy do niego 27 gatunków, występujących w wyższych partiach Andów w Ameryce Południowej (bardzo rzadko w Środkowej – w górach Kostaryki znajdowano "Aa paleacea"). Są to naziemne storczyki o drobnych, białych i biało-zielonych kwiatach (wyjątkowo u "Aa aurantiaca" kwiaty są pomarańczowe). Szypułki otoczone są pochwiasto błoniastymi przysadkami. 
Systematyka.
Pierwszy naukowy opis gatunku z tego rodzaju opublikowany został w 1815 przez Carla Sigismunda Kuntha, który późniejszy gatunek typowy dla rodzaju nazwał "Ophrys paleacea" Kunth (1806), a następnie przemianował go na "Altensteinia paleacea". W 1854 Heinrich Gustav Reichenbach wyodrębnił "Aa" z rodzaju "Altensteinia". Oryginalna nazwa miała albo spowodować, by rodzaj wymieniany był zawsze na początku list alfabetycznych, albo upamiętnić Pietera van der Aa – wydawcę dzieła holenderskiego botanika – Paula Hermana pt. "Paradisus Batavus".
Jeden z rodzajów plemienia "Cranichidinae" w obrębie podrodziny storczykowych ("Orchideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych. W obrębie plemienia blisko spokrewnione i w przeszłości łączone w jeden rodzaj są rodzaje "Altensteinia" i "Myrosmodes".

</doc>
<doc id="2865155" url="https://pl.wikipedia.org/wiki?curid=2865155" title="Język tartesyjski">
Język tartesyjski

Język tartesyjski – język wymarły w ok. V wieku p.n.e., używany na południowo-wschodnim Półwyspie Iberyjskim. Był zapisywany pismem paleohiszpańskim. Obecnie znanych jest 95 napisów w języku tartesyjskim, z których najdłuższy zawiera 82 czytelne znaki. 
Klasyfikacja genetyczna tartesyjskiego jest nieustalona.

</doc>
<doc id="2865163" url="https://pl.wikipedia.org/wiki?curid=2865163" title="Johannes Ronge">
Johannes Ronge

Johannes Ronge (ur. 16 października 1813 w Biskupowie, zm. 26 października 1887 w Wiedniu) – niemiecki ekskomunikowany ksiądz katolicki, współzałożyciel Kościoła niemieckokatolickiego, który stał się później częścią Ruchu Wolnoreligijnego.
Życiorys.
Ronge pochodził z chłopskiej rodziny zamieszkałej w Biskupowie koło Głuchołaz. W latach 1827–1837 kształcił się w gimnazjum w Nysie, po ukończeniu nauki w gimnazjum rozpoczął studia teologiczne na uniwersytecie we Wrocławiu. W roku 1839 wstąpił do wrocławskiego alumnatu, a rok później przyjął święcenia kapłańskie. Swoją pracę duszpasterską rozpoczął jako wikary w parafii w Grodkowie. W roku 1842 opublikował na łamach czasopisma „Sächsische Vaterlandsblatt” artykuł pt. "Rom und das Breslauer Domkapitel" (Rzym a wrocławska kapituła katedralna), w którym skrytykował ultramontanistyczną postawę wrocławskich hierarchów. Wskutek skarg części kleru wrocławskiej diecezji na treści głoszone w tym artykule Ronge został suspendowany w dniu 30 stycznia 1843 roku. Po odsunięciu od pełnienia obowiązków kapłańskich wyjechał do Siemianowic Śląskich, gdzie podjął pracę jako prywatny nauczyciel. W związku z opublikowaniem w dniu 1 października 1844 roku otwartego listu do biskupa Trewiru Wilhelma Arnoldiego, został ekskomunikowany z kościoła katolickiego w dniu 22 października tego roku. List ten powielany i rozpowszechniany na terenie różnych krajów Niemieckich w tysiącach egzemplarzy był jego osobistym protestem przeciw organizowanych w trewirskiej katedrze pielgrzymek do wystawianej tam tuniki Chrystusa. Ronge krytykował w nim nie tylko sam kult rzekomo należącej do Chrystusa tuniki jako relikwii, ale także czerpanie z tego tytułu przez Kościół katolicki korzyści finansowych.
W swoich pismach przeciwstawiał się prymatowi papiestwa, odrzucał celibat księży i kult świętych, nie uznawał relikwii, odpustów, pielgrzymek. 
Ekskomunika Rongego dała mu impuls do stworzenia nowej wspólnoty katolickiej niezależnej od Rzymu. W tym samym czasie nawiązał współpracę byłym księdzem katolickim Janem Czerskim z Piły, który również został ekskomunikowany i założył własną wspólnotę – Gminę Chrześcijańsko-Katolicką (). W roku 1845 Ronge rozpoczął we Wrocławiu tworzenie pierwszej gminy niemieckich katolików. W następnych latach odbywał podróż po krajach północnych i środkowych Niemiec pozyskując nowych wiernych do swojej wspólnoty i zakładając nowe gminy niemieckich katolików. W roku 1847 wspólnota liczyła już 259 gmin skupiających około 60 tysięcy wiernych. Działalność Rongego zyskała w tym czasie pewne poparcie kościoła ewangelickiego, który użyczał swoich świątyń dla nowo utworzonych gmin, a także ciche przyzwolenie władz państwowych. Johannes Ronge zaangażował się także w działalność polityczną w okresie rewolucji marcowej, jednak już rok później z powodu krytyki króla Prus Fryderyka Wilhelma IV został zmuszony do emigracji.
Johannes Ronge osiadł w Londynie, gdzie w roku 1851 wziął ślub z Berthą Traun. Wraz z żoną przeniósł się później do Manchesteru, gdzie oboje zajęli się prowadzeniem przedszkola. W czasie pobytu w Anglii propagował w dalszym ciągu zasady humanizmu religijnego i religii bez dogmatów. Z powodu swojej działalności małżeństwo Ronge zostało w roku 1860 zmuszone do zamknięcia prowadzonej przez siebie placówki i opuszczenia Manchesteru. Zamieszkali następnie na krótko w Leeds. W tym samym roku władze pruskie udzieliły Rongemu amnestii i mógł on już wrócić do ojczyzny. Po powrocie zatrzymał się we Wrocławiu, gdzie rozpoczęto w tym czasie budowę pierwszego kościoła niemieckich katolików. Założony przez niego związek ewoluował w tym czasie w swojej doktrynie i zaczął skupiać wolnomyślicieli i humanistów, oprócz byłych katolików przystępowali do niego także byli luteranie oraz osoby o poglądach liberalnych. Wrocławska gmina niemieckich katolików stała się wkrótce Gminą Wolnoreligijną (). Po krótkim pobycie we Wrocławiu Ronge przeniósł się w roku 1863 do Frankfurtu nad Menem, w tym samym roku zmarła jego żona. Kolejne lata swojego życia Ronge spędził na dalszym propagowaniu swoich idei. Od roku 1873 mieszkał w Darmstadt. Zmarł w czasie podróży powrotnej z Budapesztu do Darmstadt w 26 października 1887 roku. Jego ciało zostało przewiezione do Wrocławia i pochowane na cmentarzu Gminy Wolnoreligijnej przy dzisiejszej ulicy Bolesławieckiej.

</doc>
<doc id="2865169" url="https://pl.wikipedia.org/wiki?curid=2865169" title="Mistrzostwa Europy w Kajakarstwie 2007">
Mistrzostwa Europy w Kajakarstwie 2007

Mistrzostwa Europy w Kajakarstwie odbyły się w dniach 27 czerwca-1 lipca 2007 roku w hiszpańskiej Pontevedra.

</doc>
<doc id="2865171" url="https://pl.wikipedia.org/wiki?curid=2865171" title="Pasterzanki">
Pasterzanki



</doc>
<doc id="2865173" url="https://pl.wikipedia.org/wiki?curid=2865173" title="Jacob K. Javits">
Jacob K. Javits

Jacob Koppel Javits (ur. 18 maja 1904, zm. 7 marca 1986) – amerykański polityk i prawnik. Członek Izby Reprezentantów w latach 1947–1954. Prokurator generalny stanu Nowy Jork w latach 1954–1957. Senator ze stanu Nowy Jork od 9 stycznia 1957 do 3 stycznia 1981. Przedstawiciel liberalnego skrzydła Partii Republikańskiej. Inicjator ograniczenia możliwości wszczęcia wojny przez prezydenta Stanów Zjednoczonych.

</doc>
<doc id="2865174" url="https://pl.wikipedia.org/wiki?curid=2865174" title="Andrzej Szydłowski">
Andrzej Szydłowski

Andrzej Piotr Szydłowski (ur. 22 lutego 1945 w Trzebieszowie) – piekarz, cukiernik, przedsiębiorca. Mistrz piekarsko-cukierniczy. W 2010 uzyskał tytuł Światowego Piekarza Roku, nadany przez Światową Unię Piekarzy UIB.
Andrzej Szydłowski prowadzi w Gdańsku rodzinną firmę piekarniczą, którą w 1945 założył jego ojciec Józef Szydłowski (ur. 19 marca 1920, zm. 20 marca 2012).
Życiorys.
Andrzej Szydłowski od najmłodszych lat zgłębiał tajniki sztuki piekarskiej. Pierwszą własną piekarnię otworzył w 1982 roku. W kolejnych latach systematycznie rozbudowywał sieć swoich piekarni.
Od 1978 działa w organach samorządu rzemiosła na szczeblu Izby Rzemieślniczej, Związku Rzemiosła Polskiego oraz Organizacji Światowych (UIB). Zaczynał od pracy w zarządzie Cechu Piekarzy i Cukierników w Gdańsku, gdzie m.in. pełnił funkcję starszego Cechu, a następnie członka Zarządu Izby Rzemieślniczej. W maju 2001 został wybrany na zastępcę prezesa Zarządu Pomorskiej Izby Rzemieślniczej Małych i Średnich Przedsiębiorstw (MŚP). Natomiast w czerwcu 2001 podczas Kongresu wybrano go na zastępcę prezesa Związku Rzemiosła Polskiego, nadzorującego prace Komisji Promocji Gospodarczej.
W latach 1991-2003 pełnił funkcję prezesa Stowarzyszenia Rzemieślników Piekarstwa RP. W 1995 zainicjował pierwsze obchody Święta Chleba w Polsce. Aktywnie uczestniczy w szkoleniu zawodowym młodzieży, za co został wyróżniony Złotą Odznaką „Za szkolenie uczniów w rzemiośle”. Z ramienia Izby Rzemieślniczej oddelegowany był do prac w Komisji Odwoławczej przy Izbie Skarbowej w Gdańsku.
Aktualnie firma Andrzeja Szydłowskiego oferuje ponad 100 wyrobów piekarniczych oraz około 150 wyrobów cukierniczych. Ponadto wraz z rodziną prowadzi w regionie hotel oraz kawiarnię.

</doc>
<doc id="2865175" url="https://pl.wikipedia.org/wiki?curid=2865175" title="John Biller">
John Biller

John Arthur Biller (ur. 14 listopada 1877 w Newark, zm. 26 marca 1934 w Nowym Jorku) – amerykański lekkoatleta specjalizujący się w skoku wzwyż, skoku w dal oraz w rzucie dyskiem, dwukrotny uczestnik letnich igrzysk olimpijskich (Saint Louis 1904, Londyn 1908), dwukrotny medalista olimpijski: srebrny z Londynu w skoku wzwyż z miejsca (wspólnie z Konstandinosem Tsiklitirasem) oraz brązowy z Saint Louis w skoku w dal z miejsca.

</doc>
<doc id="2865177" url="https://pl.wikipedia.org/wiki?curid=2865177" title="Pływanie synchroniczne na Letnich Igrzyskach Olimpijskich 2012 – drużyny">
Pływanie synchroniczne na Letnich Igrzyskach Olimpijskich 2012 – drużyny

Drużyny kobiet były jedną z dwóch konkurencji w pływaniu sychronicznym jakie rozegrano podczas XXX Letnich Igrzysk Olimpijskich w Londynie. Konkurencja została rozegrana w Aquatics Centere w dniach 9 - 10 sierpnia 2012 r..
Do rywalizacji przystąpiło 8 zespołów. 
Na końcowy wynik składa się ocena uzyskana za program techniczny oraz ocena za program dowolny.

</doc>
<doc id="2865185" url="https://pl.wikipedia.org/wiki?curid=2865185" title="Zgromadzenie Służebnic Matki Dobrego Pasterza">
Zgromadzenie Służebnic Matki Dobrego Pasterza

Zgromadzenie Służebnic Matki Dobrego Pasterza (pasterzanki) - bezhabitowe zgromadzenie zakonne założone przez bł. Honorata Koźmińskiego w 1895 r. Pasterzanki prowadzą placówki szkolno-opiekuńczo-wychowawcze w Piasecznie, opiekuńczo-wychowawcze w Białymstoku, Lublinie, Szaflarach i Dursztynie oraz przedszkola w Gdańsku, Szaflarach i Piasecznie.
Od 2009 r. pięć sióstr pasterzanek pracuje w Diecezji Bouar w Republice Środkowej Afryki. Tworzą dwie wspólnoty: Ngaoundaye i Bouar.
Cel.
Celem Zgromadzenia Służebnic Matki Dobrego Pasterza jest pozyskiwanie dla Boga osób żyjących niezgodnie z zasadami moralności chrześcijańskiej.

</doc>
<doc id="2865187" url="https://pl.wikipedia.org/wiki?curid=2865187" title="Jules Jeanneney">
Jules Jeanneney

Jules Émile Jeanneney (ur. 6 lipca 1864, zm. 27 kwietnia 1957) – francuski polityk i prawnik, deputowany do parlamentu (1902–1909), senator (1909–1944), przewodniczący senatu (1932–1940) i minister stanu w latach 1944–1945 w pierwszym rządzie Charles’a de Gaulle’a).
Jules Jeanneney był ojcem polityka i ekonomisty Jean-Marcela Jeanneneya (1910-2010) oraz dziadkiem polityka i historyka Jean-Noëla Jeanneneya (1942). Obaj byli kilkukrotnie ministrami, odpowiednio za prezydentury Charles’a de Gaulle’a i François Mitterranda. 

</doc>
<doc id="2865192" url="https://pl.wikipedia.org/wiki?curid=2865192" title="Agnieszka Jechowska">
Agnieszka Jechowska



</doc>
<doc id="2865196" url="https://pl.wikipedia.org/wiki?curid=2865196" title="Émile Torcheboeuf">
Émile Torcheboeuf

Émile Torcheboeuf (ur. 17 lipca 1876 w Saint-Ouen-sur-Seine, zm. 29 listopada 1950 w Paryżu) – francuski lekkoatleta, uczestnik letnich igrzysk olimpijskich w Paryżu (1900).
Sukcesy odnosił w kilku dyscyplinach lekkoatletycznych, m.in. był dwukrotnym mistrzem Francji w pchnięciu kulą (1896, 1900) oraz brązowym medalistą mistrzostw Francji w skoku o tyczce (1896). Kilkukrotnie ustanawiał rekordy kraju w pchnięciu kulą i skoku o tyczce. Największy sukces w karierze odniósł w 1900 r. podczas olimpiady w Paryżu, zdobywając brązowy medal w skoku w dal z miejsca.

</doc>
<doc id="2865199" url="https://pl.wikipedia.org/wiki?curid=2865199" title="Abdirizak Haji Hussein">
Abdirizak Haji Hussein

Abdirizak Haji Hussein (ur. 24 grudnia 1924 w Galcaio, zm. 31 stycznia 2014 w Minneapolis) – premier Somalii od 14 czerwca 1964 do 15 lipca 1967.
W 1943 był jednym z założycieli Ligi Młodzieży Somalii (SYL). Przywódca jej radykalnego skrzydła i dwukrotny przewodniczący tej partii (1945–1954 i 1956–1958), przebywał na emigracji w Egipcie w latach 1953–1956. W 1958 założył Ligę Wielkiej Somalii (od 1961 Somalijska Unia Demokratyczna).

</doc>
<doc id="2865205" url="https://pl.wikipedia.org/wiki?curid=2865205" title="Cresovia Siemiatycze">
Cresovia Siemiatycze

Cresovia Siemiatycze − polski klub sportowy z siedzibą w Siemiatyczach, założony w 1947 roku. Od sezonu 2012/13 występuje w piłkarskiej IV lidze, w grupie podlaskiej.
Historia.
Klub został założony w 1947 roku. W 1948 rozpoczęły działalność sekcje lekkoatletyczna i siatkarska. Dwa lata później uruchomiono sekcję piłkarską. Drużyna piłkarska występowała na czwartym i piątym poziomie rozgrywek. W 1961 powołano sekcję szachową, a trzy lata później tenisa stołowego. W 1973 roku klub osiągnął jedyny w swej historii awans na trzeci poziom rozgrywkowy. W sezonie 1973/74 zajął ostatnią, czternastą, lokatę w III lidze regionalnej i spadł do Klasy A. Od 1989 w klubie funkcjonuje tylko sekcja piłkarska, grająca przeważnie na czwartym i piątym poziomie rozgrywkowym.

</doc>
<doc id="2865207" url="https://pl.wikipedia.org/wiki?curid=2865207" title="Alfonso López Pumarejo">
Alfonso López Pumarejo

Alfonso Lopez Pumarejo (ur. 1886, zm. 1959), kolumbijski polityk i przedsiębiorca, działacz Partii Liberalnej, 19. prezydent Kolumbii od 7 sierpnia 1934 do 7 sierpnia 1938 oraz 21. prezydent od 7 sierpnia 1942 do ustąpienia przed końcem kadencji 7 sierpnia 1945, inicjator ograniczonych reform społecznych. Także minister spraw zagranicznych i ambasador w Wielkiej Brytanii.
Jego synem był Alfonso López Michelsen, prezydent Kolumbii w latach 70.

</doc>
<doc id="2865212" url="https://pl.wikipedia.org/wiki?curid=2865212" title="Rafael López Gutiérrez">
Rafael López Gutiérrez

Rafael López Gutierrez (ur. 1855, zm. 1924) – generał armii Hondurasu, polityk, prezydent kraju od 1 lutego 1920 do 10 marca 1924 z ramienia Partii Liberalnej (w 1924 wprowadził dyktaturę).

</doc>
<doc id="2865217" url="https://pl.wikipedia.org/wiki?curid=2865217" title="Kraskowiec">
Kraskowiec

Kraskowiec – kolonia w Polsce położona w województwie śląskim, w powiecie wodzisławskim, w gminie Gorzyce. Razem z sąsiednią Kolonią Fryderyk, stanowi sołectwo w Gminie Gorzyce.
W latach 1975–1998 miejscowość administracyjnie należała do województwa katowickiego.
Historia.
Kraskowiec ma dłuższą historię od Kolonii Fryderyk. Leśniczy Antoni Kraski, pozostający w służbie właściciela dóbr rycerskich w Gorzycach, zobowiązał się do zbudowania liczącej 30 gospodarstw kolonii, w zamian za co jedno z nich miało stać się jego wolną posiadłością. Zdołał wywiązać się z umowy w 1825, kiedy to istotnie 30 domów przy drodze do Wodzisławia zostało ukończonych. Jednakże 30 lat później większość z nich była niezamieszana. Istniała tu jednakże karczma, a osada miała także własnego sołtysa. W 1863 wcielono Kraskowiec do Gorzyc. Liczył wówczas 10 chałup i jedną dziedziczną posiadłość, łącznie na 418 morgach. Spis z 1871 wykazuje w osadzie 13 zamieszkanych domów i 100 mieszkańców.

</doc>
<doc id="2865218" url="https://pl.wikipedia.org/wiki?curid=2865218" title="Nicole Schmidhofer">
Nicole Schmidhofer

Nicole Schmidhofer (ur. 15 marca 1989 we Friesach) − austriacka narciarka alpejska, mistrzyni świata i wielokrotna medalistka mistrzostw świata juniorów.
Kariera.
Na arenie międzynarodowej Nicole Schmidhofer po raz pierwszy pojawiła się 6 stycznia 2005 roku w Wildschönau, gdzie w zawodach FIS Race w slalomie nie ukończyła pierwszego przejazdu. W 2007 roku wystartowała na mistrzostwach świata juniorów w Altenmarkt, zdobywając cztery medale. Zwyciężyła tam w gigancie i supergigancie, w kombinacji była druga za Ilką Štuhec ze Słowenii, a w zjeździe wywalczyła brązowy medal. W ostatniej konkurencji wyprzedziły ją jedynie Tina Weirather z Liechtensteinu oraz Lara Gut ze Szwajcarii. Trzecie miejsce w zjeździe wywalczyła także na rozgrywanych dwa lata później mistrzostwach świata juniorów w Garmisch Partenkirchen, tym razem ulegając tylko Francuzce Marine Gauthier i Lotte Smiseth Sejersted z Norwegii.
W zawodach Pucharu Świata zadebiutowała 15 marca 2007 roku w Lenzerheide, zajmując czternaste miejsce w supergigancie. Tym samym już w swoim debiucie wywalczyła pierwsze pucharowe punkty. Na podium zawodów tego cyklu po raz pierwszy stanęła 20 stycznia 2013 roku w Cortina d’Ampezzo, kończąc supergiganta na drugiej pozycji. W zawodach tych rozdzieliła na podium Niemkę Viktorię Rebensburg oraz Tinę Maze ze Słowenii. Najlepsze wyniki osiągała w sezonie 2018/2019, kiedy zajęła piąte miejsce w klasyfikacji generalnej i drugie w klasyfikacji supergiganta. Ponadto w sezonie 2019/2020 była trzecia w klasyfikacji supergiganta.
W 2010 roku wystartowała w supergigancie na igrzyskach olimpijskich w Vancouver, jednak nie ukończyła rywalizacji. W tej samej konkurencji była jedenasta podczas rozgrywanych trzy lata później mistrzostw świata w Schladming. Dwa lata później wystąpiła na mistrzostwach świata w Vail/Beaver Creek, zajmując czwarte miejsce w zjeździe. Walkę o medal przegrała tam z Larą Gut o 0,69 sekundy. W 2018 roku brała udział w igrzyskach w Pjongczangu, gdzie zajęła dwunaste w zjeździe i osiemnaste miejsce w supergigancie.

</doc>
<doc id="2865219" url="https://pl.wikipedia.org/wiki?curid=2865219" title="Zespół Gianottiego-Crostiego">
Zespół Gianottiego-Crostiego

Zespół Gianottiego-Crostiego in. choroba Gianottiego-Crostiego, ZGC () – choroba dermatologiczna o podłożu wirusowym, o łagodnym przebiegu, charakteryzującą się czerwonomiedzianą symetryczną wysypką na policzkach, pośladkach oraz wyprostnych powierzchniach kończyn. 
Historia.
Opis zespołu został po raz pierwszy opublikowany w 1955 roku przez młodego włoskiego lekarza Ferdinando Gianottiego, na podstawie jednego pacjenta, natomiast po rozpoznaniu kolejnych 8 przypadków, zespół zostało ponownie opisany w 1957 roku jako wspólna praca z Agostino Crostim, i zgodnie z ówczesnymi zwyczajami naukowymi nazwisko Crostiego, jako starszego lekarza i kierownika zespołu, zostało umieszczone jako pierwsze. W Polsce zespół Gianottiego-Crostiego został po raz pierwszy opisany przez Emilię Bernhardt i Andrzeja Szczepańskiego w 1968 roku.
Etiologia.
Zespół Gianottiego-Crostiego ma przede wszystkim podłoże wirusowe, jednakże nie zmiany skórne nie są powodowane bezpośrednim wpływem wirusa na jej komórki. Postuluje się mechanizm pośredniego wpływu wirusa poprzez układ immunologiczny. Po opisaniu zespołu uważano, że przyczyną jest wyłącznie wirus zapalenia wątroby typu B (HBV), jednakże obecnie wirus Epsteina-Barr (EBV) jest podstawową jego przyczyną. Przyczyną tej zmiany może być powszechność szczepień przeciwko wirusowi zapalenia wątroby typu B. Opisano również przypadki zespołu, u których podłoża leżał wirus zapalenia wątroby typu C (HCV), cytomegalowirus (CMV), wirus rumienia nagłego (HHV-6), wirus Coxsackie A16, B4, B5, wirus mięczaka zakaźnego (MCV), wirus RSV (RSV), ludzki wirus niedoboru odporności (HIV), parwowirus B19, wirus paragrypy oraz rotawirusy. Opisano również pojawienie się zespołu po zakażeniach bakteryjnych oraz szczepieniach ochronnych. 
Obraz kliniczny.
Choroba zaczyna się nagle od symetrycznych zmian skórnych, występujących na policzkach, pośladkach oraz wyprostnych powierzchniach kończyn. Typowe zmiany skórne są niezlewające, monomorficzne, grudkowe lub pęcherzykowo-grudkowe o kolorze czerwonomiedzianym i mają rozmiar 1-5 mm. 
Epidemiologia.
Częstość występowania zespołu jest nieznana, do 2016 roku zaraportowano 5 epidemii, w tym trzy w Japonii, w większości przypadków związanych z zakażeniem wirusem zapalenia wątroby typu B, jednakże istnieje podejrzenie, że znaczna liczba przypadków pozostaje nierozpoznana. 
Choroba występuje przede wszystkim u dzieci pomiędzy 3 miesiącem życia a 15 rokiem życia, ze szczytem zachorowań pomiędzy 1 a 6 rokiem życia. Wszystkie opisane przypadki u dorosłych występowały u kobiet poniżej 45 roku życia. U dzieci nie stwierdzono różnic w zachorowalności w zależności od płci lub rasy, zwiększone ryzyko zachorowania występuje natomiast u dzieci z atopią lub występowaniem atopii w rodzinie. 
Diagnostyka różnicowa.
Kryteria diagnostycznego zostały zaproponowane przez Brandta, Abecka, Gianotti i Burgdorfa (2006) oraz Chuha, Zawarę, Law i Sciallisa (2012), według których rozpoznanie stawiane jest na podstawie poniższych kryteriów:
Zespół Gianottiego-Crostiego należy różnicować z acrodermatitis enteropathica, rumieniem zakaźnym, rumieniem wielopostaciowym, chorobą dłoni, stóp i jamy ustnej, zapaleniem naczyń związanym z IgA, chorobą Kawasakiego, liszajem płaskim, pokrzywką, zespołem rękawiczkowo-skarpetkowym przebiegającym z osutką oraz świerzbem. 
Leczenie.
Leczenie w większości przypadków nie jest konieczne, w przypadku nasilonych objawów jest jedynie objawowe (leki przeciwhistaminowe lub kortykosteroidy stosowane miejscowo). 
Rokowanie.
Przebieg choroby jest łagodny, jednakże zmiany mogą się utrzymywać przez wiele tygodni (typowo 2-8 tygodni).

</doc>
<doc id="2865220" url="https://pl.wikipedia.org/wiki?curid=2865220" title="Syrynka">
Syrynka

Syrynka – kolonia w Polsce położona w województwie śląskim, w powiecie wodzisławskim, w gminie Gorzyce.
W latach 1975–1998 miejscowość administracyjnie należała do województwa katowickiego.

</doc>
<doc id="2865226" url="https://pl.wikipedia.org/wiki?curid=2865226" title="Matthias Mayer">
Matthias Mayer

Matthias Mayer (ur. 9 czerwca 1990 w Afritz am See) – austriacki narciarz alpejski specjalizujący się w konkurencjach szybkościowych, trzykrotny mistrz olimpijski.
Syn medalisty olimpijskiego z Calgary Helmuta Mayera.
Kariera.
Po raz pierwszy na arenie międzynarodowej pojawił się 1 grudnia 2005 roku w Comelico, gdzie w zawodach juniorskich zajął 38. miejsce w slalomie. W 2008 roku wystąpił na mistrzostwach świata juniorów w Formigal, gdzie wywalczył srebrny medal w supergigancie. Jeszcze dwukrotnie startował na imprezach tego cyklu, ale nie stawał na podium. W Pucharze Świata zadebiutował 2 lutego 2009 roku w Sestriere, zajmując 43. miejsce w superkombinacji. Pierwsze pucharowe punkty wywalczył 5 lutego 2011 roku w Hinterstoder, gdzie zajął 23. miejsce w supergigancie. Pierwszy raz na podium zawodów Pucharu Świata stanął 25 stycznia 2013 roku w Kitzbühel, kończąc rywalizację w supergigancie na drugiej pozycji. W zawodach tych rozdzielił Aksela Lunda Svindala z Norwegii i Włocha Christofa Innerhofera. Nieco ponad rok później, 12 marca 2014 roku w Lenzerheide, odniósł swoje pierwsze pucharowe zwycięstwo, wygrywając bieg zjazdowy. Najlepsze wyniki osiągnął w sezonie 2019/2020, kiedy był czwarty w klasyfikacji generalnej i trzeci w klasyfikacjach superkombinacji i zjazdu. Ponadto w sezonach 2012/2013 i 2014/2015 był trzeci w klasyfikacji supergiganta.
W 2013 roku wystartował na mistrzostwach świata w Schladming, gdzie był między innymi piąty w supergigancie. Jeszcze bliżej medalu był podczas mistrzostw świata w Vail/Beaver Creek dwa lata później, gdzie zajął w tej samej konkurencji był czwarty. Walkę o podium przegrał tam z Francuzem Adrienem Théaux o 0,03 sekundy. Na mistrzostwach świata w Sankt Moritz w 2017 roku plasował się poza czołową dziesiątką. W 2014 roku wystąpił na igrzyskach olimpijskich w Soczi, zdobywając złoty medal w zjeździe. Wyprzedził tam bezpośrednio Innerhofera i Norwega Kjetila Jansruda. Na rozgrywanych cztery lata później igrzyskach w Pjongczangu nie obronił tytułu w zjeździe, zajmując tym razem dziewiąte miejsce. Zwyciężył za to w supergigancie, wyprzedzając Beata Feuza ze Szwajcarii i Kjetila Jansruda. W 2019 roku startował na mistrzostwach świata w Åre, swojej czwartej imprezie tego cyklu. Nie ukończył tam rywalizacji w supergigancie, natomiast w zjeździe znalazł się na 5. pozycji. Kolejne medale wywalczył podczas igrzysk olimpijskich w Pekinie w 2022 roku, gdzie zwyciężył w supergigancie, a w zjeździe zajął trzecie miejsce.

</doc>
<doc id="2865231" url="https://pl.wikipedia.org/wiki?curid=2865231" title="Tarnowska Szkoła Wyższa w Tarnowie">
Tarnowska Szkoła Wyższa w Tarnowie

Tarnowska Szkoła Wyższa – niepubliczna szkoła wyższa
Prowadzi studia wyższe I stopnia licencjackie na Wydziale Nauk Stosowanych w Tarnowie (kierunki: Kosmetologia, Pedagogika, Pedagogika specjalna).
Kształci również absolwentów studiów I stopnia na studiach podyplomowych (kierunki: Metodyka nauczania j. angielskiego w edukacji przedszkolnej i wczesnoszkolnej, Edukacja Przedszkolna i Wczesnoszkolna, Edukacja Przedszkolna i Wczesnoszkolna z metodyką nauczania j. angielskiego, Metodyka nauczania j. angielskiego w edukacji przedszkolnej i wczesnoszkolnej (5 semestrów), Przygotowanie pedagogiczne, Zarządzanie w Oświacie, Kosmetologia stosowana, Edukacja i rehabilitacja osób z niepełnosprawnością intelektualną (oligofrenopedagogika), Edukacja dla bezpieczeństwa, Diagnoza i terapia pedagogiczna, Socjoterapia, Logopedia, Wczesne wspomaganie rozwoju dziecka, Tyflopedagogika, Surdopedagogika, Profilaktyka i resocjalizacja, Profilaktyka i terapia uzależnień, Andragogika i pedagogika pracy, Terapia pedagogiczna i rewalidacja indywidualna).
Tarnowska Szkoła Wyższa jest wydawcą "Zeszytów Naukowych i monografii", w których prezentuje dorobek naukowo-badawczy jej pracowników naukowych.
Siedziba uczelni mieści się w Tarnowie przy ul. Mościckiego 27.
Kierunki i specjalności.
Studia I stopnia (licencjackie):

</doc>
<doc id="2865232" url="https://pl.wikipedia.org/wiki?curid=2865232" title="Władysław Haczewski">
Władysław Haczewski

Władysław Haczewski (ur. 21 marca 1900, zm. 1967) – polski inżynier metalurg, piłkarz „Pogoni” Lwów.
Ukończył w roku 1933 wydział mechaniczny Politechniki Lwowskiej. Pracował na Mechanicznej Stacji Doświadczalnej Politechniki Lwowskiej przy ul. Sapiehy 12. Po II wojnie światowej w latach 1945–1946 sprawował funkcję adiunkta Politechniki Śląskiej w Gliwicach. Od roku 1946 był dyrektorem zakładu w Instytucie Metalurgii Żelaza. Od roku 1956 był kierownikiem Katedry Metaloznawstwa Politechniki Częstochowskiej. W roku 1957 przełożył wraz ze Szczepanem Chodkowskim i Wiesławem Mazurem z języka rosyjskiego podręcznik „Metaloznawstwo” Aleksandra Gulajewa. Zajmował się wykorzystaniem ultradźwięków w nieniszczącym badaniu metali.
Władysław Haczewski był piłkarzem – bramkarzem lwowskiej „Pogoni”. 

</doc>
<doc id="2865233" url="https://pl.wikipedia.org/wiki?curid=2865233" title="UK Album Chart">
UK Album Chart



</doc>
<doc id="2865235" url="https://pl.wikipedia.org/wiki?curid=2865235" title="North America 4 (2008)">
North America 4 (2008)

North America 4 (2008) – trzecia edycja North America 4, stworzonego przez IRB turnieju mającego za zadanie podniesienie jakości rugby w Kanadzie i Stanach Zjednoczonych. Odbyła się w dniach 17 maja – 2 sierpnia 2008 roku na czterech boiskach w USA i Kanadzie.
Informacje ogólne.
W finansowanych przez IRB zawodach wzięły udział cztery zespoły o charakterze reprezentacyjnym utworzone we współpracy z USA Rugby i Rugby Canada: Canada East, Canada West, USA Falcons, USA Hawks. Uczestniczące drużyny rywalizowały w pierwszej fazie systemem kołowym o rozstawienie przed półfinałami. Kanadyjskie spotkanie derbowe zostało rozegrane 17 maja, jeszcze przed przerwą na reprezentacyjne rozgrywki Churchill Cup 2008, amerykańskie 10 lipca, pozostałe mecze fazy grupowej w dniach 15–19 lipca w Kanadzie, zaś faza pucharowa 29 lipca–2 sierpnia 2008 roku w USA.
Trzeci tytuł z rzędu zdobyli zawodnicy z zachodniej Kanady.
Faza pucharowa.
Półfinały
Mecz o 3. miejsce
Finał

</doc>
<doc id="2865236" url="https://pl.wikipedia.org/wiki?curid=2865236" title="Kronocka Sopka">
Kronocka Sopka

Kronocka Sopka (ros. Кроноцкая сопка, "Kronockaja Sopka") – stratowulkan o wysokości 3527 m n.p.m., położony na obszarze Kraju Kamczackiego w Rosji. Wulkan ten jest jednym z największych na obszarze Kamczatki, uważany jest także za jeden z najbardziej malowniczo położonych w tym rejonie Rosji. Profil wulkanu ma kształt zbliżony do symetrycznego stożka, przypominając nieco takie wulkany jak: Mayon na Filipinach oraz Fudżi w Japonii. Od podnóża wulkanu aż do jego wierzchołka w sposób promienisty rozciągają się doliny o głębokości do 200 metrów. Jego ostatnia odnotowana erupcja miała miejsce w 1923 roku.

</doc>
<doc id="2865238" url="https://pl.wikipedia.org/wiki?curid=2865238" title="Posłowie do Parlamentu Europejskiego 1965–1969">
Posłowie do Parlamentu Europejskiego 1965–1969

Posłowie do Parlamentu Europejskiego w latach 1965–1969 zostali mianowani przez parlamenty krajowe 6 państw członkowskich Unii Europejskiej. Kadencja rozpoczęła się 21 października 1965 i zakończyła się 12 marca 1969.
Pomiędzy państwa członkowskie podzielono 142 mandaty.
Przewodniczącym PE był Victor Leemans (do 1966) i następnie Alain Poher.
W Parlamencie Europejskim w latach 1965–1969 powołano pięć frakcji politycznych:

</doc>
<doc id="2865239" url="https://pl.wikipedia.org/wiki?curid=2865239" title="Joseph Delaney">
Joseph Delaney

Joseph Delaney (ur. 25 lipca 1945 w Preston, zm. 16 sierpnia 2022) − brytyjski pedagog i autor książek z gatunku science fiction i fantasy.
Życiorys.
Joseph Delaney urodził się w 1945 r. w Preston. Pracował jako inżynier praktykant, a następnie uczęszczał na kursy wieczorowe przed rozpoczęciem studiów w 1972 r. Po zakończeniu nauki został nauczycielem języka angielskiego dzięki specjalizacji literackiej w dziedzinie wiedzy o wampirach. Pracował w charakterze wychowawcy, po czym pomógł utworzyć specjalizację "Media and Film Studies Department" w Blackpool Sixth Form College.
Jego pierwsze prace science fiction zostały napisane pod pseudonimem J. K. Haderack. Dopiero w 2004 r. zdecydował się wydawać pod własnym nazwiskiem, czego efektem jest pierwszy tom serii "Kroniki Wardstone". Delaney zrezygnował z posady nauczyciela, aby w pełni poświęcić się karierze pisarskiej.
Dzięki książkom z serii "Kroniki Wardstone" pisarz osiągnął międzynarodowy sukces. Publikowane są one w 25 krajach, a ich sprzedaż w 2019 r. przekroczyła milion egzemplarzy. W 2015 r. światło dzienne ujrzała filmowa adaptacja "Kronik Wardstone" zatytułowana "Siódmy syn".
Joseph Delaney jest żonaty, ma troje dzieci oraz dziewięcioro wnuków.
O "Kronikach Wardstone".
W "Kronikach" znajduje się wiele odniesień do miejsc znanych autorowi. Na przykład miasto Priestown oparte jest na Preston, gdzie się urodził; Caster to miasto Lancaster, Czarny Basen to Blackpool, a Chipenden to Chipping.

</doc>
<doc id="2865244" url="https://pl.wikipedia.org/wiki?curid=2865244" title="Grupa IPOPEMA">
Grupa IPOPEMA



</doc>
<doc id="2865247" url="https://pl.wikipedia.org/wiki?curid=2865247" title="Rodanek rtęci(II)">
Rodanek rtęci(II)

Rodanek rtęci(II), – nieorganiczny związek chemiczny, sól kwasu rodanowodorowego i rtęci na II stopniu utlenienia. W temperaturze pokojowej białe ciało stałe, nierozpuszczalne w wodzie. Związek wysoce toksyczny, podobnie jak wiele innych związków rtęci.
Otrzymywanie.
Ze względu na jonowy charakter istnieje kilka sposobów, można to zrobić na przykład mieszając roztwory zawierające jony i , słaba rozpuszczalność związku spowoduje wytrącenie się go w postaci osadu.
Jako pierwsi, niezależnie od siebie syntezy tego związku dokonali: Jöns Jacob Berzelius i Friedrich Wöhler, wykorzystując następujące reakcje:
Rozkład termiczny.
Podczas spalania daje popiół o dużej objętości tworzący efektowne wężowate struktury i jest wykorzystywany do pokazu chemicznego o nazwie „wąż faraona”. Produktami reakcji są siarczek rtęci(II), azotek węgla (), azot, pary rtęci i związki organiczne.

</doc>
<doc id="2865248" url="https://pl.wikipedia.org/wiki?curid=2865248" title="Marin Šego">
Marin Šego

Marin Šego (ur. 2 sierpnia 1985 w Mostarze) – chorwacki piłkarz ręczny, bramkarz, od 2016 zawodnik Pick Szeged.
Występował w bośniackich: Izviđač Ljubuški i Zrinski Mostar, następnie był graczem chorwackiego RK Međimurje. W latach 2008–2012 grał w RK Zagrzeb, z którym czterokrotnie zdobył mistrzostwo Chorwacji i czterokrotnie wywalczył puchar kraju. Przez następne dwa lata reprezentował barwy Wisły Płock. W 2014 podpisał trzyletni kontrakt z Vive Kielce. Z kieleckim klubem wygrał w sezonie 2015/2016 rozgrywki Ligi Mistrzów – w finałowym meczu z Veszprém (39:38) obronił m.in. rzut karny wykonywany w serii rzutów karnych przez Gašpera Marguča. W lipcu 2016 został graczem Picku Szeged, z którym związał się trzyletnią umową.
Reprezentant Chorwacji. W 2011 wystąpił w mistrzostwach świata w Szwecji. Będąc bramkarzem rezerwowym, dysponował w tym turnieju skutecznością interwencji na poziomie 27%.

</doc>
<doc id="2865249" url="https://pl.wikipedia.org/wiki?curid=2865249" title="Instytut Słowacki w Warszawie">
Instytut Słowacki w Warszawie

Instytut Słowacki w Warszawie () − instytucja promocji kultury słowackiej w Warszawie.
Opis.
Instytut powstał w październiku 1993 w wyniku podziału Czechosłowackiego Ośrodka Kultury i Informacji w Warszawie ("Centrum československé kultury a informací ve Varšavě") na dwie samodzielne instytucje, czeską i słowacką. Od 1995 mieści się nieopodal Rynku Starego Miasta, w kamienicy Czamerowskiej przy ul. Krzywe Koło 12/14a.
W dziedzinie kultury Instytut prezentuje: rodzimą literaturę słowacką i tłumaczenia z języka polskiego, sztuki plastyczne, muzykę, dramat, sztukę filmową, działalność słowackich instytucji kulturalnych, kursy języka słowackiego. 
W dziedzinie rozwoju polityki regionalnej, współpracy transgranicznej, kontaktów organizacji pozarządowych i wszechstronnego propagowania Słowacji Instytut organizuje propagowanie poszczególnych miast i regionów Słowacji, interesujących instytucji, organizacji i przedsiębiorstw; promocji i prezentacji wyrobów firm słowackich; współpracę instytucji w zakresie promocji turystyki i uzdrowisk; spotkań zorganizowanych w ramach Grupy Wyszehradzkiej oraz przedstawicieli euroregionów; współpracy partnerów po obu stronach granicy; przedsięwzięć na wspólnej platformie, spotkań z ważnymi postaciami Słowacji; propagowania sztuk plastycznych i muzyki; współpracy z partnerskimi instytucjami innych państw, które mają siedzibę w Polsce.

</doc>
<doc id="2865250" url="https://pl.wikipedia.org/wiki?curid=2865250" title="Puchar Świata w lotach narciarskich 2012/2013">
Puchar Świata w lotach narciarskich 2012/2013

W sezonie 2012/2013 zostało rozegranych 9 konkursów Pucharu Świata w lotach narciarskich (w tym 7 indywidualnych). Zawody odbyły się w Vikersund, Harrachovie, Oberstdorfie, i Planicy. Obrońcą tytułu był Słoweniec Robert Kranjec, który w poprzedniej edycji wygrał dwa konkursy.

</doc>
<doc id="2865258" url="https://pl.wikipedia.org/wiki?curid=2865258" title="Powszelatek armorykański">
Powszelatek armorykański

Powszelatek armorykański ("Pyrgus armoricanus") – motyl dzienny z rodziny powszelatkowatych.
Wygląd.
Rozpiętość skrzydeł od 24 do 26 mm., gatunek bardzo podobny do powszelatka alweusa.
Siedlisko.
Tereny stepowe z niską roślinnością, przydroża, miedze, suchsze miejsca na torfowiskach.
Biologia i rozwój.
Wykształca dwa pokolenia w roku (czerwiec-początek lipca i sierpień-połowa września). Rośliny żywicielskie: pięciorniki, głównie pięciornik rozłogowy. Jaja barwy białawej składane są pojedynczo na spodniej stronie liścia rośliny żywicielskiej. Larwy wylęgają się po 1-2 tygodniach. Gdy podrosną budują schronienie łącząc dwa liście. Młoda gąsienica zimuje. Stadium poczwarki trwa 2 tygodnie.
Rozmieszczenie geograficzne.
Gatunek zachodniopalearktyczny, w Polsce zaobserwowano go jedynie w okolicach Hrubieszowa i na Polesiu.

</doc>
<doc id="2865260" url="https://pl.wikipedia.org/wiki?curid=2865260" title="Wyroby gotowe">
Wyroby gotowe



</doc>
<doc id="2865261" url="https://pl.wikipedia.org/wiki?curid=2865261" title="Brzoza grabolistna">
Brzoza grabolistna

Brzoza grabolistna ("Betula grossa" Siebold &amp; Zucc.) – gatunek drzewa należącego do rodziny brzozowatych. Naturalnie występuje w Japonii (endemit wyspy Honsiu, gdzie rośnie w górach na rzędnych od 1000 do 1500 m n.p.m.). Gatunek podobny do amerykańskiej brzozy cukrowej i uważany za jej odpowiednik w Azji. Rzadko spotykany w uprawie, niemal wyłącznie w kolekcjach dendrologicznych.

</doc>
<doc id="2865263" url="https://pl.wikipedia.org/wiki?curid=2865263" title="HMS D1">
HMS D1

HMS D1 – brytyjski okręt podwodny typu D. Zbudowany w latach 1907–1908 w Vickers, Barrow-in-Furness, gdzie okręt został wodowany 6 maja 1908 roku. Rozpoczął służbę w Royal Navy 1 września 1909 roku. Pierwszym dowódcą został Lt. Cdr. C. Little. Był to pierwszy brytyjski okręt podwodny wyposażony w silniki wysokoprężne.
W 1914 roku D1 stacjonował w Harwich przydzielony do Ósmej Flotylli Okrętów Podwodnych ("8th Submarine Flotilla") pod dowództwem Lt. Cdr. Archibald D. Cochranea. 
W 1916 roku wszedł w skład 3 Flotylli Okrętów Podwodnych stacjonującej w Immingham.
23 października 1918 roku okręt został zatopiony jako statek-cel.

</doc>
<doc id="2865264" url="https://pl.wikipedia.org/wiki?curid=2865264" title="GTIN">
GTIN



</doc>
<doc id="2865269" url="https://pl.wikipedia.org/wiki?curid=2865269" title="Marko Livaja">
Marko Livaja

Marko Livaja (ur. 26 sierpnia 1993 r. w Splicie) – chorwacki napastnik grający w AEK Ateny.
Kariera klubowa.
Karierę swą rozpoczął w grających w niższych ligach rozgrywkowych Chorwacji: GOŠK Kaštel Gomilica i NK Omladinac Vranjic. Latem 2008 trenował z Dinamem Zagrzeb, by jeszcze przed zarejestrowaniem wrócić do rodzinnego Splitu. W 2010 r. awansował do pierwszego składu Hajduka Split. W lecie 2011 zakupiony przez Inter Mediolan za ok. 185.580 € po czym Nerrazzurri wypożyczyli go do szwajcarskiego FC Lugano. W celu obejścia ograniczeń dotyczących liczby sprowadzonych obcokrajowców z państw nieunijnych na początku dołączył do Ceseny. W styczniu 2012 powrócił do Mediolanu w ramach transferu Japończyka Yuto Nagatomo do Interu. Razem z Primaverą Interu wygrał rozgrywki NextGen Series. Powołany do pierwszego zespołu na mecz z Genoą (1 IV 2012 r.), a zadebiutował w nim 26 sierpnia 2012 w dniu swych 19 urodzin w spotkaniu z Pescarą. Pierwszego gola dla Internazionale strzelił w meczu z Rubinem Kazań (20 VIII 2012) w Lidze Europy. W rozgrywkach Ligi Europy 2012/13 strzelił ogółem 4 bramki. 31 stycznia 2013 stał się zawodnikiem Atalanty BC przechodząc do niej w ramach wymiany za Ezequiela Schelotto. W nowych barwach zadebiutował 10 lutego 2013 w spotkaniu z Catanią (0:0). Pierwsze bramki (2) dla Atalanty strzelił w meczu Serie A z Romą (3:2) rozegranym 24 lutego 2013 r. W kwietniu został przejściowo odsunięty od zespołu z powodu konfliktu z trenerem Colantuono.
W 2014 roku przeszedł do klubu Rubin Kazań. W 2015 wypożyczono go do Empoli FC. Po niezbyt udanych dwóch sezonach w poprzednich klubach, gdzie Livaja zdobył zaledwie jedną bramkę w 29. meczach, w lipcu 2016 roku dołączył do drużyny UD Las Palmas. Już po jednym sezonie trafił na wypożyczenie do drużny AEK Ateny. W Atenach wywalczył tytuł mistrzowski. 22 marca 2018 roku AEK uaktywnił klauzulę wykupu w wysokości 1,8 miliona Euro i podpisał z nim kontrakt do końca sezonu 2020/2021.
Kariera reprezentacyjna.
Występował w młodzieżowych reprezentacjach Chorwacji U-15, U-16, U-17, U-18, U-19, U-20 i U-21.

</doc>
<doc id="2865270" url="https://pl.wikipedia.org/wiki?curid=2865270" title="Damian Wilson">
Damian Wilson

Damian Wilson (ur. 11 października 1969 w Anglii) – angielski wokalista rocka progresywnego i metalu progresywnego. Jest znany głównie jako lider zespołu Threshold, a także wokalista zespołów Headspace i Star One.
Damian był głównym wokalistą Landmarq oraz nagrał cztery nie-progresywne autorskie albumy solowe ("Cosmas", "Disciple", "Live in Rehearsal" i "Let’s Start a Commune").
Poza występami solowymi występował z kilkoma zaproszonymi gośćmi jako "Damian Wilson Band". Ostatnia trasa zespołu została wydana na DVD.
Współpracował w projektach: Ayreon, Gary Hughes i grał główną rolę jako Jean Valjean w musicalu "Les Misérables". Damian współpracował też z Rick Wakeman's English Rock Ensemble, Guy Fletcher, Aina, After Forever, Mostly Autumn i Praying Mantis.
W 2007 Wilson powrócił do zespołu Threshold zastępując głównego wokalistę Maca w trasie koncertowej „Live Reckoning”. Album zespołu pt. "March of Progress", z Damianem jako wokalistą został wydany w 2012.
Jest obecnie frontmanem projektu Maiden uniteD.
W listopadzie 2011 Damian wydał retrospektywny podwójny album pt. "I Thought The World Was Listening. 1997 – 2011" zawierający 31 remasterowanych utworów, wliczając w to nowe aranżacje i niepublikowane wcześniej materiały.
W marcu 2012 jego pierwszy album "Cosmas" został remasterowany i ponownie wydany jako "Cosmas – Remastered".

</doc>
<doc id="2865271" url="https://pl.wikipedia.org/wiki?curid=2865271" title="Dość całowania żab">
Dość całowania żab

Dość całowania żab (tytuł oryg. "Cansada de besar sapos") – meksykańska komedia romantyczna z 2006 roku w reżyserii Jorge’a Colóna. Wyprodukowany przez Bazooka Films.
Opis fabuły.
27-letnia Martha (Ana Serradilla) przyłapuje swojego ukochanego na zdradzie. Za radą przyjaciółki Andi (Ana Layeveska) zapisuje się do internetowego serwisu randkowego i zaczyna umawiać się z kolejnymi mężczyznami. Każdy kolejny partner wydaje się jednak gorszy od poprzedniego...

</doc>
<doc id="2865272" url="https://pl.wikipedia.org/wiki?curid=2865272" title="Żebrakówka">
Żebrakówka

Żebrakówka lub Smereków Mały (1043 m) – szczyt w Grupie Oszusa w Beskidzie Żywieckim (na Słowacji są to Beskidy Orawskie). Na mapie Geoportalu opisany jest jako Żebrakówka z wysokością 1048 m, mapa słowacka również podaje nazwę Żebrakówka, ale wysokość 1043 m.
Smereków Mały (Żebrakówka) znajduje się w głównym grzbiecie Beskidu Żywieckiego, pomiędzy Soliskiem (1031 m) a Jaworzyną (1052 m). Grzbietem tym biegnie granica polsko-słowacka oraz Wielki Europejski Dział Wodny. Na tym odcinku grzbiet jest bardzo wyrównany, Mały Smereków to mało wybitny szczyt, ale ma znaczenie topograficzne, gdyż na polską stronę, w kierunku północno-zachodnim opada z niego krótki grzbiet opływany przez dwa potoki; Smerekówka Wielka i Smerekówka Mała, obydwa są dopływami potoku Glinka. Grzbiet posiada wzniesienie o nazwie Butorówka i znajdują się na nim pola i zabudowania należącego do miejscowości Glinka przysiółka Butorówka. Pola tego osiedla podchodzą do wysokości 880 m, wyżej polskie stoki Smerekowa Małego są strome i porośnięte lasem świerkowym. Słowackie, wschodnie stoki Żebrakowki są znacznie mniej strome, należą do miejscowości Novoť (Nowoć) i wraz z sąsiednim Soliskiem znajdują się w widłach dwóch źródłowych potoków Klinianki. Na zdjęciach lotniczych słowackiej mapy widoczne są już nieuprawiane i zarastające lasem tarasy dawnych pól uprawnych miejscowości Novoć, podchodzące aż pod sam grzbiet Solisko-Żebrakówka.
Przez szczyt Żebrakówki prowadzi słowacki szlak graniczny.

</doc>
<doc id="2865273" url="https://pl.wikipedia.org/wiki?curid=2865273" title="Smereków Mały">
Smereków Mały



</doc>
<doc id="2865277" url="https://pl.wikipedia.org/wiki?curid=2865277" title="Język luzytański">
Język luzytański

Język luzytański – prawdopodobnie celtycki lub italski język używany przez Luzytanów. Był używany na centralno-zachodnim Półwyspie Iberyjskim. 
Wymarł on pod koniec II w. n.e. Jest znany z tylko 5 dużych inskrypcji, których powstanie szacuje się na ok. I w. n.e. Językiem mówiły luzytańskie plemiona, które zamieszkiwały rejony nad rzeką Tag i Duero. Tereny te obecnie należą do Hiszpanii i Portugalii.

</doc>
<doc id="2865280" url="https://pl.wikipedia.org/wiki?curid=2865280" title="Business plan">
Business plan



</doc>
<doc id="2865283" url="https://pl.wikipedia.org/wiki?curid=2865283" title="Océane Avocat Gros">
Océane Avocat Gros

Océane Avocat Gros (ur. 23 kwietnia 1997 w Sallanches) – francuska skoczkini narciarska, reprezentantka klubu z Annemasse.
Przebieg kariery.
Na międzynarodowej arenie zadebiutowała 31 sierpnia 2012 roku w Einsiedeln podczas zawodów Alpen Cup, oddając skoki na odległość odpowiednio 59 m i 58 m na skoczni średniej.
W Pucharze Świata zadebiutowała 2 grudnia 2016 w Lillehammer, zajmując 26. miejsce. Zdobyła tym samym pierwsze w karierze punkty do klasyfikacji generalnej tego cyklu.
W maju 2022 poinformowała o zakończeniu kariery sportowej.

</doc>
<doc id="2865286" url="https://pl.wikipedia.org/wiki?curid=2865286" title="Canadian Junior Curling Championships 2013">
Canadian Junior Curling Championships 2013

M&amp;M Meat Shops Canadian Junior Curling Championships 2013 – Mistrzostwa Kanady Juniorów w Curlingu 2013 rozegrano w dniach 2-10 lutego w Fort McMurray na lodowiskach Suncor Community Leisure Centre oraz
Oilsands Curling Club.
W tej edycji zawodów po raz pierwszy w historii brały wszystkie prowincje i terytoria oraz dodatkowo Northern Ontario. Łącznie było to 14 zespołów męskich i kobiecych. 
Od 2013 roku wprowadzono nowe zasady rywalizacji. Drużyny w pierwszej fazie podzielono na dwie grupy, podziału dokonano na podstawie wyników z poprzednich trzech lat. Mecze rozgrywane były tutaj systemem kołowym, cztery najlepsze drużyny awansowały do "Championship Pool". W tej rundzie zespoły rywalizowały z zespołami z drugiej grupy. Po rozegraniu łącznie 10 meczów najlepsza drużyna awansowała do finału, dwie kolejne uczestniczyły w półfinale. 6 najsłabszych drużyn z pierwszej fazy odbyło podobną rywalizację ("Seeding Pool") o miejsca 9-14.
Tytułów mistrzowskich broniły reprezentacje Alberty, zarówno w rywalizacji kobiet jak i mężczyzn. Zwycięzcy wyjadą na Mistrzostwa Świata Juniorów 2013 do Soczi.
Mistrzyniami Kanady zostały reprezentantki Kolumbii Brytyjskiej (Corryn Brown), w finale pokonały zawodniczki z Manitoby (Shannon Birchard) 6:3. 3. miejsce zajęła drużyna z Ontario (Jamie Sinclair).
Konkurencję panów wygrali reprezentanci Manitoby (Matt Dunstone), finał przeciwko Albercie (Thomas Scoffin) zakończył się wynikiem 4:3. Brązowe medale przypadły Nowej Szkocji (Stuart Thompson).
Kobiety.
Round Robin.
Sesja 1..
2 lutego 2013; 13:00
Sesja 2..
2 lutego 2013; 18:30
Sesja 3..
3 lutego 2013; 13:00
Sesja 4..
3 lutego 2013; 18:00
Sesja 5..
4 lutego 2013; 9:00
Sesja 6..
4 lutego 2013; 14:00
Sesja 7..
4 lutego 2013; 19:00
Sesja 8..
5 lutego 2013; 13:00
Sesja 9..
5 lutego 2013; 18:00
Tie-breaker.
5 lutego 2012
6 lutego 2012; 8:00
Seeding Pool.
Sesja 10..
6 lutego 2013; 13:00
Sesja 11..
6 lutego 2013; 18:00
Sesja 12..
7 lutego 2013; 13:00
Sesja 13..
7 lutego 2013; 18:00
Sesja 14..
8 lutego 2013; 13:00
Championship Pool.
Sesja 15..
6 lutego 2013; 13:00
Sesja 16..
6 lutego 2013; 18:00
Sesja 17..
7 lutego 2013; 13:00
Sesja 18..
7 lutego 2013; 18:00
Sesja 19..
8 lutego 2013; 8:00
Playoff.
Tie-breaker.
8 lutego 2013; 13:00
Półfinał.
10 lutego 2013; 10:30
Finał.
10 lutego 2013; 17:00
Mężczyźni.
Round Robin.
Sesja 1..
2 lutego 2013; 13:00
Sesja 2..
2 lutego 2013; 18:30
Sesja 3..
3 lutego 2013; 13:00
Sesja 4..
3 lutego 2013; 18:00
Sesja 5..
4 lutego 2013; 9:00
Sesja 6..
4 lutego 2013; 14:00
Sesja 7..
4 lutego 2013; 19:00
Sesja 8..
5 lutego 2013; 13:00
Sesja 9..
5 lutego 2013; 18:00
Seeding Pool.
Sesja 10..
6 lutego 2013; 13:00
Sesja 11..
6 lutego 2013; 18:00
Sesja 12..
7 lutego 2013; 13:00
Sesja 13..
7 lutego 2013; 18:00
Sesja 14..
8 lutego 2013; 13:00
Championship Pool.
Sesja 15..
6 lutego 2013; 13:00
Sesja 16..
6 lutego 2013; 18:00
Sesja 17..
7 lutego 2013; 13:00
Sesja 18..
7 lutego 2013; 18:00
Sesja 19..
8 lutego 2013; 8:00
Playoff.
Tie-breaker.
8 lutego 2013; 13:00
Półfinał.
9 lutego 2013; 10:30
Finał.
9 lutego 2013; 17:00

</doc>
<doc id="2865287" url="https://pl.wikipedia.org/wiki?curid=2865287" title="Sobór Objawienia Pańskiego w Jekaterynburgu">
Sobór Objawienia Pańskiego w Jekaterynburgu

Sobór katedralny Objawienia Pańskiego (ros. Богоявленский собор Кафедральный Во Имя Явления Господня собор), zwany popularnie soborem Bogojawleńskim (ros. Богоявленский собор) – nieistniejący prawosławny sobór Jekaterynburga. Wzniesiony w latach 1771–1774 na głównym placu miejskim. W czasach Imperium Rosyjskiego główna świątynia biskupów jekaterynburskich i jeden z symboli miasta. Wysadzony w 1930 r. przez władze bolszewickie.
Historia.
Lata 1745–1771.
W 1747 r. spłonęła drewniana cerkiew św. Katarzyny Aleksandryjskiej, najważniejszy prawosławny obiekt sakralny ówczesnego Jekaterynburga. Nie przystąpiono od razu do jej natychmiastowej odbudowy, lecz postanowiono tymczasowo uczynić główną świątynią miasta, drewnianą cerkiew Objawienia Pańskiego. Obok cerkwi Przemienienia Pańskiego była ona wówczas jedyną czynną prawosławną świątynią Jekaterynburga. Cerkiew Jekatierińska jeszcze przed pożarem była w bardzo złym stanie technicznym, dlatego już w 1745 r. rozpoczęto budowę cerkwi Objawienia Pańskiego, która mogłaby odciążyć przepełnioną cerkiew św. Katarzyny. Zwłaszcza iż i tak planowano jej rozbiórkę i wzniesienie na jej miejscu kamiennej świątyni. Cerkiew Objawienia Pańskiego miała stanowić tymczasowe rozwiązanie w czasie realizacji tego projektu. Pożar przekreślił te plany. Budowę rozpoczęto jeszcze 1 sierpnia 1745 roku, a uroczystej konsekracji dokonano 13 listopada 1747 r. Metropolita syberyjski i tobolski Antoni erygował nową parafię, która obejmowała swoją jurysdykcją północno-zachodnie tereny miasta.
Pośpieszna konsekracja sprawiła, że przez pierwsze kilka lat nabożeństwa odbywały się w nie w pełni jeszcze ukończonej świątyni. Prace wykończeniowe trwać miały do 1752 r. W 1748 r. uruchomiono przycerkiewny cmentarz, a kolejne dwa lata zajęło pisanie ikon do ikonostasu. Wykonał je osiedleniec Piotr Michajłow. Szybko okazało się, że nowa cerkiew nie jest w stanie pomieścić wszystkich wiernych, chcących brać udział w nabożeństwach. W 1755 r. cerkiew została powiększona o dodatkową kaplicę, którą dedykowano Apostołom Piotrowi i Pawłowi. W międzyczasie rozpoczęła się budową nowej, tym razem murowanej, cerkwi św. Katarzyny, która ostatecznie została ukończona w 1767 r. Wkrótce podjęto decyzję o zastąpieniu drewnianej cerkwi Bogojawleńskiej, budowlą wykonaną z kamienia. W 1770 r., dobudowana przed piętnastoma latami, kaplica Świętych Piotra i Pawła została rozebrana. Wraz z innymi drewnianymi elementami całej budowli została ona przeniesiona w inny rejon miasta, gdzie została ponownie złożona i poświęcona jako cerkiew Wniebowstąpienia Pańskiego. Ta także została później zastąpiona przez murowaną bryłę, a drewniane elementy po kolejnej rozbiórce, zostały przetransportowane do Niżneisecka (obecnie w granicach Jekaterynburga), gdzie wykorzystane zostały przy budowie kolejnej cerkwi i przetrwały do 1930 r.
Lata 1771–1917.
Stan techniczny drewnianej cerkwi pogarszał się, co doprowadziło do podjęcia decyzji o wzniesieniu nowej, murowanej świątyni. 17 lipca 1771, obok istniejącej jeszcze drewnianej cerkwi, rozpoczęto budowę nowego obiektu. Prace posuwały się szybko i już 30 marca 1774 r. konsekrowano cerkiew, której także nadano wezwanie Objawienia Pańskiego. Znajdujący się tu ikonostas był trzyrzędowy. 28 czerwca 1775 poświęcono górną świątynię, która za patronów otrzymała – podobnie jak w przypadku wcześniejszej cerkwi – świętych Apostołów Piotra i Pawła. Umieszczono tu dwurzędowy ikonostas. Murowana bryła późniejszego soboru stanęła po lewej stronie już opuszczonego drewnianego budynku jego poprzedniczki, a ta ostatnia została wkrótce ostatecznie rozebrana. W północnej części parteru wybudowano wkrótce kaplicę, która w 1789 r. dedykowana została św. metropolicie Aleksemu. Po remoncie w 1823 r. została dedykowana trzem moskiewskim hierarchom: wspomnianemu już Aleksemu, Piotrowi i Jonaszowi. Kaplica ta w tej postaci i tym miejscu została zlikwidowana ostatecznie w latach sześćdziesiątych XIX wieku. W 1868 r. doszło do kolejnej rozbudowy świątyni. Dolny kościół zyskał dwie nowe kaplice, po północnej i południowej stronie, które zostały konsekrowane w 1869 r. Pierwsza z nich otrzymała za patrona św. Michała Archanioła, a druga ponownie trzech wspomnianych moskiewskich hierarchów. Budynek wieńczyła wieża ze złotą iglicą. Wskazywano na podobieństwo w stylu do petersburskiego soboru Pietropawłowskiego, na którym to konstrukcja miała się wzorować. Całość otoczona była żelaznym parkanem umieszczonym na granitowej podmurówce. 
25 grudnia 1833 r. w ramach eparchii permskiej ustanowiono wikariat, którego biskup miał mieć siedzibę w Jekaterynburgu. Cerkiew Objawienia Pańskiego została wybrana jako sobór katedralny. Otrzymanie statusu głównego soboru miasta spowodowało, że trzeba było dostosować ją do nowej sytuacji. Sprawiło to, że w XIX wieku kilka razy została ona przebudowana. W latach 1863–1864 rozbudowano zachodnią część budynku, tworząc galerię i dodając m.in. nową klatkę schodową. Na piętrze pod kopułą umieszczono zakrystię, w której przechowywano cenne szaty i sprzęty liturgiczne, w tym m.in. bogato zdobione enkolpiony (panagia), dekorowane pochodzącymi z ziemi uralskiej kamieniami szlachetnymi ewangeliarze, a także wykonane ze srebra i topazów krzyże. W 1819 r. cerkiew zyskała krucyfiks z relikwiami dwudziestu ośmiu świętych, przywieziony z Kijowa przez jednego z jekaterynburskich notabli. W 1820 r. został on udekorowany, a obecnie przechowywany jest w soborze Świętej Trójcy. W 1853 r. kupiec Tielegin ufundował dla świątyni nowy ikonostas. W dolnym kościele soboru pochowano trzech jekaterynburskich biskupów: Melchizedeka (24 września 1845 r.), Ireneusza (8 maja 1860 r.) i Polikarpa (24 października 1891 r.). W 1885 r. utworzona została samodzielna eparchia jekaterynburska, a sobór Objawienia Pańskiego stał się jej główną świątynią.
Budynek jekaterynburskiego soboru katedralnego wykonany został z czerwonej cegły i spoiwa wapiennego. Na zewnątrz jego ściany pomalowane zostały na kolor turkusowy i biały. W czasie jednego z późniejszych remontów fasadzie nadano barwy złote i białe. Sobór wzniesiony został w stylu rosyjskiego baroku. Nie zachowały się dokładne dane architektoniczne obiektu, jest on znany z kilkudziesięciu fotografii oraz rycin. W 1856 r. długość budowli wynosiła 45 metrów, a szerokość 15 metrów. Po ostatniej przebudowie, w latach sześćdziesiątych XIX wieku (gdy dobudowano nowe kaplice), wymiary soboru były następujące: 55,5 metrów długości i 25,6 metrów szerokości. Sobór mógł pomieścić około 4,5 tysiąca wiernych. Kopuła i iglica świątyni były złocone i doskonale widoczne na terenie miasta. Zwarta dzwonnica soborowa miała pięć pięter i mierzyła 66 metrów, a jej najcięższy dzwon ważył ponad 5 ton. Była to tym samym druga pod względem wysokości budowla w mieście, zaraz po Wielkim Złatouście.
W 1900 r. parafia działająca przy soborze liczyła 1473 osoby. Przy cerkwi funkcjonował fundusz charytatywny, stworzony na bazie środków zgromadzonych przez jednego z duchownych (A. Krotkowa), który miał za zadanie wspierać biednych i potrzebujących na terenie Jekaterynburga. W 1900 r. przy parafii otwarto szkołę żeńską. Największe uroczystości w soborze odbywały się 6 stycznia, gdy w mieście organizowana była wielka procesja z udziałem duchowieństwa, przedstawicieli władz oraz wiernych. W 1906 r. na placu przy soborze odsłonięto pomnik imperatora Aleksandra II Romanowa. Został on wzniesiony z datków zebranych wśród mieszkańców miasta. Obiekt sakralny uchodził za jedną z najpiękniejszych świątyń w mieście i był jednym z symboli przedrewolucyjnego Jekaterynburga. Uznawano go jeden z najświetniejszych przykładów architektury barokowej na terenie Uralu. Sobór Objawienia Pańskiego był ważnym miejscem dla mieszkańców przedrewolucyjnego Jekaterynburga. Tutaj odbywały się ważne uroczystości związane z życiem miasta, przyjmowano tu członków panującej dynastii Romanowów i przedstawicieli władz, a także grzebano prominentnych obywateli.
Lata 1917–1930.
W latach 1914–1917 górna świątynia służyła za cerkiew garnizonową 126 rezerwowego pułku piechoty. Sytuacja soboru zmieniła się wskutek październikowego przewrotu w 1917 r. i ostatecznego zwycięstwa bolszewików w rosyjskiej wojnie domowej. W 1917 r. plac przy soborze był miejscem protestów i pikiet organizowanych przez bolszewików. Jeszcze w tym samym roku zrewoltowani żołnierze zrzucili z piedestału statuę Aleksandra II. Latem 1918 r. ustawiono tam (przy jednej ze ścian soboru) pomnik ku czci poległych przedstawicieli ruchu robotniczego, ale po wkroczeniu wojsk podległych Aleksandrowi Kołczakowi został on zburzony. Soboru Bogojawleńskiego nie ominęły prześladowania nowych władz sowieckich, w tym m.in. dotknęła go akcja otwierania prawosławnych relikwii. 28 kwietnia 1922 r. przeprowadzono konfiskatę majątku. Świątynię ograbiono łącznie z 18 pudów i 11 funtów srebra, co łącznie wyniosło około 292 kilogramów. W 1924 r. sobór został przekazany ruchowi Żywej Cerkwi. Od tej pory aż do końca istnienia sobór miał pozostawać w rękach tego odłamu rosyjskiego prawosławia i być siedzibą biskupa związanego z odnowicielstwem.
Na początku 1930 r. władze zaczęły inspirować protesty robotników i mieszkańców, którzy mieli „domagać się” zamknięcia dwóch największych prawosławnych soborów w mieście. Także w prasie pojawiały się artykuły domagające się ich przejęcia lub zlikwidowania. Ostatnia procesja z okazji święta Objawienia Pańskiego odbyła się 19 stycznia 1930 r. 15 lutego tegoż roku Swierdłowska Rada Miejska podjęła decyzję o zamknięciu soboru św. Katarzyny Aleksandryjskiej i soboru Objawienia Pańskiego. Początkowe plany zakładały przekształcenie soboru w dom towarowy, lecz ostatecznie podjęto decyzję o wysadzeniu świątyni w celu uzyskania materiałów budowlanych. Ostatnie nabożeństwo odbyło się 16 kwietnia 1930 r. Przed zamknięciem budynek soboru został ogołocony ze wszystkich pozostałych w nim cennych przedmiotów, rozgrabiono też całe znajdujące się w nim wyposażenie liturgiczne. Niewielką ich ilość udało się uratować i są one obecnie przechowywane w innych cerkwiach Jekaterynburga. W kwietniu 1930 r. sobór został wysadzony w powietrze. Uzyskana w ten sposób cegła, pomimo jej kiepskiej jakości spowodowanej wybuchem, była wykorzystywana przy sowieckiej przebudowie miasta. Wykorzystano ją także najprawdopodobniej do zasypania podziemi soboru, a także do wytyczania nowych, utwardzanych przy jej pomocy, arterii komunikacyjnych w Swierdłowsku.
Stan obecny.
Apele o odbudowę soboru.
Dawny plac soborowy został przemianowany na plac 1905 Roku, a na miejscu świątyni wzniesiono najpierw trybunę dla dygnitarzy bolszewickich, a później pomnik Józefa Stalina, który w latach pięćdziesiątych XX wieku został zastąpiony pomnikiem Włodzimierza Lenina. Po rozpadzie Związku Radzieckiego teren ten nie został na nowo zagospodarowany. W 2005 r. pojawiły się głosy domagające się odbudowy soboru, wyrażone m.in. przez Kozaków uralskich. Wydali oni na ten temat specjalne oświadczenie. Stwierdzili w niej, że stojący na poświęconej ziemi pomnik „Uljanowa-Lenina”, tyrana i mordercy, który doprowadził do śmierci milionów niewinnych Rosjan jest hańbą i powinien zostać zburzony. Ich zdaniem na placu powinien zostać odbudowany dawny sobór katedralny. Pomysł ten zyskał poparcie wielu organizacji, reprezentujących zarówno stronę kościelną jak i inne grupy mieszkańców Jekaterynburga. Impulsem do podjęcia tych działań był plan wybudowania pod placem parkingu podziemnego i centrum handlowego. Kozacy uralscy oraz wspierający ich eksperci podkreślali, że rozpoczęcie takiej budowy jest bezprawne i wątpliwe moralnie, a teren ten powinien być zwrócony Rosyjskiemu Kościołowi Prawosławnemu. Podkreślono także, że sobór Bogojawleński powinien zostać odbudowany. Z uwagi na brak dokumentacji nie jest pewne w jakim stopniu fundamenty i podziemia soboru przetrwały akt destrukcji i czy możliwe jest odzyskanie szczątków trzech jekaterynburskich biskupów tam pochowanych. Badania przeprowadzone w 1995 r. wykazały, że fundamenty lub ich pozostałości, znajdują się pod powierzchnią placu i ich stan został uznany za satysfakcjonujący. Kondycja grobów była natomiast niemożliwa do ustalenia. Od 2005 r. z polecenia metropolity jekaterynburskiego Wincentego, w okresie Wielkiego Postu na miejscu dawnego soboru odbywają się nabożeństwa żałobne w intencji pochowanych tam biskupów: Melchizedeka, Ireneusza i Polikarpa.
2 lipca 2008 r., w czasie robót budowlanych na terenie dawnej świątyni, ekipa budowlana natrafiła na szczątki ludzkie. Początkowo kierownictwo firmy budowlanej starało się zatuszować sprawę, która mogłaby opóźnić terminowe zakończenie robót, ale szybka reakcja prawosławnych wiernych uniemożliwiła im podjęcie tego typu działań. Ustalono też, że roboty te wykonywane były bez konsultacji z urzędem konserwacji zabytków. Informację tę zdementował jednak przedstawiciel władz, podkreślając że wszystkie niezbędne zezwolenia zostały uzyskane. Na miejscu pojawili się wierni oraz dziennikarze, którym zakazano filmowania i prowadzenia dokumentacji, a nawet grożono. Arcybiskup Wincenty, przebywający wówczas w Moskwie wyraził swoje oburzenie zaistniałą sytuacją. Pierwsze doniesienia prasowe podawały, że być może odnaleziono miejsce pochówku trzech biskupów, lecz szybko ustalono, że pozostałości należały do laikatu, a więc prominentnych mieszkańców Jekaterynburga, grzebanych tutaj przed 1917 r. Wydobyto także szczątki duchownych. Duchowieństwo prawosławne i wierni zebrali się na placu by odmawiać modlitwy za zmarłych, ustawiono także krzyże. Pomimo udokumentowanego na fotografiach i filmach odkrycia szkieletów, władze miasta wydały oświadczenie, w którym stwierdziły, że prace na placu były rutynowe i żadne szczątki nie zostały odnalezione. Wkrótce ujawniono też, że pozostałości ludzkie miały być tu już odnajdywane kilka dni wcześniej, lecz potajemnie wywieziono je wraz ze zwałami ziemi i materiałami budowlanymi, na jedno z wysypisk. Następnego dnia, mer Jekaterynburga, Arkadij Czerniecki zapewnił, że nie jest jeszcze potwierdzone „co” zostało znalezione w trakcie robót budowlanych, a sprawę należy zostawić ekspertom. Podkreślił także, że choć strona kościelna nie była zapraszana ani nie konsultowano z nią tych prac, to władze miasta nie mają nic przeciwko nabożeństwom i modlitwom za zmarłych. Przedstawiciele Kościoła Prawosławnego zarzucili administracji, że nie jest ona zainteresowana godnym pochówkiem zmarłych, lecz jak najszybszym rozwiązaniem problemu, z uwagi na zbliżające się obchody „Dnia Jekaterynburga”. Narzekali także, że urzędnicy miejscy i milicja utrudniają im dostęp do szczątków ludzkich. Rozpoczęły się prace archeologiczne. Od 2 do 9 lipca archeolodzy odnaleźli około 50 grobów, z czego część stanowiły pochówki niemowląt i dzieci. Według ich ustaleń pod znajdującym się nieopodal parkingiem znajduje się jeszcze około 200 grobów. Pracowali oni pod presją urzędników, by prace zostały zakończone jak najszybciej. Z informacji uzyskanych przez lokalne media wynikało, że na prace, które powinny być teoretycznie prowadzone przez co najmniej półtora miesiąca, władze miasta dały tydzień. Wielu archeologów pracowało społecznie, nie otrzymując za swój wysiłek żadnego wynagrodzenia. Nie tylko przedstawiciele Kościoła Prawosławnego, ale też media i mieszkańcy określili zaistniałą sytuację jako absurdalną, stwierdzając że miasto chce jak najszybciej pozbyć się problemu i niejako „schować go pod chodnik”. 9 lipca eparchii jekaterynburskiej został przekazany raport dotyczący ich postępów. Prominentni obywatele Jekaterynburga wystosowali petycję nie tylko do mera miasta, Arkadija Czernieckiego, ale także do prezydenta Dmitrija Miedwiediewa, premiera Władimira Putina oraz patriarchy Aleksego II z prośbą o kontynuowanie prac archeologicznych i wsparcie idei odbudowy soboru.
12 lipca 2008 r., z uroczystym błogosławieństwem metropolity Wincentego, odbyło się nabożeństwo za zmarłych. Wydobyte szczątki duchowieństwa zostały następnie przeniesione i pochowane w soborze św. Aleksandra Newskiego i cerkwi Wniebowstąpienia Pańskiego. Pozostałe szczątki, zgodnie z rosyjskim prawem, zostaną pochowane na koszt Ministerstwa Kultury. Po zakończeniu uroczystości religijnych, jeszcze tego samego dnia, na placu zaczął się montaż sceny i przygotowywanie terenu do obchodów dnia miasta. Wydarzenia te spowodowały, że nasiliły się apele o odbudowę soboru Objawienia Pańskiego. Władze Jekaterynburga podkreśliły, że sprawa ta nie ma nic wspólnego z restauracją soboru i nie ma w tej chwili takich planów. Przeciwko odbudowie i usunięciu pomnika Włodzimierza Lenina, wypowiedzieli się przedstawiciele władz obwodu swierdłowskiego. Miejska administracja Jekaterynburga twierdzi, że większość mieszkańców miasta nie popiera idei rekonstrukcji soboru Objawienia Pańskiego. Lokalne media podały natomiast, że w zaistniała sytuacja wywołała spadek poparcia dla polityki mera Czernieckiego i podziały wśród opinii publicznej. W jednym sondaży 39,25% mieszkańców opowiedziało się za pozostawieniem placu w aktualnej postaci, ale już 38,5% poparło ideę odbudowy soboru, a 22,25% było niezdecydowanych. Władze miasta zostały skrytykowane na łamach prasy za pogardliwy stosunek do historii, lekceważenie przeszłości i niszczenie dziedzictwa historycznego Jekaterynburga. 
14 lipca 2008 r., po spotkaniu z arcybiskupem Wincentym, mer Arkadij Czerniecki zapowiedział, że na miejscu soboru ustawiona zostanie tablica pamiątkowa z wizualizacją zniszczonej świątyni, a także inskrypcją na jej temat. Zapewnił także, że fundamenty i pozostałości soboru zostaną odpowiednio zabezpieczone, a w przyszłości na tym terenie, przy sprzyjających okolicznościach, zostaną przeprowadzone prace archeologiczne z prawdziwego zdarzenia. Ostatecznie władze podjęły też decyzję o przeniesieniu koncertów i innych uroczystości związanych z Dniem Jekaterynburga w inny rejon miasta. Pojawiły się też wątpliwości czy w następnych latach godzi się, organizować tego typu masowe uroczystości, na bądź co bądź, grobach zasłużonych mieszkańców miasta. Eparchia jekaterynburska od lat zwracała uwagę na ten problem. Rozpoczęła też organizację modlitw na placu 1905 Roku.
Techniczne kwestie odbudowy.
Zwolennicy odbudowy podkreślają, że wraz z wysadzeniem soboru Objawienia Pańskiego, miasto straciło jeden z najcenniejszych zabytków i wspaniały przykład architektury rosyjskiego baroku. Ich zdaniem restytucja świątyni będzie naprawieniem dziejowej krzywdy dokonanej przez bolszewików. Jako przykład takiego właśnie „naprawienia krzywd” wskazywano na moskiewskie sobory Chrystusa Zbawiciela i Kazańskiej Ikony Matki Bożej. Sobór Bogojawleński miałby zostać odbudowany w starszej formie, pochodzącej z XVIII wieku, a więc bez uwzględnienia przebudowy i powiększenia dokonanej w wieku XIX. Zwracają oni też uwagę, że architektura placu, nie licząc budynku administracji miejskiej, pochodzi z tej samej epoki, a więc sobór idealnie wpasowałby się w zabytkowe otoczenie. Projekt ten spotkał się jednak z opozycją. Przede wszystkim, plac 1905 Roku jest ulokowany w centrum miasta, u zbiegu największych arterii komunikacyjnych, zatem budowa tak dużego obiektu zakłóciłaby i utrudniłaby i tak już natężony ruch transportowy w uralskiej metropolii. Zmusiłaby nie tylko do wytyczenia nowych ulic, ale także do przekształcenia sieci tramwajowej. Zabudowa tego obszaru pozbawiłaby Jekaterynburg głównego placu w mieście, co utrudniłoby organizowanie masowych uroczystości, parad wojskowych (przede wszystkim z okazji Dnia Zwycięstwa), tradycyjnych sierpniowych koncertów symfonicznych czy chociażby ustawienia bożonarodzeniowej choinki. Odbudowa wymusiłaby też likwidację miejsc parkingowych, które są szczególnie ważne z uwagi na znajdujące się nieopodal budynki administracji miejskiej, urzędów czy sieci handlowych. Problem stwarza także pomnik Włodzimierza Lenina, który po odbudowie świątyni znalazłby się zbyt blisko jej murów, a jako że jest obiektem o znaczeniu historycznym, wszelkie ingerencje (takie jak np. jego przesunięcie lub usunięcie) muszą być uzyskać odpowiednią zgodę. Jeśli dzwonnica zostałaby przywrócona w dawnym miejscu, to zakłóciłaby ona widok na wieżę budynku administracji miejskiej i wprowadziła architektoniczny „dysonans”.
W związku z tymi potencjalnymi problemami pojawił się pomysł, by sobór odbudować nie w centrum placu, lecz w jego północno-wschodniej części, u zbiegu ulic Wołodarskiego i 8 Marca. Takie umiejscowienie świątyni pozwoliłoby uniknąć wszystkich kłopotów z transportem, publicznymi zgromadzeniami i paradami wojskowymi. Zwolennicy odbudowy podkreślają jednak, że konieczne będzie przeprowadzenie prac archeologicznych na miejscu dawnego soboru, zabezpieczenie jego fundamentów, odnalezienie wszelkich pozostałości, a przede wszystkim wydobycie wszystkich szczątków ludzi tam pochowanych, w tym trzech jekaterynburskich biskupów.
W filmie "Przypadki Makarowa" (1993), w reżyserii Władimira Chotinienki, którego akcja dzieje się w Jekaterynburgu, przedstawiono miasto z odbudowanym soborem Objawienia Pańskiego.

</doc>
<doc id="2865288" url="https://pl.wikipedia.org/wiki?curid=2865288" title="Kazimierzowo (twierdza)">
Kazimierzowo (twierdza)

Kazimierzowo – dawna czterobastionowa forteca wybudowana na Pomorzu w czasach Wazów.
Historia.
W 1635 roku na wschód od wsi Kuźnica król Władysław IV Waza polecił zbudować czterobastionową twierdzę Kazimierzowo, która miała być wykorzystywana w przewidywanej wówczas wojnie polsko-szwedzkiej. Równocześnie rozpoczęto budowę Władysławowa. Kazimierzowo obsadzono artylerią, której zadaniem było osłona najgłębszego przejścia w Mewiej Rewie od zachodniej strony oraz ochrona Władysławowa przed atakiem od strony Helu. Oprócz tego nowymi umocnieniami otoczono również port polskiej marynarki w Pucku oraz Oksywie i Hel. Na Pomorzu umocnione były jeszcze najważniejsze miasta pruskie (Gdańsk, Elbląg i Toruń), które same sfinansowały nowoczesne umocnienia oraz należąca do Gdańska twierdza Głowa Gdańska.
W 1643 roku Sejm zmniejszył załogę i nakazał rozebrać twierdzę we Władysławowie, ale już w styczniu następnego roku król rozkazał obsadzić Kazimierzowo dragonami i piechotą.
W 1655 roku załoga wycofała się do Pucka, a twierdzę zajęli Szwedzi. Po zakończeniu wojny brak informacji o twierdzy.
Na mapie z 1764 roku miejsce, w którym znajdowała się ta fortyfikacja oznaczone jest jako "Casimirs Schantz" („Szaniec Kazimierza”).

</doc>
<doc id="2865290" url="https://pl.wikipedia.org/wiki?curid=2865290" title="Włada">
Włada

Włada – polskie imię żeńskie pochodzące od imienia Władysława.
Włada imieniny obchodzi 12 czerwca, 30 czerwca i 25 września.
Męskim odpowiednikiem tego imienia jest Władysław.
Znane osoby noszące to imię:

</doc>
<doc id="2865291" url="https://pl.wikipedia.org/wiki?curid=2865291" title="Historia Jadownik">
Historia Jadownik

Historia Jadownik – dzieje Jadownik, wsi sołeckiej położonej w województwie małopolskim, w gminie Brzesko.
Do XIV wieku.
Pierwsze ślady ludzkiej obecności na terenie współczesnych Jadownik sięgają czasów neolitycznych. Potwierdzają to wydobyte w trakcie badań powierzchniowych wyroby kamienne, jak fragmenty toporka oraz neolityczna ceramika. Epoka brązu przyniosła załamanie osadnictwa. Jedyne znaleziska z tego okresu to odkryte na krawędzi terasy nadzalewowej Jastwianki 4 fragmenty naczyń pochodzące z pierwszych stuleci tej epoki. Także przełom epoki brązu i żelaza charakteryzuje się niewielką ilością materiałów, które to w postaci fragmentów naczyń odkopano na Bocheńcu i nad Uszwicą w Łęszczu. W okresie rzymskim, zwłaszcza późnym, ilość materiałów ulega znacznemu zwiększeniu. Świadczą o tym wydobyte z osady na lewym brzegu Uszwicy na Łęszczu, trzech osad na Nowej Wsi, na Bocheńcu oraz innych miejsc (południowe zbocza Bocheńca, Gawroniec, teren nad Jastwianką) fragmenty ceramiki i brzuśców. Bardzo liczne są materiały prahistoryczne z Jadownik. Fragmenty ceramiki wczesnośredniowiecznej znaleziono także na Gawrońcu, Zabocheńcu, w Kącie, nad Grodną oraz we wschodniej części wsi na krawędzi pogórza. Gród na Bocheńcu został przebadany w znikomym stopniu. Wizyty archeologów związane były z kontrolą stanu obiektu oraz dokonywaniem pomiarów i inwentaryzacji. Przebadano jedynie 40 m² powierzchni grodziska, co nie umożliwiło jego dokładniejszego scharakteryzowania. Jest on typowym dla okresu plemiennego obiektem wielodziałowym o złożonym systemie okazałych wałów. Natomiast początki osadnictwa stałego w Jadownikach miały miejsce w okresie ukształtowania się państwa Wiślan (VIII-IX w.). Według aktualnego stanu wiedzy wynikającej z badań archeologicznych przeprowadzonych przez W. Demetrykiewicza i Gabriela Leńczyka w roku 1907 i po pierwszej wojnie światowej przez A. Żakiego, A. Cetere i E. Dworaczyńskiego, początek osadzie dało duże, wieloczłonowe grodzisko wybudowane na szczycie góry Bocheniec (nazwa pochodzi od kształtu podobnego do bochna chleba) funkcjonujące jako jeden z ośrodków osiedleńczo-obronnych. Zajmowało ono powierzchnię zbliżoną do prostokąta o wymiarach 200 × 135 m. Od wschodu przylegało doń zajmujące ok. 6 ha podgrodzie oraz refugium. Jego upadek nastąpił w wieku XI.
Początkowo Jadowniki były niewielką osadą założoną przez książąt piastowskich na skraju lasów naduszwickich, którzy najpóźniej od XI w. osadzali tam ludność służebną zajmującą się wyrobem jadów bojowych. Grupa ta zamieszkująca w skupisku, które od rodzaju ich pracy nazwano Jadownikami. Jadownicy pracowali głównie na rzecz grodu książęcego, a potem kasztelańskiego we Wojniczu. Penetrowali oni także pobliskie nad Uszwicą rosnące lasy. Tereny te były wykorzystywane również jako zaplecze gospodarcze w zakresie łowiectwa, rybołówstwa, zbieractwa i pozyskiwania drzewa podobnie jak inne osady monarsze leżące na skraju Puszczy Niepołomickiej. Ich ważna gospodarczo rola wynikała z położenia przy szlaku z Krakowa na Ruś i znaczącym punktem obronnym znajdującym się na linii umocnień i warowni biegnących od Krakowa przez: Wiśnicz, Czchów, Melsztyn, Jadowniki i Górę św. Marcina w Tarnowie oraz dalej na wschód. Od początku były wsią królewską. Pierwsza wzmianka historyczna o nich występuje już w Kronice Wielkopolskiej Godzisława Baszki obejmującej lata 1195-96. Zawiera ona informacje, iż zakonnicy z klasztoru benedyktynów z Hebdowa za Wisłą, zobowiązani są odwozić do stodół plebańskich w Jadownikach dziesięcinę snopową. W wieku XIII miejscowość była osadą znaczącą. Książę Bolesław Wstydliwy w 1239 r., wyjeżdżając naprzeciw podążającej z Węgier do Krakowa księżniczki Kingi, który zatrzymał się na Bocheńcu, gdzie sprawował sądy. W latach 1249-1272 we wsi istniała już parafia pw. św. Prokopa Opata, która należała do dekanatu radłowskiego. Świadczy o tym zapis pochodzący z 1331 r. o uposażeniu przez biskupa Jana Grota z Krakowa, kaplicy na zamku komesa Spicimira na Górze św. Marcina pod Tarnowem, z dóbr w Woli Pomianowej (ob. Pomianowa – dzielnica Brzeska) i w Jadownikach. Wynika z tego, że wieś należała do kasztelana Spicimira. Jednak jeszcze przed 1357 r. stała się ponownie wsią królewską. Miejscowość została w latach 1259-1260 i 1287-1288 spustoszona i spalona przez Tatarów. Do czasu pierwszego najazdu mongolskiego była zarządzana przez starostę królewskiego. Po odbudowie bywała wydzierżawiana za czynsz. Jednak każdy dzierżawca zobowiązany był utrzymać stajnie na 50 koni. Pod datą 1295 w „Kronice” widnieje zapis w języku łacińskim: "Jadownyky willa regia prope Bochynia sita" (Jadowniki wieś królewska położona w pobliżu Bochni). Król Kazimierz Wielki kilkakrotnie odwiedzał wieś w latach 1343 i 1361, podróżując z Krakowa na Węgry. W tymże 1361 r. król wydał dokument dla Piotra, kasztelana wojnickiego, na którym podpisy swoje złożyli świadkujący kasztelan krakowski Jan z Melsztyna, podkomorzy Pełka chorąży krakowski, Paszko z Radlnej, Klemens Gryfita z Łowczowa i wielu innych godnych wiary panów krakowskich. Określone w nim zostały jako wieś królewska leżąca w podrzęctwie niepołomickim. Natomiast wielkorządcy krakowscy zatrzymywali się we dworze w Jadownikach wielokrotnie, m.in. w latach 1389, 1390 i 1393. W grodzie obronnym na Bocheńcu rezydował królewsko-książęcy starosta grodowy. Poniżej wzgórza położona była osada zamieszkała przez włodarzy oraz inne osoby służby grodzkiej. Obowiązkiem włodarzy była hodowla koni i dostarczenie ich przy przejeździe Dworu, dla posłów królewskich, do lustracji dóbr i majątków, dla hufców zbrojnych itp. W przyległym do miejscowości lesie, w północnej części obecnych Jadownik, nad Uszwicą, Kazimierz Wielki w 1357 r. zakłada nową wieś na prawie magdeburskim i nadaje jej nazwę Schutków (Sutków), a pierwszym jej sołtysem zostaje Sestrzemilon. Zamieszkiwali ją królewscy szczwacze służący podczas królewskich polowań i wykonujący inne prace w królewskich lasach. Wieś ta w późniejszym czasie została wchłonięta przez Jadowniki. Podobnie stało się z leżącym obecnie w północno-wschodniej części miejscowości Dziekanowem, który zachowywał samodzielność co najmniej do końca XVI w. W XIV w. w Jadownikach był już kościół, młyn, karczma. W 1394 r. wybudowany został, nad Grodną, nowy niewielki drewniany dwór. Od końca XIV w. życie mieszkańców toczyło się wokół dworu, kościoła i karczmy. W średniowiecznej historii Jadownik ogromne znaczenie odgrywał Kościół. Niemal zawsze kaplica lub niewielki kościółek były budynkami przydworskimi.
Od XV wieku do 1772 roku.
Na Bocheńcu już w XV w. istniała kaplica. Uległa ona jednak zniszczeniu w sposób naturalny. Kolejny kościół wybudowany na miejscu spalonego został także spalony w latach 1385–1410 podczas wojny domowej wywołanej przez przeciwników Władysława Jagiełły. Następny kościół, na podmurowaniu, typu więźbowo-zaskrzyniowego, kryty gontem zostaje zbudowany za czasów Kazimierza Jagiellończyka i przekazany wiernym w roku 1465 pozostając beneficjum królewskim. Ten kościół był modernizowany i powiększany i przetrwał do roku 1908. Dokumentacja historyczna dotycząca znaczenia karczmy w Jadownikach jest bogata, zwłaszcza od roku 1484. O jej losach decydują królowie, m.in. Kazimierz Jagiellończyk przekazując ją Jakubowi Dembińskiemu, kasztelanowi i staroście krakowskiemu. Rola Jadownik jako wsi rosła, bowiem już w wieku XV były gminą. Od roku 1454 prowadzone były zapisy w księgach miejscowego sądu ławniczego. Zachowała się rękopiśmienna księga z lat 1457-1495, która znajduje się w Bibliotece Jagiellońskiej. Świadczą o tym rękopisy zachowane w Bibliotece Zakładu Narodowego im. Ossolińskich „Acta indiectii banniti Jadownicensis z lat 1562-1613”. Jadowniki były z całą pewnością wsią zamożną. W kronikach odnotowano, że o sukcesje po zmarłych krewnych dzierżawcach Jadownik spory sądowe toczyli: w roku 1455 Kilian syn sołtysa, w roku 1456 Jan Kobylański stolnik krakowski. Zapisane także, zapewne jako fakt istotny, że w roku 1472 w Jadownikach znajdują się 3 młyny. W 1472 Kazimierz Jagiellończyk zawiera umowę ze Spytkiem z Melsztyna w sprawie stawów i budowy grobli po obu brzegach rz. Jasionki, z których jeden należy do wsi królewskiej Jadowniki, a drugi do wsi Mokrzyska stanowiącej własność Spytka. Brzeg w Mokrzyskach dochodzi do sadzawki poniżej drogi prowadzącej do Szczepanowa i poniżej miejsca, w którym znajduje się sadzawka tenutariuszy (dzierżawców) królewskich. Spytek zezwala na zbudowanie grobli na tej sadzawce od swego brzegu ww. rzeki. W zamian król zezwala doprowadzić groblę sadzawki Spytka do brzegu należącego do władcy. Umowa przewiduje, że obie strony mogą założyć sadzawkę na bagnach, czyli na ługach i wspólnie ją eksploatować, dzieląc ryby po połowie. Groblę na tej sadzawce byli winni wspólnymi siłami naprawiać (AS 2, 176). Jan Długosz w swojej Kronice odnotowuje, że Jadowniki w roku 1474 należą do powiatu czchowskiego. Wymienia ją także w "Liber beneficiorum dioecesis Cracoviensis". Zamożność wsi i jej mieszkańców były często powodem konfliktów w rodzinach dzierżawców, a także przyczyną sporów pomiędzy kmieciami i kolejnymi plebanami o dziesięciny snopowe i inne świadczenia z karczmy, młyna, użytkowanych łanów i korzystania z owoców leśnych. Rozstrzygnięcia sporów strony szukały w sądach ławieckich, ale także często musieli bezpośrednio interweniować kolejni królowie, np. Stefan Batory w sporze dzierżawcy Erazma Barzy z miejscowym proboszczem. Zresztą sporów tych było wiele. Są szczegółowo opisane w Lustracjach Województwa Krakowskiego (rok 1789 wyd. Ossolineum z 1962 r. PAN XVI-XVII wiek Instytut Historii). Od XV wieku upowszechniła się forma dzierżawienia królewszczyzn przez króla możnym za ich zasługi dla państwa lub w celu szybkiego zdobycia środków dla pustego skarbca. W Jadownikach dzierżawca był głównym zwierzchnikiem i panem. W jego imieniu wsią zarządzał sołtys. Do jego obowiązków należało dbanie o dochody z pól, lasów, łąk, stawów, należących do podrzęctwa karczem, młynów kuźni i foluszy, utrzymywanie budynków dworskich i folwarcznych oraz granicznych kopców, usypanych od XIV w. Prawdopodobnie już w XVI w. istniała w miejscowości szkoła przyparafialna. Metryki parafialne sięgają roku 1592. W 1596 r. został oddany wiernym barokowy kościółek z fundacji Floriana Niedźwiedzia – jadownickiego sołtysa. Do dziś cieszy się szczególnym zainteresowaniem wiernych, pielgrzymujących do sanktuarium św. Anny, gdzie według legend miała się objawić. W roku 1623 Zygmunt III Waza nadał prawo prezenty przełożonemu kolegiaty wojnickiej, a po zniesieniu kolegiaty wykonywał to prawo do 1867 r. proboszcz wojnicki. Jadowniccy chłopi razem z mieszczanami brzeskimi zobowiązani byli do naprawy mostów na Uszwicy. W XVII w. Jadowniki były starostwem niegrodowym należącym do klucza krzeczowskiego. Spalone przez Szwedów w czasie potopu szwedzkiego, dość szybko się odbudowały i nadal tworzyły w miarę silną jednostkę administracyjną i gospodarczą. O dzierżawę wsi zabiegały rodziny magnackie. Starostą w Jadownikach był m.in. na przełomie XVII i XVIII wieku generał wojsk saskich Jan Bogusław Łubieński, a następnie na skutek powinowactwa Aleksander Łętowski, marszałek sejmiku krakowskiego i marszałek konfederacji barskiej województwa krakowskiego, szambelan królewski, który według wykazu kwarty w 1770 r. miał prowent 12 103 złp 17 gr, z czego kwarta wynosiła 3025 złp i 26 gr.
Od 1772 do 1918 roku.
Po 1772 miejscowość stanowiła część monarchii Habsburgów. Od 1782 roku wieś należała do cyrkułu (Kreis) bocheńskiego i pozostawała w nim aż do utworzenia powiatu w Brzesku. Jadowniki jako byłe dobra królewskie zostały upaństwowione i podporządkowane zarządowi dóbr kameralnych. W 1787 rząd austriacki oddał starostwo jadownickie spadkobiercom hr. Kossakowskiego, jako częściowy ekwiwalent za dobra zajęte przez państwo.
Po rozbiorach Rzeczypospolitej, także Jadowniki, silna ekonomicznie i administracyjnie wieś, gwałtownie zubożała, gdyż polityka władz zaborczych wobec dawnych polskich królewszczyzn polegała na bezwzględnej eksploatacji, której celem było jak najszybsze wzbogacenie skarbu państwa habsburskiego. Rządy Józefa II przyniosły zlikwidowanie „poddaństwa niewolniczego”, określiły maksymalny wymiar pańszczyzny oraz zniosły część ograniczeń wolności osobistej. Patent cesarski z 1781 r. przyznawał możliwość odwoływania się chłopów od orzeczeń sądów dominialnych, wprowadzał instytucje mandatariusza i justycjariusza. Patent z 1784 r. przewidywał powołanie organów wiejskich w postaci wójta i przysiężnych, którzy mieli go wspierać. Liczba ich zależna była od ilości domów w miejscowości i wynosiła maksymalnie 12. Wójt mianowany był przez dziedzica z grona trzech kandydatów zaproponowanych przez gromadę, a przysiężnych wybierało zgromadzenie gromady na trzyletnią kadencję w porozumieniu z wójtem, po 2 na 50 domów. Jadowniki znajdowały się w dominium pod tą samą nazwą. Rok 1831 przyniósł epidemię cholery na którą zmarło 97 osób. Jej nawroty w latach 1847 i 1849 spowodowały śmierć 287 i 302 mieszkańców. W roku 1837 funkcjonowała szkoła parafialna, utrzymywana przez dwór. W latach 1840-45 Galicja dotknięta została klęskami nieurodzaju zboża, zarazą bydła i wylewami rzek. W wyniku czego szerzył się głód i choroby. Wskutek ciągłych klęsk i nieurodzajów rozwinął się ruch chłopski domagający się zniesienia reliktów feudalizmu. W 1846, gdy zrewoltowani chłopi dotarli do wsi panował w niej spokój, a Jadowniczanie ukryli swego pana – hr. Żeleńskiego, a następnie w wiązce słomy wywieźli go za Wisłę, gdyż był „ludzkim” dziedzicem. W momencie zniesienia pańszczyzny znaczna część chłopów była już oczynszowana. Średnia wielkość gruntów w tym czasie wynosiła w miejscowości 3,53 morgi.
W połowie XIX w. miejscowość obejmowała 3443 morgi 512 sążni ziemi, na których znajdowało się 560 gospodarstw, 542 domy zamieszkane przez 2691 mieszkańców, w tym pochodzenia żydowskiego 132. W II połowie XIX w. doszło również do znacznego postępu w uprawie roli. Ciężkie drewniane pługi z ostrzami blaszanymi zastąpiono pługami żelaznymi oraz zrezygnowano z trójpolówki, przechodząc na płodozmian. Nadal przeważało nawożenie obornikiem, lecz coraz częściej za przyczyną kółek rolniczych oraz organizatorów poletek doświadczalnych zaczęły pojawiać się nawozy sztuczne, tomasyna po 1905 r. oraz mączka kostna. W 1856 r. ukończono budowę linii kolejowej do Dębicy przebiegającą północnym skrajem wsi. Druga połowa XIX wieku przyniosła szybki wzrost ludności spowodowany zmianami cywilizacyjnymi, poprawą warunków życia oraz spadkiem śmiertelności, zwłaszcza niemowląt. Ustawa gminna z 1866 wprowadziła w Galicji gminy jednostkowe oraz rozdział obszarów dworskich do gmin. Na jej mocy powstały rada gminna i jej zwierzchność z wójtem na czele. Radni wybierani byli na trzyletnią kadencję w ilości uzależnionej od liczby osób posiadających prawa wyborcze. Dochody gminy Jadowniki pochodziły głównie z: dzierżawy pastwisk, wydzierżawiania prawa polowań, gminnej Kasy Pożyczkowej. Majątek gminy szacowano w 1886 roku na 8788,62 złr. Budżety wykazywały często niedobory spowodowane słabą ściągalnością świadczeń publicznych, co potwierdzają kolejne lustracje gospodarki gminnej. Sytuacja finansowa poprawiła się po odwołaniu wójta St. Nalepy i objęciu jego funkcji przez Baltazara Szafrańskiego. Wśród urzędników gminnych oprócz wójta można wymienić; zastępcę wójta, czterech asesorów, pisarza, oglądacza bydła, oglądacza zwłok, polowego i posłańca pocztowego. Posiedzenia rady gminnej odbywały się kilka razy w roku, głównie w sprawach finansowych. Prowadzenie kancelarii gminnej spadało często na barki pisarzy z powodu problemów wójtów z pisaniem. W Jadownikach funkcjonował także fundusz ubogich. W odbywających się w 1867 roku wyborach do galicyjskiego Sejmu Krajowego mandat z okręgu Brzesko – Radłów – Wojnicz uzyskał sołtys Jadownik Baltazar Nalepa. Jadowniczanie z powodu tego, iż wielu z nich nie musiało opuszczać miejscowości, byli bardzo aktywni politycznie. Wśród nich zrodził się konflikt pomiędzy gospodarzami wiejskimi sympatyzującymi z ruchem ludowym zajmującymi stanowisko rodowej arystokracji wiejskiej a robotnikami najmującymi się do różnych prac niezadowolonymi z ich rządów, a mających bardziej radykalne sympatie polityczne i siłę ekonomiczną. W 1870 r. istniała w Jadownikach szkoła ludowa. Kasa pożyczkowa została utworzona w roku 1872 z funduszu spichlerza gminnego, ze zwrotu podatków oraz z zapłaty za prace szarwarkowe przy drodze Słotwina – Nowy Sącz. Jej kapitał w 1880 r. wynosił 4135,10 złr, w dziesięć lat później 8772,25, w r. 1902 20640 złr. Kasa przeznaczała połowę zysków z oprocentowanych pożyczek na wydatki gminne, np. na budowę strażnicy czy dzwony kościelne. W roku 1906 w wyniku likwidacji Kasy Powiatowej Pożyczkowej otrzymała ona część jej środków. Pod koniec XIX w. widzimy duże rozdrobnienie ziemi. W roku 1885 powstało pierwsze kółko rolnicze, a w 1887 Ochotnicza Straż Pożarna. Liczba mieszkańców (wyznania rzymskokatolickiego) wynosiła w 1888 r. 2752 osoby, a do tego dochodziła także ludność żydowska. W 1894 zlikwidowano decyzją Rady Gminy cmentarz przy kościele św. Anny. W przeciętnych gospodarstwach 20% ziemi obsiewano żytem, po 15% ziemniakami i owsem, 13% pszenicą, 5% jęczmieniem i 5% innymi (bób, groch, proso, len, ber), a 15% ugorowano. Upowszechniać zaczęła się koniczyna, a w latach 90. siew łubinu w celu nawożenia.
Sprowadzano nowe odmiany ziarna siewnego. Kapusta i fasola były sadzone na polach z ziemniakami. Prowadziło to do powiększenia ilości plonów. Przy wysianiu 1-1,5 korca na mórg otrzymywano 4-5 korców, a w roku urodzajnym w przypadku jęczmienia i owsa nawet więcej. Ziemniaki przynosiły plon w nieurodzajnym roku czterokrotny, a w urodzajnym nawet ośmiokrotny. Przeciętnie mieszkańcy posiadali 1-3 krowy, a kilku 4 lub 5. Większą ilość posiadał jedynie pleban. Hodowla bydła stała na dość wysokim poziomie, a było ono głównym przedmiotem obrotu gospodarczego. W czasach pańszczyźnianych hodowano bydło siwe, następnie czarne, a pod koniec XIX w. przeważało czerwone lub czerwono-białe. Krowy i kury stanowiły w tym czasie podstawę gospodarstw. Gęsi i kaczki pojawiały się rzadziej z powodu braku pastwisk i stawów. Krowy i jałówki sprzedawano na jarmarkach w Brzesku i Wojniczu, a prosięta w Brzesku, Wojniczu i Szczepanowie. Na terenie wsi znajdował się tylko jeden większy majątek ziemski hr. W. Zielińskiego, który w roku 1905 został rozprzedany. W roku 1908 zakończono budowę remizy strażackiej. Postępujący proces rozdrabniania gruntów chłopskich, mała ilość ziemi oraz rosnąca jej cena powodowały wzrost liczby gospodarstw karłowatych. Prowadziło to do poszukiwania pracy poza miejscem zamieszkania. Z czasem dało się zauważyć zjawisko emigracji stałej np. do Niemiec czy USA, gdyż sezonowe wyjazdy już nie wystarczały, rozwoju rzemiosła oraz najmowania się do różnych prac. Szczególnie jaskrawo można było to zauważyć wśród ludzi młodych, którzy chcieli wyrwać się spod władzy rodzicielskiej oraz poznać świat. Dotychczas bowiem jedynym miejscem takiego kontaktu były jarmarki. Na początku XX wieku działała w Jadownikach krajowa szkoła koszykarska, przyjmująca uczniów po szkole ludowej z ukończonym 14 rokiem życia. W trakcie dwóch lat nauczano w niej praktycznej nauki koszykarstwa, rysunku zawodowego, rachunków i korespondencji przemysłowej. W roku 1912 kierownikiem szkoły był Michał Wachowicz, a kuratorem J.A. Goetz-Okocimski. Towarzystwo Szkoły Ludowej otwarło bibliotekę swego Towarzystwa w Jadownikach w latach przedwojennych. W roku 1912 powołano z inicjatywy Krakowskiego Towarzystwa Rolniczego Spółkę Zbytu Nierogacizny w Jadownikach. W roku 1913 powstało kilka sadów przydomowych spopularyzowanych przez M. Taźbierskiego, który sprawował opiekę nad miejscowymi pasiekami. Jeszcze w początkach wieku XX dominował sprzęt zbóż za pomocą sierpa. Kos używano do żęcia zboża po gradobiciu lub lichego owsa i jęczmienia. Rzadkie były młockarnie, których nie używano jednak do młócenia żyta albo pszenicy. Sieczkarnie znajdowały się jednak w powszechnym użyciu. Od 17 listopada do 7 grudnia 1914 r. znalazły się w rejonie działań wojennych. Wycofujący się Rosjanie spalili most na Uszwicy w Jadownikach w nocy z 15/16 grudnia 1914 r. Pamiątką po tych walkach jest cmentarz wojskowy nr 278. Pod koniec wojny, w listopadzie, miejscowi żołnierze, zbiegli w Koszycach z transportu na front włoski, w sile jednego lub dwóch plutonów, ukrywając się przed austriacką żandarmerią, utworzyli tzw. Republikę Jadownicką. Przejęła ona władzę na okolicznym terenie. Był to przykład występujących na ziemiach rozpadających się imperiów Habsburgów i Romanowów efemeryd państwowych. Stacjonująca w Brzesku Legia Żydowska zaproszona tam z Tarnowa przez brzeskich Żydów dopuszczała, się nadużyć, konfiskując Polakom żywność, co doprowadziło do udania się do Jadownik przedstawicieli nieżydowskich mieszkańców Brzeska z prośbą o pomoc. Po krótkiej walce Jadowniczanie pokonali zaskoczonych legionistów i rozbroili ich. W walkach zginęły 4 osoby (najprawdopodobniej z Legii) oraz zostały spalone 4 domy, a wiele sklepów i domów żydowskich splądrowano. Próba uspokojenia nastrojów podjęta przez notabene Jadowniczanina – kpt. Władysława Cygę omal nie zakończyła się jego śmiercią. 15 listopada przybyły do Brzeska oddziały wojska polskiego z Rzeszowaw sile kompanii, przysłane tu celem przywrócenia porządku, co się im nie udało, gdyż została zmuszona do wycofania. Koniec zajściom położyło przybycie z Krakowa pociągu pancernego, którego dowódca zagroził bombardowaniem artyleryjskim Jadownikom. Aresztowano wielu mieszkańców wsi. Rewizje ujawniły wcale pokaźny arsenał zgromadzony w stodołach, dojniach i oborach Znalazł się nawet karabin maszynowy. Ludność miejscowości w 1918 r. wzrosła do 3548 osób. Jednak po opuszczeniu miasta przez wojsko 20 sierpnia 1919 znowu dochodziło do starć pomiędzy sklepikarzami a jadowniczanami. Starosta przywrócił porządek poprzez wstrzymanie rodzinom sprawców przydziałów towarów reglamentowanych. Interwencja dotkniętych tym aktem rodzin u starosty spowodowała odwołanie rozporządzenia, jeśli winni zajściom zgłoszą się i wynagrodzą wyrządzone szkody. Nakazał chuliganom przeprosić szynkarzy i wyrazić gotowość naprawienia szkód. Z poszkodowanymi porozumiał się, że przyjmą przeprosiny i darują wyrządzone szkody.
Od 1918 roku.
W wyniku postanowień ustawy Jadowniki weszły w skład gminy zbiorowej Okocim same pozostając gromadą z sołtysem i radą gromadzką na czele. Jadowniczanie w liczbie 9 brali udział w Legionach Piłsudskiego, a potem w wojnie polsko-bolszewickiej. Wieś zostaje odbudowana dopiero w okresie międzywojennym poprzedniego stulecia pomimo wysokiego bezrobocia i problemów z zaopatrzeniem w żywność. W celu przeciwdziałania tym zjawiskom organizowano roboty publiczne. Jadowniki ze wsi drewnianej stały się wsią murowaną. Przyczynił się do tego fakt, że od początku XX w. zawodem, który zdominował wszystkie inne stało się murarstwo oraz nowo powstałe w miejscowości cegielnie (w 1914 było we wsi 600 murarzy, a liczba ta wzrosła do około 1200 w połowie wieku). Przed wojną murarze z Jadownik poszukiwani byli na wszystkich większych budowach. Wiele osób zajmowało się też ciesielstwem. W latach międzywojennych domy były już przeważnie dwuizbowe (kuchnia i pokój) o słomianym dachu. Jedynie bogatsi gospodarze posiadali mieszkania czteroizbowe kryte dachówką. Zdarzały się jeszcze kurne chaty. Średnio na jedną izbę mieszkalną przypadało ok. 5 osób. W 1925 r. od parafii odłączyły się Maszkienice. Czasy międzywojenne to okres dalszej pauperyzacji gospodarstw rolnych. Na skutek podziałów rodzinnych, zwiększyła się liczba rolników najbiedniejszych nie mogących utrzymać się z pracy we własnym gospodarstwie. Powstawały jednak zakłady pracy takie jak Przedsiębiorstwo Wyrobu Betonów, Zakład Ślusarsko-Mechaniczny czy Małopolska Fabryka Marmolady. Działała również w miejscowości Kasa Stefczyka. Ówczesna straż pożarna w Jadownikach była umundurowana i nieźle wyposażona w sprzęt gaśniczy. Posiadała, poza indywidualnym wyposażeniem strażaka, również beczkowozami, drabinami i sikawkami marki Hydrofor, a nawet motopompą.
W życiu politycznym wsi tak jak w całym regionie tarnowskim przeważało PSL „Piast”. W miejscowości istniała filia Związku Budowlanego powiązanego z PPS do którego w 1927 roku liczyła 250 członków. 23 marca 1933 r. policja spowodowała incydent na targowicy w Brzesku, który spowodował marsz okolicznej ludności wiejskiej i bezrobotnych z Jadownik na Brzesko. Kilka tysięcy protestujących obległo miasto przez 3 dni. W walkach z policją został zabity jeden Jadowniczanin, a kilkunastu zostało rannych. Dokonywali oni napaści na sklepy, domy i szynk żydowski, wybijając szyby i kradnąc towar. Za karę miejscowość została spacyfikowana. W wyniku reformy administracji z roku 1934 przestały być samodzielną gminą. Okupacja niemiecka wsi rozpoczęła się 11 września 1939 roku. Mieszkający w miejscowości Żydzi zostali wywiezieni do getta w Brzesku. W roku 1940 chłopi jadowniccy zostali zobowiązani do dostarczenia w ramach przymusowych kontyngentów w postaci 140 q żyta i pszenicy oraz kilkunastu sztuk bydła. W 1942 r. podniesiono go do blisko 250 q, ponadto 320 q tzw. zboża miękkiego oraz kilkudziesięciu sztuk bydła.
Ruch oporu koncentrował się wokół placówki ZWZ-AK Brzesko. Również ludowcy i narodowcy organizowali tu swe oddziały. Tajne komplety prowadził w Jadownikach Władysław Wawryka. W lipcu 1943 r. wieś została przez nazistów spacyfikowana. Ta tragedia upamiętniona jest krzyżem, który stanął w Muzeum Martyrologii Wsi Polskiej w Michniowie. 15-17 VIII 1944 r. samoloty radzieckie zbombardowały wieś. W Jadownikach stacjonują starte w walkach o przyczółek mostowy resztki słynnych jednostek z tak zwanego ugrupowania „Kuban-Brückenkopf” z jego sztabem, który mieścił się w szkole. W dniu 17 VIII 1944 r. zapłonęło pierwszy raz światło elektryczne we wsi. 19 I 1945 Niemcy wysadzili most na Uszwicy, chcąc utrudnić pochód zwycięskim wojskom sowieckim, które wkroczyły do wsi nazajutrz. W trakcie II wojny światowej zginęło 106 Jadowniczan. Działała w Jadownikach silna organizacja AK. Po wojnie wieś się rozrasta i podnosi swój poziom materialny i kulturalny. W 1946 r. powołano do życia klub sportowy „Jadowniczanka” Jadowniki. Po wojnie spory zaciąg murarzy z Jadownik wznosił Nową Hutę. Sztandarowa budowa socjalizmu doceniła wkład Jadownik w powstanie dzielnicy. W rewanżu Jadowniki otrzymały w latach 40. XX wieku komplet materiałów na budowę Domu Ludowego, który obecnie przeszedł remont generalny. W latach 1945-75 miejscowość administracyjnie należała do województwa krakowskiego, a w latach 1975–1998 do województwa tarnowskiego. W roku 1951 Brzesko powiększyło się o część Jadownik położoną nad Uszwicą. Władze kościelne usankcjonowały tę zmianę w 1969 r. W roku 1965 uruchomiono linię miejskiej komunikacji samochodowej Jadowniki-Brzesko-Jasień. Z inicjatywy Zofii Wawryniuk założono w 1981 r. folklorystyczny Zespół Pieśni i Tańca „Jadowniczanie”. W 1990 r. powstało we wsi Towarzystwo Miłośników Ziemi Jadownickiej, a także wzniesiono kaplicę cmentarną. W 1992 r. przyłączono do Brzeska przysiółek Bagno, którego mieszkańcy należeli do parafii słotwińskiej. W 1996 Jadowniki obchodziły jubileusz 800-lecia pierwszej pisemnej wzmianki historycznej. Obchody tych rocznic udokumentowano okolicznościową tablicą pamiątkową zamieszczoną obok głównych drzwi wejściowych do kościółka na Bocheńcu. Od roku 1997 miejscowość jest członkiem kapituły najstarszych miast i miejscowości w Polsce z siedzibą w Sieradzu. W roku 2001 nastąpiło otwarcie Publicznego Gimnazjum im. Jana Pawła II.
Według danych z 1999 działały w Jadownikach 203 podmioty gospodarcze (42 podmioty/1000 os.). Ponad trzecią część z nich świadczy usługi budowlane, dalsze 16% wykonuje instalacje sanitarne i centralnego ogrzewania. Pochodzący stąd robotnicy budowlani są cenionymi w branży fachowcami. Na Rędzinach, położonych w pn.-zach. części wsi mają powstać nowe zabudowania browaru. Studium uwarunkowań i kierunków zagospodarowania przestrzennego gminy Brzesko przewiduje co do Jadownik zintensyfikowanie obecnych funkcji: produkcyjnej, usługowej, mieszkaniowej i socjalno-kulturalnej.

</doc>
<doc id="2865294" url="https://pl.wikipedia.org/wiki?curid=2865294" title="Benthophiloides braunei">
Benthophiloides braunei



</doc>
<doc id="2865295" url="https://pl.wikipedia.org/wiki?curid=2865295" title="Perry Jones III">
Perry Jones III

Perry James Jones III (ur. 24 września 1991 w Winnsboro w stanie Luizjana) − amerykański zawodowy koszykarz, występujący na pozycji silnego skrzydłowego, obecnie zawodnik Bursaspor Basketbol. 
W 2009 wystąpił w turnieju Nike Global Challenge, a rok później w dwóch spotkaniach gwiazd amerykańskich szkół średnich – McDonald’s All-American i Jordan Classic. Został też zaliczony do III składu Parade All-American (2010).
14 czerwca 2015 podpisał umowę z zespołem Boston Celtics. Karierę koszykarską rozpoczął podczas studiów na Uniwersytecie Baylora. Po dwóch latach studiów zgłosił się do draftu NBA 2012, w którym to został wybrany z numerem 28 przez Oklahoma City Thunder.
31 października 2015 został wybrany w drafcie do D-League przez Iowa Energy z numerem 3. 14 października 2017 został zwolniony przez New Orleans Pelicans.
28 sierpnia 2019 dołączył do tureckiego Bursaspor Basketbol.

</doc>
<doc id="2865298" url="https://pl.wikipedia.org/wiki?curid=2865298" title="Solisko (1031 m)">
Solisko (1031 m)

Solisko (1031 m) – szczyt w Grupie Oszusa w Beskidzie Żywieckim (na Słowacji są to Beskidy Orawskie). Znajduje się w głównym grzbiecie Beskidu Żywieckiego, pomiędzy Magurą (996 m) a Żebrakówką (1043 m). Grzbietem tym biegnie granica polsko-słowacka oraz Wielki Europejski Dział Wodny. Na odcinku Magura-Żebrakówka grzbiet jest bardzo wyrównany, Solisko to mało wybitny szczyt. W kierunku północno-zachodnim spływają z jego stoków dwa potoki: Równiowy Potok i Roztoka, obydwa są dopływami Glinki. Na Solisku graniczy polska miejscowość Glinka ze słowacką miejscowością Novoť. Zarówno polskie, jak i słowackie stoki Soliska są zalesione, dawniej jednak musiały być na nich pastwiska, "soliskami" (lub "solniskami") nazywano dawniej miejsca, w których wykładano sól dla bydła lub owiec. W Karpatach jest wiele miejsc o nazwie Solnisko lub Solisko.
Przez szczyt Soliska prowadzi słowacki szlak graniczny.

</doc>
<doc id="2865300" url="https://pl.wikipedia.org/wiki?curid=2865300" title="Solisko (Beskid Żywiecki)">
Solisko (Beskid Żywiecki)



</doc>
<doc id="2865302" url="https://pl.wikipedia.org/wiki?curid=2865302" title="Yapp Hung Fai">
Yapp Hung Fai

Yapp Hung Fai (, ur. 21 marca 1990 w Hongkongu) – piłkarz z Hongkongu grający na pozycji bramkarza. Od 2010 roku jest zawodnikiem klubu South China AA.
Kariera klubowa.
Swoją karierę piłkarską Yapp rozpoczął w klubie Hong Kong 09. W 2007 roku został zawodnikiem Workable FC i wtedy też zadebiutował w jego barwach w First Division z Hongkongu. W 2008 roku odszedł do klubu Eastern AA, a w 2009 roku został zawodnikiem TSW Pegasus. Swój debiut w TSW zanotował 20 września 2009 w wygranym 1:0 domowym meczu z Sun Hei SC. W sezonie 2009/2010 zdobył z TSW Puchar Hongkongu.
W 2010 roku Yapp przeszedł do klubu South China AA. Zadebiutował w nim 4 września 2010 w zwycięskim 2:0 domowym meczu z Citizen AA. Wraz z South China zdobył Puchar Hongkongu i Puchar Ligi Hongkongu, oba w sezonie 2010/2011.
Kariera reprezentacyjna.
W reprezentacji Hongkongu Yapp zadebiutował 11 lutego 2010 roku w przegranym 0:3 meczu Mistrzostw Azji Wschodniej 2010 z Japonią. W swojej karierze grał też m.in. na Igrzyskach wschodnioazjatyckich 2009 (zdobył na nich złoty medal) i Igrzyskach azjatyckich 2010.

</doc>
<doc id="2865303" url="https://pl.wikipedia.org/wiki?curid=2865303" title="Zdobycie Nowego Sącza">
Zdobycie Nowego Sącza

Zdobycie Nowego Sącza – walki o Nowy Sącz oddziałów 1 Frontu Ukraińskiego z jednostkami 17 Armii Wehrmachtu prowadzone od 19 do 20 stycznia 1945 roku podczas operacji wiślańsko-odrzańskiej.
Wstęp.
2 stycznia 1945 roku wojska radzieckie w sile trzech armii (38 Armia, 1 Armia Gwardii, 18 Armia) rozpoczęły operację zachodnio-karpacką, której celem było przerwanie linii frontu ustabilizowanego od jesieni 1944 roku na linii Szczucin, Jasło, Krempna i wyparcie sił niemieckich z terenów północnych Karpat oraz Pogórza Karpackiego. W ciągu sześciu dni trwania operacji Armia Czerwona wyparła wojska niemieckie od 100 do 150 km na zachód.
Plany operacji zakładały uderzenie prawego skrzydła sił 4 Frontu Ukraińskiego gen. armii Iwana Pietrowa z rejonu Jasła w stronę Krakowa i Śląska. Pozostałe siły radzieckie miały za zadanie kierować swoje uderzenia w kierunku ogólnym na Poprad oraz Nowy Targ. Zadaniem frontu miało być zapewnienie połączenia pomiędzy uderzającym z Polski na Berlin centralnym zgrupowaniem Armii Czerwonej (1 Front Białoruski i 1 Front Ukraiński) a zgrupowaniem południowym (2 Front Ukraiński i 3 Front Ukraiński).
Na tej podstawie dowództwo 4 Frontu Ukraińskiego opracowało plan, który przewidywał użycie na kierunku krakowskim 38 Armii gen. płk. Kiryła Moskalenki w sile dziewięciu dywizji, która od północy miała ściśle współdziałać z 60 Armią gen. płk. Pawła Kuroczkina wchodzącą w skład 1 Frontu Ukraińskiego, a od południa z 1 Armią Gwardii gen. płk. Andrieja Grieczki. Przez cały czas trwania operacji, siły uderzeniowe miały być wspierane przez 8 Armię Lotniczą gen. lejt. Wasilija Żdanowa, stacjonującą na lotniskach w rejonie Krosna i Sanoka. Osiągnięcie rejonu Nowego Sącza zakładano szóstego – siódmego dnia trwania operacji.
Niemieckie przygotowania obronne.
Działania obronne na Sądecczyźnie prowadziły jednostki 17 Armii (XI Korpus Armijny SS oraz LIX Korpus Armijny) gen. piechoty Friedricha Schulza (rejon między Wisłą a Karpatami) graniczące od północy z 4 Armią Pancerną gen. wojsk panc. Fritza-Huberta Gräsera oraz na południu z Grupą Armijną Heinrici. Siły te stanowiły trzon Grupy Armii A gen. płk. Josefa Harpe (od 17 stycznia gen. płk. Ferdinanda Schörnera).
Od końca sierpnia 1944 roku (zakończenie operacji lwowsko-sandomierskiej oraz ustabilizowanie się linii frontu na wschodzie) do chwili rozpoczęcia radzieckiej ofensywy w styczniu 1945 roku na Ziemi Sądeckiej trwały intensywne prace fortyfikacyjne przed spodziewaną radziecką ofensywą zimową.
Ważnym punktem obrony była Kotlina Sądecka, gdzie pomiędzy rejonem Chełmca a Podegrodzia fortyfikacje rozbudowano etażowo – pierwsza linia złożona z dwóch do trzech transzei znajdowała się w dolinie na zachodnim brzegu Dunajca, druga linia przebiegała stokami wzgórz okalających kotlinę od zachodu. W drugiej linii znajdowały się stanowiska artylerii, panującej nad drogami wylotowymi z Nowego Sącza. Fortyfikacje posiadały system przeszkód przeciwpancernych i przeciwpiechotnych, towarzyszyły im pola minowe.
Operacja zachodnio-karpacka.
Ofensywa spod Jasła rozpoczęła się wczesnym rankiem 15 stycznia 1945 po trwającym przeszło 95 minut przygotowaniu artyleryjskim na silnie umocnione pozycje obronne armii niemieckiej. Zmasowany ogień artyleryjski osłabiając pierwszą linię obrony umożliwił natarcie pierwszym uderzeniowym jednostkom radzieckim. Niemcy za wszelką cenę usiłowali powstrzymać lub przynajmniej opóźnić tempo nacierających wojsk nieprzyjaciela. Pod naporem miażdżącej przewagi sił Armii Czerwonej, wojska niemieckie ponosząc duże straty w ludziach i sprzęcie bojowym zaczęły wycofywać się ze swych pozycji obronnych.
16 stycznia po zaciętych walkach ulicznych zajęte zostało Jasło, następnie miejscowości: Biecz, Żmigród i Zagórzany. W konsekwencji bezpośredniego zagrożenia dowództwo XI Korpusu SS przeniosło swoją kwaterę z Gorlic do Nowego Sącza. Tego samego dnia dokonano również pierwszego silnego nalotu bombowego na Nowy Sącz. O godzinie 12:50 grupa złożona z 14 samolotów IŁ-2 z 525. Pułku lotnictwa szturmowego zaatakowała stację kolejową oraz stojące na peronach składy.
17 stycznia po ciężkich walkach zostały zajęte Gorlice, Zakliczyn oraz Wojnarowa.
18 stycznia nacierające jednostki 31. Brygady pancernej Gwardii pokonawszy kilkanaście kilometrów dotarły nad Dunajec zdobywając nieuszkodzony most drogowy pod Kurowem. Most miał ważne znaczenie dla obydwu stron. Jego zdobycie ułatwiło wojskom radzieckim pokonanie trudnej przeszkody wodnej, jakim był Dunajec bez jego forsowania, a także ułatwiło szybkie przerzucenie na zachodni brzeg ciężkiego sprzętu i zaopatrzenia. Zaś dla strony niemieckiej most był dogodną drogą odwrotu dla wycofujących się jednostek niemieckich, dlatego miał on zostać wysadzony dopiero gdyby znalazł się w bezpośrednim zasięgu zbliżających się jednostek radzieckich.
Wysadzenie zamku.
18 stycznia o godz. 5.20 tuż przed wkroczeniem do miasta od północy wojsk radzieckich nad miastem rozległa się potężna eksplozja. Wybuch zgromadzonych na zamku materiałów wybuchowych spowodował całkowite jego zniszczenie wraz z sąsiadującymi z nim kamienicami. Śmierć poniosła również niemiecka załoga zamku (najprawdopodobniej dwunastu żołnierzy). Pomimo upływu blisko 71 lat od tego wydarzenia nadal trwają spory w kwestii celu, jak i sposobu wysadzenia zamku. W okresie PRL-u funkcjonowała opinia, że wysadzenie zamku miało zniszczyć materiały wybuchowe przeznaczone do późniejszego zaminowania miasta jednak ta wersja w świetle nowych faktów wydaje się mało prawdopodobna. Choć faktem jest, że zamek w czasie okupacji pełnił funkcję koszar oraz magazynu broni dla miejscowego garnizonu i oddziałów frontowych.
Wbrew obiegowej opinii miasto nie miało być bronione za wszelką cenę z uwagi na to, że wojska niemieckie wycofywały się w kierunku południowo-zachodnim, a Nowy Sącz mimo bycia głównym węzłem komunikacyjny regionu nie miał żadnego większego znaczenia strategicznego. Najprawdopodobniej jednak na terenie zamku znajdowały się materiały wybuchowe oraz amunicja przeznaczona dla oddziałów frontowych (niektóre źródła podają, że głównie składowano tam miny oraz kilkanaście sztuk granatników ppanc.). Również nie jest oczywistym kto był inicjatorem samej akcji.
Walki o Nowy Sącz.
Część grupy szybkiej 38 Armii w składzie 31 Brygady Pancernej Gwardii oraz 211 Dywizji Strzelców (67 Korpus Strzelców), wypierając wycofujące się wojska niemieckie wyszła na wschodnie i północno-wschodnie przedpola miasta. W trakcie wiązania sił niemieckich przez 31 Brygadę Gwardii, część jednostek 211 Dywizji Strzeleckiej płk. Tomiłowskiego przekroczyła Dunajec wykorzystując zajęty most pod Kurowem i uderzyła na południe wzdłuż lewego brzegu rzeki, odcinając w ten sposób możliwość wycofania się na zachód oddziałom niemieckim przebywającym w mieście. W tym samym czasie widząc zbliżające się od północy wojska radzieckie, Niemcom udało się wysadzić most drogowy na Kamienicy (obecnie most im. Sybiraków), uniemożliwiając w ten sposób przekroczenie rzeki w tym miejscu.
19 stycznia 31 bryg. pancerna oraz 241 Dywizji piechoty toczyły dalsze walki o północny skraj miasta. Prowadząc walki uliczne na przedmieściach, dochodząc do wieczora do ul. Lwowskiej w rejonie skrzyżowania z ul. Naściszowską oraz Gołąbkowic. W czasie trwania walk w mieście Niemcy zdążyli wysadzić obie przeprawy na Dunajcu. Wedle informacji zawartych w publikacji P. Sadowskiego podczas walk o Nowy Sącz zostało zniszczonych lub uszkodzonych kilka czołgów OT-34 (była to modyfikacja czołgu T-34 wyposażonego w miotacz ognia, montowany w miejsce kadłubowego karabinu maszynowego) z III batalionu 31 bryg. pancernej. Jeden z nich został zniszczony nieopodal ul. Naściszowskiej, kolejny z czołgów został uszkodzony w rejonie ulicy Kołłątaja, a po kolejnym trafieniu zapalił się powodując śmierć trzyosobowej załogi. Z działających w mieście kilku ciężkich haubic samobieżnych ISU-152 jedna z nich została rozbita nieopodal mostu nad Łubinką. Za sprawą działań piechoty wraz z czołgami udało się wyprzeć stawiające opór jednostki niemieckie za rzekę Kamienicę, zdobywając przy tym nieuszkodzony most (obecnie jest to most im. Adama Michalewskiego na ulicy Lwowskiej), którego Niemcom nie udało się wysadzić, dzięki czemu możliwe było kontynuowanie natarcia w centrum miasta gdzie Niemcy nadal stawiali opór. Jak czytamy w rozdziale
Po dwóch dniach walk (18–20 stycznia) centrum miasta zostało wyzwolone, a siły niemieckie nie mogąc stawić skutecznego oporu ok. godziny 11:00 wycofały się w kierunku St. Sącza, Podegrodzia i dalej za Krościenko. Walki w mieście ostatecznie wygasły późnym popołudniem 20 stycznia.
Wieczorem 20 stycznia o godzinie 20:00 dla uczczenia tego sukcesu 4 Frontu Ukraińskiego w Moskwie oddano 20 salw artyleryjskich z 224 dział, a Nowy Sącz został wymieniony w komunikacie wojennym. W ciągu 6 dni działań zaczepnych front przesunął się na zachód o prawie 100 km.
Bilans walk.
W świetle analizy przeprowadzonej przez P. Sadowskiego w walkach o wyzwolenie Sądecczyzny poległo blisko 320 żołnierzy radzieckich, w tym 79 na terenie miasta (niektóre źródła podają błędne zawyżone dane sięgające nawet 700 poległych) spoczywają oni w zbiorowych mogiłach na cmentarzu komunalnym przy ul. Rejtana. Natomiast straty po stronie niemieckiej są bardzo trudne do oszacowania. Przyjmuje się, że w wyniku styczniowej ofensywy śmierć poniosło ok. 300 niemieckich żołnierzy. Walki w mieście spowodowały, że Nowy Sącz należał do najbardziej zniszczonych miast Małopolski: obiekty mieszkalne, budynki użyteczności publicznej i przemysłowe zostały w 60 proc. zniszczone. W ciągu niespełna dwóch dni trwania walk od sowieckiego i niemieckiego ostrzału zginęło kilkudziesięciu sądeczan, w tym m.in. Helena Mrówka oraz Halina Szurmiakowa – harcerka, uczestniczka tajnego nauczania podczas okupacji. Również bilans całej wojny był dla Nowego Sącza bardzo niekorzystny. W 1939 roku miasto liczyło blisko 34 000 mieszkańców, a w 1946 roku niespełna 23 000.
Komendantem wojennym miasta został płk gwardii Iwan Nagatkin. Pierwszym prezydentem Nowego Sącza został przedwojenny włodarz miasta Roman Sichrawa (do kwietnia 1945 roku, jego następcą został Józef Konieczny). Dla mieszkańców miasta najgorsze było pierwsze kilkanaście miesięcy „wyzwolenia”, kiedy to przez miasto przetaczały się dziesiątki tysięcy żołnierzy radzieckich, a w mieście funkcjonowały szpitale polowe (między styczniem a listopadem 1945 w Nowym Sączu stacjonowało przeszło dwanaście jednostek szpitalnych). Jak czytamy w rozdziale „Pomnik Chwały Armii Czerwonej w Nowym Sączu – Dzieje Zakłamania” autorstwa Leszka Zakrzewskiego, który przytacza fragmenty raportów do Urzędu Wojewódzkiego przez władze miasta i powiatu:

</doc>
<doc id="2865305" url="https://pl.wikipedia.org/wiki?curid=2865305" title="Język kemi">
Język kemi

Język kemi () – wymarły na początku XIX w. język wschodniosaamski używany w okolicach Kuusamo. Był dość zróżnicowany wewnętrznie i w zależności od dialektu brzmiał bardziej podobnie do języka skolt lub do języka inari.
Modlitwa „Ojcze nasz” w języku kemi:
Äätj miin, ki lak täivest.
Paisse läos tu nammat.
Alda pootos tu väldegodde.
Läos tu taattot nou täivest, ku ädnamest.
Adde miji täb päiv miin juokpäiv laip.
Ja adde miji miin suddoit addagas, nou ku miieg addep miin velvolidäme.
Ja ale sääte miin kjäusaussi.
Mutto tjouta miin pahast.
Tälle tu li väldegodde, vuöjme ja kudne ijankaikisest.
Amen.

</doc>
<doc id="2865307" url="https://pl.wikipedia.org/wiki?curid=2865307" title="Arnett Moultrie">
Arnett Moultrie

Arnett Nathaniel Moultrie (ur. 18 listopada 1990 roku w Nowym Jorku) - amerykański zawodowy koszykarz, występujący na pozycji silnego skrzydłowego, aktualnie zawodnik Parma Basket Perm.
Karierę koszykarską rozpoczął podczas studiów na uniwersytecie Teksańskim w El Paso. Po dwóch latach studiów przeniósł się na uniwersytet Mississippi State, a rok później zgłosił się do draftu NBA 2012, w którym to został wybrany z numerem 27 przez Miami Heat.
23 lipca 2019 został zawodnikiem rosyjskiego Parma Basket Perm.

</doc>
<doc id="2865309" url="https://pl.wikipedia.org/wiki?curid=2865309" title="Pomatoschistus microps tipo">
Pomatoschistus microps tipo



</doc>
<doc id="2865312" url="https://pl.wikipedia.org/wiki?curid=2865312" title="Gobius platycephalus">
Gobius platycephalus



</doc>
<doc id="2865313" url="https://pl.wikipedia.org/wiki?curid=2865313" title="Rodanek rtęci">
Rodanek rtęci



</doc>
<doc id="2865317" url="https://pl.wikipedia.org/wiki?curid=2865317" title="Chromogobius kryzanowskii">
Chromogobius kryzanowskii



</doc>
<doc id="2865318" url="https://pl.wikipedia.org/wiki?curid=2865318" title="Gobius depressus quadrivittata">
Gobius depressus quadrivittata



</doc>
<doc id="2865319" url="https://pl.wikipedia.org/wiki?curid=2865319" title="Gobius planiceps">
Gobius planiceps



</doc>
<doc id="2865320" url="https://pl.wikipedia.org/wiki?curid=2865320" title="Gobius quadrivittatus">
Gobius quadrivittatus



</doc>
<doc id="2865321" url="https://pl.wikipedia.org/wiki?curid=2865321" title="Relictogobius kryzhanovskii">
Relictogobius kryzhanovskii



</doc>
<doc id="2865323" url="https://pl.wikipedia.org/wiki?curid=2865323" title="Jean-Pierre Bel">
Jean-Pierre Bel

Jean-Pierre Bel (ur. 30 grudnia 1951 w Lavaur) – francuski polityk i samorządowiec, od 2011 do 2014 przewodniczący Senatu.
Życiorys.
Ukończył studia prawnicze (dyplom DEA) na Uniwersytecie Tuluza I – Capitole. Zaangażował się w działalność Partii Socjalistycznej. Pełnił różne funkcje w hierarchii partyjnej i administracji lokalnej. Był merem Mijanès (1983–1995) i merem Lavelanet (2001–2008), radnym regionu Midi-Pireneje (1992–1998) i departamentu Ariège (1998–2001).
We wrześniu 1998 został wybrany w skład Senatu, ponownie wszedł do wyższej izby francuskiego parlamentu we wrześniu 2008. Od 2004 do 2011 kierował frakcją senatorską swojego ugrupowania. W 2008 był kandydatem lewicy na urząd przewodniczącego Senatu, przegrał jednak z popieranym przez prawicową większość Gérardem Larcherem. Pokonał go natomiast w kolejnym głosowaniu, gdy w 2011 lewica po raz pierwszy w okresie V Republiki uzyskała większość w Senacie. Zakończył urzędowanie w 2014, odchodząc w tym samym roku z Senatu.

</doc>
<doc id="2865325" url="https://pl.wikipedia.org/wiki?curid=2865325" title="Papieski Uniwersytet Katolicki w Peru">
Papieski Uniwersytet Katolicki w Peru

Papieski Uniwersytet Katolicki w Peru (hiszp.: "Pontificia Universidad Católica del Perú"), – założony w 1917 r. przez O. Jorge Dinthilac prywatny uniwersytet peruwiański z siedzibą w Limie. W 2012 sekretarz stanu Państwa Watykańskiego Tarcisio Bertone wydał dekret wycofujący tytuły "papieski" i "katolicki", nadane przez papieża Piusa XII, jednak uniwersytet nadal używa ich w nazwie.
Wydziały.
Oprócz wymienionych są jeszcze wydziały: Architektury, Prawa, Nauk Ścisłych, Edukacji, Medioznawstwa i inne.
Centra.
Częścią Uniwersytetu Katolickiego są: Centrum Kulturalne, Centrum Językowe, Centrum Studiów Dalekiego Wschodu, Instytut Riva Agüero i inne.
Uniwersytet w liczbach.
Uniwersytet Katolicki liczy obecnie ponad 18 tysięcy studentów. Oprócz tego jest ponad 5 tysięcy osób robiących studia podyplomowe.
Rektor.
Rektorem Uniwersytetu jest obecnie Dr. Marcial Rubio Correa.

</doc>
<doc id="2865326" url="https://pl.wikipedia.org/wiki?curid=2865326" title="Au Yeung Yiu Chung">
Au Yeung Yiu Chung

Au Yeung Yiu Chung (, ur. 11 lipca 1989 w Hongkongu) – piłkarz z Hongkongu grający na pozycji ofensywnego pomocnika. Od 2014 roku jest zawodnikiem klubu Atlético CP.
Kariera klubowa.
Swoją karierę piłkarską Au Yeung rozpoczął w klubie Hong Kong 09. W 2005 roku zadebiutował w jego barwach w First Division z Hongkongu. W 2006 roku odszedł do klubu Hong Kong 08, a w 2007 roku został zawodnikiem Workable FC, w którym występował przez rok.
W 2008 roku Au Yeung przeszedł do klubu South China AA. Wraz z South China wywalczył dwa mistrzostwa Hongkongu w sezonach 2008/2009 i 2009/2010 zdobył Puchar Hongkongu i Puchar Ligi Hongkongu, oba w sezonie 2010/2011 i Hong Kong Senior Challenge Shield w sezonie 2011/2012. W sezonie 2012/2013 ponownie został mistrzem Hongkongu. W sezonie 2013/2014 grał w Yokohama FC Hong Kong, a w 2014 przeszedł do portugalskiego Atlético CP.
Kariera reprezentacyjna.
W reprezentacji Hongkongu Au Yeung zadebiutował 19 listopada 2008 roku w wygranym 9:1 towarzyskim meczu z Makau. W swojej karierze grał m.in. na Igrzyskach wschodnioazjatyckich 2009 (zdobył na nich złoty medal), Mistrzostwach Azji Wschodniej 2010 i Igrzyskach azjatyckich 2010.

</doc>
<doc id="2865327" url="https://pl.wikipedia.org/wiki?curid=2865327" title="Benthophiloides">
Benthophiloides

Benthophiloides − rodzaj ryb z rodziny babkowatych (Gobiidae).
Występowanie.
Słodkowodne i słonawe wody zlewiska mórz Morza Czarnego, Azowskiego i Kaspijskiego 
Klasyfikacja.
Gatunki zaliczane do tego rodzaju:

</doc>
<doc id="2865328" url="https://pl.wikipedia.org/wiki?curid=2865328" title="Asra">
Asra



</doc>
<doc id="2865332" url="https://pl.wikipedia.org/wiki?curid=2865332" title="ASK Vorwärts Frankfurt (Oder)">
ASK Vorwärts Frankfurt (Oder)



</doc>
<doc id="2865333" url="https://pl.wikipedia.org/wiki?curid=2865333" title="1. FC Frankfurt">
1. FC Frankfurt

1. FC Frankfurt – niemiecki klub piłkarski z siedzibą we Frankfurcie nad Odrą.
Historia.
Początkowo siedzibą klubu był Lipsk, gdzie klub założony został w 1951 roku pod nazwą "KVP Vorwärts Leipzig" (vorwärts dosłownie oznacza naprzód). Wkrótce potem, w 1953 roku, klub przeniesiony został do Berlina i zmienił nazwę na "ZSK Vorwärts Berlin".
W następnym sezonie klub zmienił nazwę na "ASK Vorwärts Berlin" i rozpoczął całą serię sukcesów, poczynając od zwycięstwa w Pucharze NRD w 1954 roku. Następnie w latach: 1958, 1960, 1962 i 1965 klub zdobył mistrzostwo NRD. Potem nastąpiła kolejna zmiana nazwy na "FC Vorwärts Berlin". Po zmianie nazwy klub został mistrzem NRD w 1966, 1969 roku, a w roku 1970 zdobył swój drugi puchar NRD. W latach 1951-1971 klub bez przerwy grał w pierwszej lidze ("Fußball Oberliga der Demokratischen Sportbewegung").
W roku 1971 klub kolejny raz został przeniesiony – tym razem do Frankfurtu nad Odrą, gdzie zastąpił miejscowy "SG Dynamo" (klub tajnej policji Stasi). Oznaczało to zmianę nazwy na "FC Vorwärts Frankfurt". Po przenosinach, w latach 80., klub czterokrotnie występował w Pucharze UEFA (gdzie dwukrotnie wyeliminowany został przez kluby zachodnioniemieckie – Werder Brema i VfB Stuttgart). W 1983 roku Vorwärts zdobył wicemistrzostwo NRD. Klub był jednym z największych klubów sportowych w historii Niemieckiej Republiki Demokratycznej.
Wraz ze zjednoczeniem Niemiec w 1990 roku klub stracił dotychczasowe poparcie armii i popadł w tarapaty finansowe. 7 lutego 1991 roku klub pojawił się pod nową nazwą – "FC Viktoria 91 Frankfurt". Na początku lat 90. klub rozegrał kilka sezonów w trzeciej lidze niemieckiej, następnie spadł do IV ligi, a następnie do V ligi. 1 lipca 2012 roku Viktoria połączyła się z MSV Eintracht Frankfurt i zmieniono nazwę na 1. FC Frankfurt (Oder) e.V.

</doc>
<doc id="2865335" url="https://pl.wikipedia.org/wiki?curid=2865335" title="Stiepan Pietrowski">
Stiepan Pietrowski

Stiepan Pietrowski (ur. 11 grudnia 1897 w rejonie Drysny w guberni witebskiej, zm. 6 marca 1979 w Moskwie) − generał major Armii Czerwonej, generał brygady lWP.
Skończył szkołę średnią i w 1916 został wcielony do rosyjskiej armii, podczas rewolucji październikowej wstąpił do Czerwonej Gwardii, a w marcu 1918 do Armii Czerwonej. Uczestnik wojny domowej w Rosji, dwukrotnie ranny. Absolwent kursów dowódczych w Smoleńsku w sierpniu 1919, po czym został dowódcą kompanii. W 1920 skończył kursy "Wystrieł", a w 1923 Wyższe Kursy Wojenno-Pedagogiczne. W styczniu 1926 został dowódcą batalionu i szefem sztabu pułku, od końca 1931 służył w Naczelnym Komitecie Obrony ZSRR w Moskwie, gdzie był m.in. zastępcą szefa Głównego Zarządu Wyszkolenia Armii Czerwonej. Absolwent studiów w Akademii Wojskowej im. Frunze w 1935. Od stycznia 1942 szef sztabu dywizji piechoty.
Od kwietnia 1942 walczył na froncie. VII-X 1942 dowódca pułku piechoty, potem zastępca dowódcy dywizji na Froncie Centralnym, a od stycznia 1944 dowódca dywizji. W sierpniu 1944 skierowany do służby w WP jako pułkownik i dowódca 7. Dywizji Piechoty 2. Armii WP, a od września 1944 szef Oddziału Organizacyjno-Etatowego Sztabu Głównego WP. 25 maja 1945 mianowany generałem brygady WP przez Prezydium KRN. Od 1 sierpnia 1945 szef Oddziału I Organizacyjno-Mobilizacyjnego Sztabu Generalnego WP. W kwietniu 1946 zakończył służbę w WP i wrócił do ZSRR. 
Zmarł w 1979 w Moskwie, został pochowany na Cmentarzu Nowodziewiczym.
Odznaczenia.
I inne.

</doc>
<doc id="2865336" url="https://pl.wikipedia.org/wiki?curid=2865336" title="Christinna Pedersen">
Christinna Pedersen

Christinna Pedersen (ur. 12 maja 1986 w Aalborgu) – duńska badmintonistka, srebrna i brązowa medalistka igrzysk olimpijskich, wielokrotna medalistka mistrzostw świata, sześciokrotna mistrzyni Europy.
Największym jej sukcesem jest srebrny medal igrzysk olimpijskich w Rio de Janeiro w deblu.

</doc>
<doc id="2865337" url="https://pl.wikipedia.org/wiki?curid=2865337" title="Mistrzostwa Świata w Boksie 2003 – waga musza mężczyzn">
Mistrzostwa Świata w Boksie 2003 – waga musza mężczyzn

 
Waga musza mężczyzn to jedna z jedenastu męskich konkurencji bokserskich rozgrywanych podczas Mistrzostw Świata w Boksie 2003. Pojedynki w tej kategorii wagowej były toczone w dniach od 6 lipca do 12 lipca w Bangkoku.

</doc>
<doc id="2865341" url="https://pl.wikipedia.org/wiki?curid=2865341" title="Neogobius fluviatilis fluviatilis">
Neogobius fluviatilis fluviatilis



</doc>
<doc id="2865342" url="https://pl.wikipedia.org/wiki?curid=2865342" title="Gobius steveni">
Gobius steveni



</doc>
<doc id="2865343" url="https://pl.wikipedia.org/wiki?curid=2865343" title="Gobius sordidus">
Gobius sordidus



</doc>
<doc id="2865344" url="https://pl.wikipedia.org/wiki?curid=2865344" title="Gobius lacteus">
Gobius lacteus



</doc>
<doc id="2865345" url="https://pl.wikipedia.org/wiki?curid=2865345" title="Gobius fluviatilis pallasi">
Gobius fluviatilis pallasi



</doc>
<doc id="2865346" url="https://pl.wikipedia.org/wiki?curid=2865346" title="Gobius fluviatilis nigra">
Gobius fluviatilis nigra



</doc>
<doc id="2865347" url="https://pl.wikipedia.org/wiki?curid=2865347" title="Gobius fluviatilis">
Gobius fluviatilis



</doc>
<doc id="2865348" url="https://pl.wikipedia.org/wiki?curid=2865348" title="Apollonia fluviatilis">
Apollonia fluviatilis



</doc>
<doc id="2865350" url="https://pl.wikipedia.org/wiki?curid=2865350" title="Stefan Szeppe">
Stefan Szeppe

Stefan Szeppe ps. "Kajetan" (ur. 6 sierpnia 1885 w Warszawie, zm. 9 września 1977 w Pruszkowie) – wydawca, uczestnik Powstania Warszawskiego, drukarz, publicysta, działacz społeczny.
Życiorys.
Urodził się w Warszawie. Zawód zecera zdobył w Zakładach Drukarskich Wacława Maślankiewicza i S-ka w Warszawie. Następnie uczęszczał do wieczorowej Szkoły Handlowej Rocha Kowalskiego. W 1904 roku został członkiem Związku Młodzieży Polskiej. Brał udział w rozruchach w Warszawie w 1905 roku. W 1906 roku wyjechał do Sejn, gdzie prowadził drukarnię, założoną przez firmę Laukaitis i S-ka. W Sejnach szerzył kulturę polską, zakładając wraz z innymi działaczami polski teatr i polską czytelnię. Był współzałożycielem polskiej placówki handlowej „Gospodarz“ w Sejnach. 
W latach 1919-1920 wyjechał do Wilna, gdzie prowadził drukarnię księdza Rutkowskiego. Tu założył wydawnictwo Bociąg-Szeppe, wydając serie polskich pocztówek o treściach patriotycznych i katolickich. W latach 1919-1920 pracował na wileńskiej prowincji, będąc, po skończeniu kursów, nauczycielem polskiej szkoły w majątku Landwarowo, dzisiaj Lentvaris, koło Trok. 
W 1920 roku został skierowany, rozkazem Naczelnego Dowództwa Wojska Polskiego – Oddział II w Wilnie, do Warszawy, gdzie pracował w drukarni „Artystyczna” na potrzeby wojska. W 1920 roku osiedlił się w Pruszkowie. W latach 1923-1939 działał w Polskim Stronnictwie Chrześcijańskiej Demokracji wraz z Józefem Kwasiborskim. W latach 1928–1930 był wydawcą „Głosu Pruszkowa”, a w latach 1930-32 wydawał pismo „Echa Podmiejskie”. W tym czasie rozwinął działalność publicystyczną, pisząc artykuły do miejscowej prasy. W 1936 roku założył w Warszawie własną drukarnię „Estetyczna”, przy ulicy Kruczej 22. W latach 1939–1944 wstąpił do Armii Krajowej przyjmując pseudonim "Kajetan". W tym czasie drukował prasę konspiracyjną i zajmował się fałszerstwem dokumentów różnego typu na niekorzyść okupanta. Przechowywał Żydów. Podczas Powstania Warszawskiego drukował prasę i inne druki na potrzeby powstańców. Po wojnie odbudował z gruzów drukarnię, którą stracił w 1952 roku w wyniku przeprowadzanej nacjonalizacji. Pracował dalej, do 78 roku życia, w branży drukarskiej, zajmując się jednocześnie publicystyką, pisząc artykuły do „Stolicy”, ”Żyjmy dłużej” i do „Przewodnika Katolickiego”. Po zakończeniu działalności zawodowej został opiekunem społecznym miasta Pruszków. Zmarł w Pruszkowie w 1977 roku w wieku 92 lat.

</doc>
<doc id="2865353" url="https://pl.wikipedia.org/wiki?curid=2865353" title="Zdzisław Pietrucha">
Zdzisław Pietrucha

Zdzisław Pietrucha (ur. 25 kwietnia 1928 w Woli Aleksandra, zm. 21 grudnia 1996 w Warszawie) – generał brygady WP.
Życiorys.
Syn Stanisława (1901-1977), rolnika i Stefanii z Chodkowskich (1909-1944), zastrzelonej przez Niemców. Do wybuchu wojny 1939 uczył się w szkole podstawowej w Legionowie, w 1944 skończył tajne gimnazjum w Warszawie. Od jesieni 1944 do stycznia 1945 w obozie pracy przymusowej przy budowie umocnień na zachodnim Mazowszu, skąd zbiegł. Po wojnie zgłosił się do wojsk lotniczych WP, jednak nie został przyjęty ze względów zdrowotnych. W latach 1946-1947 uczył się w Technicznej Szkole Lotniczej w Warszawie, później został mechanikiem (w stopniu starszego sierżanta podchorążego) w 2. Pułku Lotnictwa Myśliwskiego w Krakowie. Od sierpnia 1948 starszy mechanik, od lutego 1949 technik klucza lotniczego, od lipca 1949 w stopniu chorążego. Od 25 XI 1950 starszy technik eskadry w 2. Pułku Lotnictwa Myśliwskiego, a od stycznia 1951 w 1 Pułku Lotnictwa Myśliwskiego „Warszawa”. Od stycznia 1952 inżynier eksploatacji, a od maja 1952 pomocnik dowódcy pułku do spraw eksploatacji - starszy inżynier pułku. W 1952 zdał maturę w Technikum Mechanicznym w Warszawie. Od maja 1953 starszy inżynier Wydziału Lotnictwa Myśliwskiego Zarządu Inżynieryjno-Lotniczego w Dowództwie Wojsk Lotniczych w Poznaniu. W latach 1954-1959 studiował na Fakultecie Wojsk Lotniczych Wojskowej Akademii Technicznej. Studia ukończył 7 października 1959 z dyplomem inżyniera -mechanika. Po ukończeniu studiów został starszym inżynierem lotnictwa myśliwskiego Wydziału Eksploatacji Samolotów i Silników Zarządu Inżynieryjno-Lotniczego Dowództwa Wojsk Lotniczych i Obrony Przeciwlotniczej Obszaru Kraju, a w lipcu 1960 objął stanowisko starszego inżyniera lotnictwa myśliwsko-szturmowego Wydziału Eksploatacji Samolotów i Silników Oddziału Eksploatacji i Remontu Polowego Zarządu Inżynieryjno-Lotniczego Dowództwa Wojsk Lotniczych i Obrony Przeciwlotniczej Obszaru Kraju w Warszawie. Od 4 lipca 1962 szef Oddziału Inżynieryjno-Lotniczego - główny inżynier Szefostwa Lotnictwa OPK w Dowództwie Wojsk Obrony Powietrznej Kraju w Warszawie. Po zmianie etatu, od lipca 1972 główny inżynier Szefostwa Lotnictwa OPK. Od lutego 1973 zastępca szefa Techniki Lotniczej w Głównym Inspektoracie Techniki WP. W 1973 ukończył Kurs Zastosowania Matematyki Wyższej w Instytucie Matematyki Polskiej Akademii Nauk oraz kurs specjalistyczny w Instytucie Technicznym Wojsk Lotniczych, a w 1975 Kurs Operacyjno-Strategiczny w Wojskowej Akademii Sztabu Generalnego Sił Zbrojnych ZSRR im. Klimenta J. Woroszyłowa w Moskwie. Od sierpnia 1979 był zastępcą dowódcy Wojsk Lotniczych ds. techniki i zaopatrzenia w Poznaniu. Na mocy uchwały Rady Państwa PRL z 9 października 1980 otrzymał nominację na stopień generała brygady; nominację wręczył mu 11 października 1980 w Belwederze przewodniczący Rady Państwa PRL prof. Henryk Jabłoński. Od października 1987 do października 1991 był szefem Wojskowych Przedsiębiorstw Remontowo-Produkcyjnych Głównego Inspektoratu Techniki WP. W lipcu 1991 pożegnany przez ministra obrony narodowej wiceadmirała Piotra Kołodziejczyka w związku z zakończeniem zawodowej służby wojskowej i przeniesiony w stan spoczynku 10 czerwca 1992.
W styczniu 1995 ukończył kurs przygotowawczy dla członków rad nadzorczych w jednoosobowych spółkach skarbu państwa i został powołany do Rady Nadzorczej WSK PZL - Warszawa II. Od 1961 był członkiem Naczelnej Organizacji Technicznej. Jako główny inżynier lotnictwa Wojsk Obrony Powietrznej Kraju i zastępca dowódcy Wojsk Lotniczych ds. techniki i zaopatrzenia kierował od strony inżynieryjno-lotniczej i materiałowo-technicznej wprowadzaniem na wyposażenie sił zbrojnych nowych typów samolotów i śmigłowców.
Pochowany 3 stycznia 1997 na cmentarzu Powązki Wojskowe w Warszawie (kwatera FII-dod.-7). W pogrzebie uczestniczyli przedstawiciele dowództwa Wojsk Lotniczych i Obrony Powietrznej z dowódcą tych wojsk gen. dyw. pil. Kazimierzem Dziokiem na czele. W imieniu kierownictwa MON zmarłego pożegnał zastępca dowódcy WLOP - szef logistyki WLOP gen. bryg. Roman Iwaszkiewicz.
Odznaczenia.
I inne.
Życie prywatne.
Mieszkał w Warszawie. Od 1956 żonaty z Marią z domu Andrykowską. Miał dwóch synów.

</doc>
<doc id="2865355" url="https://pl.wikipedia.org/wiki?curid=2865355" title="HMS D2">
HMS D2

HMS D2 – brytyjski okręt podwodny typu D. Zbudowany w latach 1907–1908 w Vickers, Barrow-in-Furness, gdzie okręt został wodowany 25 maja 1908 roku. Rozpoczął służbę w Royal Navy 29 marca 1911 roku. Pierwszym dowódcą został Lt. Max Horton. 
W 1914 roku D2 stacjonował w Portsmouth przydzielony do Drugiej Flotylli Okrętów Podwodnych ("2nd Submarine Flotilla") pod dowództwem Lt. Cdr. Arthura G. Jamesona. 
28 sierpnia 1914 roku pod dowództwem Lt. Cdr. A. G. Jamesona okręt brał udział w pierwszej bitwie koło Helgolandu. 23 listopada dowódca A. G. Jameson, został zmyty z pokładu i utonął. 24 listopada nowym dowódcą został Lt. Cdr. C. Head.
25 listopada 1914 roku okręt został zatopiony przez niemiecką łódź patrolową w okolicach Borkum. Nikt z załogi nie przeżył.

</doc>
<doc id="2865356" url="https://pl.wikipedia.org/wiki?curid=2865356" title="Akademia wampirów">
Akademia wampirów

Akademia wampirów – amerykański cykl powieści dla młodzieży Richelle Mead, składający się z sześciu tomów. Książki z serii ukazały się nakładem wydawnictwa Nasza księgarnia. Tłumaczone były przez Monikę Gajdzińską. W 2014 powstał film na podstawie pierwszej części serii pod tym samym tytułem.
Fabuła.
Rosemarie Hathaway jest pół-człowiekiem i pół-wampirzycą (dhampirzycą), której zadaniem jest ochrona dobrych wampirów – Morojów przed złymi Strzygami. Od urodzenia uczy się zasad walki w szanowanej i szczycącej się pradawną historią szkole dla wampirów i dhampirów – w Akademii Świętego Vladimira. Najlepsza przyjaciółka Rose, a zarazem ostatnia dziedziczka rodu – Vasylissa "Lissa" Dragomir przeżyła śmierć rodziców i starszego brata (w wypadku samochodowym), a teraz grozi jej śmiertelne niebezpieczeństwo. Na dodatek dziewczyny poznają wybitnego nauczyciela walki Dimitri Bielikova, który jest w połowie wampirem.

</doc>
<doc id="2865357" url="https://pl.wikipedia.org/wiki?curid=2865357" title="Kościół św. Urszuli w Kowalu">
Kościół św. Urszuli w Kowalu

Kościół Świętej Urszuli w Kowalu – rzymskokatolicki kościół parafialny w Kowalu, w powiecie włocławskim, w województwie kujawsko-pomorskim. Należy do dekanatu kowalskiego. Mieści się przy ulicy Kazimierza Wielkiego.
Historia i architektura.
Został zbudowany w latach 1604–1608 z fundacji biskupa Piotra Tylickiego. Rozbudowany w XIX wieku. Jest to budowla późnorenesansowa z przekształceniami klasycystycznymi i bezstylowymi. Składa się z trójprzęsłowego korpusu z parą ośmiobocznych kaplic. Przy półokrągłym zamkniętym gotyckim prezbiterium od strony północnej mieści się stara zakrystia z XIV wieku z lożą kolatorską na piętrze. Kwadratowa wieża, obniżona na skutek uderzenia pioruna jest zwieńczona hełmem z 1827 roku. Wyposażenie świątyni głównie późnobarokowe z XVIII stulecia (ołtarz główny) i neorenesansowe. Marmurowe epitafia z początku XVII wieku. Renesansowy portal jest ozdobiony herbem fundatora. Tablicę pamiątkową ufundowali mieszkańcy miasta w 1910 roku dla uczczenia sześćsetnej rocznicy urodzin Kazimierza III Wielkiego. 
W 1997 roku zainstalowano iluminację na kościele, która uczyniła go widocznym z daleka także w nocy. Podczas urzędowania proboszcza Piotra Głowackiego, który objął parafię w Kowalu w sierpniu 2003 roku, świątynia została gruntownie odnowiona poprzez założenie nowych tynków, nowego pokrycia dachu i wieży kościelnej. Prace wokół świątyni zostały wykonane dzięki staraniom proboszcza, jak i przy wsparciu parafian oraz w części władz miejskich.

</doc>
<doc id="2865359" url="https://pl.wikipedia.org/wiki?curid=2865359" title="Joachim Fischer Nielsen">
Joachim Fischer Nielsen

Joachim Fischer (ur. 23 listopada 1978 w Kopenhadze) – duński badmintonista, brązowy medalista olimpijski w grze mieszanej. W grze mieszanej występuje w z nim w parze Christinna Pedersen.
Największym jego sukcesem jest brązowy medal igrzysk olimpijskich w Londynie w grze mieszanej.

</doc>
<doc id="2865360" url="https://pl.wikipedia.org/wiki?curid=2865360" title="Kazimierz Ciesielski">
Kazimierz Ciesielski

Kazimierz Ciesielski (ur. 3 lutego 1882 we Lwowie, zm. 16 marca 1935 tamże) − nauczyciel, chemik, specjalista w zakresie garbarstwa,
Życiorys.
Urodził się w rodzinie inteligenckiej. Syn prof. uniwersytetu lwowskiego, botanika i pszczelarza Teofila (1847-1916) i z Kazimiery z Zawrowskich. Ukończył szkołę powszechną i gimnazjum we Lwowie. Następnie w latach 1900-1904 studiował chemię na Uniwersytecie Lwowskim, gdzie 29 listopada 1904 uzyskał stopień doktora na podstawie rozprawy: O "kilku pochodnych cjanku p-ksylolu". Po ukończeniu studiów pracował w Zakładzie Chemii uniwersytetu pod kierunkiem prof. Bronisława Radziszewskiego jako asystent (1905-1907). W latach 1907-1922 pracował jako nauczyciel w szkołach średnich Lwowa i Trembowli. We Lwowie uczył w I Szkole Realnej, w Prywatnym Gimnazjum Zofii Strzałkowskiej. Członek Towarzystwa Gimnastycznego "Sokół" we Lwowie.
Podczas I wojny światowej, po zajęciu Lwowa przez Rosjan zaangażowany był w organizację i kierownictwo ośrodków przemysłowych w zaborze rosyjskim. W 1919 dyrektor Krajowego Związku Przemysłowego. Był także kierownikiem technicznym fabryki obuwia "Gafota" we Lwowie. W latach 1922-1935 profesor Wyższej Szkoły Handlu Zagranicznego we Lwowie, przez pewien czas prorektor (1930-1931) rektor tej uczelni (1931-1932).
Pochowany na Cmentarzu Łyczakowskim we Lwowie.

</doc>
<doc id="2865362" url="https://pl.wikipedia.org/wiki?curid=2865362" title="Buszmen">
Buszmen



</doc>
<doc id="2865364" url="https://pl.wikipedia.org/wiki?curid=2865364" title="Dolichocefalia">
Dolichocefalia

Dolichocefalia, długogłowie (gr. "dolichós" długi + "kephalḗ" głowa) – termin antropometryczny, cecha anatomiczna głowy (lub czaszki) zwierząt, charakteryzująca się wskaźnikiem głowowym w zakresie 60–76. Głowa takiego zwierzęcia ma o wiele większy wymiar przednio-tylny niż boczny.
Wśród zwierząt dolichocefalią charakteryzują się np. charty borzoje. Wśród ludzi czaszka dolichocefaliczna jest obecnie charakterystyczna zwłaszcza dla Buszmenów i rdzennych Australijczyków.
Choroba.
Nazwą tą określa się również wrodzone zaburzenie budowy czaszki. Występuje m.in. w takich chorobach i zespołach jak:

</doc>
<doc id="2865365" url="https://pl.wikipedia.org/wiki?curid=2865365" title="Czaszka dolichocefaliczna">
Czaszka dolichocefaliczna



</doc>
<doc id="2865367" url="https://pl.wikipedia.org/wiki?curid=2865367" title="Dylan Walczyk">
Dylan Walczyk

Dylan Walczyk (ur. 25 czerwca 1993 w Rochester) – amerykański narciarz dowolny, specjalizujący się w jeździe po muldach.
W zawodach Pucharu Świata zadebiutował 18 marca 2012 roku w Megeve, gdzie zajął 20. miejsce w muldach podwójnych. Tym samym już w debiucie zdobył pierwsze pucharowe punkty. Na podium zawodów tego cyklu pierwszy raz stanął 17 stycznia 2013 roku Lake Placid, kończąc rywalizację w jeździe po muldach na trzeciej pozycji. Wyprzedzili go jedynie Kanadyjczyk Mikaël Kingsbury i kolejny reprezentant USA - Patrick Deneen. W sezonie 2020/2021 zajął dziesiąte miejsce w klasyfikacji generalnej. W 2022 roku wystąpił na igrzyskach olimpijskich w Pekinie, gdzie zajął 16. miejsce. Był też między innymi ósmy w jeździe po muldach i szesnasty w muldach podwójnych na mistrzostwach świata w Deer Valley w 2019 roku.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja jazdy po muldach jest jednocześnie klasyfikacją generalną.

</doc>
<doc id="2865372" url="https://pl.wikipedia.org/wiki?curid=2865372" title="Kazimierz Cytowicz">
Kazimierz Cytowicz

Kazimierz Cytowicz (ps. "Antoni Chrustowski", ur. 5 sierpnia 1841 w Podubisiu, zm. 4 kwietnia 1930 w Wilnie) – polski ziemianin, oficer wojska rosyjskiego, powstaniec styczniowy.
Życiorys.
Syn Stanisława Cytowicza i Wincenty z Merchelewskich, miał trzy siostry (Stefanię zamężną Griniewicz, Stanisławę zamężną Lewoniewską i Wincentę/Wincentynę) i trzech braci (Leopolda, Benedykta i Zygmunta). Ponieważ był synem powstańca listopadowego, objął go dekret carski i w 1855 przymusowo wcielono go do II korpusu kadetów w Sankt Petersburgu. Korpus ukończył w 1862 roku, przydzielono go wówczas do gwardyjskiej i grenadierskiej artyleryjskiej 3 brygady w Sankt Petersburgu w randze podporucznika (14 czerwca 1862). Po wybuchu powstania styczniowego wziął urlop i zaciągnął się do partii Jakuba Gieysztora. Przydzielono go do grupy kierowanej przez brata, Zygmunta Cytowicza. Po klęsce pod Cytowianami, w której zginął jego brat, przybrał nazwisko Antoniego Chrustowskiego i przeszedł do partii Jabłonowskiego. 16 kwietnia 1863 (inne źródła podają błędne daty 27 kwietnia i 15 kwietnia) w potyczce pod Szakwiciami został ciężko ranny i trafił do niewoli rosyjskiej. Odniesione rany głowy wywołały u niego, jak uważa się współcześnie, zespół katatoniczny. W tym stanie był najpierw osadzony w więzieniu w Taurogach, a potem w szpitalu wojskowym w Rosieniach i, od 7 lipca 1864, w szpitalu wojskowym przy więzieniu nr 1 w Kownie. 31 lipca został przeniesiony do szpitala miejskiego w Kownie. Tam opisywany był jako „skrajnie wychudzony, blady, z odleżynami na tylnych częściach ciała (...) objawy wskazują na daleko posunięte organiczne uszkodzenie mózgu”. Na polecenie generała Murawiewa, przekonanego o symulacji aresztanta, zwołano konsylium z udziałem zaproszonego konsultanta Augusta Burowa z Królewca.
13 lipca 1865 roku jego stan poprawił się na tyle, że podał swoją prawdziwą tożsamość. Został oddany pod sąd wojenny i w dniu 25 czerwca 1866 skazany na rozstrzelanie i utratę majątku. Po uwzględnieniu ekspertyzy lekarskiej specjalnej komisji, w skład której wchodzili Jan Baliński, Iwan Sieczenow, Siergiej Botkin, Pawieł Zabłocki-Diesjatowski i Władimir Ekk, wyrok zamieniono na bezterminowe zesłanie i roboty katorżnicze. Cytowicz został wysłany do nerczyńskich kopalni złota. W 1874 roku zwolniony od ciężkich robót, prawo powrotu do kraju przyznano mu dopiero w 1880 roku. Z powodu trudności finansowych wielokrotnie zmieniał pracę, m.in. zatrudnił się w fabrykach Malcewskich, w żegludze na Wołdze, w kolejach w Moskwie i Niżnim Nowogrodzie.
Przypadek Cytowicza został opisany w literaturze medycznej przez Chołodkowskiego i opublikowany w czasopiśmie „Archiw sudebnoj mediciny i obszczestwennoj gigieny” w 1866 roku
Ożenił się z Adelą z Łopattów (1864–1924) i osiadł w Wilnie. Miał syna i córkę. Pracował jako urzędnik w Wileńskim Banku Ziemskim. Był wiceprezesem, a potem członkiem komisji rewizyjnej Stowarzyszenia Weteranów Kresowych w Wilnie. Zmarł 3 kwietnia 1930 roku i został pochowany 5 kwietnia na cmentarzu na Rossie. Trzykrotnie odznaczony trzykrotnie Krzyżem Walecznych, za udział w powstaniu styczniowym został odznaczony Krzyżem Niepodległości z Mieczami.

</doc>
<doc id="2865374" url="https://pl.wikipedia.org/wiki?curid=2865374" title="Carsten Mogensen">
Carsten Mogensen

Carsten Mogensen (ur. 24 lipca 1983 w Roskilde) – duński badmintonista, srebrny medalista olimpijski w grze podwójnej. W grze podwójnej występuje w parze z Mathiasem Boe.
Największym jego sukcesem jest srebrny medal igrzysk olimpijskich w Londynie w grze podwójnej.

</doc>
<doc id="2865375" url="https://pl.wikipedia.org/wiki?curid=2865375" title="Antoni Chrustowski">
Antoni Chrustowski



</doc>
<doc id="2865376" url="https://pl.wikipedia.org/wiki?curid=2865376" title="David Morris (narciarz dowolny)">
David Morris (narciarz dowolny)

David John Morris (ur. 31 sierpnia 1984 w Carlton) − australijski narciarz dowolny, specjalizujący się w skokach akrobatycznych. W 2014 roku wywalczył srebrny medal podczas igrzysk olimpijskich w Soczi, gdzie przegrał tylko z Antonem Kusznirem z Białorusi. Zdobył ponadto brązowy medal na mistrzostwach świata w Sierra Nevada w 2017 roku, plasując się za Jonathonem Lillisem z USA i Chińczykiem Qi Guangpu. Był też między innymi piąty na rozgrywanych cztery lata wcześniej mistrzostwach świata w Voss. Najlepsze wyniki w Pucharze Świata osiągnął w sezonie 2012/2013, kiedy to zajął dziewiąte miejsce w klasyfikacji generalnej i w klasyfikacji skoków akrobatycznych zajął drugie miejsce.

</doc>
<doc id="2865378" url="https://pl.wikipedia.org/wiki?curid=2865378" title="Mathias Boe">
Mathias Boe

Mathias Boe (ur. 11 lipca 1980 w Roskilde) – duński badmintonista, srebrny medalista olimpijski w grze podwójnej. W grze podwójnej występuje w parze z Carstenem Mogensenem.
Największym jego sukcesem jest srebrny medal igrzysk olimpijskich w Londynie w grze podwójnej.

</doc>
<doc id="2865380" url="https://pl.wikipedia.org/wiki?curid=2865380" title="The Lion King (gra komputerowa)">
The Lion King (gra komputerowa)

The Lion King – komputerowa gra platformowa oparta na disnejowskim filmie animowanym "Król Lew", wydana przez Virgin Interactive w 1994 roku. Gracz wciela się w niej w lwa Simbę, którego zadaniem jest pokonanie wuja Skazy, uzurpatora tronu królewskiego.
Rozgrywka.
Jest to typowa gra platformowa. Bohater, którym steruje gracz, może skakać, wspinać się, przeskakiwać z platformy na platformę itp. Wyjątkiem jest poziom „The Stampede”, gdzie bohater biegnie w stronę kamery, uciekając przed stadem antylop. W lewym górnym rogu ekranu znajduje się pasek ryku, który musi być napełniony, aby gracz mógł aktywować ryk zwiększający sprawność bohatera. W prawym górnym rogu położony jest pasek zdrowia, który w momencie osiągnięcia pułapu zera oznacza utratę życia. Utracone zdrowie można odzyskać poprzez zbieranie robaków. Gracz na poziomie trudności difficult ma do dyspozycji jedno życie, na poziomie medium 3 życia, a na poziomie easy 9 żyć. Maksymalnie gracz może posiadać 9 żyć.
W głównych poziomach gracz steruje Simbą, a w bonusowych Timonem i Pumbą.

</doc>
<doc id="2865386" url="https://pl.wikipedia.org/wiki?curid=2865386" title="Wołodymyr Kisielow">
Wołodymyr Kisielow



</doc>
<doc id="2865391" url="https://pl.wikipedia.org/wiki?curid=2865391" title="Bominaco">
Bominaco

Bominaco – miejscowość we Włoszech, w regionie Abruzja, w prowincji L’Aquila. Leży w Apeninach Środkowych, na południe od masywu Gran Sasso, na wysokości 1000 m n.p.m.
Według danych na rok 2010 miejscowość zamieszkiwało 85 osób.

</doc>
<doc id="2865392" url="https://pl.wikipedia.org/wiki?curid=2865392" title="HMS D3">
HMS D3

HMS D3 – brytyjski okręt podwodny typu D. Zbudowany w roku 1910 w Vickers, Barrow-in-Furness, gdzie okręt został wodowany 17 października 1910 roku. Rozpoczął służbę w Royal Navy 20 sierpnia 1911 roku. Pierwszym dowódcą został Lt. Cdr. Edward Courtney Boyle, który był dowódcą do grudnia 1914 roku. 
W 1914 roku D3 stacjonował w Harwitch przydzielony do Ósmej Flotylli Okrętów Podwodnych ("8th Submarine Flotilla") pod dowództwem Lt. Cdr. Edwarda Courtney Boylea. 
28 sierpnia 1914 roku pod dowództwem Boyla okręt wraz z HMS D2, HMS D8, HMS E5, HMS E7 brał udział w pierwszej bitwie koło Helgolandu. 
12 marca 1918 roku okręt pod dowództwem kanadyjskiego kapitana Williama Maitland-Dougalla został zbombardowany i zatopiony przez francuski sterowiec AT-0 w okolicach Fécamp. Nikt z załogi nie przeżył.

</doc>
<doc id="2865395" url="https://pl.wikipedia.org/wiki?curid=2865395" title="Język yalë">
Język yalë

Język yalë (a. yadë), także nagatman (a. nagatiman) − język izolowany używany w prowincji Sandaun w Papui-Nowej Gwinei. Liczba użytkowników w 1991 roku wynosiła ok. 600 osób.
Istnieją pewne nieopublikowane materiały nt. tego języka, opracowane przez badaczy z Summer Institute of Linguistics. Na poziomie typologii wykazuje podobieństwa do języka busa. Wielu użytkowników busa zna również yalë.

</doc>
<doc id="2865398" url="https://pl.wikipedia.org/wiki?curid=2865398" title="Andrzej Rembalski">
Andrzej Rembalski

Andrzej Rembalski (ur. 22 marca 1931 w Warszawie, zm. 27 października 1987 tamże) − generał brygady LWP.
Życiorys.
W 1945 skończył szkołę podstawową w Piastowie, a w 1952 technikum kolejowe w Warszawie uzyskując tytuł technika elektryka kolejowego. W latach 1952-1956 studiował na Fakultecie Radiotechnicznym Wojskowej Akademii Technicznej im. Jarosława Dąbrowskiego w Warszawie. Od 1952 był dowódcą plutonu podchorążych. Podczas studiów został promowany do stopnia chorążego. Po ukończeniu studiów we wrześniu 1956 został inżynierem radiolokacji i porucznikiem. Kierował sekcją techniczną 6. Samodzielnego Batalionu Radiotechnicznego, a 31 sierpnia 1957 został zastępcą dowódcy batalionu ds. radiolokacji. W 1960 skończył Oficerską Szkołę Radiotechniczną im. kpt. Sylwestra Bartosika w Jeleniej Górze, a od marca 1961 służył w dowództwie 1. Korpusu Obrony Przeciwlotniczej Obszaru Kraju (od 1962 1 Korpus Obrony Powietrznej Kraju), gdzie był starszym pomocnikiem szefa Wydziału Radiotechnicznego, a od kwietnia 1964 kierował Wydziałem Technicznym i Eksploatacji Szefostwa Wojsk Radiotechnicznych jako Główny Inżynier Wojsk Radiotechnicznych. Od grudnia 1969 był Głównym Inżynierem Wojsk Radiotechnicznych w Szefostwie Wojsk Radiotechnicznych Dowództwa Wojsk Obrony Powietrznej Kraju. W 1971 ukończył Od lutego 1971 dowodził 2. Pułkiem Radiotechnicznym, a we wrześniu 1972 został szefem Wojsk Radiotechnicznych Wojsk Obrony Powietrznej Kraju. 4 października 1979 uchwałą Rady Państwa mianowany generałem brygady; nominację wręczył mu w Belwederze 12 października 1979 przewodniczący Rady Państwa PRL Henryk Jabłoński w obecności I sekretarza Komitetu Centralnego PZPR Edwarda Gierka i ministra obrony narodowej gen. armii Wojciecha Jaruzelskiego. Od grudnia 1981 zastępca dowódcy WOPK ds. techniki i zaopatrzenia.
Należał do grupy pierwszych oficerów, którzy uzyskali specjalność inżynierów radiolokacji i tworzyli Wojska Radiotechniczne w latach 50. i 60. XX wieku.
Został pochowany na Cmentarzu Wojskowym Powązkach (kwatera B4-7-19), w pogrzebie udział wziął minister obrony narodowej gen. armii Florian Siwicki. W imieniu żołnierzy WP Zmarłego pożegnał dowódca WOPK gen. dyw. Longin Łozowicki.
Życie prywatne.
Był synem Stanisława (1904-1973) i Marii z Dąbrowskich (ur. 1903). Mieszkał w Warszawie. Od 1955 żonaty z Danutą Anną z domu Czajkowską. Małżeństwo miało córkę.
Odznaczenia.
i inne.

</doc>
<doc id="2865399" url="https://pl.wikipedia.org/wiki?curid=2865399" title="Piękne dziewczyny">
Piękne dziewczyny

Piękne dziewczyny (ang. "Beautiful Girls") – amerykański film obyczajowy z 1996 roku.
Opis fabuły.
Tommy, Paul i Michael są przyjaciółmi od czasów szkolnych. Wszyscy mieszkają w małym miasteczku w USA, gdzie dorastali. Nadal często spotykają się razem. Ich rozmowy dotyczą głównie kobiet. Tommy zwierza się przyjaciołom z uczucia do Darian, która poślubiła innego mężczyznę, a teraz powróciła do miasteczka. Paul wyznaje, że fascynują go modelki i nie może sobie ułożyć życia ze swoją dziewczyną o przeciętnym wyglądzie. Michael, jedyny, który ma rodzinę, nie może doczekać się, kiedy jego najserdeczniejszy przyjaciel, Willy, przyjedzie na zjazd absolwentów szkoły.

</doc>
<doc id="2865402" url="https://pl.wikipedia.org/wiki?curid=2865402" title="Rafael Esteve Vilella">
Rafael Esteve Vilella

Rafael Esteve Vilella (ur. 1 lipca 1772 w Walencji, zm. 1847 w Madrycie) – hiszpański rytownik pochodzący z Walencji i związany z dworem Karola IV.
Pochodził z rodziny o wielopokoleniowych tradycjach artystycznych. Jego ojciec i pierwszy nauczyciel José Esteve Bonet był rzeźbiarzem, a kuzyn ojca Agustín Esteve był nadwornym malarzem Karola III.
W wieku 13 lat wstąpił do Królewskiej Akademii Sztuk Pięknych San Carlos w Walencji. Następnie przeniósł się do Madrytu, gdzie jego nauczycielem był Manuel Monfort. Otrzymał stypendium na studia na stołecznej Królewskiej Akademii Sztuk Pięknych św. Ferdynanda. Drugim stypendystą został Vicente López Portaña, również z Walencji.
W czasie panowania Karola IV współpracował z "Real Calcografía". W 1799 roku wykonał ryciny do zamówionego przez królową Marię Ludwikę zbioru "Guía de Forasteros". W tym samym roku został mianowany nadwornym rytownikiem zatępując Manuela Salvadora Carmonę. W czasie wojny wyzwoleńczej toczonej przeciwko Napoleonowi w latach 1807-1814 mieszkał w Kadyksie. Po zakończeniu wojny i powrocie Ferdynanda VII na tron Hiszpanii wyjechał na dalsze studia do Francji i Włoch.
Wykonał serię rycin "Architektoniczna podróż po Hiszpanii" przedstawiającą krajowe zabytki oraz ryciny do jednej z edycji "Don Kichota". Wykonał także portrety piórkiem przedstawiające Karola IV, królową Marię Krystynę Sycylijską i Kolumba. Sportretował także swojego przyjaciela Francisca Goyę, który w 1815 roku namalował jego olejny portret, obecnie w zbiorach Muzeum Sztuk Pięknych w Walencji.
W 1839 roku zdobył złoty medal na międzynarodowej wystawie w Paryżu za rycinę będącą reprodukcją obrazu Murilla pt. "Las aguas de Moisés". Oryginał znajdował się w "Hospital de la Caridad" w Sewilli. Praca nad ryciną zajęła mu w sumie 12 lat; wyczerpała go fizycznie i psychicznie.
Otrzymał Order Karola III, był dyrektorem "Calcografía Nacional", honorowym dyrektorem Akademii San Carlos, członkiem Akademii św. Ferdynanda oraz współpracował z Akademią w Paryżu.

</doc>
<doc id="2865405" url="https://pl.wikipedia.org/wiki?curid=2865405" title="Aleksander Dąbrowski (1870-1928)">
Aleksander Dąbrowski (1870-1928)



</doc>
<doc id="2865410" url="https://pl.wikipedia.org/wiki?curid=2865410" title="Kościół św. Mikołaja w Kowalewie Pomorskim">
Kościół św. Mikołaja w Kowalewie Pomorskim

Kościół Świętego Mikołaja w Kowalewie Pomorskim – rzymskokatolicki kościół parafialny w Kowalewie Pomorskim, w powiecie golubsko-dobrzyńskim, w województwie kujawsko-pomorskim. Należy do dekanatu Kowalewo Pomorskie. Mieści się przy Placu 700-lecia.
Historia i architektura.
Świątynia została wybudowana w XIV–XV stuleciu, przebudowana na przełomie XVII i XVIII wieku (gruntownie została odnowiona i wewnątrz zbarokizowana, otrzymała kaplicę od strony południowej i wieżyczkę drewnianą na szczycie zachodnim). Około 1900 roku zostało przebudowane i zmienione na neogotyckie zakończenie szczytu wschodniego, a od strony północnej została przedłużona stara zakrystia. Jest to niewielki (około 13 na 37 metrów), jednonawowy kościół, nie posiadający wydzielonego w bryle prezbiterium. Wnętrze świątyni to jedna sala, nakryta drewnianym płaskim stropem. Wyposażenie kościoła barokowe (m.in. ołtarz główny z 1700 roku, obraz św. Mikołaja z XVIII wieku, boczne ołtarze pochodzące z dawnego kościoła Dominikanów św. Mikołaja w Toruniu oraz baldachim z około 1700 roku). W polu środkowym ołtarza głównego mieści się rzeźba Matki Bożej z Dzieciątkiem, gotycka z około 1400 roku. Między czwartym a piątym przęsłem jest umieszczony łuk tęczowy zaakcentowany belką o falistym przekroju, podtrzymującą krucyfiks i rzeźby ośmiu adorujących aniołków. Łuk również pochodzi z dawnego toruńskiego kościoła podominikańskiego. We wnętrzu budowli można zobaczyć również płyty nagrobne Plemieckich - proboszczów świątyni, kamienne inskrypcje: Jana - starosty kowalewskiego zmarłego w 1576 roku, Achacego – kasztelana chełmińskiego zmarłego w 1606 roku oraz Jana - starosty kowalewskiego zmarłego w 1611 roku.

</doc>
<doc id="2865417" url="https://pl.wikipedia.org/wiki?curid=2865417" title="Język haida">
Język haida

Język haida – zagrożony wymarciem język Haidów z Wyspy Królowej Charlotty, niegdyś zaliczany do języków na-dene (1915), jednak przynależności do tej rodziny nie udało się udowodnić. Dziś uważa się go za język izolowany.
W atlasie zagrożonych języków świata UNESCO obydwa dialekty języka haida – północny i południowy – zostały sklasyfikowane jako krytycznie zagrożone.

</doc>
<doc id="2865418" url="https://pl.wikipedia.org/wiki?curid=2865418" title="Lo Kwan Yee">
Lo Kwan Yee

Lo Kwan Yee (, ur. 9 października 1984 w Hongkongu) – piłkarz z Hongkongu grający na pozycji bocznego obrońcy lub pomocnika. Od 2007 roku jest zawodnikiem klubu Kitchee SC.
Kariera klubowa.
Swoją karierę piłkarską Lo rozpoczął w Hong Kong Sports Institute. W 1997 roku podjął treningi w klubie Hong Kong Rangers. W 2000 roku zadebiutował w jego barwach w First Division z Hongkongu. W Hong Kong Rangers występował do końca sezonu 2006/2007.
W 2007 roku Lo przeszedł do klubu Kitchee SC. Wraz z Kitchee SC wywalczył sześć mistrzostw Hongkongu w sezonach 2010/2011, 2011/2012, 2013/2014, 2014/2015, 2016/2017 i 2017/2018 oraz zdobył Puchar Ligi Hongkongu w sezonie 2011/2012 i Puchar Hongkongu w 2015 roku. W sezonie 2011/2012 został uznany Piłkarzem Roku w Hongkongu. Dwukrotnie był też wybierany do Najlepszej Jedenastki Sezonu Ligi Hongkongu (w sezonach 2010/2011 i 2011/2012).
Kariera reprezentacyjna.
W reprezentacji Hongkongu Lo zadebiutował 19 czerwca 2007 roku w zremisowanym 1:1 meczu Mistrzostw Azji Wschodniej z Chińskim Tajpej. W swojej karierze grał też m.in. na Igrzyskach Azjatyckich 2002, Igrzyskach Azjatyckich 2005, Igrzyskach Azjatyckich 2006 i Igrzyskach Azjatyckich 2010.

</doc>
<doc id="2865421" url="https://pl.wikipedia.org/wiki?curid=2865421" title="Tadeusz Wasąg">
Tadeusz Wasąg

Tadeusz Wasąg (ur. 3 lutego 1926 w , gmina Rukojnie, powiat wileńsko-trocki, zm. 17 maja 2021 w Szczecinie) − polski chemik (chemia analityczna), profesor związany z Politechniką Szczecińską, naukowiec, nauczyciel akademicki, wieloletni dziekan Wydziału Technologii i Inżynierii Chemicznej.
Życiorys.
Okres przed II wojną światową i wojna.
Urodził się w miasteczku Rukojnie w pobliżu Wilna. Był synem Michała Wasąga (policjanta, Sybiraka) i Wiktorii z d. Porębskiej. W Wilnie skończył w roku 1938 szkołę podstawową i rozpoczął naukę w Gimnazjum im. Adama Mickiewicza. Po wybuchu II wojny światowej nadal przebywał w Wilnie (zob. Obrona Wilna), pracując m.in. na kolei. Do konspiracyjnej działalności w Polskim Państwie Podziemnym włączył się w roku 1943. Jako żołnierz AK (6 Wileńska Brygada AK) w roku 1944 brał udział w Operacji „Ostra Brama” (część Akcji „Burza”). Po zajęciu Wilna przez Armię Czerwoną był aresztowany przez NKWD i skazany na 3 lata więzienia. Został zwolniony dzięki amnestii; wyjechał do Lublina, a stamtąd do Gdańska.
Młodość po II wojnie światowej.
Maturę zdał w Gdańsku w roku 1948, po czym studiował chemię na Wydziale Matematyczno-Przyrodniczym Uniwersytetu Mikołaja Kopernika w Toruniu. Będąc na III roku studiów rozpoczął pracę jako asystent w Zakładzie Chemii Nieorganicznej UMK. Pracę magisterską wykonywał pod opieką prof. Antoniego Basińskiego. Po jej ukończeniu w roku 1952 otrzymał w Zakładzie stanowisko starszego asystenta.
Praca zawodowa.
W roku 1954 Tadeusz Wasąg został służbowo przeniesiony do Szczecina, gdzie rozwijano działalność Szkoły Inżynierskiej (w roku 1955 przekształconej w Politechnikę Szczecińską). Pracując w Zakładzie Chemii Nieorganicznej, kierowanym przez prof. Wiktora Gorzelanego, wykonywał pracę doktorską pod opieką naukową prof. Ernesta Pischingera (UMK). Doktorat w dziedzinie nauk przyrodniczych uzyskał decyzją Rady Wydziału Matematyki-Fizyki-Chemii UMK w roku 1963. Po doktoracie objął Zakład Chemii Analitycznej, wchodzący początkowo w skład Katedry Chemii Nieorganicznej, a po reorganizacji uczelni – w skład Instytutu Chemii Podstawowej. W latach 1969–1981 zajmował stanowisko docenta. Tytuł profesora nadzwyczajnego Rada Państwa nadała mu w roku 1981, a profesora zwyczajnego – w roku 1991 (dyscyplina: technologia chemiczna, specjalność: chemia analityczna, chemia nieorganiczna). W latach 1969–1979 pełnił funkcję prodziekana Wydziału Technologii i Inżynierii Chemicznej, a w latach 1979–1987 i 1990–1996 – funkcję dziekana Wydział Technologii i Inżynierii Chemicznej. 
Publikacje (wybór).
Tadeusz Wasąg jest autorem ok. 150 publikacji naukowych, dotyczących m.in. chemii analitycznej, w tym skryptów:
oraz licznych referatów i komunikatów z innych dziedzin, np. technologii sody oraz denitracji i odsiarczania gazów spalinowych z elektrowni.
Działalność pozauczelniana.
Tadeusz Wasąg był przez wiele lat członkiem Komitetu Chemii i Komitetu Chemii Analitycznej PAN (Wydział Nauk Matematycznych, Fizycznych i Chemicznych). Był też wiceprzewodniczącym Komisji Nauk Chemicznych Oddziału PAN w Poznaniu. Od roku 1951 należał do Polskiego Towarzystwa Chemicznego, w którym pełnił – w latach 1972–1976 – funkcję przewodniczącego Oddziału Szczecińskiego, a od roku 1969 – do Szczecińskiego Towarzystwa Naukowego. 
Jest członkiem Światowego Związku Żołnierzy Armii Krajowej, w którym był wiceprezesem Zarządu Okręgu Szczecin.
Życie prywatne.
Żona Tadeusza Wasąga, Tatiana z d. Kaczarska (ur. 1924 w Iwieńcu, zm. 29 października 2007), była również specjalistką w zakresie chemii analitycznej, absolwentką UMK (asystentką tamże od 1949 r.). Wraz z mężem została służbowo przeniesiona do Politechniki Szczecińskiej, w której współpracowali na Wydziale Technologii i Inżynierii Chemicznej. Była wykładowcą chemii nieorganicznej, docentem od roku 1970, wieloletnią przewodniczącą Wydziałowej Komisji Programowej WTiICh. W latach 1972–1981 kierowała Punktem Konsultacyjnym Studiów Wieczorowych PS w Gorzowie Wielkopolskim. W roku 1983 odeszła na emeryturę.
Córka Tatiany i Tadeusza Wasągów, Elżbieta (ur. 1956), jest absolwentką Wydziału Budownictwa). Hobby Tadeusza Wasąga, to ogród, militaria, literatura, film, teatr, muzyka.

</doc>
<doc id="2865423" url="https://pl.wikipedia.org/wiki?curid=2865423" title="Tomasz Jaworski (historyk)">
Tomasz Jaworski (historyk)

Tomasz Jaworski (ur. 14 października 1944 w Jasenovcach na Słowacji) – polski historyk, prof. dr hab.
Specjalizuje się w demografii i historii gospodarczej. Od 2001 pełni funkcję kierownika Zakładu Demografii i Historii Gospodarczej w Instytucie Historii Uniwersytetu Zielonogórskiego. 

</doc>
<doc id="2865424" url="https://pl.wikipedia.org/wiki?curid=2865424" title="Lista odcinków serialu Big Time Rush">
Lista odcinków serialu Big Time Rush

W artykule znajduje się lista odcinków serialu "Big Time Rush", emitowanego w Polsce od 12 czerwca 2010 roku na kanale Nickelodeon i Nickelodeon HD.
Seria 2.
 
Seria 4.
https://web.archive.org/web/20121226175011/http://www.tv.com/shows/big-time-rush/episodes/

</doc>
<doc id="2865428" url="https://pl.wikipedia.org/wiki?curid=2865428" title="Sława (1903)">
Sława (1903)

Sława (ros. "Слава") – rosyjski pancernik (przeddrednot) z okresu I wojny światowej, jeden z pięciu okrętów typu "Borodino".
Budowany w latach 1902–1905 w Sankt-Petersburgu, nie został ukończony przed wypłynięciem na Daleki Wschód II Eskadry Oceanu Spokojnego, unikając w ten sposób losu siostrzanych jednostek, zatopionych lub zdobytych przez Japończyków. Przeznaczony do szkolenia przyszłych oficerów i specjalistów rosyjskiej marynarki, odbył wiele rejsów zagranicznych, głównie na Morze Śródziemne. W 1908 roku, w trakcie jednego z takich rejsów, jego załoga wzięła udział w niesieniu pomocy dla mieszkańców Mesyny poszkodowanych w trzęsieniu ziemi.
W latach 1910–1911 był poddany generalnemu remontowi, połączonemu z wymianą kotłów, w stoczni Forges et Chantiers de la Méditerranée w La Seyne. Podczas I wojny światowej wszedł w skład sił obrony Zatoki Ryskiej. Brał udział w walkach Floty Bałtyckiej z Kaiserliche Marine latem 1915 roku, a jego załoga wyróżniła się dzielnością w obliczu wroga. roku, w czasie niemieckiego desantu na Wyspy Moonsundzkie odniósł poważne uszkodzenia w pojedynku artyleryjskim z niemieckimi pancernikami. Ponieważ na skutek zwiększonego zanurzenia okręt nie był w stanie sforsować Moonsundu, po ewakuacji załogi został zatopiony na jego płytkich wodach.
Zamówienie i budowa.
Na początku 1898 roku kierownicze gremia rosyjskiej marynarki wojennej podjęły decyzję o zamówieniu kolejnych pancerników w ramach wielkiego programu rozbudowy floty. W lutym tegoż roku Mikołaj II zatwierdził przekazanie do dyspozycji ministerstwa marynarki 90 milionów rubli na sfinansowanie programu budowy jednostek dla Floty Oceanu Spokojnego, wzmacnianej w obliczu wzrastającej ekspansywności Japonii. Dwie z nich powstały w stoczniach zagranicznych: „Retwizan” w Stanach Zjednoczonych, „Cesariewicz” we Francji. Projekt tego ostatniego stał się podstawą konstrukcji okrętów typu "Borodino", których budowę zlecono stoczniom krajowym.
Trzy z nich: „Impierator Aleksandr III”, „Kniaź Suworow” i „Sława” zostały zakontraktowane w Stoczni Bałtyckiej ("Bałtijskij sudostroitielnyj i miechaniczeskij zawod") w Sankt-Petersburgu – był to pierwszy w historii rosyjskiego budownictwa okrętowego przypadek budowy więcej niż dwóch dużych jednostek tego samego typu w jednej stoczni. roku wpisano „Sławę” (wówczas jeszcze „pancernik nr 8”) na listę okrętów Floty Bałtyckiej, co w rosyjskiej tradycji stanowiło pierwszy epizod historii jednostki (według innego źródła dokładna data wpisu nie jest znana). Płyty na kadłub pancernika gromadzono od września, a oficjalne położenie stępki nastąpiło roku, po zwolnieniu pochylni przez zwodowanego „Kniazia Suworowa”. Zachowała się z tej uroczystości tradycyjna "zakładnaja doska", srebrna plakietka o wymiarach 10 na 13 cm z wygrawerowanym rzutem bocznym okrętu i okolicznościowym tekstem. Budową kierował inżynier Dmitrij W. Skworcow, na dalszym etapie robót współpracował z nim inżynier K.J. Awierin.
Prace nad konstrukcją kadłuba przebiegały stosunkowo szybko i roku odbyła się uroczystość wodowania kadłuba. Jednak w dalszym ciągu budowy wystąpiły znaczne opóźnienia. Złożyło się na to kilka przyczyn: nieregularne przekazywanie środków finansowych, ingerencje administracji i dworu w prace stoczniowe, problemy technologiczne oraz niedostateczne wyposażenie techniczne arsenału w Kronsztadzie, gdzie prowadzono roboty. W połowie 1904 roku, już w czasie wojny rosyjsko-japońskiej, zaawansowanie prac nad uzbrojeniem, maszynami i pozostałymi mechanizmami okrętowymi nie przekraczało 50%. Pomimo skierowania do pomocy dodatkowych 300 robotników było oczywiste, że „Sława” nie dołączy do II Eskadry Oceanu Spokojnego admirała Rożestwienskiego. Nie włączono jej również do III Eskadry, dowodzonej przez kontradmirała Niebogatowa. Planowane sformowanie IV Eskadry, której najsilniejszą i flagową jednostką miała być właśnie „Sława”, zostało zarzucone po otrzymaniu wieści o klęsce w bitwie cuszimskiej roku. W ten sposób pancernik uniknął tragicznego losu czterech siostrzanych jednostek.
Na początku 1905 roku zakończono prace nad kadłubem okrętu, postępy robót przy uzbrojeniu, siłowni i pozostałych elementach wyposażenia pozostawały na różnym stopniu zaawansowania – odpowiednio około 90, 75 i 10–50%. Jeszcze przed wejściem jednostki do służby wprowadzono pewne zmiany w konstrukcji, uwzględniające doświadczenia wojny rosyjsko-japońskiej, między innymi zrezygnowano z marsów bojowych na masztach i podjęto decyzję o usunięciu uznanych za nieskuteczne lekkich dział pokładowych. roku rozpoczęto próby morskie i jednocześnie pierwszą kampanię morską pancernika, chociaż formalne wcielenie okrętu do służby liniowej nastąpiło dopiero w październiku tegoż roku.
Opis konstrukcji.
Konstrukcja „Sławy” w zasadzie powtarzała projekt jej poprzednika na pochylni Stoczni Bałtyckiej, „Kniazia Suworowa”, chociaż, zgodnie z ówczesną praktyką, dla każdego z budowanych okrętów przygotowywano oddzielny komplet rysunków technicznych. Te dla „Sławy” były gotowe pod koniec lipca 1900 roku, dziewięć miesięcy przed wpisaniem jej na listę floty i 26 przed położeniem stępki.
Charakterystyka ogólna.
Konstrukcja kadłuba powtarzała w zasadzie rozwiązania zastosowane na pancerniku „Cesariewicz” i jego francuskim pierwowzorze – „Jauréguiberry” – opierając się na wzdłużno-poprzecznym układzie wiązań, z charakterystycznym dośrodkowym pochyleniem burt i wysoką wolną burtą na dziobie dla poprawienia dzielności morskiej. Stępka i osiem wzdłużników (po cztery na burtę) stanowiły oparcie dla 100 stalowych wręg, tworząc szkielet kadłuba. Odstęp pomiędzy wręgami wynosił 1200 mm. Kadłub został podzielony na 10 głównych przedziałów wodoszczelnych, każdy z własną instalacją odwadniającą. Grodzie pomiędzy przedziałami sięgały do dolnego pokładu pancernego. Wzdłużne grodzie przeciwtorpedowe grubości 38 mm biegły w odległości 2 m od poszycia burt i łączyły się ku górze ze skosami pokładu pancernego.
Przy rzeczywistej długości całkowitej 121,3 m oraz 118,95 na linii wodnej (różnej od wartości projektowej 121,34 m długości całkowitej i 114,73 m między pionami) i szerokości maksymalnej 23,19 m, faktyczna wyporność normalna pancernika wynosiła 14 415 ton metrycznych (projektowana 13 516 ton), a średnie zanurzenie 8,35 m. Początkowa wysokość metacentryczna wynosiła 1,28 m i spadała wraz ze zużyciem paliwa i zapasów, co powodowało niedostateczną stateczność poprzeczną okrętu i jego podatność na przechyły.
Po wejściu do służby etatowa załoga „Sławy” liczyła 28 oficerów oraz 744 podoficerów i marynarzy. Wraz ze zmianami w uzbrojeniu i wyposażeniu okrętu stan załogi wzrastał: w okresie przed wybuchem I wojny światowej etat przewidywał 27 oficerów, 21 konduktorów oraz 829 podoficerów i marynarzy. Kolejne zmiany liczebności załogi następowały w okresie służby wojennej. I tak na zakończenie kampanii 1916 roku jej stan wynosił 26 oficerów, 11 konduktorów, 121 podoficerów oraz 707 marynarzy. W latach 1906–1910, podczas pełnomorskich rejsów szkoleniowych, na pancerniku okrętowano dodatkowo około 150 kadetów. Oficerowie mieli do dyspozycji osobne kajuty na obu burtach śródokręcia, bliżej w stronę rufy znajdowały się pomieszczenia dla dowódcy okrętu oraz admirała i jego sztabu. Samą rufę zajmował obszerny (powierzchni około 65 m²) salon admiralski. Kajuty konduktorów i ich mesa znajdowały się na dziobie, przed dziobową wieżą artyleryjską, a wspólne pomieszczenia załogi za nimi w stronę śródokręcia, pomiędzy 21 a 48 wręgą, licząc od dziobu.
Pancernik posiadał zestaw łodzi okrętowych różnych rozmiarów i rodzajów. Według projektu miały to być: dwa 56-stopowe i dwa 40-stopowe kutry parowe, dwa 20-wiosłowe barkasy, po dwa 14- i 16-wiosłowe kutry, 6-wiosłowe welboty i bączki. Już w trakcie budowy, na podstawie doświadczeń pierwszych starć wojny rosyjsko-japońskiej, zrezygnowano z 56-stopowych kutrów, w zamian planując wyposażyć „Sławę” w doświadczalny pokładowy kuter torpedowy, zamówiony w brytyjskiej firmie Whitney. Po wejściu do służby faktyczny zestaw łodzi okrętowych obejmował: cztery 40-stopowe kutry parowe, po dwa barkasy, 16-wiosłowe kutry, welboty i bączki. W 1907 roku na pokład trafił wreszcie kuter torpedowy Whitneya, zastępując jeden z kutrów parowych. Trzy lata później zestaw łodzi został uzupełniony kutrem motorowym, przeznaczonym do użytku dowódcy lub admirała. W okresie I wojny światowej część dużych łodzi zdjęto.
Okręt wyposażono w dwie główne i jedną zapasową kotwicę systemu Martina, każda o masie 7,1–7,2 tony metrycznej, oraz dwie kotwice typu Admiralicji o masie po 1,9 tony. Łańcuchy kotwic głównych miały średnicę 63,5 mm oraz długość 150 sążni (277,5 m), zapasowej taką samą średnicę i długość 100 sążni (185 m).
Urządzenia napędowe i instalacja elektryczna.
Silnikami „Sławy” były dwie pionowe, czterocylindrowe maszyny parowe potrójnego rozprężania, wyprodukowane w Zakładach Bałtyckich. Średnice cylindrów wysokiego, średniego i dwóch niskiego ciśnienia wynosiły odpowiednio 838, 1372 oraz 1575 mm, skok tłoka 1143 mm. Według projektu łączna indykowana moc maszyn miała wynosić 15 800 KM, została nieznacznie przekroczona na próbach, gdy osiągnięto 16 365 KM przy 113 obrotach na minutę. Osiągnięto wówczas prędkość maksymalną 17,64 węzła przy projektowanej wartości 18 węzłów. Maszyny poruszały dwa wały napędowe z nastawnymi czterołopatowymi śrubami średnicy 5,8 m. Każda z maszyn została umieszczona w osobnym przedziale. Wadą maszynowni była niedostateczna wentylacja, co powodowało, że temperatura w pomieszczeniach sięgała nawet 50°.
Parę do maszyn dostarczało 20 kotłów parowych typu Belleville’a, o łącznej powierzchni grzewczej 3739 m² i ciśnieniu roboczym 21,1 kg/cm², rozmieszczonych w czterech kotłowniach. Spaliny były odprowadzane przez dwa kominy. Czas uzyskania gotowości kotłów do pracy wynosił w normalnym trybie dwie godziny, w sytuacjach nadzwyczajnych mógł być skrócony do 30 minut. Zapas wody kotłowej, przewożonej w podwójnym dnie, wynosił 420 ton i mógł być zwiększony dzięki dwóm wyparownikom o łącznej wydajności 150 ton na dobę. Ponadto do pozyskiwania wody pitnej służyły dwa aparaty destylacyjne o łącznej wydajności 24–25 ton na dobę. Normalny zapas węgla przewożonego w bunkrach na śródokręciu wynosił 1128 ton, maksymalny 1158 ton, co pozwalało teoretycznie wyliczyć zasięg okrętu na 5000 mil morskich przy prędkości ekonomicznej 10 węzłów. Faktycznie zasięg wynosił maksymalnie 2760 mil przy 10 oraz 2410 mil przy 12 węzłach.
„Sława”, podobnie jak wszystkie okręty typu "Borodino", posiadała pojedynczy ster płytowy, poruszany bądź urządzeniem elektrycznym, bądź mechanicznym, napędzanym dwoma maszynami parowymi o mocy po 20 KM. W sytuacji awaryjnej możliwe było poruszanie steru ręcznie, ze stanowiska sterowego na rufie okrętu. Czas pełnego przełożenia steru z burty na burtę, przy prędkości ekonomicznej i spokojnej wodzie, wynosił minimalnie 18 sekund przy napędzie mechanicznym, 28 sekund przy elektrycznym oraz 2,5 minuty przy reżimie ręcznym. W trakcie prób morskich uzyskano dla prędkości 12 węzłów i wychylenia steru 15° na prawą burtę średnicę cyrkulacji równą 3,8 kabla i czas wykonania zwrotu o 180° 4 minuty i 25 sekund. Dla wychylenia steru o 30° na prawą burtę wartości te wynosiły odpowiednio 3,25 kabla oraz 5 minut. Czas pełnej cyrkulacji przy prędkości 12 węzłów i wychyleniu steru o 15° określono na 8 minut.
Instalacja elektryczna okrętu zasilana była w prąd o napięciu 105 V z czterech głównych i dwóch pomocniczych generatorów elektrycznych zasilanych silnikami parowymi. Miały one, odpowiednio, moc po 150 i po 64 kW. Główne generatory były umieszczone po dwa w każdej z maszynowni, pomocnicze w osobnym przedziale w linii symetrii kadłuba na śródokręciu pokładu bateryjnego. W przedziale tym zainstalowano również tablice rozdzielcze. W normalnym trybie pracy każdy z generatorów zasilał inną grupę mechanizmów, w warunkach bojowych możliwe było ich przełączanie do pozostałej części instalacji w razie potrzeby.
Uzbrojenie.
Głównym uzbrojeniem „Sławy” były cztery działa kal. 305 mm i długości lufy 40 kalibrów, umieszczone w dwóch wieżach artyleryjskich, po jednej na dziobie i rufie okrętu, na wysokości wręg 20/21 oraz 84. Działa zostały zaprojektowane i wykonane w Zakładach Metalowych w Petersburgu. Masa każdego wynosiła 42,75 tony, masa wieży bez dział około 180 ton, a całego stanowiska z barbetą 727,5 tony dla wieży dziobowej, 613,2 tony dla rufowej. Przy wyporności normalnej osie luf w położeniu spoczynkowym znajdowały się 9,02 (dziób) i 6,45 m ponad linią wodną. Działa wystrzeliwały pociski o masie 331 kg na odległość do 11 000 m przy kącie podniesienia równym 10° i prędkości wylotowej 792 m/s. Maksymalny kąt podniesienia wynosił 15°, minimalny –5°. Wieże miały elektryczny napęd mechanizmów obrotu z prędkością maksymalną 3°/sek. Faktyczny sektor ostrzału wieży dziobowej mierzył 254°, rufowej 260°, przy przyjętej w projekcie wartości 270°. Zapas pocisków i ładunków miotających liczył po 240 sztuk.
Artyleria średniego kalibru składała się z 12 dział kal. 152 mm systemu Caneta, o długości lufy 45 kalibrów, wyprodukowanych w Zakładach Obuchowskich, umieszczonych w sześciu dwulufowych eliptycznych wieżach, po trzy na burtę, na wysokości wręg 31/32, 47/48 oraz 73/74. Wieże miały dość ograniczone kąty ostrzału, zawierające się w przedziale od 125 do 153° Ich producentem były Zakłady Metalowe w Petersburgu. Masa dział, w zależności od wersji, wynosiła od 5815 do 6290 kg, masa wież bez dział 49,8 tony. Ciężkie wieże były podatne na uszkodzenia, trudne w obsłudze i droższe w produkcji od tradycyjnych stanowisk w kazamatach. Osie luf znajdowały się odpowiednio na wysokościach (od dziobu): 8,71, 6,55 oraz 8,45 m powyżej linii wodnej. Działa wystrzeliwały pociski o masie 41 kg na maksymalny dystans 11 000 m, przy kącie podniesienia 20°. Przy dobrze wyszkolonej obsłudze szybkostrzelność wynosiła do 10 strzałów na minutę. Zapas pocisków liczył 9744 sztuki, po 812 na lufę, wraz z odpowiednią liczbą ładunków miotających.
Artylerię lekką stanowiło 20 dział kal. 75 mm i długości lufy 50 kalibrów, produkowanych przez Zakłady Obuchowskie na licencji Caneta. Były one umieszczone w kazamatach, po 10 na każdej z burt. Cztery (po dwa na burtę) miały stanowiska w części dziobowej, również cztery w części rufowej, pozostałe (po sześć na burtę) znajdowały się na ciągłym pokładzie bateryjnym na śródokręciu. Wysokość osi luf nad linią wodną wynosiła 5,72 m dla dział dziobowych, 2,89 m dla stanowisk na śródokręciu oraz 3,20 m dla dział rufowych. Zarówno kazamaty dziobowe, jak i śródokręcia, były narażone na zalewanie przez wodę przy wzburzonym morzu. Aby zapobiec wdarciu się wody w głąb kadłuba i utracie stateczności, z tyłu stanowisk na śródokręciu umieszczono stalową ściankę grubości 5 mm. Zapas nabojów zespolonych kal. 75 mm liczył po 360 sztuk na lufę. Już pod koniec budowy padały postulaty demontażu tych, uznawanych przez niektórych oficerów za nieprzydatne na wielkich okrętach dział, ale pozostały one na swoich stanowiskach aż do wybuchu I wojny światowej. Ostatnie zdemontowano, a ambrazury zamknięto, dopiero przed rozpoczęciem kampanii 1917 roku.
W początkowym okresie służby okręt miał na pokładzie również 20 lekkich dział szybkostrzelnych kal. 47 mm, sukcesywnie demontowanych jako nieskuteczne. W 1907 roku pozostały jedynie cztery z nich, wykorzystywane jako działka salutacyjne. Z dokumentacji fotograficznej wynika, że przynajmniej w niektórych okresach służby (być może po 1916 roku) na skrzydłach głównego i rufowego pomostu nawigacyjnego oraz na dachach wież artyleryjskich głównego kalibru znajdowały się karabiny maszynowe (do ośmiu luf). W okresie I wojny światowej zainstalowano na pancerniku uzbrojenie przeciwlotnicze: najpierw pojedyncze działo automatyczne Vickersa kal. 40 mm (zdjęte z kanonierki „Gilak”), uzupełnione później dwoma działami kal. 75 mm. W 1917 roku zdjęto automat Vickersa, dodając równocześnie kolejne dwa działa przeciwlotnicze kal. 75 mm.
Do wypracowania danych do strzelań wykorzystywano trzy dalmierze produkcji brytyjskiej firmy Barr &amp; Stroud, o bazie optycznej 9 stóp oraz cztery, tego samego producenta, o bazie optycznej 4,5 stopy. Do oświetlenia celów w przypadku starć nocnych służyły cztery reflektory bojowe o średnicy lustra 750 mm.
Projekt pancerników typu "Borodino" przewidywał uzbrojenie każdego z okrętów w cztery wyrzutnie torpedowe kal. 381 mm: dwie nadwodne, na dziobie i rufie, oraz dwie podwodne, umieszczone za dziobową wieżą artylerii głównej. Jednak jeszcze w trakcie budowy zrezygnowano z obu nawodnych aparatów, jako potencjalnie niebezpiecznych w przypadku trafienia pociskiem artyleryjskim. Pozostawiono jedynie oba aparaty podwodne systemu Armstrong-Whitworth, niemal prostopadłe do osi symetrii kadłuba (odchylone w stronę lufy o 13,5°), z maksymalnym zapasem 10 torped wzoru 1898, o masie głowicy bojowej 64 kg i zasięgu 600 m przy prędkości 30 węzłów lub 900 m przy 25 węzłach. Aparaty te zdemontowano z okrętu zimą z 1915 na 1916 rok.
Opancerzenie.
Głównym elementem opancerzenia kadłuba „Sławy” był burtowy pas pancerny wykonany ze stali Kruppa grubości maksymalnej 194 mm na śródokręciu, malejącej w kierunku dziobu i rufy do 145 mm. Jego szerokość wynosiła 1,98 m, z czego 1,47 m znajdowało się poniżej konstrukcyjnej linii wodnej. W praktyce, w związku z przeciążeniem okrętu, niemal cały pas pancerny znajdował się pod wodą. Powyżej znajdował się górny pas pancerny, szerokości 1,62 m i grubości maksymalnej 152 mm, malejącej do 102 mm w kierunku dziobu i rufy. Oba pasy były umieszczone na podkładce z drewna tekowego grubości 203 mm.
Pancerz poziomy okrętu tworzyły trzy pokłady pancerne: górny grubości do 51 mm w rejonie kazamat śródokręcia, artyleryjski grubości 32 mm na śródokręciu oraz 51 mm na dziobie i na rufie oraz dolny, wykonany ze stali konstrukcyjnej, ze skosami, grubości od 38 do 45 mm. Bojowe stanowisko dowodzenia, o rozmiarach wewnętrznych 5,29 na 3,2 m było chronione płytami pancernymi grubości do 203 mm na ścianach i do 38 mm na dachu. Korytarz wejściowy do stanowiska opancerzały 152 mm płyty ze stali Kruppa. Wieże artylerii głównej miały ściany grubości 254 mm i dachy 51 mm, barbety od 102 do 229 mm, ściany wież artylerii średniej i ich barbety do 152 mm, pancerz czołowy kazamat na pokładzie bateryjnym śródokręcia 76 mm. Masa całego opancerzenia wynosiła 4535 ton, co stanowiło 33,5% projektowanej wyporności normalnej okrętu.
Jak wszystkie ciężkie okręty swoich czasów, także „Sława” otrzymała sieci przeciwtorpedowe; brytyjskiego systemu firmy Bullivant &amp; Co. Były one rozpościerane na każdej burcie na 11 zastrzałach grubości 152 mm i długości 7,3 m. Już podczas pierwszego roku służby liniowej sieci te zostały uznane za kłopotliwe w użyciu i zdjęte. Projekt wyposażenia pancernika w sieci przeciwtorpedowe był rozpatrywany jeszcze dwukrotnie: na początku drugiej dekady XX wieku oraz po wybuchu I wojny światowej, ale ostatecznie nigdy nie został zrealizowany.
Przebieg służby.
Kampania 1905 roku.
W połowie maja 1905 roku swoją flagę na okręcie podniósł wyznaczony na dowódcę IV Eskadry kontradmirał N.A. Bieklemiszew. Po klęsce cuszimskiej niedoszłą eskadrę przeformowano w Oddział Szkolny Morza Bałtyckiego ("Prakticzieskij otriad Bałtijskogo moria"), którego zadaniem było opracowanie sposobów centralnego kierowania ogniem zespołu okrętów na dużych dystansach. W jego skład wchodziły także: stary pancernik „Impierator Aleksandr II” oraz nie mniej stare krążowniki „Pamiat’ Azowa” i „Admirał Korniłow”. Jednocześnie kontynuowano próby zdawczo-odbiorcze „Sławy”. roku odbyła się oficjalna, sześciogodzinna próba pełnej mocy maszyn. pokład pancernika odwiedzili cesarz Mikołaj II i cesarzowa Aleksandra Fiodorowna. Pięć dni później nowym dowódcą Oddziału Szkolnego został kapitan I rangi (komandor) Henryk Cywiński, który również wybrał „Sławę” na swój okręt flagowy.
Rok 1905 był pełen niepokojów w całym Imperium. , w związku z wiadomościami o rozruchach, które wybuchły w Helsingforsie, „Sława” dołączyła do innych okrętów rosyjskich, które z gotowymi do strzału działami weszły na redę stolicy Wielkiego Księstwa Finlandii. Jednak w mieście zapanował już spokój i cała akcja zakończyła się bankietem, wydanym przez generał-gubernatora, księcia Obolenskiego, na który zaproszono również 40 oficerów Oddziału Szkolnego. Trzy dni później „Sława” została wysłana do Björkö, skąd eskortowała cesarski jacht „Polarnaja Zwiezda” w drodze powrotnej do Kronsztadu. Następnie pancernik odpłynął do Rewla, rozpoczynając zaplanowany, ośmiodniowy cykl strzelań ćwiczebnych. okręty Oddziału Szkolnego (bez „Admirała Korniłowa”) weszły do portu w Rewlu, gdzie zaokrętował na ich pokłady pułk piechoty z tamtejszego garnizonu, wraz z artylerią i karabinami maszynowymi. Został on przewieziony do Peterhofu, dla ochrony carskiej rezydencji i linii kolejowej na wypadek rozruchów.
Po kilku dniach okręty wyszły w morze, a zostały skierowane do Rewla, gdzie wysadziły na ląd desant marynarzy, mający za zadanie utrzymać porządek w opanowanym rewolucyjnym tumultem mieście. Po czterech dniach zostały skierowane na redę Kronsztadu, a pod koniec miesiąca ponownie wysłane do Helsingforsu, gdzie nasiliły się protesty przeciwko ograniczaniu autonomii Wielkiego Księstwa. Tam otrzymały rozkaz dowódcy Floty Bałtyckiej, nakazujący w związku z narastającym zalodzeniem zakończenie kampanii. kapitan Cywiński zdjął swój znak ze „Sławy”, która przeszła w ten sposób do rezerwy.
Po klęsce w wojnie z Japonią sytuacja strategiczna Rosji na Bałtyku była bardzo trudna. „Sława” była jedynym pozostającym w linii nowym pancernikiem – ocalały „Cesariewicz” po powrocie do kraju wymagał natychmiastowego remontu. W efekcie nie tylko niemiecka Kaiserliche Marine, ale także flota szwedzka, posiadały zdecydowaną przewagę nad rosyjską, a obrona Petersburga od strony morza była iluzoryczna. W związku z tym zimą lat 1905–1906 powołano komisję, która miała opracować plany poprawek w konstrukcji „Sławy”, głównie jej odciążenia. Jednak jedynym widocznym efektem jej obrad było sukcesywne demontowanie dział kal. 47 mm. Wpłynęła na to także świadomość, że mimo krótkiej historii służby pancernik pozostaje technologicznie w tyle za konstrukcjami zagranicznymi i w zasadzie nie spełnia wymogów ówczesnego pola walki. To, oraz braki kadrowe we flocie (po klęsce cuszimskiej mniej więcej co trzecie stanowisko oficerskie pozostawało nieobsadzone) spowodowały, że minister marynarki podjął decyzję o przeznaczeniu „Sławy” do szkolenia oficerów i kadetów w trakcie rejsów zagranicznych. W związku z tym na okręcie dodano pomieszczenia dla dodatkowych członków załogi i zainstalowano urządzenia chłodnicze zdjęte z krążownika „Rossija”.
Rejsy zagraniczne.
Kampania 1906 roku rozpoczęła się dla pancernika , gdy wszedł w skład specjalnego oddziału okrętów do pływań zagranicznych (ros. "Osobyj otriad naznaczennyj dla pławanija z korabielnymi gardiemarinami"), popularnie zwanego gardemaryńskim. Obok „Sławy” zaliczono do niego także „Cesariewicza” i krążownik „Bogatyr’”. Zanim jednak rozpoczęto pierwszy daleki rejs, dały o sobie po raz kolejny znać niepokoje społeczne. Wśród robotników, przeprowadzających prace modernizacyjne na „Sławie” nie brakowało rewolucyjnych agitatorów, którzy znaleźli posłuch u niektórych członków załogi. W efekcie 41 szeregowych marynarzy zostało aresztowanych i odstawionych do więzienia na lądzie. Następnego dnia okręty oddziału wypłynęły na wody Zatoki Fińskiej, gdzie przeprowadzono ćwiczenia, a przy tym, żeby podbudować morale pozostałej załogi, zniesiono niektóre rygory dyscypliny oraz wprowadzono dzienne przepustki na ląd. „Sława” zawinęła do Rewla, gdzie wizytował ją minister marynarki, admirał Birilow.
 wybuchł bunt wśród załogi twierdzy Sveaborg. Przeciwko buntownikom wysłano znaczne siły lądowe i morskie. „Cesariewicz” i „Bogatyr’” zostały wysłane dla wsparcia swą artylerią oddziałów walczących z buntownikami, natomiast załoga „Sławy” otrzymała rozkaz pozostania na kotwicy w morzu i zabunkrowania zapasu węgla. Historycy nie są zgodni (a zachowane dokumenty tego nie wyjaśniają) czy była to rzeczywista przyczyna pozostawienia okrętu, czy dowództwo, nie będąc pewne nastrojów marynarzy, nie chciało ryzykować kolejnego buntu na okręcie. Faktem jest, że w czasie kiedy oba wysłane okręty prowadziły intensywne bombardowanie pozycji na brzegu, „Sława” załadowała kilkaset ton węgla i, po doprowadzeniu okrętu i marynarzy do porządku, wieczorem dołączyła do reszty oddziału. Cały następny dzień pancernik spędził stojąc na kotwicy niedaleko brzegu, a marynarze otrzymali zgodę na kąpiel w morzu. Wieczorem zakotwiczył na wewnętrznej redzie Helsingforsu, a dla ochrony przez całą noc jego pobliże patrolował kuter parowy z załogą złożoną z podoficerów. Ostatecznie opuścił fińską stolicę i wieczorem tego samego dnia, przy złej widoczności, wszedł na kamienistą mieliznę, nie odnosząc większych uszkodzeń. Następnie okręty oddziału zawinęły do Rewla. Przez następnych 18 dni pozostawały w porcie, pełniąc funkcję ochrony dla odbywającego się tam sądu nad uczestnikami buntów w Kronsztadzie, Sveaborgu oraz na krążowniku „Pamiat’ Azowa”. Załogi uczestniczyły również w wykonaniu wyroku na 52 podsądnych skazanych na rozstrzelanie. Następnie opuściły port i na kotwicach w morzu, a później w bazie w Kronsztadzie, rozpoczęły przygotowania do pierwszego rejsu zagranicznego. Przy tym z załogi „Sławy” usunięto 60 marynarzy uznanych za niepewnych politycznie.
 roku, po przeglądzie cesarskim, okręty oddziału pod flagą kontradmirała Boströma na „Cesariewiczu” opuściły Kronsztad. Trzy dni później zespół wpłynął do pierwszego zagranicznego portu: Kilonii, uroczyście witany przez władze miasta. W ciągu następnego tygodnia Rosjanie zwiedzili miejscową bazę Kaiserliche Marine, stocznię Germaniawerft i inne zakłady. Czas ten wykorzystano także na zabunkrowanie węgla sprowadzonego z Wielkiej Brytanii oraz uzupełnienie zapasów żywności. Następnie, przez Cieśniny Duńskie skierowano się do Bergen. , podczas cumowania w norweskim porcie, jedna z kotwic „Sławy” zerwała się z mocowań wskutek awarii windy i utonęła wraz z odcinkiem łańcucha. Szczęśliwie nie było problemów z wydobyciem jej z płytkiej wody i zainstalowaniem na pokładzie przed wypłynięciem z Bergen .
Trasa oddziału wiodła następnie na północ, wzdłuż wybrzeży Norwegii na Morze Barentsa. Rejs przebiegał w ciężkim sztormie, który spowodował nieznaczne uszkodzenia na okrętach, największe na krążowniku „Bogatyr’”. Po czterech dniach podróży i spotkaniu w morzu ze statkiem badawczym „Andriej Pierwozwannyj” zespół stanął na kotwicy w fiordzie Pieczenga. Przez kolejne sześć dni prowadzono tam szkolenie, usuwano uszkodzenia i odpoczywano. Grupa oficerów i marynarzy zwiedziła także monaster pieczenski. Kolejnym przystankiem była zatoka Kola, skąd rozpoczęto powrót na południe, zawijając w drodze do norweskich Hammerfest i Tromsø, brytyjskich Greenock i Barrow-in-Furness (postój tam połączono ze zwiedzaniem stoczni Vickersa i budowanego w niej krążownika „Ruryk”) oraz francuskiego Brestu, by w listopadzie zawinąć do Vigo.
Po dłuższym pobycie w hiszpańskim procie, w grudniu okręty skierowały się na Maderę, następnie do Kadyksu i Gibraltaru, a po wpłynięciu na Morze Śródziemne dotarły do Bizerty. Pozostały tam 40 dni, odbywając ćwiczenia na jeziorze Bizerta i zewnętrznej redzie portu, zawijając także do Tunisu. W tym czasie, i podczas całej drogi powrotnej, mechanicy „Sławy” zmagali się z awariami instalacji słonej wody, której miedziane rurki okazały się nieszczelne – problem ten trapił wcześniej także pozostałe pancerniki typu "Borodino". W Bizercie nastąpiła zmiana na stanowisku dowódcy oddziału: odwołanego do Rosji admirała Boströma (został mianowany doradcą ministra marynarki) zastąpił kapitan I rangi A.I. Rusin, dowódca „Sławy”, która stała się w ten sposób okrętem flagowym zespołu.
 roku rosyjskie okręty opuściły wybrzeża Afryki Północnej, kierując się do Tulonu, gdzie „Cesariewicz” miał odbyć przegląd szwankujących maszyn w swej macierzystej stoczni. W drodze zespół rozproszył się w sztormie, „Sława” jako pierwsza dotarła do francuskiej bazy wieczorem , pozostałe jednostki rano następnego dnia. W Tulonie spotkała Rosjan niemiła niespodzianka ze strony sojuszników: okazało się, że zamiast spodziewanych pełnych zapasów węgla, przygotowano jedynie po 200 ton na każdy z okrętów. Pozostałą część udało się co prawda zakupić u miejscowych przedsiębiorców („Sława” zabunkrowała 1020 ton), ale po cenach rynkowych. Poza uzupełnieniem zapasów, załogi zwiedzały stocznie i miejscowe zakłady, także budowany dla Rosji krążownik „Admirał Makarow”.
Pod koniec lutego okręty opuściły Morze Śródziemne, kierując się, przez Gibraltar i Vigo, ku brzegom Wielkiej Brytanii i przeprowadzając w trakcie rejsu ćwiczenia artyleryjskie. W Portsmouth oficerowie zespołu mieli okazję obejrzeć nowo zbudowany pancernik „Dreadnought” po powrocie z jego pierwszego dłuższego rejsu, chociaż niechęć Brytyjczyków do ujawniania swych najnowszych osiągnięć sprawiła, że oprowadzono ich jedynie po pokładzie. Zwiedzano także między innymi miejscową stocznię marynarki, bazę wojenną i szkołę artylerzystów Royal Navy. oddział wypłynął z Portsmouth i przez Morze Północne skierował się ku Cieśninom Duńskim. Cztery dni później „Sława”, płynąc na czele zespołu przez Wielki Bełt, otarła się dnem prawej burty o mieliznę, uszkadzając je nieznacznie na odcinku pomiędzy przednią wieżą kal. 152 mm a maszynownią. Pojawiły się co prawda przecieki, ale były na tyle niegroźne, że kontynuowano rejs.
Po krótkim postoju w Kilonii, gdzie uzupełniono zapas węgla i odnowiono wygląd okrętów przed powrotem do kraju, zespół wpłynął do rosyjskiej bazy w Libawie. Tam na pokłady okrętów weszli członkowie komisji, którzy przeprowadzili egzaminy dla gardemarynów i kadetów oddziału inżynierskiego. Ich rezultaty uznano później za bardzo obiecujące: 97 osób awansowano do stopnia miczmana, 31 podporucznika korpusu inżynierów-mechaników, pięć podporuczników korpusu inżynierów okrętowych. W związku z tym postanowiono wysłać oddział szkolny w kolejny zagraniczny rejs z nowym rocznikiem.
Pod koniec kwietnia 1907 roku, gdy tylko stan zalodzenia Zatoki Fińskiej na to pozwolił, „Sława”, „Cesariewicz” i „Bogatyr’” przepłynęły do Kronsztadu. Drogę torował im lodołamacz „Jermak”. nowym dowódcą oddziału szkolnego został mianowany kontradmirał Eberhardt, zaś kapitan Rusin wrócił do funkcji dowódcy „Sławy”, która wkrótce została odstawiona do doku dla dokonania napraw i konserwacji części podwodnej. Wcześniej, , okręty oddziału wizytował Mikołaj II. Do września jednostki odbywały pływania z gardemarynami w rejonie Zatoki Fińskiej i północnego Bałtyku. We wrześniu 1907 roku nastąpiła zmiana w oficjalnej klasyfikacji rosyjskich okrętów: dotychczasowe pancerniki, jak „Sława” (ros. "eskadriennyje bronienoscy"), stały się okrętami liniowymi ("liniejnyje korabli").
 odbył się na redzie Kronsztadu przegląd cesarski. Car z carową odwiedzili pokłady wszystkich trzech okrętów, życząc ich załogom szczęśliwego rejsu. Po zabunkrowaniu węgla w Libawie, „Cesariewicz” (flagowy), „Sława” i „Bogatyr’” rozpoczęły drugi rejs zagraniczny. Pierwszym wizytowanym portem była Kristiania, kolejnym Bergen, gdzie uzupełniono zapasy węgla. Następnie oddział popłynął do Wielkiej Brytanii, do Greenock. Tam oficerowie i kursanci zwiedzili produkujące dalmierze zakłady Barr &amp; Stroud oraz stocznie. Kolejnymi przystankami były: francuski Brest, gdzie Rosjanie uzyskali zezwolenie na zaznajomienie się z najnowszymi pancernikami „Démocratie” i „Vérité” oraz krążownikiem pancernym „Léon Gambetta”; a potem hiszpańskie Vigo, w okolicach którego przez dwa tygodnie prowadzono ćwiczenia artyleryjskie.
Po przyjęciu zapasu węgla zespół skierował się na Morze Śródziemne, w rejon tureckiego Marmaris. W drodze napotkał sztorm, w którym uszkodzenia odniósł „Bogatyr’”. U wybrzeży tureckich prowadzono intensywne ćwiczenia artyleryjskie i torpedowe, przerywając je jedynie na okres prawosławnych świąt Bożego Narodzenia, które spędzono w Pireusie. Tam rosyjskie okręty odwiedziła królowa Grecji, Olga Konstantinowna. Po powrocie do Marmaris nadal prowadzono ćwiczenia artyleryjskie, wykorzystując w charakterze celów zakupione specjalnie tureckie feluki. Podczas całego pobytu we wschodniej części Morza Śródziemnego zespół otrzymywał zaopatrzenie z kraju, przywożone z Morza Czarnego parowcami.
Po ostatecznym opuszczeniu Marmaris, roku oddział zawinął do Navarino, gdzie uczczono pamięć bitwy 1827 roku. Tydzień później Rosjanie dotarli do Neapolu. Stamtąd kontradmirał Eberhardt, dowódcy obu pancerników i grupa oficerów udali się lądem do Rzymu, gdzie byli między innymi na audiencji u króla Wiktora Emanuela III. Po ich powrocie, okręty opuściły Włochy kierując się do kraju. Płynąc przez Gibraltar, Vigo i Kilonię, dotarły do Libawy. Tam ponownie odbyły się egzaminy kursantów, a zespół wizytował minister marynarki, admirał Dikow.
W trakcie swego drugiego zagranicznego rejsu „Sława” przepłynęła około 11 500 mil morskich, nie odnotowując żadnych poważniejszych usterek w rodzaju tych, jakie trapiły jej mechanizmy rok wcześniej.
W połowie kwietnia 1908 roku „Sława” przebywała w Rewlu, w czasie kurtuazyjnej wizyty szwedzkiej eskadry z królem Gustawem V. Po krótkim pobycie w stoczni na okresowym przeglądzie i konserwacji, na pokłady okrętów oddziału szkolnego zaokrętowano kolejną grupę gardemarynów i uczestników kursów dla podoficerów. W lipcu rozpoczęto pływania szkolne po Zatoce Fińskiej, przerwane kolejną wizytą w Rewlu, gdzie Mikołaj II spotkał się z prezydentem Republiki Francuskiej, Armandem Fallièresem, przybyłym na pokładzie pancernika „Vérité”. Wkrótce rozpoczęły się przygotowania do trzeciego zagranicznego rejsu, w którym do zespołu miał dołączyć jeszcze krążownik „Oleg”, lecz po uszkodzeniach w wyniku wejścia na mieliznę musiał zostać skierowany na remont. Na jego miejsce wyznaczono inny krążownik, „Admirał Makarow”, który musiał jeszcze być przygotowany do dalekiego pływania.
Rejs rozpoczął się , po ocenie uszkodzeń „Olega”, wykluczających go z oddziału. Tym razem jego dowódcą mianowano kontradmirała Litwinowa. Przez Cieśniny Duńskie, sztormowe Morze Północne i kanał La Manche okręty wpłynęły do Plymouth. Tam po raz kolejny, dzięki przychylności gospodarzy, oficerowie i kadeci mogli zapoznać się z bazą wojenną i stoczniami, oglądając między innymi gotowy do wodowania pancernik nowej generacji „Collingwood”. Następnym portem było Vigo, gdzie zespół zatrzymał się na dwa tygodnie, prowadząc różnorakie ćwiczenia i szkolenia, by w listopadzie popłynąć na Morze Śródziemne, do Bizerty.
W Bizercie do oddziału, który prowadził intensywne ćwiczenia artyleryjskie, doskonaląc techniki strzelania zespołowego, dołączył „Admirał Makarow”. roku okręty przepłynęły do Augusty na Sycylii, w dalszym ciągu prowadząc ćwiczenia artyleryjskie. Pozostały czas zajmowały załogom między innymi regaty łodzi okrętowych, oficerowie zaś w soboty i niedziele otrzymywali przepustki na ląd. Nad ranem potężne trzęsienie ziemi i wywołane przez nie tsunami zniszczyło sycylijskie miasto Mesyna. Na stojących na redzie Augusty rosyjskich okrętach nie zdawano sobie początkowo sprawy z rozmiarów tragedii – nie odczuto wstrząsów, nocni wachtowi zaobserwowali jedynie wielką falę, która poruszyła jednostki wokół kotwic. Gdy po całodniowych ćwiczeniach w morzu powróciły na miejsce kotwiczenia, do admirała Litwinowa zwrócili się z prośbą o pomoc przedstawiciele miejscowych władz, przybyli w towarzystwie rosyjskiego wicekonsula Makiejewa. Zorientowawszy się w rozmiarach katastrofy admirał Litwinow, po naradzie z oficerami, postanowił natychmiast, nie czekając na decyzje z kraju, udać się do Mesyny z „Cesariewiczem”, „Sławą” i „Admirałem Makarowem”. „Bogatyr’” pozostał jeszcze przez dobę na miejscu, by uzupełnić zapas węgla i podtrzymać komunikację telegraficzną z Rosją, potem dołączył do reszty jednostek.
Po dotarciu rankiem następnego dnia po trzęsieniu do Mesyny i pokonaniu problemów z zakotwiczeniem w zniszczonym porcie (na skutek katastrofy zmieniła się topografia portu i „Sława” straciła na nierozpoznanej głębinie jedną z kotwic wraz z łańcuchem), na ląd wysłano najpierw jednego z oficerów dla rozpoznania sytuacji, a następnie niemal całe załogi, z wyjątkiem ludzi niezbędnych do obsługi mechanizmów. Rosjanie wykazali się ogromnym poświęceniem w ratowaniu życia i zdrowia poszkodowanych wszędzie tam, gdzie było to możliwe, gasili pożary i usuwali gruzy. Na „Sławie” zorganizowano szpital, w którym udzielono pomocy około 700 rannym, przewiezionym następnie do Neapolu. W trakcie rejsu dziesięć osób zmarło na pokładzie pancernika i zostało pochowanych w morzu.
Tymczasem na pomoc zniszczonemu miastu przypływało coraz więcej okrętów, między innymi rosyjskie kanonierki „Gilak” i „Koriejec”, brytyjski krążownik „Sutlej” oraz włoski pancernik „Roma” z parą królewską na pokładzie. Załogi wszystkich włączały się do akcji ratunkowej. Rosyjskie okręty pozostały w Mesynie do roku, a ich wkład w pomoc dla zniszczonego miasta został oceniony bardzo wysoko. Pokłady obu pancerników wizytowali Wiktor Emanuel III i królowa Helena, która dziękowała marynarzom w ich ojczystym języku. W imieniu narodu swą wdzięczność wyraził włoski minister marynarki. W trakcie postoju w Neapolu „Sławę” odwiedził Maksim Gorki, specjalnie przybyły z Capri. Admirał Litwinow, dowódcy okrętów i lekarze zostali odznaczeni włoskimi odznaczeniami, wyróżniono także wielu spośród członków załóg, a wszyscy otrzymali pamiątkowe medale. Całą akcję, która przywróciła marynarce rosyjskiej prestiż utracony po klęsce z Japonią, szeroko relacjonowała prasa włoska i światowa.
Po zabunkrowaniu węgla w Auguście oddział szkolny skierował się do Aleksandrii, gdzie załogi otrzymały możliwość odpoczynku po przeżyciach w Mesynie. Następnie udano się w drogę powrotną, płynąc do Gibraltaru („Sława” zawinęła jeszcze po węgiel do Bizerty). Tam do zespołu dołączył wyremontowany krążownik „Oleg”. Tam też nastąpiło spotkanie Rosjan z amerykańską Wielką Białą Flotą w jej wokółziemskim rejsie. Na przełomie stycznia i lutego oddział (bez „Olega”) popłynął na Wyspy Kanaryjskie i Maderę, prowadząc w drodze ćwiczenia artyleryjskie, a następnie skierował się do Vigo, gdzie ponownie dołączył „Oleg”. Płynąc do kraju, zespół zawinął jeszcze do Portsmouth, gdzie był fetowany w związku z akcją w Mesynie. Podobne przyjęcie zgotowali Rosjanom mieszkańcy i władze Kilonii. Rejs zakończył się roku w Libawie. „Sława” przepłynęła tym razem 10 896 mil morskich.
Następnego dnia okręty zespołu wizytował dowódca Floty Bałtyckiej, kontradmirał Essen, a cztery dni później także minister marynarki, kontradmirał Wojewodski. Rozpoczęły się egzaminy gardemarynów i kursantów, a po ich zakończeniu oddział powrócił do rutyny rejsów szkoleniowych na Bałtyku, bazując w Libawie i Rewlu, a po zejściu lodów z Zatoki Fińskiej w Kronsztadzie. W maju „Sława” została na dwa tygodnie odstawiona do doku na konserwację części podwodnej. , podczas wchodzenia do bazy w Libawie, pancernik uszkodził nieznacznie dno na nieoznaczonej kamienistej rafie. Dwa dni później, z okazji 200. rocznicy bitwy połtawskiej, na „Sławie” i pozostałych okrętach zespołu podniesiono wielką galę banderową, oddano salut cesarski z 31 salw, a wieczorem iluminowano jednostki. Lato upłynęło na krótkich rejsach szkoleniowych, ćwiczeniach i manewrach. W sierpniu gardemaryni wyznaczeni do rejsu zagranicznego przeszli z „Cesariewicza” i „Sławy” na pokłady krążowników „Bogatyr’”, „Aurora” i „Diana”. W zamian na „Sławie” zaokrętowano uczestników kursu kwatermistrzowskiego. Także w sierpniu pancernik wizytował po raz kolejny Mikołaj II.
Do końca kampanii 1909 roku „Sława” operowała wspólnie z krążownikami „Ruryk”, „Rossija” i „Admirał Makarow”, we wrześniu odbywając pod dowództwem admirała Essena jeden dłuższy rejs do brzegów Szwecji i wokół Gotlandii. została przeniesiona do rezerwy i skierowana na remont, w trakcie którego między innymi wymieniono zużyte lufy dział głównego kalibru, zastępując je lufami nowego wzoru, z zamkami umożliwiającymi zwiększenie szybkostrzelności. Przeprowadzono także remont oraz konserwację mechanizmów, w tym urządzeń napędowych.
1910–1911: awaria i remont.
Kampania roku 1910 zaczęła się dla „Sławy” w składzie zespołu szkolnego Floty Bałtyckiej, z „Cesariewiczem”, „Rurykiem” i „Bogatyrem”. Następnego dnia zaokrętowano nowy rocznik gardemarynów i do połowy lipca okręty prowadziły krótkie rejsy szkoleniowe, przerywane ostatnimi pracami stoczniowymi. Między innymi pod koniec maja, z inicjatywy admirała Essena, odbyto rejs z oficerami sztabowymi, których zaznajomiono z nowymi regułami wojny morskiej. W połowie lipca zapadła decyzja o ponownym skierowaniu zespołu szkolnego na Morze Śródziemne. Jedną z przyczyn takiego postanowienia była chęć umocnienia rosyjskich wpływów na Bałkanach w obliczu narastającego napięcia międzynarodowego, a oficjalnym powodem obchody 50-lecia panowania w Czarnogórze księcia Mikołaja I i jego królewska koronacja.
Po ukończeniu przygotowań do rejsu, nocą „Cesariewicz” (okręt flagowy kontradmirała Mańkowskiego), „Sława”, „Ruryk” i „Bogatyr’” opuściły Kronsztad. Nad ranem minęły cesarskie jachty „Sztandart” i „Polarnaja Zwiezda”. Z pokładu pierwszego z nich Mikołaj II przesłał kodem flagowym życzenia szczęśliwej podróży. Następnego dnia przyjęto na pokład dwóch dodatkowych miczmanów, którzy przeszli z kanonierki „Groziaszczij”. Na początku rejsu pogoda była bardzo dobra, ale w trzecim dniu, gdy okręty znalazły się na trawersie Bornholmu, wpłynęły w strefę gęstej mgły. „Sława” zderzyła się z duńskim szkunerem rybackim „Egen”. Szkuner płynął prawym halsem z lewej burty pancernika, a jego załoga najwyraźniej nie zauważyła niebezpieczeństwa. Uderzył „Sławę” dziobem w okolice pierwszej kazamaty dział kal. 75 mm, zrywając osłonę chroniącą ją przed zalewaniem. Duńczycy stracili bukszpryt, uszkodzili nadburcie i olinowanie stałe. Rosjanie zastopowali i wysłali na szkuner oficera z „Bogatyra”, by ocenił szkody. Rybacy jednak nie przyjęli pomocy i odpłynęli w stronę Bornholmu, a zespół ruszył dalej.
Po przepłynięciu Cieśnin Duńskich, zespół dotarł do wybrzeży Wielkiej Brytanii, do Portsmouth. Do portu wszedł jednak jedynie „Cesariewicz”, pozostałe okręty stanęły na kotwicy na redzie Spithead. Po trzech dniach pobytu, urozmaiconego jak zwykle zwiedzaniem bazy i stoczni, oraz uzupełnieniu zapasów, zespół wyruszył w dalszą drogę do Algieru. zaczęły się kłopoty z maszynami „Sławy”, która nie mogła rozwinąć wymaganej prędkości 13 węzłów. Okazało się, że niesprawna była połowa pomp zasilających kotły w słodką wodę. Następnego dnia zespół musiał zwolnić do ośmiu węzłów, ponieważ 10 z 20 kotłów zostało wyłączonych z użytku, a zużycie wody wzrosło znacznie ponad normę. Kolejnego dnia zastopowano na 10 godzin, podczas których mechanicy starali się doprowadzić maszyny do sprawności. Przez kilkanaście godzin udało się utrzymać prędkość sześciu do ośmiu węzłów, lecz wreszcie po południu, 35 mil morskich od Gibraltaru, „Sława” zatrzymała się na dobre. Wzięta na hol przez „Cesariewicza” dotarła do brytyjskiej bazy, gdzie pozostała na remont, podczas gdy zespół popłynął dalej.
Zgodnie z rozkazami, które nadeszły z Petersburga, powołano specjalną komisję, w której skład weszli między innymi główny mechanik oddziału, pułkownik inżynier P.I. Oniszczenko, oraz przybyły z Rosji pułkownik inżynier W P. Wiediernikow, specjalista w zakresie konstrukcji i eksploatacji kotłów systemu Belleville’a. Do ich obowiązków należało przede wszystkim znalezienie przyczyny awarii remontowanych ostatniej zimy kotłów oraz opracowanie planu ich naprawy. Wstępne wnioski wskazywały winę stoczni wykonującej remont i zakładów dostarczających części zamienne o niedostatecznej jakości, a także słabego wyszkolenia załogi maszynowej pancernika. Podnoszono także kwestię pośpiechu przy wykonywaniu prac remontowych oraz braku dostatecznych prób morskich przed wypłynięciem w daleki rejs. Okazało się, że już przed przybyciem do Portsmouth zdarzyły się dwa przypadki pomniejszych awarii w kotłowni „Sławy”, które zbagatelizowano. Do załodze udało się doprowadzić do częściowej sprawności 12 kotłów, co umożliwiło przejście okrętu o własnych siłach do Tulonu.
Początkowo rozważano możliwość kapitalnego remontu starych kotłów, jednak francuscy specjaliści z zakładów Belleville’a wykluczyli taką możliwość. Poparł ich dowódca okrętu, kapitan I rangi E.E. Ketler, oraz inżynierowie ze składu komisji. minister marynarki, wiceadmirał Wojewodski, podjął decyzję o zleceniu przeprowadzenia kapitalnego remontu, połączonego z wymianą kotłów, francuskiej stoczni Forges et Chantiers de la Méditerranée w La Seyne koło Tulonu, we współpracy z paryskimi zakładami Belleville’a, dostawcą kotłów. W remoncie miała uczestniczyć załoga okrętu i 75 specjalistów, przybyłych specjalnym pociągiem z Rosji. do Tulonu zawinęły pozostałe okręty zespołu. W drogę powrotną do kraju zabrały gardemarynów i słuchaczy kursów podoficerskich, a także marynarzy z poboru 1906 roku, kończących służbę – łącznie 161 osób. We Francji pozostało z okrętem 528 członków załogi. Część z nich należała do zakonspirowanej organizacji bolszewickiej, kierowanej przez marynarza A.K. Samsona, który wykorzystał pobyt we Francji do kontaktów z przebywającymi na emigracji rewolucjonistami, także z Leninem. W grudniu odwołano do kraju dowódcę okrętu, którego obwiniano o nie zapobieżenie awarii
Prace stoczniowe były prowadzone dość wolno. Obejmowały demontaż starych i instalację nowych kotłów, wymianę osprzętu, naprawę pomp i rur systemu dostarczania słodkiej wody, naprawę usterek konstrukcji kadłuba, maszyn, artylerii i instalacji elektrycznej, a także dokowanie okrętu dla oczyszczenia i konserwacji części podwodnej. Koszt całości robót wyniósł 1 117 740 ówczesnych franków, z czego 820 000 pochłonął zakup nowych kotłów. Prace zakończono wiosną 1911 roku. Początkowa zakontraktowana data ukończenia remontu, , była dwukrotnie przesuwana. Ostatecznie roboty zakończono miesiąc później, co dało stronie rosyjskiej powód do ubiegania się o zwrot części zapłaconej kwoty jako należność za niedotrzymanie kontraktu.
W czasie postoju okrętu we Francji nie obyło się bez incydentu: dwaj marynarze-palacze, wracający spóźnieni po przepustce, przekradając się przez teren stoczni zostali zauważeni przez wartownika. Gdy zaczęli uciekać, ten wystrzelił, zabijając jednego z nich, Muhammeda Zinur-Gabsabirowa. Jego pogrzeb odbył się dwa dni później, w obecności prefekta morskiego Tulonu i z pełnymi honorami wojskowymi.
W trakcie przygotowań do prób zdawczo-odbiorczych do Tulonu przybył parowiec „Okiean”, na którym przywieziono 47 maszynistów i 96 palaczy dla uzupełnienia etatu obsady siłowni. Próby rozpoczęły się i przebiegały ze sporymi kłopotami. Zarówno kotły, jak i remontowane instalacje nie osiągnęły pełnej kontraktowej sprawności. Na 5-godzinnej próbie prędkości osiągnięto jedynie 16 węzłów przy 106–110 obrotach na minutę. Jednak Rosjanie zdecydowali, że nie będą wikłać się w proces i nie reklamowali robót, zadowalając się zwrotem kwoty 34 519,55 franka tytułem niedotrzymania warunków kontraktu. „Sława” wypłynęła z Tulonu i po zabunkrowaniu węgla w Southampton, dotarła do Kronsztadu. W trasie ujawniły się kolejne nieszczelności instalacji słodkiej wody, tak że konieczna okazała się kompletna wymiana pomp dostarczających wodę do kotłów.
Awaria i remont „Sławy” w zagranicznej stoczni wywołała reperkusje w Petersburgu: w Dumie i na dworze, a także w prasie. Unieruchomienie w morzu, podczas zwykłego rejsu, pancernika mocarstwa rozwijającego swe morskie ambicje, było poczytywane za ujmę na honorze Rosji, a fakt, że jego mechanizmy dopiero co przeszły remont, skłaniał do krytyki nieudolnych urzędników ministerstwa marynarki. Minister Wojewodski przedstawił Mikołajowi II specjalny raport o awarii. W listopadzie 1910 roku frakcja oktiabrystów w Dumie wniosła zapytanie o jej przebieg i przyczyny. Wystąpienie ministra Wojewodskiego nie przekonało dużej części deputowanych (obok oktiabrystów także przedstawicieli kadetów), przeciwnych przyznawaniu kolejnych kwot na rozbudowę floty. W ministerstwie wyciągnięto także konsekwencje personalne, przenosząc w stan spoczynku dowódcę okrętu, kapitana Ketlera, głównego mechanika oddziału, pułkownika Oniszczenkę, oraz starszego mechanika „Sławy” w feralnym rejsie, kapitana Wodowa.
 roku przeprowadzono reorganizację struktury Floty Bałtyckiej. Pancerniki „Sława” (wówczas jeszcze we Francji), „Cesariewicz”, „Andriej Pierwozwannyj”, „Impierator Pawieł I” wraz z krążownikiem „Ruryk” utworzyły Brygadę Okrętów Liniowych. Po powrocie do kraju „Sława” faktycznie weszła w skład brygady w lipcu i uczestniczyła jeszcze w kilku rejsach zespołowych i manewrach floty, w tym w rejsie na wody duńskie we wrześniu. okręt zakończył kampanię i został przeniesiony do rezerwy w Helsingforsie. Zimę wykorzystano na remont maszyn głównych i pomocniczych, generatorów elektrycznych i innych mechanizmów okrętowych.
Kampanie lat 1912–1914.
Kampania 1912 roku zaczęła się dla zimujących w Helsingforsie „Sławy”, „Cesariewicza” i „Ruryka” . Cztery dni później wszystkie trzy przeszły do Kronsztadu, gdzie połączyły się z pozostałymi jednostkami brygady. W połowie maja cała brygada przepłynęła do Rewla, skąd prowadziła rejsy ćwiczebne, szkoląc się w manewrowaniu i strzelaniu zespołowym. Były to przygotowania do praktycznego wdrożenia nowej taktyki obronnej Floty Bałtyckiej: stworzenia w poprzek Zatoki Fińskiej potężnej zagrody minowej i bronieniu dostępu do niej przez okręty artyleryjskie. Podczas pierwszego z rejsów „Sława” zgubiła prawą kotwicę, odnalezioną i podniesioną miesiąc później.
We wrześniu silny zespół floty rosyjskiej odbył rejs do Kopenhagi, a zaraz po powrocie uczestniczył w podejmowaniu w Rewlu przybyłych z wizytą kurtuazyjną okrętów brytyjskich: krążownika liniowego „Indomitable” oraz pancernych „Cochrane”, „Warrior”, „Achilles” i „Natal”. W październiku brygada przebywała w Kronsztadzie, a później prowadziła ostatnie rejsy szkoleniowe. W ich trakcie w lewej maszynie parowej „Sławy” wystąpiła niemająca poważniejszych następstw awaria: rozerwał się jeden z zaworów bezpieczeństwa. Okręt zakończył kampanię , pozostając na zimowaniu w Helsingforsie.
Kampania 1913 roku zaczęła się dla „Sławy” , miesiąc później niż dla pozostałych okrętów brygady. Po czterotygodniowych ćwiczeniach artyleryjskich, w których główny nacisk kładziono na zwiększenie szybkostrzelności, pancernik wziął udział w rejsie zespołowym, wspólnie z pozostałymi jednostkami brygady, brygadą krążowników, dywizją torpedowców oraz stawiaczami min Floty Bałtyckiej. pancerniki brygady uczestniczyły w Kronsztadzie w uroczystościach poświęcenia Soboru Morskiego. W lecie kontynuowano ćwiczenia artyleryjskie, którym przyglądał się z pokładu „Ruryka” sam Mikołaj II. Wieczorem tego dnia wydał na cesarskim jachcie „Sztandart” kolację dla dowódców eskadry i okrętów. Intensywne ćwiczenia przyniosły efekt: celność ognia „Sławy” oceniono na 11% dla dział kal. 305 mm i 8% dla kal. 152 mm, zaś szybkostrzelność praktyczna głównego kalibru wzrosła z 0,7 do 1,2 strzału na minutę.
 rozpoczął się ostatni przed wybuchem I wojny światowej zagraniczny rejs silnego zespołu Floty Bałtyckiej. W jego skład weszły: brygada pancerników (cztery okręty liniowe i „Ruryk”), brygada krążowników (cztery jednostki) oraz półdywizjon niszczycieli (również cztery jednostki). Dowodził admirał Essen na „Ruryku”. Po pięciu dniach rosyjskie okręty zawinęły do bazy w Portland, witane przez wielotysięczny tłum widzów. Następnego dnia na „Ruryku” odbyło się spotkanie z brytyjskim admirałem Briggsem, któremu przedstawiono rosyjskich kapitanów. Z kolei admirał Essen rewizytował Brytyjczyków na „Dreadnoughcie”, a wieczorem goście byli podejmowani uroczystym obiadem. Połączone orkiestry rosyjskich okrętów dały zaś koncert w parku miejskim w Weymouth, dla sześciu tysięcy słuchaczy. Po sześciodniowym pobycie w brytyjskim porcie eskadra popłynęła do Brestu, gdzie była podejmowana równie uroczyście. Odbywały się bankiety i parady, pokazy fajerwerków i iluminacje okrętów, a admirał Essen został odznaczony Orderem Legii Honorowej II klasy. Rosyjscy oficerowie mieli okazję zwiedzić najnowszy francuski pancernik „Jean Bart”. Po opuszczeniu Brestu i zabunkrowaniu węgla w Norwegii (pancerniki w Kristiansundzie, krążowniki w Stavanger), eskadra powróciła do Rewla . Trasa rejsu wyniosła 3520 mil morskich.
Przed zakończeniem kampanii 1913 roku „Sława” wzięła jeszcze udział w przeglądzie floty, po czym przeszła do rezerwy. Powrót do aktywnej służby w 1914 roku nastąpił, ze względu na napiętą sytuację międzynarodową, wyjątkowo wcześnie, już . Tego dnia pancerniki brygady prowadzone przez lodołamacz „Jermak” popłynęły przez zamarzniętą jeszcze Zatokę Fińską ze Sveaborga do Rewla. Następnego dnia wyruszyły w pierwszy, trzydniowy rejs ćwiczebny wokół Bornholmu. Kolejne miesiące były wypełnione manewrami, ćwiczeniami zespołowymi i indywidualnymi oraz strzelaniami. Urozmaicenie stanowiły dwie wizyty zagranicznych okrętów w Rewlu: eskadry brytyjskiej (krążowniki liniowe „Lion”, „Princess Royal”, „Queen Mary” i „New Zealand” oraz lekkie „Blonde” i „Boadicea” pod dowództwem kontradmirała Beatty’ego), eskadry francuskiej (pancerniki „France” i „Jean Bart” w eskorcie dwóch niszczycieli, z prezydentem Raymondem Poincarém).
 Flota Bałtycka została postawiona w stan mobilizacji. Tego samego dnia kotwiczącą w Helsingforsie „Sławę” wizytowali admirał Essen, jego szef sztabu oraz dowódca Brygady Okrętów Liniowych, wiceadmirał Fersen. Po południu z pancernika usunięto zbędne rzeczy osobiste załogi, część łodzi okrętowych i dwie armaty kal. 75 mm z kazamat na śródokręciu, przeniesione na kanonierkę „Groziaszczij”. Wieczorem brygada przepłynęła do Rewla, stając na kotwicach na północ od wyspy Nargen. W ten sposób miała zagrodzić drogę przeciwnikowi w razie próby przedarcia się do stolicy. Następnego dnia dowódcy okrętów brygady otrzymały instrukcje dotyczące poruszania się w szyku i podziału celów przy prowadzeniu ognia zespołowego: „Sława” miała zamykać linię jako czwarta i ostrzeliwać wspólnie z poprzedzającym ją „Cesariewiczem” trzeci nieprzyjacielski okręt, a po zbliżeniu się w bitwie na dystans umożliwiający skuteczne włączenie się do boju dział średniego kalibru przenieść ogień na czwartą jednostkę.
 brygada prowadziła patrol w poprzek wejścia do Zatoki Fińskiej, osłaniając stawiacze min, tworzące zagrodę minową broniącą dostępu w głąb akwenu (Centralna Pozycja Minowa). Do „Sławy” podpłynął dźwig pływający, który zdjął zapasową kotwicę, a na niszczyciel „Prozorliwyj” zdano 380 sztuk nabojów kal. 75 mm. Przed południem na pancernikach otrzymano wiadomość o ogłoszeniu stanu wojny z Niemcami. Napięcia ostatnich dni nie wytrzymał jeden z młodszych oficerów, miczman Bergholz, który usiłował popełnić samobójstwo.
I wojna światowa.
Pierwsze dni wojny „Sława” spędziła w Helsingforsie, w gotowości do podjęcia boju w razie niemieckich prób forsowania pozycji minowej. , po przystąpieniu Wielkiej Brytanii do wojny uznano, że zagrożenie ze strony Kaiserliche Marine zmniejszyło się. Jednak cztery dni później Flota Bałtycka została postawiona w stan gotowości na wiadomość o mobilizacji szwedzkiej marynarki wojennej. Rosyjskie dowództwo poważnie liczyło się z możliwością wystąpienia Szwecji po stronie Niemiec. Ponieważ szwedzkie okręty stanowiły liczącą się siłę, powstał plan przeprowadzenia demonstracji siły dla wymuszenia na Szwedach zachowania neutralności, a w przypadku odmowy unicestwienia wrogiej floty jeszcze w bazie. zespół floty rosyjskiej (trzy pancerniki, w tym „Sława”, w eskorcie niszczycieli pod dowództwem admirała Essena na „Ruryku”) opuścił bazę. W morzu jednak odebrano szyfrogram informujący, że Szwecja zdecydowała się zachować neutralność. Wobec tego, po przepłynięciu około 280 mil, okręty powróciły następnego dnia do miejsca kotwiczenia.
W ciągu najbliższych dni na „Sławie” prowadzono prace, mające lepiej przygotować ją do działań wojennych: usunięto rufową sterówkę, zdemontowano wszystkie pozostałe działa kal. 75 mm z kazamat śródokręcia, załadowano dodatkowy zapas amunicji do pozostałych dział, uzupełniono etat załogi. Później brygada operowała pomiędzy Rewlem a Helsingforsem, prowadząc przy okazji ćwiczenia w strzelaniu. została postawiona w stan gotowości bojowej i wysłana w morze na wieść o zaobserwowaniu w rejonie wejścia do Zatoki Fińskiej niemieckich dużych okrętów. Bezowocne poszukiwania trwały dwa dni. Po zatopieniu przez niemiecki okręt podwodny U-26 krążownika „Pałłada”, rosyjskie pancerniki, w obawie przed zagrożeniem ze strony U-Bootów, nie przekraczały linii Helsingfors – Rewel, chroniąc się za Centralną Pozycją Minową.
W listopadzie do brygady dołączył pierwszy z bałtyckich drednotów, „Siewastopol”. Okręty prowadziły wspólne ćwiczenia do , gdy zakończyły kampanię pierwszego roku wojny.
W związku z wchodzeniem do linii kolejnych drednotów typu "Gangut" wraz z początkiem kampanii 1915 roku zmieniła się organizacja sił pancerników Floty Bałtyckiej. Nowe jednostki utworzyły 1 Brygadę Okrętów Liniowych, starsze 2 Brygadę, w której „Sława” i „Cesariewicz” weszły w skład 4 grupy manewrowej. Postępy wojsk niemieckich na froncie wschodnim zaniepokoiły rosyjskie dowództwo. Dodatkowo otrzymano agenturalne informacje, jakoby Kaiserliche Marine stworzyła tajną bazę U-Bootów i niszczycieli na wybrzeżu fińskim bądź Wyspach Alandzkich. Dlatego kampania 1915 roku zaczęła się wyjątkowo wcześnie: „Sławę” i „Cesariewicza” postawiono w stan gotowości już .
Cztery dni później „Sława”, prowadzona przez lodołamacze „Jermak” i „Car Michaił Fiodorowicz”, przepłynęła do Rewla, wkrótce dołączył do niej także drugi pancernik 4 grupy. Po kilku dniach oba okręty, wciąż w towarzystwie „Jermaka” i „Cara Michaiła Fiodorowicza” przepłynęły zalodzoną trasę na Wyspy Alandzkie. Tam i w rejonie Åbo operowały do lipca. , w trakcie operacji memelskiej, oba pancerniki pozostawały w gotowości bojowej w pobliżu wyspy Örö u wybrzeży fińskich. Po otrzymaniu radiogramu dowodzącego operacją kontradmirała Bachiriewa, żądającego wsparcia w bitwie z niemieckim zespołem, wyszły w morze w eskorcie niszczycieli. Idąc pełną mocą stare przeddrednoty osiągnęły prędkość 18 węzłów. Po około pięciu godzinach na horyzoncie zauważono dym i wysłano na rozpoznanie niszczyciel „Strasznyj”. Napotkał on idące kontrkursem wycofujące się z akwenu bitwy rosyjskie krążowniki. Po dołączeniu do nich, wieczorem pancerniki zawinęły do Rewla, a następnego dnia przeszły do Helsingforsu.
W lipcu niemiecka ofensywa lądowa doprowadziła do zajęcia Kurlandii i wyjścia ich wojsk na południowy brzeg Zatoki Ryskiej. Wzmogła się też aktywność lekkich sił morskich Kaiserliche Marine, szczególnie w rejonie Libawy i Windawy. W związku z tym sztab Floty Bałtyckiej opracował plan wzmocnienia własnych sił w zatoce jednym z pancerników, którego obecność miała ułatwić działania własnych sił lekkich. Wybór padł na „Sławę” z powodu jej mniejszego zanurzenia oraz małej wartości bojowej: ewentualna utrata starego przeddrednota byłaby mniej bolesna dla floty. Nocą , po załadowaniu pełnych zapasów węgla, „Sława”, osłaniana przez pancerniki „Andriej Pierwozwannyj” i „Impierator Pawieł I”, wypłynęła z Helsingforsu. Po przepłynięciu Zatoki Fińskiej rolę eskorty przejęły krążowniki brygady admirała Bachiriewa („Ruryk”, „Admirał Makarow”, „Bajan”, „Bogatyr’” i „Oleg”) wraz z 7 dywizjonem niszczycieli. Ponieważ kanał żeglugowy w Moonsundzie był zbyt płytki, zespół musiał płynąć okrężną drogą, przez przetrałowaną skrycie Cieśninę Irbeńską. „Sława” bezpiecznie dotarła do Kuivasto na wyspie Moon. Cała operacja była ubezpieczana przez znajdujące się w rejonie Gotlandii pancerniki „Gangut” i „Pietropawłowsk” oraz rosyjskie i brytyjskie okręty podwodne.
Obecność „Sławy”, wykrytej przez niemieckie rozpoznanie lotnicze, stanowiła zaskoczenie dla strony niemieckiej i zagrożenie dla ich planów zdobycia lokalnej przewagi w tym regionie. Niemcy przygotowywali w tym czasie uderzenie armii lądowej na Rygę, które miało być wspierane z flanki przez silne zgrupowanie floty, dowodzonej przez wiceadmirała Schmidta. W tym celu przerzucono na Bałtyk niektóre duże okręty ze składu Hochseeflotte. Plan zakładał przetrałowanie Cieśniny Irbeńskiej, atak na stacjonujące w Zatoce Ryskiej siły rosyjskie, opanowanie tego akwenu i zbombardowanie broniącej dostępu do Rygi twierdzy Dźwinoujście. Na północnych podejściach do Zatoki Ryskiej, w Cieśninie Moonsundzkiej, miała zostać postawiona zagroda minowa, uniemożliwiająca Rosjanom wzmocnienie swych sił tą drogą.
Pierwszą próbę przełamania obrony rosyjskiej podjęli Niemcy . Trałowce rozpoczęły oczyszczanie z min przejścia w Cieśninie Irbeńskiej, a ich działania ubezpieczały pancerniki (przedrednoty) „Braunschweig” i „Elsaß”, krążowniki i niszczyciele. Trałowce zostały ostrzelane przez rosyjskie kanonierki, które z kolei dostały się pod ogień niemieckich pancerników. Na minach poderwało się kilka niemieckich jednostek. Około 10.30 „Sława” zbliżyła się do akwenu boju, co spowodowało przeniesienie ognia ciężkich dział na nią. Niemcy wystrzelili sześć niecelnych salw, Rosjanie nie odpowiedzieli ogniem, ponieważ dystans do przeciwnika przekraczał donośność ich armat. Nie udało się też skutecznie zwiększyć donośności przez balastowanie okrętu: przy przechyle na przeciwległą burtę o więcej niż 3° burtowy pas pancerny znalazł się całkowicie ponad linia wodną, co stwarzało zagrożenie przebicia niechronionego kadłuba. „Sława” uniknęła trafień (Niemcy donosili o przynajmniej jednym trafieniu, co znajduje odzwierciedlenie w starszych źródłach), a po południu Niemcy, nie widząc szans zakończenia operacji przed zmrokiem, podjęli decyzję o jej przerwaniu.
Druga próba sforsowania rosyjskiej obrony zatoki rozpoczęła się wcześnie rano. Do sił uderzeniowych dołączyły drednoty „Posen” i „Nassau”, które zastąpiły dwa starsze predrednoty. Korzystając z mgły pokrywającej akwen, niemieckie trałowce poczyniły do popołudnia znaczne postępy. Po rozrzedzeniu mgły „Sława” otworzyła ogień do trałowców i postępujących za nimi krążowników lekkich. Sama z kolei stała się celem dla niemieckich pancerników, których ogień był korygowany z punktów obserwacyjnych na brzegu. Ogółem rosyjski pancernik wystrzelił 35 pocisków kal. 305 mm oraz 20 kal. 152 mm. Wieczorem w głąb Zatoki Ryskiej wdarły się dwa niemieckie niszczyciele, V 99 i V 100, których dowódcy otrzymali zadanie zaatakowania „Sławy” torpedami. Nie udało im się jednak w ciemnościach odnaleźć celu, natknęli się jedynie i wdali w potyczkę artyleryjską z niszczycielami rosyjskimi, odnosząc uszkodzenia. W trakcie odwrotu jeden z nich V 99, poderwał się na minie i unikając zatonięcia wyrzucił na mieliznę, gdzie zniszczyły go płomienie.
Następnego dnia Niemcy podjęli kolejną próbę trałowania, a artylerzyści ich pancerników wykazali się tym razem skutecznością: „Sława” została trzykrotnie trafiona pociskami kal. 280 mm. Jeden z nich przebił pancerz burtowy powyżej głównego pasa pancernego i eksplodował wewnątrz kadłuba, drugi przeszedł nad górnym pokładem nie wybuchając, trzeci rozbił lewą rufową wieżę dział kal. 152 mm. Uszkodzenia były znaczne, wybuchły pożary, przez pewien czas nie działało urządzenie sterowe i okrętem manewrowano przy użyciu maszyn. Zniszczoną wieżę ogarnęły płomienie, zagrażając eksplozją ładunków, co zmusiło załogę do zalania wodą komór amunicyjnych. Po południu, wobec groźby przedarcia się Niemców do zatoki i odcięcia sił rosyjskich od Cieśniny Moonsundzkiej, dowództwo obrony wydało rozkaz o wycofaniu „Sławy” i innych jednostek w głąb Moonsundu. Następnie Rosjanie zaminowali południowe wejście do cieśniny.
Do wieczora trałowce oczyściły z min i zagród przeciw okrętom podwodnym Cieśninę Irbeńską, a główne siły niemieckie skierowały się na północ w poszukiwaniu jednostek przeciwnika. , po natknięciu się na nowo postawioną zagrodę minową zawróciły jednak w kierunku Dźwinoujścia. Wieczorem tego dnia wsparły własne siły lekkie w pojedynku artyleryjskim z rosyjskimi kanonierkami „Siwucz” i „Koriejec”. „Siwucz”, rozbity ogniem artylerii „Posena” zatonął z dużymi stratami wśród załogi; „Koriejec” uciekając osiadł na przybrzeżnych skałach i następnego dnia został zniszczony przez własną załogę. W tym samym dniu brytyjski okręt podwodny E1 storpedował krążownik liniowy „Moltke”, co stało się przyczyną podjęcia przez wiceadmirała Schmidta decyzji o zakończeniu operacji i wycofaniu własnych jednostek z niebezpiecznego akwenu.
Po odejściu Niemców Rosjanie ponownie zagrodzili minami Cieśninę Irbeńską, zatopili też na płyciźnie kilka statków oraz wzmocnili obronę przez budowę kolejnych stanowisk artylerii nadbrzeżnej. „Sława” otrzymała kolejne zadanie: ostrzelanie latarni michajłowskiej, którą Niemcy po zdobyciu uczynili punktem obserwacyjnym, kontrolując stamtąd ruchy jednostek rosyjskich. Pancernik wystrzelił osiem pocisków kal. 305 mm, 35 kal. 152 mm oraz 24 kal. 75 mm, niszcząc całe otoczenie celu i wzniecając pożary. Sama latarnia jednak ocalała. Przed odpłynięciem okręt został zaatakowany przez nieprzyjacielski wodnosamolot, który zrzucił kilka niecelnych bomb.
Następnego dnia stojący na kotwicy w Arensburgu pancernik brał udział w odpieraniu kolejnego nalotu. We wrześniu jego działa wspierały natarcie wojsk lądowych pod Rygą. , podczas ostrzału miasta Tukum, „Sława” znalazła się w zasięgu niemieckich dział polowych. Po około czterech godzinach Niemcy osiągnęli sukces: pocisk, prawdopodobnie kal. 150 mm, rozerwał się przy szczelinie obserwacyjnej głównego stanowiska dowodzenia. Zginęli niemal wszyscy znajdujący się tam marynarze, w tym dowódca okrętu, kapitan I rangi Siergiej S. Wiaziemski, jeszcze jeden oficer i czterech sterników. Dowodzenie objął tymczasowo, z głównego stanowiska, młodszy oficer nawigacyjny, porucznik Anatolij Waksmut, który nakazał wybranie kotwicy i opuszczenie niebezpiecznego stanowiska. Niemcy tymczasem wstrzelali się, kolejny pocisk zabił podoficera kierującego podnoszeniem z wody kutra parowego, odłamki trzeciego raniły 14 marynarzy. Działa odpływającej „Sławy” zmusiły jednak nieprzyjacielską baterię do milczenia. Dowodzący zespołem okrętów kapitan Kołczak wszedł na pokład okrętu, który opuścił swoją pozycję i, po zorientowaniu się w rozmiarze uszkodzeń nakazał powrót pancernika na pozycję i kontynuowanie ostrzału. W trakcie jego inspekcji „Sławę” zaatakowały niemieckie wodnosamoloty, jednak zrzucone przez nie bomby zostały wymanewrowane. Okręt, pod komendą kapitana Wiaczesława Markowa, który przejął dowodzenie, prowadził do końca dnia skuteczny ogień, wystrzeliwując ogółem 14 pocisków kal. 305 mm, 170 kal. 152 mm oraz 50 kal. 75 mm. Za tę akcję 15 członków załogi wyróżniono Krzyżami św. Jerzego, a 51 odznaczeniami niższej rangi.
Do końca jesieni pancernik jeszcze wielokrotnie wspierał działania wojsk lądowych pod Rygą. Między innymi toczył wielogodzinny bój z bateriami niemieckimi w rejonie przylądka Radocem, dwa tygodnie później wspierał przez trzy dni desant na przylądku Domesnes, w którym uczestniczyli także spieszeni marynarze „Sławy”, a bombardował rejon umocniony Kemmern. Wzrastające zalodzenie Zatoki Ryskiej ograniczyło w listopadzie aktywność rosyjskiej floty. „Sława” przepłynęła w rejon latarni morskiej Werder (kilka mil morskich od Kuivasto), gdzie załoga rozpoczęła przygotowania do zimowania. Na okręt przybył nowy dowódca, kapitan I rangi W.W. Kowalewski. Zima wzmocniono uzbrojenie przeciwlotnicze pancernika, wymieniono zużyte lufy dział i zreperowano uszkodzenia odniesione w kampanii. Zapasy i wszelkiego rodzaju zaopatrzenie dowoziły mu z Helsingforsu oraz odległej o 25 mil od miejsce zimowania bazy Rohuküla lodołamacze i transportowce.
Na początku 1916 roku front niemiecko-rosyjski nad Bałtykiem ustabilizował się i obie strony przeszły do działań pozycyjnych. Zmniejszyła się także aktywność floty niemieckiej, która główny swój wysiłek przeniosła na Morze Północne. W efekcie głównym niebezpieczeństwem dla „Sławy” stało się nieprzyjacielskie lotnictwo: dwa niemieckie samoloty zrzuciły 12 bomb niewielkiego wagomiaru na nieruchomy pancernik. Trzy z nich (według innego źródła cztery) trafiły. Nie wyrządziły większych szkód materialnych, lecz spowodowały śmierć jednego i rany u dziewięciu marynarzy, z których czterech zmarło wkrótce po przewiezieniu do szpitala. W spóźnionej akcji przeciwlotniczej wystrzelono do samolotów 11 pocisków kal. 75 mm i 19 kal. 40 mm, bezskutecznie. Był to pierwszy z serii nalotów, lecz następne nie przyniosły już Niemcom sukcesów.
Po ustąpieniu lodów „Sława” powróciła do roli okrętu wsparcia artyleryjskiego dla oddziałów walczących na lądzie, na zachód od Rygi. Wspierały ją między innymi kanonierki „Chrabryj” i „Groziaszczij”. W ciągu trzech czerwcowych dni jej działa wystrzeliły 36 pocisków kal 305 mm oraz 92 kal. 152 mm. Sama została trafiona pojedynczym ciężkim pociskiem (kal. 210 lub 225 mm), który nie przebił pasa pancernego prawej burty. Odpierająca nieskuteczne ataki niemieckich samolotów artyleria przeciwlotnicza okrętu wystrzeliła wówczas 170 pocisków kal. 75 mm oraz 18 kal. 40 mm. Podczas podobnych działań w pierwszych dniach lipca wystrzelono na pozycje przeciwnika 88 pocisków kal. 305 mm oraz 234 kal. 152 mm. Niemiecki ogień artyleryjski z brzegu był niecelny, chociaż na pokładzie znaleziono po walce dużą ilość odłamków z bliskich eksplozji.
Wzrost aktywności działań na lądzie spowodował zwrócenie uwagi dowództw po obu stronach frontu na rejon Zatoki Ryskiej. Rosjanie zakończyli wreszcie długo prowadzone prace nad pogłębieniem kanału żeglownego w Cieśninie Moonsundzkiej. Wkrótce rozpoczęli wzmacnianie własnych sił w zatoce – kolejno do „Sławy” dołączyły krążowniki „Diana” i „Aurora”, „Bajan”, pancernik „Cesariewicz” i krążownik „Admirał Makarow”. Pod koniec lata wzmogła się znów aktywność niemieckiego lotnictwa i artyleria przeciwlotnicza „Sławy” co najmniej trzykrotnie otwierała ogień do nadlatujących samolotów. W związku z koniecznością przeprowadzenia remontu zużytych dział głównego kalibru, rozpoczęto odciążanie okrętu, by mógł swobodnie przepłynąć przez Moonsund do Helsingforsu i dalej do Kronsztadu.
Od początku listopada trwały na pancerniku prace stoczniowe. Oprócz wymiany zużytych luf przebudowano ich łoża, umożliwiając powiększenie kąta podniesienia, a co za tym idzie donośności. Przeprowadzono remont instalacji elektrycznej, naprawy uszkodzeń wież artyleryjskich i stanowiska dowodzenia, zmieniono ustawienie dział przeciwlotniczych, zakonserwowano podwodną część kadłuba i naprawiono uszkodzone śruby napędowe. Także wówczas zamknięto płytami pancernymi ambrazury kazamat po usuniętych działach kal. 75 mm. Na początku 1917 roku przeprowadzono przegląd maszyn i kotłów.
 roku nastąpiła zmiana na stanowisku dowódcy „Sławy”. Miejsce kapitana Kowalewskiego, przeniesionego do pracy sztabowej, zajął kapitan I rangi P.M. Plen.
Początek 1917 roku zastał „Sławę” stojącą na zimowisku w Sveaborgu. Na okręcie wciąż trwały prace remontowe, zaczęte jeszcze w listopadzie w Kronsztadzie. Załogę nękały zaś różne choroby zakaźne. Lutowe zamieszki i obalenie caratu, które wywołały ciąg buntów i zamieszek wśród marynarzy Floty Bałtyckiej, także na zimujących w Sveaborgu pancernikach „Andriej Pierwozwannyj” i „Impierator Pawieł I”, na „Sławie” minęły stosunkowo spokojnie. Powołano co prawda komitet okrętowy, który zastosował wobec oficerów tymczasowy areszt, lecz ostatecznie nie usunięto ich z okrętu, wbrew żądaniom o wiele bardziej rewolucyjnie nastawionych marynarzy z „Impieratora Pawła I”, którzy skierowali na bratni okręt lufy swych dział i wysłali po lodzie grupę desantową, mającą pomóc „zaprowadzić porządek”. Marynarze „Sławy” nie wpuścili ich jednak na pokład, a wkrótce potem uroczyście zaprzysięgli wierność swym oficerom. Dużą rolę odegrała tu świadomość, że oficerowie przez dwa poprzednie lata narażali się równo z załogą w bojach w Zatoce Ryskiej i dzielili te same trudy, a rewolucjoniści z dwóch pozostałych pancerników ani razu nie mieli okazji zmierzyć się z wrogiem w bezpośrednim boju. Jedyną ofiarą samosądu marynarzy „Sławy” był bosman Wasilienko.
 kapitan Plen został odwołany do sztabu floty, a pod koniec miesiąca jego miejsce zajął kapitan I rangi Władimir G. Antonow, były starszy oficer pancernika w kampanii 1915 roku, doskonale znany i mający poważanie wśród załogi. W maju, po zakończeniu prac, okręt był gotów do rozpoczęcia kolejnej kampanii. W tym czasie nastąpiła wymiana części marynarzy: weteranów zastąpili młodzi, niemający doświadczenia bojowego, spośród których wielu było aktywnymi zwolennikami bolszewików i anarchistów. Po otrzymaniu rozkazu rozpoczęcia przygotowań dla kolejnego przejścia na front w Zatoce Ryskiej – opóźnionego w związku z ostrzejszą niż zwykle zimą i dłużej trwającym zalodzeniem akwenu – rozpoczęły się wiece i protesty, a komitet okrętowy wystosował rezolucję, w której proponował, by do Zatoki Ryskiej wysłać którychś z pancerników: „Andrieja Pierwozwannego” lub „Riespublikę” (przemianowany „Impierator Pawieł I”). Centralny Komitet Floty Bałtyckiej odrzucił jednak propozycję załogi, nakazując okrętowi wypełnić rozkazy dowództwa. To, oraz zdecydowana postawa kapitana Antonowa, spowodowały stopniowe uśmierzenie buntowniczych nastrojów wśród marynarzy.
Ostatecznie „Sława” opuściła Sveaborg w lipcu, a dołączyła do zimującego w Moonsundzie „Grażdanina” (dawnego „Cesariewicza”) i pozostałych okrętów rosyjskich. Tymczasem dowództwo niemieckie po zajęciu Rygi przygotowywało operację desantową, której celem były Wyspy Moonsundzkie. Kaiserliche Marine otrzymała zadanie zniszczenia bazujących w Zatoce Ryskiej okrętów rosyjskich. Do wsparcia desantu wyznaczono duże siły floty, z najnowszym pancernikiem „Bayern”. Obrona rosyjska w regionie była nie skonsolidowana, a nastroje wśród żołnierzy i marynarzy złe. Marynarka wojenna otrzymała zadanie współdziałania z wojskami lądowymi i obrony Cieśniny Irbeńskiej, a w przypadku wdarcia się nieprzyjaciela w głąb Zatoki Ryskiej, niedopuszczenia do opanowania przezeń Moonsundu i otwarcia drogi do Zatoki Fińskiej, co mogłoby bezpośrednio zagrozić stolicy Rosji.
Od trwały naloty niemieckich samolotów i sterowców na rosyjskie pozycje. Właściwe działania desantowe w zatoce Taga na Ozylii rozpoczęły się , gdy oddziały niemieckie, wspierane ogniem okrętów liniowych bez przeszkód osiągnęły brzeg i zajęły przyczółki. Na morzu Niemcy uzyskali kontrolę nad Soëlosundem i zachodnim krańcem Zatoki Kassarskiej, po czym rozpoczęli intensywne ich trałowanie. Wysłane tam rosyjskie niszczyciele zostały zmuszone do odwrotu przez przeważające siły niemieckie, a jeden z nich zatopiony. Niemcy wysadzili oddziały na Dagö. Postępy ich wojsk umożliwiły ciężkim okrętom wejście na Zatokę Ryską i zagrożenie stacjonującym w Moonsundzie jednostkom rosyjskim od południa – ze względu na niewielką głębokość droga przez Soëlosund była dostępna jedynie dla niszczycieli.
Następnego dnia weszła do walki „Sława”, wspierając ogniem swych dział walczące w Soëlosundzie i u wejścia do Zatoki Kassarskiej niszczyciele oraz ostrzeliwując ogniem pośrednim (korygowanym telefonicznie z transportowca „Libawa”) oddziały niemieckie atakujące groblę Orissar, łączącą wyspy Ozylię i Moon. Tego dnia wystrzelono 18 pocisków kal. 305 mm z wieży dziobowej, osiągając zadowalające rezultaty.
 rano Niemcy rozpoczęli pochód na północ z Zatoki Ryskiej w kierunku rosyjskiej bazy w Kuivasto i Cieśniny Moonsundzkiej. W awangardzie płynęły trałowce, osłaniane bezpośrednio przez krążownik lekki „Kolberg” i niszczyciele, za nimi postępowały siły główne z pancernikami „König” i „Kronprinz”. Dozorujący na południe od zagrody minowej broniącej wejścia do Moonsundu niszczyciel „Diejatielnyj” został ostrzelany przez niemieckie pancerniki i uszedł na północ, donosząc przez radio wiceadmirałowi Bachiriewowi o zbliżającym się nieprzyjacielu. Ten rozkazał „Sławie” i „Grażdaninowi” wyjść na redę Kuivasto i przygotować się do boju. Sam dołączył do pancerników na swym flagowym krążowniku „Bajan”.
Spośród rosyjskich jednostek „Sława” miała, dzięki ostatniej modernizacji, największą donośność dział głównego kalibru, ocenianą na 116 kabli. Artyleria „Grażdanina” ustępowała jej znacznie w tym parametrze, osiągając jedynie 88 kabli. „Bajan” mógł w boju z niemieckimi drednotami pełnić jedynie rolę pomocniczą, zarówno ze względu na małą donośność, jak i znacząco mniejszą siłę ognia. Jednak artyleria „Sławy” w jej ostatnim boju nie była w pełni sprawna: trzy dni wcześniej z jej rufowego stanowiska dowodzenia zdemontowano i przeniesiono na stanowisko brzegowe dalmierz, co powodowało, że niemożliwe było wypracowanie danych do strzelania bezpośrednio w kierunku rufy – martwy kąt wynosił około 45°.
O 9.12 ze wszystkich trzech okrętów zobaczono na horyzoncie dym i maszty zbliżających się jednostek przeciwnika. Ogłoszono alarm bojowy i załogi zajęły stanowiska. Wkrótce nad redą pojawiły się niemieckie samoloty, jeden z nich przeleciał nad „Sławą”, nie atakując jej. Wkrótce oba pancerniki, prowadzone przez „Bajana”, ruszyły na południe w stronę wyznaczonej pozycji obronnej. O 10.05 „Sława” otworzyła ogień z rufowej wieży w kierunku trałowców, na dystansie 115 kabli. Ze względu na zbyty dużą odległość od celu „Grażdanin”, który otworzył ogień pół minuty później, przerwał go, oczekując zmniejszenia dystansu. Po 10 minutach strzelać zaczęła artyleria niemieckich drednotów, których pociski upadały blisko „Sławy”. Ta rozdzieliła ogień: wieża dziobowa strzelała do trałowców i osłaniających je niszczycieli, rufowa do pancerników. Obie strony były ograniczone w manewrach w wąskim przesmyku, a pomiędzy nimi znajdowało się pole minowe, które nie pozwalało zmniejszyć dystansu.
Rosyjski ogień (pancerników i baterii nadbrzeżnej we wsi Woj) zmusił na pewien czas niemieckie trałowce do schronienia się za zasłoną dymną i odstąpienia. Zawróciły na południe również niszczyciele i krążowniki „Kolberg” i „Straßburg”. Jednak sukces ten został okupiony awarią obu dział dziobowej wieży „Sławy”, w których wystąpiła awaria zamków. Chwilową przerwę w boju wykorzystano na odpoczynek dla załóg, a do pancerników zbliżyły się niszczyciele, wyznaczone dla ich eskorty. Z wież artyleryjskich kal. 152 mm usunięto znajdujące się dotychczas w zapasie podręcznym pociski burzące, używane do zwalczania okrętów podwodnych. Prawdopodobieństwo ich ataku na wodach Moonsundu uznano za zbyt znikome, aby narażać okręt na eksplozję ładunków w przypadku trafienia w wieżę.
Gdy niemieckie trałowce ponownie zbliżyły się do miejsca stacjonowania obu pancerników, te znów zajęły pozycję bojową. Pierwszy zaczął strzelać „Grażdanin”, zaraz po nim o 12.10 „Sława”. Jej ogień prowadzony był z rufowej wieży na burtę, by umożliwić prawidłową pracę dalmierzy. Wkrótce, wraz ze zmniejszaniem dystansu, do walki włączyły się „Bajan” i dwa najbliższe przeciwnika niszczyciele: „Donskoj kazak” i „Turkmieniec Stawropolskij”. Pomimo silnego ostrzału trałowcom udało się przetrałować przejście w polu minowym, co umożliwiło ponowne włączenie się do walki drednotów „König” i „Kronprinz”. Oba ruszyły na północ z prędkością 18 węzłów, idąc w szyku namiaru, a po zbliżeniu się do pozycji Rosjan otworzyły ogień. Przez pierwsze 10 minut był on nieskuteczny, jednak o 12.25 salwa „Königa” nakryła „Sławę”. Bezpośrednio w okręt trafiły trzy pociski kal. 305 mm.
Pierwszy z nich uderzył w lewą burtę poniżej pasa pancernego i eksplodował w korytarzu przyburtowym w rejonie dziobowego pomieszczenia generatorów, pozbawiając prądu całą instalację elektryczną przedniej części okrętu. Drugi z pocisków trafił w część dziobową, również poniżej linii wodnej, powodując zalanie części pomieszczeń. Trzeci eksplodował na pasie pancernym w rejonie lewoburtowej maszynowni, rozszczelniając blachy poszycia. Do wnętrza kadłuba dostało się ponad 1130 ton wody, zalewając między innymi komory amunicyjne dziobowej wieży artyleryjskiej. Ciemności, które zapanowały wewnątrz okrętu, utrudniały akcję ratowniczą i ewakuację załogi. Pancernik nabrał 8° przechyłu na lewą burtę, część dziobowa przegłębiła się o około 1,5 metra, co uniemożliwiło wycofanie jednostki przez nazbyt płytki kanał na północ.
O 12.29 „Sława” została trafiona jeszcze dwoma pociskami, z których pierwszy rozerwał się w pokładowej kaplicy, a drugi na pokładzie bateryjnym. Spowodowały różnego rodzaju uszkodzenia w konstrukcji i wyposażeniu, wywołały również pożar, który został jednak ugaszony w przeciągu kwadransa. Dym z pożaru dostał się ciągami wentylacyjnymi do drugiej kotłowni, którą musiano ewakuować. Także pierwsza kotłownia poniosła szkody w eksplozjach, a komory amunicyjne wież dział kal. 152 mm zatopiono dla uniknięcia niebezpieczeństwa wybuchu ładunków. W późniejszej fazie walki w okręt trafiły jeszcze jeden lub dwa pociski. Wśród młodszych marynarzy pojawiły się oznaki paniki.
Również „Grażdanin” został dwukrotnie trafiony przez „Kronprinza”, jednak nie odniósł takich uszkodzeń jak „Sława”. Widząc beznadziejność obrony, wiceadmirał Bachiriew wydał rozkaz wycofania się na północ. Jako pierwsze miały tam odejść jednostki pomocnicze i mniejsze okręty, następnie krążowniki i pancerniki. „Sława”, której powiększające się zanurzenie uniemożliwiało poruszanie się torem wodnym w Cieśninie Moonsundzkiej, miała zostać samozatopiona dla jego zablokowania. Do burty pancernika podeszły niszczyciele, aby przejąć załogę, w pierwszej kolejności rannych. Ewakuację utrudniała spanikowana część marynarzy.
Na pokładzie pozostali tylko ochotnicy dowodzeni przez kapitana Antonowa. Przygotowali oni do wysadzenia rufowe komory amunicyjne i przeprowadzili ostatnią inspekcję okrętu, by upewnić się, że nikt nie pozostał w pomieszczeniach. Po zakończeniu prac wsiedli do kutra admiralskiego (kapitan Antonow jako ostatni) i odbili od burty „Sławy”, która w tym czasie zdryfowała na mieliznę. Po eksplozji komór o 13.58, i drugiej kilkanaście minut później okręt zatonął na płyciźnie, z wystającymi nad powierzchnią nadbudówkami i górną częścią kadłuba. Dla jej zniszczenia towarzyszące niszczyciele wystrzeliły torpedy, jednak pierwszych pięć zawiodło i dopiero kolejna, z „Turkmienca Stawropolskiego”, przyniosła efekt. Okręt ogarnął pożar, który trwał dwa dni.
Liczba ofiar ostatniego boju „Sławy” nie jest dokładnie znana: według jednego ze źródeł zginęło czterech marynarzy, rannych zostało dalszych 14, z których trzech zmarło w następnych dniach, według innego zginęło trzech marynarzy, 12 dalszych odniosło rany. Z uwagi na zniszczenie dokumentów okrętowych ustalenie tej liczby prawdopodobnie nie jest możliwe.
Wieczorem niemieckie dowództwo, nie znające ostatecznego losu „Sławy” i podejrzewające, że pancernik jest tylko uszkodzony i osadzony na płyciźnie, wysłało dla jego odnalezienia i dobicia torpedami trzy niszczyciele. Pod jednym z nich, S 64, wybuchła jedna z nowo postawionych rosyjskich min, uszkadzając go poważnie. Podczas próby holowania przez S 61 uszkodzony okręt wszedł na mieliznę i załoga musiała go opuścić. Podczas manewrów oba pozostałe niszczyciele również poniosły szkody i w efekcie musiały zostać odesłane do stoczni remontowej.
Wrak „Sławy” pozostał na miejscu zatopienia. Część wyposażenia zatopionego okrętu została zniszczona przez załogę, część zdjęli miejscowi rybacy. Po zajęciu archipelagu przez Niemców, zdemontowali oni z pancernika wszystko, co możliwe, w tym elementy wykonane z metali kolorowych, przede wszystkim śruby napędowe. Niemieccy żołnierze urządzali wycieczki na wrak, robili zdjęcia i zbierali pamiątki. Dzieła zniszczenia dopełniło morze, pokrywając resztki wraku piaskiem i mułem. Niektóre elementy wyposażenia zostały zachowane w muzeach morskich w Tallinnie oraz w Petersburgu.

</doc>
<doc id="2865429" url="https://pl.wikipedia.org/wiki?curid=2865429" title="Zeberka australijska">
Zeberka australijska



</doc>
<doc id="2865432" url="https://pl.wikipedia.org/wiki?curid=2865432" title="Mistrzostwa Świata w Boksie 2003 – waga kogucia mężczyzn">
Mistrzostwa Świata w Boksie 2003 – waga kogucia mężczyzn

 
Waga kogucia mężczyzn to jedna z jedenastu męskich konkurencji bokserskich rozgrywanych podczas Mistrzostw Świata w Boksie 2003. Pojedynki w tej kategorii wagowej były toczone w dniach od 6 lipca do 12 lipca w Bangkoku.

</doc>
<doc id="2865433" url="https://pl.wikipedia.org/wiki?curid=2865433" title="Kościół św. Idziego w Giebułtowie">
Kościół św. Idziego w Giebułtowie

Kościół św. Idziego w Giebułtowie – rzymskokatolicki kościół parafialny znajdujący się we wsi Giebułtów, w powiecie krakowskim.
Kościół został wpisany do rejestru zabytków nieruchomych województwa małopolskiego.
Historia.
Wcześniejszy kościół ufundowany został przez Judytę, żonę Władysława Hermana. W zasadzie to Książę Władysław Herman postanowił ufundować kilka kościołów wotywnych. Tak w dalszej części rozdziału A.D. 1086 Jan Długosz zapisał tę decyzję Księcia o zbudowaniu: "/.../ najpierw w Krakowie kościoła poświeconego św. Idziemu. Potem Książę polecił, aby w całym Królestwie jego rycerze zakładali kościoły poświęcone również temu świętemu, przez wstawiennictwo którego narodził się syn Księcia, następca tronu, Bolesław". Wśród wielu tych fundacji Długosz wymienia także Giebułtów. Za nim przyjmujemy więc stwierdzenie, że romański kościół w Giebułtowie został wybudowany w roku 1086, chociaż możliwy jest okres sięgający aż do roku 1102, to jest do końca okresu rządów Księcia Władysława Hermana. Obecny wybudowano w latach 1601–1604, adaptując poprzednią budowlę o czym świadczą nieregularności rzutu obiektu. Fundatorami byli Jakub Tomaszewski herbu Bończa i Barbara Pisarska herbu Szreniawa, lub Kacper Giebułtowski. Obiekt w 1604 roku poświęcił bp. Bernard Maciejowski.
Architektura.
Kościół murowany, oszkarpowany, orientowany, prezbiterium zamknięte półkolistą apsydą. Do prezbiterium dobudowano kaplicę ze sklepieniem krzyżowo-żebrowym. Po stronie południowej znajduje się kruchta dobudowana w połowie XIX wieku.

</doc>
<doc id="2865434" url="https://pl.wikipedia.org/wiki?curid=2865434" title="Salamona Skały">
Salamona Skały

Salamona Skały (niem. " Kinderstein") (Dziecinne Skały) – w Strużnickich Skałach w południowo-zachodniej Polsce, w Sudetach Zachodnich, w Rudawach Janowickich, w Górach Strużnickich.
Położenie.
Skały położone są w Sudetach Zachodnich, w środkowej części Rudaw Janowickich, w masywie, w pobliżu Fajki. Skały i bloki skalne rozproszone są na zachodnich zboczach wzniesienia masywu Fajki.
Charakterystyka.
Skały zbudowane są z granitu karkonoskiego. Ich wysokość wynosi około 20 m. Skały są zasłonięte lasem świerkowym.
Historia.
Pierwsze wzmianki pochodzą z 1936 r. – są one zaznaczone na mapach z tego okresu. Nazwa Salamona Skały pochodzi z lat powojennych od biednej 14 osobowej rodziny. Jagody, poziomki, maliny – dary natury były ich pożywieniem a znajomy im teren całym światem. Skały w tym okresie były całkowicie odsłonięte, w większości był to ugór oraz niskie zadrzewienie.

</doc>
<doc id="2865435" url="https://pl.wikipedia.org/wiki?curid=2865435" title="Mistrzostwa Świata w Boksie 2003 – waga piórkowa mężczyzn">
Mistrzostwa Świata w Boksie 2003 – waga piórkowa mężczyzn

 
Waga piórkowa mężczyzn to jedna z jedenastu męskich konkurencji bokserskich rozgrywanych podczas Mistrzostw Świata w Boksie 2003. Pojedynki w tej kategorii wagowej były toczone w dniach od 6 lipca do 12 lipca w Bangkoku.

</doc>
<doc id="2865436" url="https://pl.wikipedia.org/wiki?curid=2865436" title="Mistrzostwa Świata w Boksie 2003 – waga lekka mężczyzn">
Mistrzostwa Świata w Boksie 2003 – waga lekka mężczyzn

 
Waga lekka mężczyzn to jedna z jedenastu męskich konkurencji bokserskich rozgrywanych podczas Mistrzostw Świata w Boksie 2003. Pojedynki w tej kategorii wagowej były toczone w dniach od 6 lipca do 12 lipca w Bangkoku.

</doc>
<doc id="2865438" url="https://pl.wikipedia.org/wiki?curid=2865438" title="Zdzisław Pacholski">
Zdzisław Pacholski

Zdzisław Pacholski (ur. w 1947 roku w Osiekach) – polski artysta fotograf, członek ZPAF od 1977 r. Jest autorem wydarzeń artystycznych (m.in. wystaw z cyklu „Rewizja”). Działacz kultury niezależnej w czasie stanu wojennego. Uczestniczył w wielu wystawach w Polsce i na świecie (m.in. Biennale w São Paulo w 1989 roku). Honorowy członek niemieckiego stowarzyszenia twórczego Walbergener Kreis. W 2008 roku został wyróżniony medalem im. Waldemara Kućki przyznawanym wybitnym twórcom polskiej fotografii.

</doc>
<doc id="2865440" url="https://pl.wikipedia.org/wiki?curid=2865440" title="Messerschmitt M 28">
Messerschmitt M 28

Messerschmitt M 28 − niemiecki samolot pocztowy zaprojektowany w zakładach Messerschmitta na początku lat 30. XX wieku. Zbudowano tylko jeden egzemplarz i samolot nie wszedł do produkcji seryjnej.
Historia.
Samolot został zaprojektowany według specyfikacji ówczesnym państwowych niemieckich linii lotniczych Deutsche Luft Hansa (DLH) na samolot pocztowy. Był to jednosilnikowy, dwuosobowy dolnopłat z zamkniętą kabiną załogi o konwencjonalnej konstrukcji z wolnonośnymi skrzydłami i podwoziem klasycznym, niechowanym w locie, z płozą ogonową. Samolot mierzył dziesięć metrów długości i trzy metry wysokości, rozpiętość skrzydeł wynosiła piętnaście i pół metra, a ich powierzchnia dwadzieścia pięć metrów kwadratowych. Masa własna maszyny wynosiła 1160 kilogramów. Napęd stanowił silnik BMW, prędkość maksymalna wynosiła 260 km/h, a zasięg samolotu wynosił do 2450 km.
Samolot został pomyślnie oblatany w styczniu 1931, ale nie wszedł on do produkcji seryjnej. Według niektórych źródeł odrzucenie samolotu przez DLH mogło być spowodowane osobistymi animozjami pomiędzy ówczesnym dyrektorem DLH Erhardem Milchem, a Willym Messerschmittem choć inne źródła piszą tylko o zmienionej sytuacji rynkowej i braku dalszego zapotrzebowania na tego typu samolot.
Był to ostatni cywilny samolot Messerschmitta zaprojektowany na rynek niemiecki i przedostatni samolot cywilny tej firmy w ogóle (w późniejszym czasie zaprojektowano jeszcze M 36/IAR 36 dla Rumunii).

</doc>
<doc id="2865443" url="https://pl.wikipedia.org/wiki?curid=2865443" title="Międzynarodowy Dzień Zerowej Tolerancji dla Okaleczania Żeńskich Narządów Płciowych">
Międzynarodowy Dzień Zerowej Tolerancji dla Okaleczania Żeńskich Narządów Płciowych

Międzynarodowy Dzień Zerowej Tolerancji dla Okaleczania Żeńskich Narządów Płciowych (ang. "International Day of Zero Tolerance to Female Genital Mutilation") – święto obchodzone corocznie od 2003 w dniu 6 lutego, z inicjatywy pierwszej damy Nigerii Stelli Obasanjo (pełniła tę funkcję w latach 1999–2005), proklamowane przez Światową Organizację Zdrowia (WHO) w 2006 roku.
Celem obchodów jest podniesienie świadomości na temat brutalnego, zagrażającemu zdrowiu i życiu, rytuału obrzezania kobiet (ang. "female genital mutilation", FGM), funkcjonującego głównie w państwach Afryki zwrócenie uwagi na potrzebę wspierania podmiotów społeczeństwa obywatelskiego, a w szczególności organizacji kobiet pracujących w obrębie swoich społeczności na rzecz położenia kresu przemocy wobec kobiet i podjęcie zdecydowanych działań w celu zwalczania tej nielegalnej praktyki. Szacuje się, że ok. 40 mln dziewczynek i kobiet, a ponad 3 miliony dziewcząt każdego roku jest zagrożonych tym aktem przemocy. 
Obrzezanie kobiet zostało uznane za szkodliwą praktykę i łamanie praw człowieka wobec dziewcząt i kobiet. WHO zobowiązała się do zniesienia okaleczania żeńskich narządów płciowych w ramach pokoleń i koncentruje się m.in. na doradztwie dla pracowników służby zdrowia i systemów opieki zdrowotnej. Na 61. sesji Światowego Zgromadzenia WHO (19–24 maja 2008), przedstawiciele organizacji wezwali państwa członkowskie do większego zaangażowania w walce z tym procederem i przyspieszenia działań na rzecz eliminacji praktyk okaleczania żeńskich narządów płciowych za pomocą ustaw i wysiłków edukacyjnych oraz udziału społeczności.
Do działań zmierzających do wyeliminowania zakazanych praktyk włączyła się również Unia Europejska: 24 marca 2009 Parlament Europejski ogłosił rezolucję [P6_TA(2009)0161] w sprawie walki z okaleczaniem żeńskich narządów płciowych praktykowanym w UE w której m.in. zdecydowanie potępia okaleczanie żeńskich narządów płciowych jako łamanie podstawowych praw człowieka, a także jako brutalne naruszenie integralności i osobowości kobiet i dziewcząt i w związku z tym uważa te praktyki za poważne przestępstwo z punktu widzenia społeczeństwa. Kolejno rezolucja z 14 czerwca 2012 [2012/2684(RSP)] dotyczyła położenia kresu tym praktykom .
Parlament zwrócił się m.in. do sekretarza generalnego ONZ o dopilnowanie, by wszystkie właściwe organizacje i organy ONZ, włączały ochronę i promowanie praw dziewcząt zakazujących okaleczania żeńskich narządów płciowych do programów krajowych, w stosownych przypadkach i zgodnie z priorytetami narodowymi, w celu dalszego zwiększenia ich wysiłków w tej kwestii. Nalega także, by Komisja Europejska uznała za priorytet położenie kresu przemocy wobec kobiet i dziewcząt oraz by poprzez przeznaczenie odpowiednich środków finansowych wspierała ukierunkowane i innowacyjne programy w UE i w krajach trzecich. Zaapelował również do państw członkowskich o podjęcie zdecydowanych działań w celu zwalczania tej nielegalnej praktyki.

</doc>
<doc id="2865445" url="https://pl.wikipedia.org/wiki?curid=2865445" title="Mistrzostwa Świata w Boksie 2003 – waga lekkopółśrednia mężczyzn">
Mistrzostwa Świata w Boksie 2003 – waga lekkopółśrednia mężczyzn

 
Waga lekkopółśrednia mężczyzn to jedna z jedenastu męskich konkurencji bokserskich rozgrywanych podczas Mistrzostw Świata w Boksie 2003. Pojedynki w tej kategorii wagowej były toczone w dniach od 6 lipca do 12 lipca w Bangkoku.

</doc>
<doc id="2865454" url="https://pl.wikipedia.org/wiki?curid=2865454" title="Reprezentacje w piłkę nożną mężczyzn niezrzeszone w FIFA">
Reprezentacje w piłkę nożną mężczyzn niezrzeszone w FIFA



</doc>
<doc id="2865463" url="https://pl.wikipedia.org/wiki?curid=2865463" title="Wskaźnik pokrycia liściowego">
Wskaźnik pokrycia liściowego

Wskaźnik pokrycia liściowego, indeks liściowy (ang. "Leaf Area Index", LAI) – stosunek powierzchni liści do powierzchni gruntu.
Wskaźnik pozwala określić stopień wykorzystania światła przez rośliny. Wyższe wartości wskaźnika wskazują na większe wykorzystanie energii światła w procesie fotosyntezy. Jednak szczególnie wysoka wartość wskaźnika oznacza, że liście zacieniają się wzajemnie, a liście niżej położone nie są w stanie efektywnie przeprowadzać fotosyntezy. Około 22–35% energii światła może być zamieniona na energię użyteczną metabolicznie w wyniku zachodzenia fotosyntezy, jednak mniej niż 1% energii światła docierającego do rośliny jest gromadzona w związkach organicznych. Ustalenie optymalnej wartości wskaźnika pokrycia liściowego pozwala osiągnąć większe plony. Rośliny z liśćmi ułożonymi równolegle do powierzchni gruntu mają dość wysoką wartość LAI i efektywnie wykorzystują światło. U roślin o liściach ułożonych prostopadle do powierzchni gruntu zwiększenie LAI może prowadzić do zwiększenia plonu.
Wskaźnik jest wykorzystywany w modelach służących określeniu produktywności ekosystemów.

</doc>
<doc id="2865464" url="https://pl.wikipedia.org/wiki?curid=2865464" title="Aida 3201">
Aida 3201

Aida 3201 – polski radioodbiornik produkowany w Warszawie od 1960 roku, obudowa drewniana, front z jasnego plastiku posiada „magiczne oko”. Antena wewnętrzna ferrytowa. Posiada przycisk do poszerzania zakresu fal krótkich. Po wielu latach w Diorze uruchomiono produkcję amplitunera AWS-103 o tej samej nazwie.

</doc>
<doc id="2865485" url="https://pl.wikipedia.org/wiki?curid=2865485" title="Stanisław Duszewski">
Stanisław Duszewski

Stanisław Duszewski (daty urodzenia i śmierci nieznane) – sztukator działający na terenie Poznania na przełomie XIX i XX wieku. Po roku 1906 ściśle współpracował z poznańskim architektem Paulem Pittem.

</doc>
<doc id="2865486" url="https://pl.wikipedia.org/wiki?curid=2865486" title="Thanasi Kokkinakis">
Thanasi Kokkinakis

Thanasi Kokkinakis (ur. 10 kwietnia 1996 w Adelaide) – australijski tenisista pochodzenia greckiego, triumfator Australian Open 2022 w grze podwójnej, reprezentant w Pucharze Davisa, olimpijczyk z Rio de Janeiro (2016).
Kariera tenisowa.
Kariera zawodowa.
Na początku sezonu 2013 Thanasi Kokkinakis zagrał w zawodach Pucharu Hopmana. Pierwotnie miał wystąpić w roli rezerwowego reprezentacji Australii, który wziąłby udział w turnieju w przypadku niemożności gry przez Bernarda Tomicia. W trakcie rozgrywek został jednak poproszony o zastąpienie kontuzjowanych zawodników pochodzących z innych krajów. Dnia 3 stycznia miał zagrać zamiast Amerykanina Johna Isnera w pojedynku z Hiszpanią. Jego przeciwnikiem singlowym był Fernando Verdasco, z którym przegrał wynikiem 6:7(4), 3:6. W rywalizacji gry mieszanej wystąpił razem z Venus Williams, lecz mikst ten uległ parze Medina Garrigues–Verdasco 1:6, 3:6. Następnego dnia Australijczyka zaproszono do udziału w meczu mikstowym razem z Niemką Tatjaną Malek, gdyż jej partner, Tommy Haas, uległ kontuzji tuż przed tym spotkaniem. W konfrontacji z serbską parą Ivanović–Đoković przegrali wynikiem 2:6, 5:7. Po tych zawodach brał udział w kwalifikacjach do wielkoszlemowego Australian Open, ale odpadł w 1. rundzie po porażce ze Steve’em Johnsonem 4:6, 7:6(5), 15:17. W zawodach gry podwójnej osiągnął 1. rundę zawodów.
W sezonie 2014 przeszedł przez kwalifikacje zawodów w Brisbane, następnie ulegając w 1. rundzie Lleytonowi Hewittowi. W grze podwójnej awansował do ćwierćfinału. W grze pojedynczej na Australian Open, gdzie występował z dziką kartą, przegrał w 2. rundzie z Rafaelem Nadalem, a w zawodach gry podwójnej i mieszanej osiągnął 1. rundę. W Marsylii, Toronto i Szanghaju przegrał w 1 meczu, a w Shenzhen w 2. Nie przebrnął przez kwalifikacje do French Open i US Open. Australijczyk tym sezonie w Pucharze Davisa w meczu grupy światowej przeciwko Francji, przegrywając 4:6, 1:6 z Julienem Benneteau
W sezonie 2015 Kokkinakis osiągnął 2. rundę singla i półfinał debla w Brisbane. W Australian Open pokonał w 1. rundzie rozstawionego Ernestsa Gulbisa, a następnie uległ Samowi Grothowi. W deblu nie wygrał meczu. Startując w Pucharze Davisa awansował z reprezentacją do półfinału, w którym Australia odpadła z Wielką Brytanią. W edycji turnieju 2015 o Puchar Davisa zagrał w 4 meczach, wygrywając 2.
Australijczyk przez cały sezon 2016 zmagał się z kontuzją prawego barku. Wystąpił w jednym turnieju, na igrzyskach olimpijskich w Rio de Janeiro, w 1. rundzie przegrywając z Gastão Eliasem.
Na początku stycznia 2017 Kokkinakis wygrał zawody rangi ATP World Tour w Brisbane w konkurencji gry podwójnej, a grał wspólnie z Jordanem Thompsonem. Na początku sierpnia osiągnął pierwszy singlowy finał rozgrywek ATP World Tour, Los Cabos. W półfinale pokonał najwyżej rozstawionego w zawodach Tomáša Berdycha, natomiast w finale poniósł porażkę z Samem Querreyem.
Podczas sezonu 2018 Australijczyk pokonał lidera rankingu singlowego Rogera Federera w 2. rundzie zawodów w Miami. Na początku sierpnia został finalistą gry podwójnej w Los Cabos partnerując Taylorowi Fritzowi.
W 2019 roku osiągnął ćwierćfinał w Los Cabos. Przez część sezonu zmagał się z kontuzjami.
W styczniu 2022 roku jako zawodnik z dziką kartą awansował do finału zawodów singlowych w Adelaide. Pokonał w nim Arthura Rinderknecha 6:7(6), 7:6(5), 6:3, zdobywając swój pierwszy tytuł w grze pojedynczej. W rozgrywkach deblowych podczas Australian Open awansował razem z Nickiem Kyrgiosem do finału, w którym pokonali 7:5, 6:4 debel Matthew Ebden–Max Purcell. Kolejny turniejowy triumf w grze podwójnej wspólnie z Kyrgiosem odnieśli w lipcu w Atlancie, gdzie w ostatnim spotkaniu wygrali 7:6(4), 7:5 z Jasonem Kublerem i Johnem Peersem.
Najwyżej sklasyfikowany w rankingu ATP w singlu był na 69. miejscu (8 czerwca 2015), a w deblu na 22. pozycji (29 sierpnia 2022).
Kariera juniorska.
W 2013 roku, jako zawodnik z dziką kartą, doszedł do finału zawodów gry pojedynczej chłopców podczas Australian Open. W meczu mistrzowskim przegrał z Nickiem Kyrgiosem wynikiem 6:7(4), 3:6. Podczas Wimbledonu zwyciężył w rywalizacji deblowej. Razem ze swoim partnerem deblowym, Kyrgiosem, pokonali w finale 6:2, 6:3 parę Enzo Couacaud–Stefano Napolitano. Na US Open awansował do finału rozgrywek singlowych, w których uległ Bornie Ćoriciowi 6:3, 3:6, 1:6.

</doc>
<doc id="2865493" url="https://pl.wikipedia.org/wiki?curid=2865493" title="Władysław Kopliński">
Władysław Kopliński

Władysław Kopliński (ur. 20 maja 1875 w Miejskiej Górce, zm. 8 grudnia 1937 w Poznaniu) – pułkownik lekarz weterynarii Wojska Polskiego.
Życiorys.
Władysław Kopliński urodził się 20 maja 1875 roku w Miejskiej Górce, w rodzinie Stanisława, właściciela cegielni oraz browaru, i Pelagii z Lorkiewiczów. Żonaty z Felicją Kaczorowską, z którą miał dwie córki: Halinę i Janinę.
Do gimnazjum uczęszczał w: Rawiczu, Lesznie i Freibergu. W 1897 roku otrzymał świadectwo maturalne. Weterynarię studiował w: Berlinie, Hanowerze i Gissen.
W 1902 roku w Monachium otrzymał dyplom lekarza weterynarii.
Po studiach praktykował jako asystent w Klinice Chirurgicznej Akademii Weterynaryjnej w Monachium. W styczniu 1903 roku osiedlił się w Kobylinie.
Od 1914 roku zastępował powiatowego lekarza weterynarii w Środzie Wielkopolskiej.
1 kwietnia 1916 roku został powołany do armii pruskiej, gdzie służył w taborach, l Szpitalu Koni w Ostrowie i w 20 Pułku Piechoty.
W listopadzie 1918 roku przyczynił się do zatrzymania kilkuset koni dla przyszłego Wojska Polskiego, które Niemcy przygotowali do wywiezienia. Z wojska został zwolniony 13 grudnia 1918 roku w stopniu rotmistrza. Do wielkopolskiego wojska zgłosił się ochotniczo 13 stycznia 1919 roku gdzie otrzymał stanowisko szefa Urzędu Weterynaryjnego przy Dowództwie Głównym Sił Zbrojnych w b. Dzielnicy Pruskiej, później przy DOGen. w Poznaniu. Organizował służbę weterynaryjną na wszystkich frontach powstania wielkopolskiego. Z jego inicjatywy, w licznych garnizonach, powstały szpitale koni oraz szkoła sanitariuszy, weterynarii i podkuwaczy. Od sierpnia 1919 roku do marca 1921 roku był szefem Służby Weterynaryjnej, a od 16 marca 1921 roku Naczelnym Lekarzem Weterynarii DOK nr VII w Poznaniu. W maju 1921 roku uzyskał doktorat w Akademii Medycyny Weterynaryjnej we Lwowie. Z dniem 31 maja 1928 roku został przeniesiony w stan spoczynku.
Zmarł 8 grudnia 1937 roku w Poznaniu. Pochowany 11 grudnia 1937 roku o godz. 14.30 na cmentarzu garnizonowym w Poznaniu.

</doc>
<doc id="2865495" url="https://pl.wikipedia.org/wiki?curid=2865495" title="Herb Dobříš">
Herb Dobříš

Herb Dobříš - Herb miasta Dobříš stanowią w niebieskim polu na zielonym trawniku dwie heraldycznie srebrne, prostokątne wieże z blankami, czarnymi oknami na pierwszym piętrze i czerwonymi, stożkowymi dachami zwieńczonymi złotymi kulami. Wieże są połączone srebrnym łukiem zwieńczonym blankami, na którym znajduje się czarny napis „St.Thomas". Pod łukiem en face postać świętego Tomasza w brązowej szacie, z nimbem wokół głowy, trzymającego obie ręce na włóczni. 

</doc>
<doc id="2865505" url="https://pl.wikipedia.org/wiki?curid=2865505" title="Gruenwald">
Gruenwald



</doc>
<doc id="2865512" url="https://pl.wikipedia.org/wiki?curid=2865512" title="David Lemieux">
David Lemieux

David Lemieux (ur. 22 grudnia 1988 w Montrealu) – kanadyjski bokser kategorii średniej. Były mistrz świata wagi średniej federacji IBF
Kariera zawodowa.
Jako zawodowiec zadebiutował 14 kwietnia 2007 roku, nokautując w 2 rundzie Jose Candelario Torresa. Do końca 2009 roku stoczył kolejne 18 wygranych walk, z czego wszystkie rozstrzygnął przed czasem, zdobywając tytuły: WBC Youth Intercontinental czy mistrzostwo kraju prowincji Quebec.
6 lutego 2010 roku został mistrzem kraju w wadze super średniej. W 10 rundowym pojedynku, zwyciężył jednogłośnie na punkty Jasona Nauglera. Tytuł obronił w kwietniu, nokautując w 2 rundzie Walida Smicheta.
11 czerwca 2010 roku zdobył tytuł WBC International w wadze średniej. W walce o tytuł znokautował już w 1 rundzie Amerykanina Elvina Ayalę. Tytuł obronił w październiku, nokautując również w 1 rundzie, syna legendarnego Hectora Camacho, Hectora Camacho Jr'a.
8 kwietnia 2011 roku doznał pierwszej porażki w karierze. Sprawcą tej sensacji był Meksykanin Marco Antonio Rubio. Kanadyjczyk przez pierwsze 6 rund dyktował warunki walki, spychając do defensywy Rubio. W 7 rundzie po kolejnej ofensywnej akcji Meksykanina, Lemieux został poddany przez narożnik.
10 grudnia 2011 roku został pokonany niejednogłośnie na punkty przez byłego mistrza świata Joachima Alcine'a.
20 czerwca 2015 w Montrealu w Quebecu, pokonany jednogłośnie na punkty 115:109, 115:109 i 114:110 Hassana N'Dama (31-2, 18 KO), zdobywając wakujący tytuł mistrza świata wagi średniej według federacji IBF.
17 października 2015 w Madison Square Garden w Nowym Jorku w pojedynku unifikującym pasy WBA, IBF i IBO w kategorii średniej przegrał przez nokaut techniczny w 8 rundzie z Kazachem Giennadijem Gołowkinem (33-0, 31 KO), tracąc tyuł IBF.
16 grudnia 2017 w Laval przegrał jednogłośnie na punkty (111-117, 110-118, 108-120) potyczkę z Billym Joe Saundersem (25-0, 12 KO). Stawką walki był mistrzowski pas organizacji WBO w wadze średniej.
15 września 2018 w T-Mobile Arena w Las Vegas znokautował w pierwszej rundzie Irlandczyka Gary O'Sullivana (28-3, 20 KO).

</doc>
<doc id="2865518" url="https://pl.wikipedia.org/wiki?curid=2865518" title="Eparchia turowsko-pińska">
Eparchia turowsko-pińska

Eparchia turowsko-pińska − prawosławna administratura kościelna z siedzibą w Turowie, a następnie w Pińsku, podlegająca metropolii kijowskiej. Funkcjonowała od XI w. do 1596, gdy przeszła do Kościoła unickiego na mocy decyzji swojego ordynariusza, biskupa Jonasza. Chociaż większość duchowieństwa i świeckich eparchii opowiedziała się w tym momencie za pozostaniem w jurysdykcji Patriarchatu Konstantynopolitańskiego, administratura nigdy nie wróciła do Kościoła prawosławnego. Formalnie eparchia turowska nie została zlikwidowana. W 1621 patriarcha jerozolimski Teofan III nielegalnie mianował biskupem pińskim dotychczasowego biskupa Stachony Abrahama. Jednak w 1632, gdy zostało zalegalizowane równoległe istnienie w Rzeczypospolitej hierarchii prawosławnej obok unickiej, eparchia turowsko-pińska nie została reaktywowana. Jej dawne terytorium nie zostało mimo to wcielone do nowo utworzonej eparchii białoruskiej (mścisławskiej, mohylewskiej i orszańskiej). Zarządzał nim namiestnik metropolity kijowskiego. Nowi biskupi turowsko-pińscy nie byli już nominowani. Do tradycji eparchii turowsko-pińskiej nawiązują powstałe po upadku ZSRR administratury Egzarchatu Białoruskiego: eparchia turowska i mozyrska oraz eparchia pińska i łuniniecka.
Eparchia była początkowo ściśle związana z Księstwem Turowskim. W XVI w., w momencie faktycznej likwidacji, obejmowała powiat piński, dawne Księstwo Dubrowickie, włości bobrykowską i wiadzką, dawne Księstwa Turowskie i Horodeckie. Zwierzchność biskupa turowsko-pińskiego uznawały także niektóre parafie położone poza opisanym obszarem, lecz historycznie związane z administraturą. Poświadczone źródłowo jest istnienie w tym okresie 188 parafii podlegających biskupowi turowsko-pińskiemu; liczba 255 placówek duszpasterskich podawana przez niektórych historyków Cerkwi uważana jest za mało prawdopodobną. W eparchii działało też co najmniej kilkanaście monasterów, z których największe znaczenie miały w początkowym okresie monaster Świętych Borysa i Gleba w Turowie, a w późniejszych stuleciach Monaster Ławryszewski i Monaster Leszczyński.
Historia.
Moment powstania.
Według wielu autorów (Gruszewski, Szczapow, Łabyncew, Sztychow, Mironowicz) od 1005 w Turowie rezydowali biskupi pomocniczy eparchii włodzimierskiej. Teza ta opiera się na informacji zawartej w dziesiątej redakcji "Pateryku Kijowsko-Pieczerskiego" opracowanej przez Józefa, archimandrytę Ławry Pieczerskiej, między rokiem 1647 a 1656. "Pateryk" wspomina pod datą 6513 (tj. 1005) wyznaczenie pierwszego biskupa turowskiego Tomasza, a w innym miejscu – także przyznanie mu dziesięciny z całego Księstwa Turowskiego. Starsze redakcje "Pateryka", powstałe między XIII a XVI stuleciem, nie zawierają podobnych informacji.
Niektórzy autorzy białoruscy (Zagorulski, Łysienko), jak również prawosławny metropolita i historyk Cerkwi Makary (Bułgakow), twierdzili, iż biskupi pomocniczy eparchii włodzimierskiej, posługujący się tytułem biskupów turowskich, rezydowali w Turowie już od 992, lub też, że w roku tym powstała niezależna eparchia turowska. Przyjęcie takiej datacji oznaczałoby, iż biskupstwo to było jedną z najstarszych chrześcijańskich administratur na ziemiach ruskich, obok eparchii nowogrodzkiej, czernihowskiej, rostowskiej, białogrodzkiej, włodzimierskiej, połockiej i tmutarakańskiej. Źródłem dla opisywanego poglądu jest ustęp "Powieści minionych lat", w którym opisywane jest objęcie przez Światopełka Przeklętego władzy w Księstwie Turowskim. Także niektórzy autorzy rosyjscy (Gołubinski, Jermałowicz, Małyszewski) skłaniając się ku przekonaniu, iż pierwszy biskup przybył do Turowa razem z księciem Światopełkiem, zaś eparchia turowska została erygowana w 991 lub 992.
W ocenie Mironowicza pogląd o utworzeniu eparchii turowskiej już w X w., chociaż szeroko rozpowszechniony w cerkiewnej tradycji, jest mało wiarygodny. Autor ten twierdzi, że przypisywanie administraturze tak długiej historii jest późnośredniowieczną legendą. Możliwe jest jego zdaniem co najwyżej rezydowanie w Turowie biskupa, który zajmował się organizacją działalności misyjnej w okolicach miasta. Także Kosman twierdzi, że pogląd o utworzeniu eparchii turowskiej nie ma podstaw, także z uwagi na niską pozycję Turowa, który w końcu X w. ustępował znaczeniem Pińskowi.
Zdaniem Mironowicza samodzielna eparchia turowska została erygowana nie wcześniej niż w 1088, gdy Światopełk II został księciem Turowa, którego znaczenie poważnie wzrosło w poprzedniej dekadzie. Koncepcję podziału eparchii włodzimierskiej i wyodrębnienia nowych administratur poparł także metropolita kijowski Jan II. Polityczne przyczyny erygowania administratury były znacznie istotniejsze niż czysto kościelne. Opinię Mironowicza podzielają Poppe, Kosman oraz Chomik.
Funkcjonowanie w Księstwie Turowskim.
Granice administratury pokrywały się z granicami księstwa turowskiego. W późniejszych stuleciach czasowo w jej skład wchodziły także niektóre regiony Rusi Czarnej i południowego Podlasia. Poppe wskazywał, iż terytorium eparchii obejmowało Polesie z Brześciem i Pińskiem. Obszar ten wyznaczały rzeki Prypeć, Pina, Jasiołda, Słucz, Łań, Bobryk, Cna, Stochod, Styr, Lwa, Stwiga, Uborca i Horyń. Eparchia turowska wchodziła w skład prawosławnej metropolii kijowskiej.
Granice eparchii ulegały wielokrotnie zmianom wskutek walk między książętami ruskimi i zmianami granic między księstwami. Nie ustalono jednak, kiedy ostatecznie ustalony został nowy stały przebieg granic administratury, w szczególności z eparchią włodzimierską. Mogło to nastąpić w 1135, po tym, jak książę turowski Izasław Mścisławowicz przeniósł się z Turowa do Włodzimierza. Z pewnością w połowie XII w. eparchia włodzimierska obejmowała już część Wołynia na zachód od Horynia i Słuczy, część Polesia (w tym Słonim, Grodno, Wołkowysk, Kobryń), obszar nad środkowym Bugiem (w tym Mielnik, Bielsk i Drohiczyn). W 1237 z eparchii turowskiej do eparchii włodzimierskiej przeszło terytorium Księstwa Brzeskiego. W XII i XIII w. biskupi turowscy mogli czasowo sprawować jurysdykcję nad prawosławnymi świątyniami na południowym Podlasiu.
Niewiele informacji przetrwało o sytuacji Księstwa Turowskiego oraz eparchii turowskiej w XIII stuleciu. Wiadomo przy tym, że mimo podziału księstwa (wyodrębnienie się Księstw Brzeskiego i Pińskiego) eparchia turowska zachowała dotychczasowe granice. O sytuacji administratury w okresie najazdów tatarskich wiadomo niewiele. Nie jest jednoznacznie ustalony także moment przeniesienia jej stolicy do Pińska. Według biskupa turowskiego Stefana nastąpiło to już w 1241, podczas gdy inni autorzy sytuują to wydarzenie na I poł. XIV w., na 1440 lub nawet na początek XVI w. Nową siedzibą ordynariuszy eparchii turowskiej stał się Monaster Leszczyński. Przyczyną zmiany miejsca rezydowania hierarchów był wzrost znaczenia Pińska, jak również fakt, że miasto to dawało im większe gwarancje bezpieczeństwa w razie tatarskich ataków.
Ok. 1303 eparchia turowska przeszła z jurysdykcji metropolii kijowskiej do nowo utworzonej metropolii halickiej, obok eparchii chełmskiej, włodzimierskiej, przemyskiej i łuckiej. Po jej likwidacji w 1347 ponownie stała się częścią metropolii kijowskiej. Pretensje do eparchii turowskiej rościli sobie także władycy, rozwiązanej w 1330, metropolii litewskiej. W 1353, po reaktywacji metropolii litewskiej, biskupstwo turowskie zostało do niej włączone, razem z eparchią połocką. Osiemnaście lat później przeszła do metropolii halickiej, gdy patriarcha konstantynopolitański Filoteusz reaktywował również tę strukturę. Fakt, iż Księstwo Turowskie znalazło się w granicach Wielkiego Księstwa Litewskiego sprawił jednak, że faktycznymi zwierzchnikami biskupów turowskich byli metropolici litewscy.
XV-XVI w..
W II poł. XV w. terytorium eparchii składało się z ziem Księstwa Turowskiego, Księstwa Horodeckiego, Księstwa Pińskiego oraz dawnego Księstwa Dubrowickiego. Po podziale metropolii kijowskiej na kijowską i moskiewską eparchia turowska pozostała w jurysdykcji pierwszej z nich.
Szczególny rozwój administratury nastąpił w II poł. XV stulecia i w I poł. wieku następnego dzięki darom i nadaniom księcia Iwana Wasylewicza Jarosławowicza, a następnie jego syna Fiodora, który odziedziczył księstwo pińskie dzięki małżeństwu z Heleną Olelkowiczówną. Fiodor, fundując kolejne świątynie prawosławne, podejmował decyzje o ich wznoszeniu bez konsultacji z biskupem. Prawdopodobnie dążył w ten sposób do uzależnienia niższego duchowieństwa wyłącznie od siebie. Zaniepokojony zaistniałą sytuacją biskup turowski Wassian I przedstawił sprawę królowi Aleksandrowi Jagiellończykowi, a ten zakazał budowy cerkwi bez zgody hierarchy, zaś już istniejące polecił oddać pod jego kontrolę.
Fiodor Iwanowicz zmarł bezpotomnie w 1519. Król Zygmunt I Stary przekazał Pińsk królowej Bonie. Zarządzała ona miastem i dawnym księstwem pińskim jako starostwem. W 1522 Zygmunt Stary potwierdził przywilej Aleksandra Jagiellończyka dotyczący fundowania świątyń w eparchii.
W XVI w. doszło do ukształtowania się przebiegu granic eparchii turowsko-pińskiej. W jej skład wchodził powiat piński, dawne Księstwo Dubrowickie, włości bobrykowska i wiadzka. W II połowie stulecia do eparchii włączono także dawne księstwa turowskie i horodeckie. Zwierzchność biskupa turowsko-pińskiego uznawały także niektóre parafie położone poza opisanym obszarem, lecz historycznie związane z administraturą.
Bona dbała o zachowanie w całości swojej włości w Pińsku, opiekowała się także duchowieństwem wszystkich wyznań. Nie pozwalała możnowładcom na ingerowanie w działalność eparchii turowskiej.
W połowie XVI w. prawosławie było wyznaniem zdecydowanie dominującym na obszarze Polesia.
Przejście eparchii do Kościoła unickiego.
Biskup pińsko-turowski Leoncjusz (urzędujący od 1588 do 1595) był zwolennikiem unii Kościoła prawosławnego w Rzeczypospolitej z Kościołem katolickim. Był obecny na synodach w Bełzie wiosną i w czerwcu 1590 i 24 czerwca 1594 razem z biskupami Cyrylem Terleckim, Gedeonem Bałabanem i Dionizym Zbirujskim zadeklarował chęć podpisania aktu unijnego. Wierni eparchii turowskiej nie zostali poinformowani o działalności ordynariusza. 2 grudnia 1594 biskup Leoncjusz brał udział w spotkaniu delegacji biskupów prawosławnych z łacińskim biskupem łuckim Bernardem Maciejowskim, na którym ustalano szczegóły przyszłej unii. W czerwcu 1595 władyka po raz kolejny potwierdził swoją gotowość przejścia na katolicyzm przy zachowaniu obrządku wschodniego. Nigdy nie zrealizował jednak swoich planów, gdyż w tym samym roku zginął w wypadku.
Plany Leoncjusza zrealizował jego następca, biskup Jonasz Gogol, który wziął udział w soborze brzeskim w 1596 i podpisał na nim akt unii. Sobór dyzunitów obłożył go z tego powodu klątwą kościelną. Większość duchowieństwa eparchii zdecydowanie odrzuciła unię. W soborze antyunijnym brali udział przełożony Monasteru Leszczyńskiego k. Pińska Elizeusz Pleteniecki, protopopi pińscy Jan i Symeon, całe duchowieństwo parafii soboru Zaśnięcia Matki Bożej w Pińsku. Również w kolejnych latach niemal wszystkie parafie i wszystkie monastery odrzucały postanowienia unii. Analogiczne stanowisko zajęła większość miejscowej szlachty.
Próby reaktywowania eparchii.
W 1621 patriarcha jerozolimski Teofan III mianował biskupa Stachony Abrahama, z pochodzenia Greka, na biskupa pińskiego. Nominacja ta nie została potwierdzona przez króla Zygmunta III Wazę, co uniemożliwiało Abrahamowi legalne sprawowanie obowiązków. Mimo to dzięki pomocy prawosławnej szlachty i mieszczan Polesia Abraham bez większych trudności nielegalnie kierował eparchią do 1630, rezydując w Monasterze Leszczyńskim. Regularnie, bezskutecznie, domagał się od władz państwowych zwrotu zagarniętych przez unitów świątyń. Dopiero w 1630 król Zygmunt III Waza wezwał go przed sąd królewski za sprawowanie obowiązków biskupa bez stosownego przywileju i kierowanie przy tym licznym duchowieństwem.
W wydanym w 1633 "Dyplomie" przywracającym Kościołowi prawosławnemu prawo działania w Rzeczypospolitej obok Kościoła unickiego eparchia turowska nie została wymieniona jako jedna z jego legalnych administratur. Mimo faktu, iż prawosławna eparchia turowska na trwale stała się administraturą unicką, metropolici kijowscy nie pogodzili się formalnie z jej zamknięciem. Obszar dawnej eparchii turowskiej nie został włączony do utworzonej w 1632 eparchii białoruskiej, lecz był traktowany jako odrębna jednostka zarządzana przez namiestnika metropolity. Z reguły zostawał nim przełożony monasteru Trójcy Świętej w Słucku lub protopop słucki i kopylski. Jeszcze w połowie XVII w. parafie prawosławne, erygowane w dobrach prywatnych na wymienionym obszarze, były trzykrotnie liczniejsze niż unickie. Powstawały także nowe monastery. Na terenie dawnej eparchii turowsko-pińskiej pozycja prawosławia pozostała silna do końca istnienia I Rzeczypospolitej.
Ordynariusze eparchii.
Pierwszym biskupem turowskim został najprawdopodobniej mnich Tomasz z Monasteru Kijowsko-Pieczerskiego. Kolejnych hierarchów – Szymona, Joachima i Jerzego – wzmiankuje hagiograficzne "Słowo o mnichu Marcinie". Szersze informacje przetrwały jednak tylko o działalności Joachima. Był on z pochodzenia Rusinem, politycznie angażował się po stronie turowskiego księcia Wiaczesława przeciwko księciu kijowskiemu Izasławowi Mścisławowiczowi. Z urzędu został usunięty równocześnie z metropolitą kijowskim Klemensem, także Rusinem. W 1157 zastąpił go zwolennik obejmowania katedr przez Greków, biskup Jerzy. Po nim w latach 1158-1182 urząd sprawował Cyryl, znakomity kaznodzieja, teolog i autor poezji religijnej, uznany za świętego już przez swojego następcę na urzędzie, Laurentego. Był on biskupem turowskim co najmniej przez dwa lata, jednak źródła pisane nie wskazują daty jego śmierci względnie odejścia z urzędu.
Kolejne pewne informacje o biskupach turowskich pochodzą dopiero z 1390. Z okresu najazdów tatarskich na ziemię turowską przetrwały jedynie dwa odmienne wykazy biskupów z synodyków cerkwi starożewieckiej. Nie jest jednak pewne, czy są to imiona właśnie miejscowych ordynariuszy. Pierwszy z wykazów wymienia biskupów Jonasza, Bazylego, Daniela, Tymoteusza, Dymitra, Szymona, Piotra, Cypriana, Teodozjusza, Arseniusza, Dionizego, Efrema, Jonasza, Izaaka, Teodozjusza, Aleksego, Joachima, Efrema, Wassiana, Arseniusza, Efrema, Szymona, Tichona, Szymona, Stefana i Teodozjusza. W drugim padają imiona biskupów Bazylego, Daniela, Tymoteusza, Piotra, Dymitra, Dionizego, Efrema, Cypriana, Cypriana, Nasona, Izaaka, Aleksego, Efrema, Tichona i Jonasza. Przyczyną różnic między dwoma wykazami może być uwzględnienie w pierwszym z nich imion niektórych metropolitów kijowskich, a to z kolei mogło być konsekwencją wakatu na katedrze turowskiej w niektórych latach. Kolejnym hierarchą, który bez wątpliwości był biskupem turowskim, był wzmiankowany w 1390 Teodozjusz. Przestał on pełnić urząd przed 1405, gdyż w wymienionym roku, w czasie wizytacji metropolity kijowskiego Focjusza w Turowie, władyką turowskim był już od pewnego czasu Antoni. Kolejnym znanym z imienia biskupem turowskim był Eutymiusz, który został wyświęcony na biskupa w Łucku w 1412, przez metropolitę Focjusza. Eutymiusz zakończył sprawowanie urzędu w 1415.
W XVI w. urząd biskupa turowsko-pińskiego sprawowali kolejno: Wassian I (1495-1509), Arseniusz (1509-1514), Jonasz (1514-1522), Makary I (1522-1528), Tichon (1528-1538), Wassian II (1538-1544), Warłaam (1544-1549), Wassian III, Makary II (1552-1558), Jonasz Protasewicz-Ostrowski (1558-1568), Makary Jewłaszewski (1568-1576), Cyryl Terlecki (1576-1585), Leoncjusz Pełczycki (1585-1595) i Jonasz Gogol (do 1596). O nominacjach na katedrę biskupią od 1519 w znaczącym stopniu decydowała królowa Bona. Ona także miała wpływ na obsadę stanowisk proboszczów i przełożonych monasterów.
Majątek eparchii.
Znane są szczegółowe informacje o uposażeniu eparchii począwszy od panowania wielkiego księcia litewskiego Witolda. Z uwagi na nadane przez niego administraturze w późniejszych dokumentach określa się go nawet jako fundatora biskupstwa. Witold wydał biskupom turowskim przywilej na pobieranie dziesięciny, opłat od miar i wag, dochodów ze sprzedaży miodu, podatków od karczm i spraw sądowych. Do eparchii turowskiej należała także jedna trzecia terytorium Turowa (lasy i jeziora). Kazimierz Jagiellończyk potwierdził prawa eparchii do całej opisanej własności.
Przez cały XV w., niektóre cerkwie eparchii były uposażane przez książąt horodeckich. Szczególnie książę Iwan Wasylewicz Jarosławicz w II poł. XV w. nadał biskupowi pińskiemu prawo pobierania myta z miasta Pińska oraz stałą pensję „na cerkiew katedralną”. Hojne dary Iwana na rzecz eparchii sprawiły, że niektóre źródła błędnie określają go nawet jako założyciela i fundatora administratury. W tym samym okresie, między rokiem 1488 a 1496, doszło do konfliktu między właścicielką dóbr pińskich Marią Olelkowicz a ordynariuszem eparchii turowsko-pińskiej z powodu daniny nałożonej przez księżną na dobra biskupie.
W 1511, Konstanty Ostrogski darował sad, pola i sianożęci cerkwi Przemienienia Pańskiego w Turowie, zarządzanej bezpośrednio przez biskupa turowskiego. Wymienione nadania były następnie przedmiotem wieloletnich sporów między hierarchami turowskimi a rodziną Ostrogskich. W 1520 eparchia otrzymała drogą prywatnego nadania cztery wsie z ludźmi – Olhomel, Radziwiłowicze, Simonowicze i Wilcze, karczmę i mieszczan na Zajatelu, 1/10 przychodu młynów w Turowie, sady z pasieką, daninę miodową z sześciu kolejnych wsi. Fundatorami opisanego nadania byli Konstanty Ostrogski, jego żona Tatiana i syn Ilja. W latach 1523-1524 królowa Bona potwierdziła wszystkie zapisy i przywileje nadane przez poprzednich właścicieli Księstwa Pińskiego na rzecz poszczególnych cerkwi, obniżyła jedynie uposażenie samego biskupa turowsko-pińskiego.
Kolejny dokument potwierdzający uposażenie administratury pochodzi z 1631 (a zatem z okresu, gdy biskupstwo turowskie przeszło już do Kościoła unickiego) i wymienia ten sam zgromadzony na przestrzeni wieków majątek, z wyjątkiem wsi Wilcze. Wieś ta przed 1539 została bezprawnie zagarnięta przez Mikołaja i Jana Radziwiłłów. Mimo apelu Zygmunta Starego o zwrócenie jej prawowitym właścicielom, eparchia nigdy jej nie odzyskała. Biskupi turowscy byli również skonfliktowani z księżną Aleksandrą Ostrogską, która kilkakrotnie dokonała zaboru części dochodów administratury lub grabiła jej majątki darowane eparchii przez jej zmarłego męża Konstantego.
Spory władyków turowskich ze szlachtą grabiącą majątki (w szczególności z książętami Ostrogskimi i Dubrowickimi) eparchii trwały przez całe XVI stulecie. Eparchia znalazła się także w konflikcie ze starostą pińskim Stanisławem Falczewskim, który przywłaszczał sobie podatek targowy od poddanych biskupów pińskich, a w 1563 z dzierżawcą ryczewskim Bohdanem Sołomereckim, który zajął ziemie biskupiego folwarku w Ryczewie. Spory o majątki cerkiewne stopniowo się nasilały i w okresie sprawowania urzędu biskupa pińskiego przez Cyryla Terleckiego trwały już właściwie bez przerwy. Biskup ten nie tylko toczył spory sądowe o poszczególne ziemie, ale i sam dokonywał najazdów na posiadłości swoich antagonistów.
Życie monastyczne w eparchii.
Pierwszym klasztorem na terenie eparchii turowskiej był założony około połowy XII w. monaster św. św. Borysa i Gleba w Turowie. W tym samym stuleciu, dzięki aktywności biskupów turowskich, w ich jurysdykcji otwarte zostały kolejne ośrodki życia monastycznego. Ok. połowy XII stulecia w Turowie istniał także męski monaster św. Mikołaja. W Turowie krótko funkcjonował także żeński monaster św. Barbary, utworzony w XII w. i w tym samym stuleciu zniszczony. Być może odrębne klasztory powstały także w Storożowcach na południe od Turowia oraz w Czerniczach, w granicach miasta. Funkcjonowały one jedynie w XII-XIII w.
Przed 1142 erygowane zostały dwa monastery w Mozyrzu – męski św. św. Piotra i Pawła oraz żeński św. Paraskiewy. Niektórzy badacze utrzymują, że już w 1182 otwarty został monaster Wprowadzenia Matki Bożej do Świątyni w Kupiatyczach, w miejscu, gdzie według tradycji cerkiewnej doszło do cudownego objawienia Kupiatyckiej Ikony Matki Bożej. Najpóźniej ok. 1205, a być może jeszcze w XI w., powstał monaster Trójcy Świętej w Słucku. Jego przełożeni byli jednak zatwierdzani przez metropolitów kijowskich, toteż nie znajdował się on w pełnej jurysdykcji biskupów turowskich.
W XIII w. utworzone zostały Monaster Ławryszewski i Monaster Leszczyński (oba męskie), zaś w kolejnym stuleciu – monaster św. św. Borysa i Gleba w Nowogródku przy cerkwi pod tym samym wezwaniem. Według cerkiewnej tradycji trzynastowieczny rodowód miał również monaster Zaśnięcia Matki Bożej w Nowym Dworze, który część autorów uważa za założony przez późniejszego metropolitę kijowskiego Piotra. Monaster ten przestał działać w XV w. i został otwarty ponownie dzięki fundacji Grzegorza Wołodkowicza w 1618.
Kilka nowych klasztorów powstało w XV w. Były to monaster Zaśnięcia Matki Bożej w Moroczy, monaster św. Mikołaja na Górze Holszańskiej, monaster św. Symeona Słupnika w Brześciu, monaster Przemienienia Pańskiego w Kobryniu (wszystkie męskie) oraz monaster św. Eliasza w Słucku (żeński). Nieznany jest czas powstania monasteru św. Jerzego w Mozyrzu, jednak nastąpiło to przed XV stuleciem. Z kolei najpóźniej w 1505 powstał monaster św. Michała Archanioła w Stepaniu. Niektórzy związani z Rosyjskim Kościołem Prawosławnym autorzy utrzymywali, że w XV w. w eparchii turowsko-pińskiej istniało nawet 49 monasterów, co jest jednak mało prawdopodobne. Z pewnością w XV w. największe znaczenie wśród nich miały klasztory św. św. Borysa i Gleba oraz św. Barbary w Turowie, Monaster Ławryszewski, monaster św. Jerzego w Mozyrzu oraz Monaster Leszczyński.
Niewiele informacji przetrwało o Pustelni Hoholickiej, klasztorze w okolicach Petrykowa, fundacji Chodkiewiczów (według innego źródła Olelkowiczów Słuckich). Był to ośrodek życia pustelniczego, z pieczarami. Podobnie szczątkowe dane znane są nt. monasteru w Zdzitowie, nieznanego wezwania.
W XVI w. w Pińsku funkcjonowały trzy monastery: męski Monaster Leszczyński, żeński klasztor św. Barbary oraz męski monaster Objawienia Pańskiego, którym opiekowało się miejscowe bractwo prawosławne. Został on ufundowany w końcu stulecia i zyskał na znaczeniu dopiero po przyjęciu na unię przez Monaster Leszczyński. Na początku stulecia książę Fiodor Jarosławowicz ufundował męski klasztor w uroczysku Horbaczywszczyzna w pobliżu Nobla. W XVI w. powstała także trzecia słucka wspólnota mnisza – monaster Przemienienia Pańskiego. W 1560 książę Konstanty Ostrogski ufundował monaster Przemienienia Pańskiego w Dziatłowiczach. Przed 1555 utworzony został męski monaster św. Paraskiewy w Klecku.
Podział administracyjny.
Podobnie jak wszystkie eparchie powstałe na Rusi Kijowskiej, również eparchia turowska w momencie swojego utworzenia została podzielona na namiestnictwa (znane także jako protopopie; odpowiednik późniejszych dekanatów). Każdym z nich zarządzał namiestnik (protopop), wspierany w codziennych obowiązkach przez prezbiterów tworzących kliros.
Przy biskupie eparchialnym początkowo nie funkcjonował kliros biskupi. Jego zadania spełniały zjazdy (sobory) duchowieństwa, które zwoływał władyka. Z czasem prawo udziału w nich otrzymali także delegaci świeccy. W miarę rozwoju sieci parafialnej liczba duchowieństwa wzrosła na tyle, że udział wszystkich w zjeździe przestał być możliwy. Wówczas sobory przestały być zwoływane, a na ich miejsce powstały dwa klirosy biskupie przy soborach w Turowie i Pińsku. Prawo udziału w ich pracach otrzymali wszyscy duchowni działający w wymienionych miastach. Począwszy od XIII stulecia klirosy pełniły nie tylko funkcje administracyjne, ale i sądownicze. Członkowie klirosu byli również kandydatami na administratorów eparchii w razie wakatu na katedrze biskupiej.
Na początku XV w. biskupstwo turowskie dzieliło się na siedem protopopii: pińską, turowską, horodecką, petrykowską, mozyrską, dubrowicką i stepańską. Protopopia mozyrska została następnie wcielona do metropolii kijowskiej. W II poł. XVI w. w ramach administratury istniało dwanaście dekanatów: piński, drohiczyński, biezdzieski, łohiszyński, lubieszowski, nobelski, pohoski, stoliński, horodecki (dawidgródzki), turowski, petrykowski i dąbrowicki.
Sieć parafialna.
Zarys historii rozwoju sieci parafialnej.
Okresem znaczącego rozwoju sieci parafialnej w biskupstwie turowskim był XII w. Mimo strat terytorialnych wywołanych zmieniającą się sytuacją polityczną, aktywność biskupów turowskich w większym nawet stopniu niż fundacje prywatne pozwalała na rozwój struktur eparchialnych. Z kolei na przełomie XII i XIII w. rozwój ten został zahamowany. Na początku XV stulecia eparchii turowskiej podlegało około dwustu cerkwi parafialnych.
Znaczący wpływ na rozwój sieci parafialnej miało nadanie księstwa pińskiego księżnej Marii Gasztołd, wdowie po księciu Semenie Olelkowiczu, co nastąpiło w 1471 na mocy przywileju Kazimierza IV Jagiellończyka. Ród Olelkowiczów był blisko związany z Kościołem prawosławnym i wielokrotnie go wspierał. Także na terenie eparchii turowskiej odnotowano jego fundacje, m.in. cerkiew św. Dymitra w Pińsku, cerkiew w Stawku. Semen Olelkowicz i jego syn darował administraturze place w Pińsku. Po śmierci Marii po 1501 księstwo pińskie odziedziczył jej zięć Fiodor Iwanowicz Jarosławicz. Dzięki jego nadaniom na rzecz poszczególnych parafii i duchownych nastąpił najszybszy w historii eparchii turowskiej rozrost jej sieci parafialnej. Działania Fiodora stały się równocześnie przyczyną konfliktu między nim a biskupem Wassianem, gdyż fundator podejmował decyzje o budowie nowych cerkwi i obsadzaniu ich duchowieństwem bez konsultacji z hierarchą. Biskup skarżył się w tej sprawie do króla Aleksandra Jagiellończyka, który potwierdził wyłączne prawo hierarchy do samodzielnego decydowania o sprawach wewnętrznych administratury. W 1522 Zygmunt I Stary potwierdził edykt Aleksandra, stwierdzając, że tylko władyka turowski mógł otwierać w eparchii nowe cerkwie i klasztory.
Ustalenie czasu powstania wielu placówek duszpasterskich eparchii, potwierdzenie ich majątku wielokrotnie nie jest możliwe.
Dekanaty i parafie eparchii turowsko-pińskiej w XVI w..
Dekanat piński.
W Pińsku.
Na terenie Pińska istniało w połowie XVI w. szesnaście cerkwi parafialnych. Nosiły one wezwania św. Dymitra, Narodzenia Matki Bożej, św. Atanazego, św. Barbary, Zmartwychwstania Pańskiego, św. Eliasza, św. Stefana, św. Mikołaja, św. Michała, Zesłania Ducha Świętego, św. Teodora, św. Jerzego, św. Szymona, Przemienienia Pańskiego, św. Onufrego, Trójcy Świętej. Cerkiew św. Dymitra posiadała status soboru. Przed 1513 status ten uzyskała także cerkiew Narodzenia Matki Bożej i to w niej w XVI w. nabożeństwa odprawiał biskup piński. Nie jest ustalony czas powstania opisywanych parafii ani budowy większości świątyń, można jedynie pośrednio, na podstawie aktów nadawania uposażenia, wskazywać prawdopodobne daty ich fundacji:
Poza Pińskiem.
Do dekanatu pińskiego zaliczały się w II poł. XVI w. także następujące parafie:
Dekanat drohiczyński.
Siedzibą wymienionego dekanatu były Dowieczorowicze, przemianowane następnie na Drohiczyn. W strukturze dekanatu funkcjonowały następujące parafie: 
Dekanat bezdzieski.
Siedzibą dekanatu była Bezdzież. W jego strukturze znajdowały się następujące parafie:
Dekanat łohiszyński.
Siedzibą dekanatu był Łohiszyn. Ustalenie czasu powstania większości podlegających mu parafii, istniejących z pewnością w XVI w., nie jest możliwe. Wyjątkiem są parafie św. Paraskiewy we Wiadze, znana już w XV w., oraz cerkiew Narodzenia Matki Bożej w Porzeczu powstała najpóźniej w 1552. Oprócz wymienionych placówek duszpasterskich w XVI w. w dekanacie funkcjonowały także następujące parafie:
Dekanat lubieszowski.
Dekanat z siedzibą w Lubieszowie obejmował następujące parafie:
Czas powstania wszystkich opisanych placówek jest nieustalony, stało się to najpóźniej w XVI w.
Dekanat nobelski.
Dekanat z siedzibą w Noblu obejmował następujące parafie:
Dekanat pohoski.
W skład dekanatu, którego siedzibą był Pohost Zareczny, wchodziły następujące parafie:
Dekanat stoliński.
Siedzibą dekanatu był Stolin, a w jego skład wchodziły następujące parafie:
Dekanat dawidgródzki.
Siedzibą dekanatu był Dawidgródek, a w skład administratury wchodziły następujące parafie:
Dekanat turowski.
Siedzibą dekanatu był Turów. W XVI w. w jego skład wchodziły następujące parafie:
Dekanat petrykowski.
Siedzibą dekanatu był Petryków. Przed unią brzeską w jego skład wchodziły następujące parafie:
Dekanat dąbrowicki.
Dekanat z siedzibą w Dąbrowicy skupiał następujące parafie:
Wszystkie parafie poza Dąbrowicą były fundacjami Holszańskich i powstały w XIV lub XV stuleciu.
Turów i Pińsk jako znaczące ośrodki kultu prawosławnego.
Najważniejszym ośrodkiem kultu w eparchii turowsko-pińskiej był Turów. Dzięki fundacjom prywatnym w XII w. znajdowało się w nim od kilkunastu do nawet czterdziestu świątyń, z których jednak nie wszystkie posiadały status parafialnych (były cerkwiami domowymi-prywatnymi). Sobór Zaśnięcia Matki Bożej w Turowie, wzniesiony w połowie XII stulecia i zniszczony w 1230, należał do największych cerkwi w całej metropolii kijowskiej. W Turowie istniały również warsztaty ikonopisania i wytwarzania utensyliów liturgicznych.
W XVI w. najważniejszym centrum kultu prawosławnej w eparchii był już Pińsk. W Turowie rezydował jedynie jeden z dwóch klirosów i namiestnik (dziekan). Turowski sobór Zaśnięcia Matki Bożej zachował honorowy tytuł soboru.

</doc>
<doc id="2865520" url="https://pl.wikipedia.org/wiki?curid=2865520" title="Galeria Scena">
Galeria Scena

Galeria Scena – galeria sztuki współczesnej istniejąca w latach 2006–2019 w Koszalinie.
Historia.
Założona w 2006 przez Roberta Knutha jako miejsce alternatywne, służące eksperymentom z zakresu sztuki wizualnej, muzycznej i teatralnej. Dotychczas w galerii odbywały się występy parateatralne, koncerty, pokazy filmów, wystawy, spotkania i debaty na temat sztuki współczesnej i jej roli społecznej. Scena była twórcą festiwalu sztuki w przestrzeni publicznej „Koszart”. Zajmowała się promocją artystów nowoczesnych z Koszalina na różnych pokazach w instytucjach kultury w Polsce.
Pierwszym prowadzącym Galerię był Robert Knuth, który od 2006 roku współpracował z Ryszardem Ziarkiewiczem. Od 2008 roku galerię prowadzi samodzielnie Ryszard Ziarkiewicz. Galeria podlegała Centrum Kultury 105 w Koszalinie, a jej program był realizowany dzięki celowej dotacji Urzędu Miasta Koszalina. Do 2015 galeria mieściła się w pomieszczeniach dawnej kotłowni biblioteki miejskiej, a później organizowała wystawy gościnnie w salach CK 105. Galeria Scena zakończyła działalność w 2019 roku.

</doc>
<doc id="2865522" url="https://pl.wikipedia.org/wiki?curid=2865522" title="Kuttner">
Kuttner



</doc>
<doc id="2865526" url="https://pl.wikipedia.org/wiki?curid=2865526" title="Powstanie w Prättigau (1622)">
Powstanie w Prättigau (1622)

Powstanie w Prättigau – konflikt, który wybuchł w 1622 roku pomiędzy powstańcami z Kantonu Graubünden a wojskami Habsburgów w trakcie walk w Gryzonii toczonych w ramach Wojny trzydziestoletniej
Konflikt w Kantonie Graubünden (tzw. Bündner Wirren) toczyły w latach 1618-1639 wojska francusko-weneckie z siłami hiszpańsko-austriackimi. Celem obu stron była kontrola przełęczy alpejskich w rejonie oraz niedopuszczenie do interwencji sąsiednich kantonów szwajcarskich co miało już miejsce w roku 1620 (Bitwa pod Tirano).
Od roku 1477 Prättigau oraz Montafon znajdowały się pod panowaniem Habsburgów. W roku 1619 krótko po wybuchu wojny trzydziestoletniej Austriacy podjęli próbę przejęcia kontroli nad przełęczą Graubünden będącą ważnym punktem komunikacyjnym z północy na południe. Po zajęciu przełęczy, Habsburgowie wprowadzili embargo na pozostałych obszarach protestanckich. Jesienią 1621 r. nastąpił atak wojsk austriackich na Graubünden ze wszystkich stron. Wkrótce Habsburgowie opanowali całą Gryzonię.
W kwietniu 1622 r. głównodowodzący siłami hiszpańskich Habsburgów Alois Baldiron podjął próby siłowego zmuszenia protestantów do przyjęcia wiary katolickiej, co spowodowało wybuch powstania w Prättigau w niedzielę palmową 24 kwietnia. W przeciągu kilku zaledwie tygodni powstańcom udało się wypędzić Hiszpanów i Austriaków z całego regionu. W Seewis zamordowano znienawidzonego kapłana Zakonu Kapucynów Fidelisa. Po oswobodzeniu swoich terenów powstańcy w dniu 4 lipca zaatakowali sąsiednią gminę katolicką Montafon, docierając aż do Vandans. Po doszczętnym splądrowaniu całej okolicy i uprowadzeniu setek sztuk bydła przez powstańców, mieszkańcy Montafon nie byli już zdolni do dalszej walki z protestantami.
We wrześniu 1622 r. Baldiron na czele regimentu liczącego 10 000 ludzi rozpoczął kolejną kampanię ostatecznie zdobywając Unterengadin, Davos oraz Prättigau. W wyniku tego ataku liczne wioski gryzońskie puszczono z dymem. Dnia 30 września powstańcy zawarli z arcyksięciem Leopoldem V von Österreich-Tirol układ pokojowy w Lindau, na mocy którego sporne tereny przeszły ponownie pod panowanie Habsburgów. W wielu miejscowościach Kantonu Graubünden ponownie wprowadzono wiarę katolicką, postawiono też wiele nowych klasztorów oraz kościołów.

</doc>
<doc id="2865529" url="https://pl.wikipedia.org/wiki?curid=2865529" title="Nazwy patronimiczne">
Nazwy patronimiczne

Nazwy patronimiczne (od gr. "pater" „ojciec”) – nazwy własne miejscowości wyodrębniane w ramach nazw geograficznych (toponimii) w ramach tzw. klasyfikacji semantycznej. Nazwy tzw. odojcowskie to grupa nazw miejscowych, które pierwotnie były nazwami mieszkańców/mieszkanek i informowały, czyimi oni/one są potomkami/potomkiniami, bądź też mówiły o współczesnej zależności od osoby noszącej imię, będące podstawą nazwy. Nazwy te najczęściej pochodzą od nazwiska lub imienia wczesnofeudalnego założyciela lub właściciela danej osady lub miejscowości (np. "Janowice", pierwotnie "Janowicy" – potomkowie lub poddani Jana; "Biskupice", pierwotnie "Biskupcy" – poddani biskupa itd.). Należy mieć na uwadze, że tylko część nazw jest naprawdę patronimiczna, np. nazwa "Księginice" może być metronimiczna ("odmacierzyńska", z gr. "meter" „matka”), ponieważ informuje o przynależności do kobiety "księgini", czyli "księżnej" lub "ksieni" (opatki).
Nazwy patronimiczne są w swoim zasadniczym zrębie dość stare, niektóre powstały jeszcze przed przyjęciem chrześcijaństwa. Osady te powstały na ogół na ziemiach lepszych, urodzajniejszych, nie wymagających karczowania lasów, z kolei w górach pojawiają się zwykle w dolinach rzek, wzdłuż których prowadziły drogi.
Historia.
Miejscowości z patronimicznymi nazwami powstawały wraz z rozwojem wczesnego feudalizmu w wyniku nadań majątków ziemskich dla rycerstwa oraz szlachty jakich dokonywał król albo książę. Rycerz otrzymywał we władanie pewien teren wraz z funkcjonującymi na nim osadami i wybierał wśród nich swoją siedzibę lub budował całkiem nową. Najczęściej był to zamek lub rycerska wieża obronna, przy której rozwijała się także osada służebna pełniąca posługi dla właściciela. Patronimiczna nazwa takiej osady pochodziła bezpośrednio od imienia swojego patrona lub zasadźcy.
Budowa nazwy patronimicznej.
Polskie nazwy patronimiczne składają się z dwóch członów, którymi są imię, nazwisko lub funkcja patrona, dostojnika oraz z przyrostka:
Nazwy patronimiczne na "-ice" były pierwotnie zakończone w mianowniku na "-icy". Zmiana nastąpiła w ciągu XV wieku, kiedy to rzeczowniki męskie podzielono na żywotne i nieżywotne. Nastąpiła wówczas zmiana formalna: funkcję mianownika przejął biernik z zakończeniem "-ice", i analogicznie dla liczby mnogiej z "-owcy" na ­"-owce".
Niektóre z nazw utworzonych z zakończeniem "-ice" należą do nazw topograficznych, ponieważ określały mieszkańców według charakteru zamieszkanego miejsca, np. "Poddębice" - ludzie mieszkający „pod dębem”, "Nagnojewice" - „na gnoju”.

</doc>
<doc id="2865537" url="https://pl.wikipedia.org/wiki?curid=2865537" title="Arado E.500">
Arado E.500

Arado E.500 − niezrealizowany projekt niemieckiego ciężkiego myśliwca/samolotu szturmowego z końca lat 30. XX wieku.
Litera „E” w oznaczeniu jest skrótem od „Entwurf” (niem „projekt”).
Historia.
Projekt samolotu powstała w zakładach Arado w latach 1936/37. Samolot miał nietypową konstrukcję z kadłubem dwubelkowowym, część ogonowa nie była ze sobą połączona, pomiędzy kadłubami w których znajdowały się silniki, umieszczono stosunkowo niewielką kabinę załogi. Samolot miał być napędzany dwoma silnikami Daimler-Benz DB 603, załogę miały stanowić cztery osoby - pilot, drugi pilot/obserwator i dwóch strzelców obsługujących górną i dolną wieżyczkę strzelecką. Obydwie wieżyczki miały być uzbrojone w dwa Lb 202 20 mm, dolna wieżyczka miała być obsługiwana przez strzelca znajdującego się w pozycji klęczącej i używającego peryskopu.
Zbudowano model samolotu w skali 1:1 ale po jego ukończeniu projekt został porzucony.

</doc>
<doc id="2865539" url="https://pl.wikipedia.org/wiki?curid=2865539" title="RGM-109 Tomahawk">
RGM-109 Tomahawk



</doc>
<doc id="2865540" url="https://pl.wikipedia.org/wiki?curid=2865540" title="The Connection">
The Connection

The Connection – ósmy (siódmy studyjny) album amerykańskiego zespołu Papa Roach wydany 2 października 2012 roku.
W pierwszym tygodniu sprzedaży album sprzedał się w liczbie 22 tys. kopii oraz trafił na 17. miejsce listy
The Billboard 200.
Lista utworów.
Japońskie wydanie.
Zawiera dodatkowe utwory:
Wydanie Deluxe.
Zawiera dodatkowe utwory:

</doc>
<doc id="2865548" url="https://pl.wikipedia.org/wiki?curid=2865548" title="Lee Yong-dae">
Lee Yong-dae

Lee Yong-dae (ur. 11 września 1988 w Korei Południowej) – koreański badmintonista, brązowy medalista olimpijski z Londynu w grze podwójnej. W grze podwójnej występuje w parze z Jung Jae-sung.
Największym jego sukcesem jest złoty medal igrzysk olimpijskich w Pekinie w grze mieszanej.

</doc>
<doc id="2865549" url="https://pl.wikipedia.org/wiki?curid=2865549" title="Jung Jae-sung">
Jung Jae-sung

Jung Jae-sung (ur. 25 sierpnia 1982 w Jeonju, zm. 9 marca 2018) – południowokoreański badmintonista, brązowy medalista olimpijski w grze podwójnej. W grze podwójnej występował przede wszystkim w parze z Lee Yong-dae.
Największym jego sukcesem jest brązowy medal igrzysk olimpijskich w Londynie w grze podwójnej z Lee. Po igrzyskach zakończył karierę sportową.

</doc>
<doc id="2865550" url="https://pl.wikipedia.org/wiki?curid=2865550" title="Reika Kakiiwa">
Reika Kakiiwa

 – japońska badmintonistka, srebrna medalistka olimpijska w grze podwójnej. W grze podwójnej występuje w parze z Mizuki Fujii.
Największym jej sukcesem jest srebrny medal igrzysk olimpijskich w Londynie w grze podwójnej.

</doc>
<doc id="2865551" url="https://pl.wikipedia.org/wiki?curid=2865551" title="Mizuki Fujii">
Mizuki Fujii

 – japońska badmintonistka, srebrna medalistka olimpijska w grze podwójnej. W grze podwójnej występuje w parze z Reika Kakiiwa.
Największym jej sukcesem jest srebrny medal igrzysk olimpijskich w Londynie w grze podwójnej.

</doc>
<doc id="2865552" url="https://pl.wikipedia.org/wiki?curid=2865552" title="Xu Chen">
Xu Chen

Ma Jin (; ur. 29 listopada 1984 w Changzhou) – chiński badmintonista, dwukrotny medalista Mistrzostw Świata. Srebrny medalista w grze mieszanej na igrzyskach w Londynie.

</doc>
<doc id="2865553" url="https://pl.wikipedia.org/wiki?curid=2865553" title="Zhang Nan (badmintonista)">
Zhang Nan (badmintonista)

Zhang Nan (; ur. 1 marca 1990 w Pekinie) – chiński badmintonista, dwukrotny złoty medalista olimpijski, czterokrotny mistrz świata, dwukrotny złoty medalista igrzysk azjatyckich, trzykrotny mistrz Azji, dwukrotny mistrz świata juniorów. Specjalizuje się w grze podwójnej i mieszanej.

</doc>
<doc id="2865554" url="https://pl.wikipedia.org/wiki?curid=2865554" title="Cai Yun">
Cai Yun

Cai Yun (, ur. 19 stycznia 1980 w Suzhou) – chiński badmintonista, złoty i srebrny medalista olimpijski w grze podwójnej, czterokrotny mistrz świata. Przez większą część kariery grał w parze z Fu Haifeng.
Wystąpił na trzech letnich igrzyskach olimpijskich. Na swoich pierwszych zawodach w Atenach dodarł z Fu Haifeng do ćwierćfinału. W Pekinie w tym samym składzie zdobył srebrny medal w grze podwójnej, przegrywając w finale z Indonezyjczykami Markisem Kido i Hendrą Setiawanem. Cztery lata później w Londynie wywalczył złoty medal. Tym razem okazali się lepsi w finale od Duńczyków Mathiasa Boe i Carstena Mogensenena.

</doc>
<doc id="2865555" url="https://pl.wikipedia.org/wiki?curid=2865555" title="Chen Long">
Chen Long

Chen Long (; ur. 18 stycznia 1989 r. w Huangshi) – chiński badmintonista, złoty i brązowy medalista olimpijski, dwukrotny mistrz świata, dwukrotny złoty medalista igrzysk azjatyckich, wielokrotny medalista mistrzostw Azji, dwukrotny mistrz świata juniorów.
Największym sukcesem badmintonisty jest złoty medal podczas igrzysk olimpijskich w Rio de Janeiro w grze pojedynczej.

</doc>
<doc id="2865560" url="https://pl.wikipedia.org/wiki?curid=2865560" title="Stefan Racoviţă">
Stefan Racoviţă



</doc>
<doc id="2865561" url="https://pl.wikipedia.org/wiki?curid=2865561" title="Michał Racoviţă">
Michał Racoviţă



</doc>
<doc id="2865562" url="https://pl.wikipedia.org/wiki?curid=2865562" title="Lloyd Phillips">
Lloyd Phillips

Lloyd Phillips (ur. 14 grudnia 1949 w Kapsztadzie, zm. 25 stycznia 2013 w Los Angeles) – nowozelandzki producent filmowy.
Życiorys.
Lloyd Phillips w 1980 roku wyprodukował film "The Dollar Bottom", za który otrzymał Oscara za najlepszy film krótkometrażowy. Był producentem wykonawczym filmów takich jak: "Bękarty wojny", "Turysta" i "Człowiek ze stali".
Zmarł na zawał serca 25 stycznia 2013 roku w Los Angeles mając 63 lata.

</doc>
<doc id="2865564" url="https://pl.wikipedia.org/wiki?curid=2865564" title="Höhenkirchen">
Höhenkirchen



</doc>
<doc id="2865565" url="https://pl.wikipedia.org/wiki?curid=2865565" title="Hoehenkirchen">
Hoehenkirchen



</doc>
<doc id="2865567" url="https://pl.wikipedia.org/wiki?curid=2865567" title="Grand Prix Polski na żużlu 2012">
Grand Prix Polski na żużlu 2012



</doc>
<doc id="2865568" url="https://pl.wikipedia.org/wiki?curid=2865568" title="Kirchheim b.München">
Kirchheim b.München



</doc>
<doc id="2865570" url="https://pl.wikipedia.org/wiki?curid=2865570" title="Liberty Nickel (1913)">
Liberty Nickel (1913)

Liberty Nickel (Liberty head nickel, V Nickel) z 1913 roku – licząca 5 sztuk partia amerykańskiej monety o nominale 5 centów. Pięciocentówka znana pod nazwą "Liberty Nickel" została zaprojektowana w 1883 roku przez Charlesa Barbera i była formalnie produkowana do 1912 roku, jednak pięć egzemplarzy zostało wybitych ze sfałszowaną datą 1913 roku. Są one obecnie jednymi z najrzadziej spotykanych numizmatów, a po monecie bulionowej Double Eagle, należą do najdroższych monet świata. Egzemplarz sprzedany na aukcji na Florydzie w 2010 roku uzyskał cenę ponad 3,7 mln dolarów.
Historia.
W 1912 roku amerykańska mennica zakończyła emisję monety o nominale 5 centów, bitej na podstawie projektu z Charlesa Barbera od 1883 roku. Awers monety zwanej "Liberty Nickel" przedstawiał profil Libertas z diademem i wieńcem, a poniżej widniała data emisji. Na zakończenie produkcji z pras mennicy zeszło jednak także pięć dodatkowych monet, na których widniała nieprawdziwa data 1913 roku. Amerykańscy badacze i numizmatycy przypuszczają, że fałszerstwa dopuścił się ówczesny pracownik mennicy Samuel W. Brown, bowiem to właśnie Brown ujawnił istnienie unikatowych monet w 1919 roku. Dał wówczas ogłoszenie o chęci zakupu takich monet początkowo po 500, a później po 600 dolarów za sztukę. Brown zwlekał z ujawnieniem faktu istnienia unikatowych pięciocentówek by uniknąć kary. W latach 20. XX wieku sprzedał komplet monet kupcowi z Filadelfii. Przez około dwadzieścia lat monety stanowiły jedną kolekcję i dopiero w latach 40. XX wieku zostały rozdzielone. Wystawiony wówczas do sprzedaży egzemplarz został nabyty przez George’a O. Woltona, kolekcjonera z Karoliny Północnej za cenę 3750 dolarów. W 1962 roku Wolton zginął w wypadku samochodowym, a obok jego ciała znaleziono setki monet z jego bogatej kolekcji numizmatycznej. Pięciocentówka z datą 1913 roku przypadła w spadku siostrze zmarłego, Melvie Givens. Ta jednak uzyskała od ekspertów informację, że jest to falsyfikat i przechowywała monetę w kopercie aż do swojej śmierci w 1992 roku. Spadkobiercy dowiedzieli się o historii monety i jej wartości dopiero w 2003 roku, kiedy zawieźli ją na targi organizowane przez Amerykańskie Stowarzyszenie Numizmatyczne. Na targach wystawiane były akurat pozostałe egzemplarze tego rzadkiego numizmatu.
Ceny aukcyjne numizmatu.
W XXI wieku numizmat zaczął osiągać coraz wyższe ceny aukcyjne. W 2003 roku cena jednej z monet przekroczyła milion dolarów. W 2010 roku na aukcji na Florydzie wystawiono jeden z dwóch egzemplarzy, które w przeszłości były własnością egipskiego króla Faruka I. Uzyskał cenę ponad 3,7 mln dolarów. W kwietniu 2013 roku kolejny egzemplarz został wystawiony na aukcji w Chicago. Przed aukcją numizmatycy nie wykluczali, że może uzyskać cenę nawet rzędu 5 milionów dolarów. Ostatecznie moneta została sprzedana za 3.172.500 dolarów.

</doc>
<doc id="2865576" url="https://pl.wikipedia.org/wiki?curid=2865576" title="Benthophilus squamatus">
Benthophilus squamatus



</doc>
<doc id="2865577" url="https://pl.wikipedia.org/wiki?curid=2865577" title="Mistrzostwa Świata w Boksie 2003 – waga półśrednia mężczyzn">
Mistrzostwa Świata w Boksie 2003 – waga półśrednia mężczyzn

 
Waga półśrednia mężczyzn to jedna z jedenastu męskich konkurencji bokserskich rozgrywanych podczas Mistrzostw Świata w Boksie 2003. Pojedynki w tej kategorii wagowej były toczone w dniach od 6 lipca do 12 lipca w Bangkoku.

</doc>
<doc id="2865578" url="https://pl.wikipedia.org/wiki?curid=2865578" title="Zosterisessor opiocephalus">
Zosterisessor opiocephalus



</doc>
<doc id="2865579" url="https://pl.wikipedia.org/wiki?curid=2865579" title="Gobius reticulatus">
Gobius reticulatus



</doc>
<doc id="2865580" url="https://pl.wikipedia.org/wiki?curid=2865580" title="Gobius ophiocephalus citrina">
Gobius ophiocephalus citrina



</doc>
<doc id="2865581" url="https://pl.wikipedia.org/wiki?curid=2865581" title="Gobius lota">
Gobius lota



</doc>
<doc id="2865582" url="https://pl.wikipedia.org/wiki?curid=2865582" title="Gobius gous">
Gobius gous



</doc>
<doc id="2865583" url="https://pl.wikipedia.org/wiki?curid=2865583" title="Gobius coloniamus">
Gobius coloniamus



</doc>
<doc id="2865584" url="https://pl.wikipedia.org/wiki?curid=2865584" title="Mistrzostwa Świata w Boksie 2003 – waga średnia mężczyzn">
Mistrzostwa Świata w Boksie 2003 – waga średnia mężczyzn

 
Waga półśrednia mężczyzn to jedna z jedenastu męskich konkurencji bokserskich rozgrywanych podczas Mistrzostw Świata w Boksie 2003. Pojedynki w tej kategorii wagowej były toczone w dniach od 6 lipca do 12 lipca w Bangkoku.

</doc>
<doc id="2865585" url="https://pl.wikipedia.org/wiki?curid=2865585" title="Abjadnanyja Masmiedyi">
Abjadnanyja Masmiedyi

Abjadnanyja Masmiedyi ("Asacyjacyja wydaucou rehijanalnaj presy Abjadnanyja Masmiedyi") – stowarzyszenie Wydawców Prasy Regionalnej Białorusi, powołane przez wydawców 13 białoruskich prywatnych niezależnych gazet regionalnych i lokalnych, o łącznym nakładzie przekraczającym 80 tys. egzemplarzy.
Celem głównym stowarzyszenia jest rozwój warunków sprzyjających prywatnemu biznesowi wydawniczemu. Stowarzyszenie pomaga komunikacji i wymianie doświadczeń między niezależnymi wydawcami gazet, promuje rozwój rynku regionalnego gazet niepaństwowych. Podejmuje wspólne inicjatywy mające na celu poprawę sytuacji ekonomicznej wydawców białoruskiej niezależnej prasy regionalnej i lokalnej. Członkowie stowarzyszenia wydają gazety w języku białoruskim i rosyjskim; wśród tytułów znajduje się Rehijanalnaja Hazieta.
W ramach pogromu niezależnych mediów białoruskich w lipcu 2021 r. przeprowadzono rewizje w redakcjach i dziennikarzach wydawnictw stowarzyszenia, z których część została przesłuchana i aresztowana. Również sprzęt został masowo skonfiskowany dziennikarzom. W rezultacie Rehijanalnaja Hazieta przestała być wydawana.

</doc>
<doc id="2865586" url="https://pl.wikipedia.org/wiki?curid=2865586" title="Pieńkowo">
Pieńkowo

2 miejscowości w Polsce:

</doc>
<doc id="2865588" url="https://pl.wikipedia.org/wiki?curid=2865588" title="Flabellula demetica">
Flabellula demetica

Flabellula demetica – gatunek ameby należący do rodziny Flabellulidae z supergrupy Amoebozoa w klasyfikacji Cavaliera-Smitha.
Trofozoit osiąga wielkość 2,8 – 7,4 μm. Nie stwierdzono wytwarzania cyst.
Występuje u wybrzeży Walii.

</doc>
<doc id="2865589" url="https://pl.wikipedia.org/wiki?curid=2865589" title="Mistrzostwa Świata w Boksie 2003 – waga półciężka mężczyzn">
Mistrzostwa Świata w Boksie 2003 – waga półciężka mężczyzn

 
Waga półciężka mężczyzn to jedna z jedenastu męskich konkurencji bokserskich rozgrywanych podczas Mistrzostw Świata w Boksie 2003. Pojedynki w tej kategorii wagowej były toczone w dniach od 6 lipca do 12 lipca w Bangkoku.

</doc>
<doc id="2865592" url="https://pl.wikipedia.org/wiki?curid=2865592" title="Mistrzostwa Świata w Boksie 2003 – waga ciężka mężczyzn">
Mistrzostwa Świata w Boksie 2003 – waga ciężka mężczyzn

 
Waga ciężka mężczyzn to jedna z jedenastu męskich konkurencji bokserskich rozgrywanych podczas Mistrzostw Świata w Boksie 2003. Pojedynki w tej kategorii wagowej były toczone w dniach od 6 lipca do 12 lipca w Bangkoku.

</doc>
<doc id="2865594" url="https://pl.wikipedia.org/wiki?curid=2865594" title="Jan Leżachowski-Czopik">
Jan Leżachowski-Czopik



</doc>
<doc id="2865595" url="https://pl.wikipedia.org/wiki?curid=2865595" title="Mistrzostwa Świata w Boksie 2003 – waga superciężka mężczyzn">
Mistrzostwa Świata w Boksie 2003 – waga superciężka mężczyzn

 
Waga superciężka mężczyzn to jedna z jedenastu męskich konkurencji bokserskich rozgrywanych podczas Mistrzostw Świata w Boksie 2003. Pojedynki w tej kategorii wagowej były toczone w dniach od 6 lipca do 12 lipca w Bangkoku.

</doc>
<doc id="2865598" url="https://pl.wikipedia.org/wiki?curid=2865598" title="Violetta (serial telewizyjny)">
Violetta (serial telewizyjny)

Violetta – argentyński serial telewizyjny stworzony przez Pol-ka Producciones we współpracy z oddziałami Disney Channel (m.in. Ameryka Łacińska, Europa, Azja i Afryka), którego premiera odbyła się 14 maja 2012 roku. Od 14 czerwca 2022 dostępny w Polsce na platformie Disney+.
W Polsce serial premierowo emitowany był na kanale Disney Channel od 18 lutego 2013, a emisja pierwszej serii na kanale TVN 7 odbywała się od 1 września 2014 do 7 lutego 2015 roku. Od 3 lipca do 22 października 2015 roku stacja TVN Fabuła wyemitowała ponownie pierwszy sezon.
Fabuła.
Sezon 1.
Violetta (Martina Stoessel) to dziewczyna, która nie jest świadoma swojego talentu do śpiewania. Odziedziczony po swojej matce, słynnej piosenkarce, która zginęła w wypadku, gdy Violetta miała 5 lat. Jej ojciec Germán (Diego Ramos) to człowiek sukcesu, który pragnie chronić córkę ukrywając przeszłość, aby nie podążyła tą samą drogą co jej matka. Schował wszystkie rzeczy po żonie na strychu i trzyma je pod kluczem.
Po tragicznym wypadku Violetta wraz z ojcem przeniosła się do Madrytu. Wychowywana samotnie, z dala od rówieśników. Ojciec świadomy talentu córki pozwalał jej na kontakt z muzyką, ale jedynie na lekcje gry na pianinie.
Wszystko się zmieniło, gdy wrócili do rodzinnego miasta, Buenos Aires. Violetta rozpoczęła naukę gry na fortepianie w prestiżowej szkole muzycznej "Studio 21". To tu poznała swoją ciocię Angie (Clara Alonso), nauczycielkę i trenerkę, która uświadomiła ją o jej wielkim potencjale. Poznała również dwóch chłopaków, Thomasa i Leóna, w których się zakochała.
Sezon 2.
Violetta po wakacjach wraca do Studia, które teraz nosi nazwę "On Beat Studio". Spotyka swoich przyjaciół i Leóna (Jorge Blanco), który znalazł nową pasję – motocross. Po pewnym czasie Violetta i León znów są razem, ale na ich drodze stają Diego (Diego Domínguez) i Lara (Valeria Baroni).
Sezon 3.
Po niezwykle udanej europejskiej trasie z YouMix uczniowie wracają do Buenos Aires na ostatni rok zajęć. Ich marzenia i ambicje pozostały takie same, będą jednak musieli zmierzyć się z nowymi wyzwaniami i przeszkodami. Z czasem Studio będzie miało poważne problemy finansowe, z którymi wszyscy będą się musieli zmierzyć.
Wersja polska.
Wersja polska: SDI Media Polska
Reżyseria: Joanna Węgrzynowska-Cybińska
Tłumaczenie:
Dialogi:
Dźwięk i montaż: Agata Chodyra
Kierownictwo produkcji: Beata Jankowska
Koordynator projektu: Ewa Krawczyk
Wystąpili:
oraz:
i inni
Lektor: Agnieszka Mrozińska 
Film koncertowy.
Wersja polska: SDI Media Polska
Reżyseria: Joanna Węgrzynowska-Cybińska
Dialogi: Anna Izdebska
Udział wzięli:
oraz:
i inni
Lektor napisów ekranowych: Paweł Ciołkosz
Film dokumentalny.
Wersja polska: SDI Media Polska
Reżyseria: Joanna Węgrzynowska-Cybińska
Tłumaczenie: Iwona Staniszewska
Dialogi: Zofia Jaworowska
Koordynacja produkcji: Ewa Krawczyk
W wersji polskiej udział wzięli:
oraz:
i inni
Lektor: Artur Kaczmarski
Lista odcinków.
Sezon 1 (2012).
!colspan="4;" style="background-color: #D8BFD8;"| Część I: Su destino es hoy (Jej przeznaczenie zaczyna się teraz)
!colspan="4;" style="background-color: #DDA0DD;"| Część II: Violetta está cambiando (Violetta się zmienia)
Sezon 2 (2013).
!colspan="4;" style="background-color: #EE82EE;"| Część I: Todo vuelve a comenzar (Wszystko zaczyna się od nowa)
!colspan="4;" style="background-color: #DA70D6;"| Część II: Un sueño a todo volumen (Marzenie wypowiedziane na głos)
Sezon 3 (2014–2015).
!colspan="4;" style="background-color: #9370DB;"| Część I: Un nuevo sueño (Nowe marzenie)
!colspan="4;" style="background-color: #7B68EE;"|
!colspan="4;" style="background-color: #6A5ACD;"| Część II: El sueño continúa (Marzenie trwa)
!colspan="4;" style="background-color: #8A2BE2;"|
Powiązane programy.
The U-Mix Show.
W Argentynie od 19 maja 2012 roku nadawany był cotygodniowy program "The U-Mix Show", który przedstawiał wywiady z aktorami podsumowując wyemitowane odcinki serialu "Violetta". W Polsce program nie był nadawany.
El V-log de Francesca.
Jest to internetowy miniserial składający się z 10 odcinków, w którym główną i jedyną rolę odgrywa Lodovica Comello jako Francesca. Akcja rozgrywa się w jej sypialni, gdzie Francesca prowadzi swojego bloga i mówi o swoich przemyśleniach. Pierwszy odcinek pojawił się 10 czerwca 2012, a ostatni 22 października 2012 roku. Serial dostępny był również we Włoszech z dubbingiem na włoskiej stronie Disneya pod tytułem "El videoblog de Francesca" oraz w Brazylii jako "O V-log de Francesca". W Polsce odcinki nie zostały udostępnione.
Ludmila Cyberst@r.
Internetowy miniserial składający się z 8 odcinków, dostępny na oficjalnym kanale Disney Channel Argentyna na platformie YouTube, w którym Mercedes Lambre wciela się w Ludmiłę. Pierwszy odcinek został udostępniony 1 czerwca 2012, a ostatni 17 września 2012 roku. W Polsce nie został udostępniony.
Blog kulinarny Angie.
Włoski oddział Disney Channel wyprodukował miniserial pod tytułem "Blog kulinarny Angie", w którym Clara Alonso jako Angie oraz Mirta Wons jako Olga odgrywają główne role. Angie próbuje swoich sił w kuchni, a Olga jej w tym pomaga. Premiera pierwszej serii odbywała się od 9 czerwca do 24 października 2014 roku, natomiast premierowe odcinki drugiej serii odbywają się od 8 czerwca 2015 roku, chociaż dwa pierwsze odcinki zostały wyemitowane 3 kwietnia 2015 na Włoskim Disney Channel. W Polsce serial pojawił się 20 października 2014 roku na Disney Channel.
Film.
Tini: Nowe życie Violetty.
"Tini: Nowe życie Violetty" to adaptacja filmowa serialu. W filmie występują Martina Stoessel jako Violetta, Jorge Blanco jako León, Mercedes Lambre jako Ludmiła, Diego Ramos jako Germán i Clara Alonso jako Angie. Kręcenie filmu rozpoczęło się w październiku 2015 pomiędzy koncertami trasy "Violetta Live" i obejmowało głównie Sycylię, Hiszpanię i Argentynę, a zakończyło się w grudniu tego samego roku. Światowa premiera filmu odbyła się 4 maja 2016 roku, za to w Polsce film wszedł na ekrany kin 1 lipca 2016 roku.
Trasy koncertowe.
Violetta En Vivo.
Od 13 lipca 2013 roku do 3 marca 2014 roku odbywała się trasa koncertowa z bohaterami serialu pod nazwą "Violetta En Vivo". Trasa przebiegała przez 13 krajów w Europie i Ameryce Łacińskiej.
Violetta Live.
Drugie tournée rozpoczęło się 3 stycznia 2015 roku w Europie pod nazwą "Violetta Live". Trasa obejmowała 19 krajów. Aktorzy Lodovica Comello (Francesca), Nicolás Garnier (Andrés) i Xabiani Ponce De León (Marco) potwierdzili, że nie wezmą udziału w trasie. 27 kwietnia 2015 roku Ruggero Pasquarelli (Federico) ogłosił, że nie będzie brał udziału w 3 części trasy. 29 marca 2015 roku ekipa serialu zawitała do Polski, gdzie w Łodzi zagrała dwa koncerty. 20 sierpnia 2015 roku ekipa wróciła do Polski, gdzie 22 sierpnia zagrała jeden koncert w Warszawie, a 25 i 26 sierpnia 2015 roku kolejne dwa w Krakowie. Trasa zakończyła się 1 listopada 2015 roku.

</doc>
<doc id="2865600" url="https://pl.wikipedia.org/wiki?curid=2865600" title="Puchar Europy w skeletonie 2012/2013">
Puchar Europy w skeletonie 2012/2013

Puchar Europy w skeletonie 2012/2013 – kolejna edycja tej imprezy. Cykl rozpoczął się w Königssee 19 listopada 2012 roku, a zakończył się 20 stycznia 2013 roku w Altenbergu. Zwycięzcami Pucharu Interkontynentalnego wśród mężczyzn i kobiet zostali Niemcy Maxi Just i Kilian von Schleinitz.

</doc>
<doc id="2865602" url="https://pl.wikipedia.org/wiki?curid=2865602" title="Canada West">
Canada West

Canada West – istniejący trzy sezony kanadyjski zespół rugby union utworzony w 2006 roku z inicjatywy IRB w celu uczestniczenia w turnieju North America 4. 
Historia.
Turniej North America 4 został stworzony i był finansowany przez IRB jako część trzyletniego globalnego planu inwestycyjnego, którego celem było zwiększenie liczby rozgrywek na poziomie reprezentacyjnym i wystawienie większej liczby zawodników na wymogi międzynarodowych zawodów. Miał stać się miejscem do identyfikowania i rozwoju potencjalnych reprezentantów Kanady i USA.
W tym celu powstały cztery zespoły – po dwa z USA i Kanady – stworzone dzięki współpracy IRB, USA Rugby i Rugby Canada. Rywalizowały one w jednej grupie systemem kołowym, a po jej zakończeniu czołowa dwójka walczyła w finale, dwie pozostałe zaś w meczu o miejsce trzecie, w trzeciej edycji zaś faza grupowa była zaś walką o rozstawienie przed półfinałami. W 2009 roku zawody zostały zastąpione przez Americas Rugby Championship, zatem zespół został rozwiązany.
Wyniki.
Zespół Canada West wygrał wszystkie trzy edycje tych zawodów, za każdym razem w finale pokonując USA Falcons.

</doc>
<doc id="2865603" url="https://pl.wikipedia.org/wiki?curid=2865603" title="Gobius macrocephalus">
Gobius macrocephalus



</doc>
<doc id="2865604" url="https://pl.wikipedia.org/wiki?curid=2865604" title="Benthophilus macrocephalus rassi">
Benthophilus macrocephalus rassi



</doc>
<doc id="2865606" url="https://pl.wikipedia.org/wiki?curid=2865606" title="Pullach i.Isartal">
Pullach i.Isartal



</doc>
<doc id="2865607" url="https://pl.wikipedia.org/wiki?curid=2865607" title="Mesogobius">
Mesogobius

Mesogobius - rodzaj ryb z rodziny babkowatych (Gobiidae).
Występowanie.
Zlewisko słodkowodnych i słonawych wód Morza Czarnego, Azowskiego i Kaspijskiego.
Klasyfikacja.
Gatunki zaliczane do tego rodzaju:

</doc>
<doc id="2865608" url="https://pl.wikipedia.org/wiki?curid=2865608" title="Pullach">
Pullach



</doc>
<doc id="2865609" url="https://pl.wikipedia.org/wiki?curid=2865609" title="Straßlach">
Straßlach



</doc>
<doc id="2865612" url="https://pl.wikipedia.org/wiki?curid=2865612" title="(274301) Wikipedia">
(274301) Wikipedia

(274301) Wikipedia (oznaczenia tymczasowe: 2008 QH24, 2007 FK34, 1997 RO4) – planetoida z pasa głównego asteroid okrążająca Słońce w ciągu 3 lat i 247 dni w średniej odległości 2,38 j.a. Została odkryta 25 sierpnia 2008 roku w Obserwatorium Astronomicznym Andruszówka na Ukrainie. 
Nazwa.
Nazwa planetoidy pochodzi od Wikipedii, wolnej internetowej encyklopedii działającej w oparciu o zasadę otwartej treści.

</doc>
<doc id="2865616" url="https://pl.wikipedia.org/wiki?curid=2865616" title="Micropterus dolomieu velox">
Micropterus dolomieu velox



</doc>
<doc id="2865617" url="https://pl.wikipedia.org/wiki?curid=2865617" title="Dioplites variabilis">
Dioplites variabilis



</doc>
<doc id="2865619" url="https://pl.wikipedia.org/wiki?curid=2865619" title="Lepomis trifasciata">
Lepomis trifasciata



</doc>
<doc id="2865620" url="https://pl.wikipedia.org/wiki?curid=2865620" title="Lepomis salmonea">
Lepomis salmonea



</doc>
<doc id="2865621" url="https://pl.wikipedia.org/wiki?curid=2865621" title="Cichla ohioensis">
Cichla ohioensis



</doc>
<doc id="2865622" url="https://pl.wikipedia.org/wiki?curid=2865622" title="Centrarchus obscurus">
Centrarchus obscurus



</doc>
<doc id="2865623" url="https://pl.wikipedia.org/wiki?curid=2865623" title="Lepomis notata">
Lepomis notata



</doc>
<doc id="2865624" url="https://pl.wikipedia.org/wiki?curid=2865624" title="Lepomis flexuolaris">
Lepomis flexuolaris



</doc>
<doc id="2865625" url="https://pl.wikipedia.org/wiki?curid=2865625" title="Forstenrieder Park">
Forstenrieder Park

Forstenrieder Park – obszar wolny administracyjnie "(gemeindefreies Gebiet)" w Niemczech w kraju związkowym Bawaria, w rejencji Górna Bawaria, w regionie Monachium, w powiecie Monachium. Teren jest niezamieszkany.

</doc>
<doc id="2865626" url="https://pl.wikipedia.org/wiki?curid=2865626" title="Micropterus dolomieui dolomieui">
Micropterus dolomieui dolomieui



</doc>
<doc id="2865627" url="https://pl.wikipedia.org/wiki?curid=2865627" title="Micropterus dolomieui">
Micropterus dolomieui



</doc>
<doc id="2865628" url="https://pl.wikipedia.org/wiki?curid=2865628" title="Micropterus dolomieu dolomieu">
Micropterus dolomieu dolomieu



</doc>
<doc id="2865629" url="https://pl.wikipedia.org/wiki?curid=2865629" title="ATLAST">
ATLAST

Advanced Technology Large-Aperture Space Telescope (ATLAST) – projektowany teleskop kosmiczny o aperturze od 8 do 16,8 metra w zależności od koncepcji, która zostanie ostatecznie przyjęta. Propozycję budowy tego urządzenia przedstawił Space Telescope Science Institute, centrum operacji naukowych Kosmicznego Teleskopu Hubble’a (HST). ATLAST byłby prawdziwym następcą teleskopu Hubble’a, mającym możliwość uzyskiwania obrazów i danych spektroskopowych w zakresie ultrafioletu, światła widzialnego i podczerwieni, ale o znacznie lepszej rozdzielczości niż HST lub Kosmiczny Teleskop Jamesa Webba (JWST). Podobnie jak JWST, ATLAST ma być umieszczony w punkcie L2 układu Ziemia-Słońce.
Jeżeli projekt zostanie zrealizowany, ATLAST będzie sztandarową misją dekady 2025 – 2035, mogącą udzielić odpowiedzi na pytanie, o istnienie życia w innym miejscu w naszej Galaktyce. Teleskop ten będzie w stanie wykryć biosygnatury (np. obecność cząsteczkowego tlenu, ozonu, wody i metanu) w widmie planet pozasłonecznych.
Nazwa.
Nazwa teleskopu jest nie tylko akronimem, ale też grą słów (ang. "at last", czyli „nareszcie”). Hasło to z ironią odnosi się do czasu, jaki zajmuje podjęcie decyzji o stworzeniu prawdziwego następcy Teleskopu Hubble’a, obserwującego kosmos także w świetle widzialnym (możliwości JWST obejmują tylko mały fragment tego zakresu). Oczekuje się jednak, że w miarę rozwoju projektu teleskop uzyska nową, ostateczną nazwę.
Projekt.
ATLAST będzie miał główne zwierciadło o średnicy od 8 do 16,8 m. Zakłada się, że architektura teleskopu będzie oparta o jedno z dwóch odmiennych rozwiązań technologicznych. Jedna z opcji to teleskop o monolitycznym lustrze głównym (jak HST), zaś konkurencyjna to teleskop z lustrem o budowie segmentowej (jak JWST); w drugim przypadku istnieją dwa warianty konstrukcyjne. Projekty opierają się na doświadczeniach z budowy poprzednich teleskopów kosmicznych, ale również znacząco odbiegają od tych wzorów, aby zmniejszyć złożoność, masę urządzenia, lub oba czynniki. ATLAST będzie miał 5-10 razy większą rozdzielczość kątową niż JWST oraz limit czułości do 2000 razy wyższy niż HST.
Dwa z tych wariantów, z 8-m jednolitym lustrem i 16,8-metrowym lustrem segmentowym, będą mogły być wyniesione przez rakiety Space Launch System (SLS). Wariant 8-metrowy dzięki monolitycznemu zwierciadłu oferuje wysoki kontrast obrazu i doskonałą kontrolę kierunku rozchodzenia frontu falowego. Wariant 16,8-metrowy wskazuje kierunek rozwoju teleskopów kosmicznych o bardzo dużej aperturze i wykorzystuje rozwiązania technologiczne wypracowane przy projektowaniu Teleskopu Jamesa Webba.
Trzeci wariant przewiduje wysłanie mniejszego, 9,2-m teleskopu z segmentowym zwierciadłem, który można wystrzelić przy użyciu istniejących rakiet z programu Evolved Expendable Launch Vehicle (EELV). Projekt ATLAST jest wspierany z funduszy programu NASA Astrophysics Strategic Mission Concept Studies, Centrum Lotów Kosmicznych imienia Roberta H. Goddarda, Centrum Lotów Kosmicznych imienia George’a C. Marshalla, Jet Propulsion Laboratory (Caltech) i powiązanych programów Northrop Grumman Aerospace Systems i Ball Aerospace.
W obu projektach do teleskopu ATLAST będzie można wysyłać misje serwisowe, podobnie jak do Teleskopu Hubble’a. Będą realizowane przy użyciu bezzałogowego promu (jak się obecnie proponuje), lub załogowego statku Orion (co pozwoli zdobyć doświadczenia dla przyszłych załogowych badań Układu Słonecznego). Instrumenty takie jak kamery będą mogły zostać zastąpione nowymi, a wymontowany sprzęt powróci na Ziemię do analizy. Tak jak HST i przygotowywany JWST, teleskop ATLAST będzie zasilany przez panele słoneczne.
Przebieg misji.
ATLAST będzie mógł zostać wyniesiony w przestrzeń budowaną obecnie rakietą SLS z Centrum Kosmicznego im. Kennedy’ego lub, jeśli przyjęta zostanie wersja 9,2-metrowa, jedną z rakiet systemu EELV. Rakieta umieści swój górny stopień i teleskop ATLAST na niskiej orbicie parkingowej, dając inżynierom czas na sprawdzenie systemów. Następnie silnik górnego stopnia zostanie uruchomiony i ATLAST rozpocznie trzymiesięczną podróż do punktu L2 układu Ziemia-Słońce, wchodząc na tzw. „orbitę halo” wokół tego punktu. Podczas podróży do punktu L2 zostanie rozłożone zwierciadło segmentowe (jeśli taki projekt zwycięży).
Misje serwisowe, prowadzone co 5 do 7 lat, pozwolą astronomom udoskonalać teleskop ATLAST dzięki nowym instrumentom i rozwiązaniom technologicznym. Podobnie jak Teleskop Hubble’a, ATLAST powinien funkcjonować przez 20 lat.
Planety pozasłoneczne.
Wykorzystując wbudowany koronograf lub zewnętrzną przesłonę teleskopu będzie można scharakteryzować atmosferę i powierzchnię egzoplanety wielkości Ziemi krążącej w ekosferze długo żyjących gwiazd w odległości do ok. 45 pc. Teleskop pozwoli zebrać informacje dotyczące prędkości obrotu planety, scharakteryzować klimat i warunki dla życia, zebrać informacje na temat dominujących cech powierzchni, zmian w zachmurzeniu oraz, potencjalnie, sezonowych zmian szaty roślinnej.

</doc>
<doc id="2865631" url="https://pl.wikipedia.org/wiki?curid=2865631" title="Grünwalder Forst">
Grünwalder Forst

Grünwalder Forst – obszar wolny administracyjnie "(gemeindefreies Gebiet)" w Niemczech w kraju związkowym Bawaria, w rejencji Górna Bawaria, w regionie Monachium, w powiecie Monachium. Teren jest niezamieszkany.

</doc>
<doc id="2865632" url="https://pl.wikipedia.org/wiki?curid=2865632" title="Gruenwalder Forst">
Gruenwalder Forst



</doc>
<doc id="2865633" url="https://pl.wikipedia.org/wiki?curid=2865633" title="Cichla minima">
Cichla minima



</doc>
<doc id="2865634" url="https://pl.wikipedia.org/wiki?curid=2865634" title="Cichla fasciata">
Cichla fasciata



</doc>
<doc id="2865635" url="https://pl.wikipedia.org/wiki?curid=2865635" title="Centrarchus fasciatus">
Centrarchus fasciatus



</doc>
<doc id="2865636" url="https://pl.wikipedia.org/wiki?curid=2865636" title="Bodianus achigan">
Bodianus achigan



</doc>
<doc id="2865638" url="https://pl.wikipedia.org/wiki?curid=2865638" title="Perlacher Forst">
Perlacher Forst

Perlacher Forst – obszar wolny administracyjnie "(gemeindefreies Gebiet)" w Niemczech w kraju związkowym Bawaria, w rejencji Górna Bawaria, w regionie Monachium, w powiecie Monachium. Teren jest niezamieszkany.

</doc>
<doc id="2865639" url="https://pl.wikipedia.org/wiki?curid=2865639" title="Algorytm skokowy">
Algorytm skokowy

Algorytm skokowy (algorytm żabiego skoku, ) – metoda numeryczna służąca do całkowania równań w postaci:
lub w równoważnej formie:
występującej często w mechanice klasycznej przy opisie układów dynamicznych.
Opis algorytmu.
Problemy typu formula_3 często przybierają postać:
z funkcją energii zadaną wzorem:
gdzie formula_6 jest energią potencjalną układu. Całkowanie metodą skokową ("leapfrog") jest równoważne aktualizacji pozycji formula_7 i prędkości formula_8 w naprzemiennych chwilach, rozłożonych w ten sposób, że „przeskakują one nad sobą” – stąd nazwa algorytmu (ang. "leapfrog" – "skok przez plecy"). Na przykład położenie jest aktualizowane dla całkowitych wielokrotności kroku czasowego, zaś wartość prędkości jest uaktualniana w chwilach czasu przesuniętych o formula_9
Algorytm skokowy jest metodą drugiego rzędu, w przeciwieństwie do metody Eulera, która jest metodą pierwszego rzędu, jednak liczba wywołań funkcji w każdym kroku jest taka sama. W przeciwieństwie do całkowania metodą Eulera algorytm jest stabilny w przypadku ruchu oscylacyjnego z częstością formula_10 dopóki krok czasowy formula_11 jest stały oraz formula_12.
W algorytmie skokowym równania opisujące położenie i prędkość w kolejnych chwilach czasu są następujące:
gdzie formula_14 jest położeniem w kroku formula_15 formula_16 jest prędkością, lub pierwszą pochodną formula_17 w kroku formula_18 formula_19 jest przyspieszeniem, lub druga pochodną formula_17 w kroku formula_21 oraz formula_11 rozmiarem każdego kroku. Równania te mogą być zapisane również w postaci, w której prędkość jest również wyznaczana dla całkowitych wielokrotności kroku czasowego. Jednak nawet w tej zsynchronizowanej postaci, krok czasowy formula_11 musi być stały, aby zachować stabilność.
Jednym z częstszych zastosowań algorytmu skokowego są symulacje oddziaływań grawitacyjnych, gdzie przyspieszenie zależy tylko od pozycji. Jednakowoż nawet w tym przypadku metody wyższego rzędu (np. metody Rungeggo-Kutty) są używane znacznie częściej.
Algorytm skokowy ma dwie znaczące zalety:
Ze względu na powyższe dwie cechy, algorytm skokowy jest również stosowany w przypadku metod Monte Carlo.
Przykładowa implementacja.
Poniżej znajduje się kod napisany w środowisku MATLAB realizujący algorytm żabiego skoku w zsynchronizowanej postaci. Program rozwiązuje równanie: formula_25 opisujące oddziaływanie grawitacyjne dwóch ciał. Przy czym dobrano taki układ odniesienia, w którym suma dwóch oddziałujących ze sobą mas wynosi 1 oraz stała grawitacji jest również równa 1.
close all
clear all
clc
% rozwiązanie równania d^r/dt^2 = - r/r^3 metodą leapfrog
dt = 0.001; % krok czasowy
% warunki początkowe
r = [0; 0.5; 0.75];
v = [0.25; 0; 1];
r2 = r'*r;
a = -r/(r2*sqrt(r2));
% czas symulacji
T = 10;
res = NaN(round(T/dt)+1,6);
idx = 0;
for t=0:dt:T
 idx = idx + 1;
 v = v + 0.5*a*dt;
 r = r + v*dt;
 r2 = r'*r;
 a = -r/(r2*sqrt(r2));
 v = v + 0.5*a*dt;
 res(idx,:) = [r' v'];
end
comet3(gca,res(:,1),res(:,2),res(:,3))

</doc>
<doc id="2865640" url="https://pl.wikipedia.org/wiki?curid=2865640" title="Paraflabellula reniformis">
Paraflabellula reniformis

Paraflabellula reniformis – gatunek ameby należący do rodziny Flabellulidae z supergrupy Amoebozoa w klasyfikacji Cavaliera-Smitha.
Trofozoit osiąga wielkość 8,4 – 45 μm. Jądro wielkości 3 – 6 μm.
Występuje w Morzu Bałtyckim.

</doc>
<doc id="2865641" url="https://pl.wikipedia.org/wiki?curid=2865641" title="Krajno (ujednoznacznienie)">
Krajno (ujednoznacznienie)



</doc>
<doc id="2865642" url="https://pl.wikipedia.org/wiki?curid=2865642" title="Postmarksizm">
Postmarksizm

Postmarksizm − nurt w myśli lewicowej tzw. zachodniego marksizmu postulujący przeformułowanie, a nawet odrzucenie, wielu tez klasycznego marksizmu, jako nieprzystających do nowych warunków i powodujących spychanie nurtu lewicowego na margines, na korzyść idei nowej prawicy.
Źródła i kontekst powstania.
Wydarzenia roku 1968 wpłynęły na ukształtowanie się postmarksizmu. Z jednej strony brutalne stłumienie Praskiej Wiosny ostatecznie skompromitowało ZSRR w oczach zachodnich marksistów, z drugiej wydarzenia paryskie, skierowane między innymi przeciwko partii komunistycznej, wykazały, że dla młodych ludzi marksizm klasyczny przestał być punktem odniesienia, a dyskurs polityczny przeniósł się z gabinetów partyjnych "na ulicę". Postmarksizm wyrastał z myśli filozoficznej szkoły frankfurckiej, dawnych krytycznych marksistów jak György Lukács, Antonio Gramsci i Ernst Bloch oraz z filozofii poststruktalistycznej Jean-Francois Lyotarda, Jacques'a Lacana, Michela Foucaulta, Jacques'a Derridy i późnego Ludwiga Wittgensteina.
Koncepcja.
Dziełem klasycznym i fundamentalnym dla postmarksizmu jest wydana w 1985 roku książka Ernesto Laclaua i Chantal Mouffe "Hegemonia i socjalistyczna strategia". Laclau i Mouffe odrzucili marksowski podział na bazę i nadbudowę, teleologiczną koncepcję historii, jako zmierzającą do triumfu klasy robotniczej i zapanowania komunizmu, odrzucili w ogóle tezę o przewodniej roli proletariatu, na rzecz wszystkich grup uciskanych (mniejszości seksualnych, kobiet dążących do emancypacji itd.) i przewodniej roli partii, która przestała być depozytariuszką prawdy i motorem działania. Odrzucili także tezę o wyłącznie ekonomicznym podłożu ludzkich motywacji, według nich człowiekiem kierują uświadomione i nieuświadomione namiętności. Zrezygnowali również z koncepcji marksizmu jako nauki, było to pokłosie odrzucenia pozytywizmu na rzecz relatywizmu poznania, charakterystycznego dla myśli ponowoczesnej.
Marks był dla nich przede wszystkim wybitnym krytykiem kapitalizmu, który jednak wbrew jemu nie rozpadł się, a wręcz staje się coraz bardziej zachłanny. Przejęli od Marksa, przy tym ją jednak modyfikując, koncepcję fałszywej świadomości – nieświadomie przyjmowanego oglądu rzeczywistości klas panujących przez klasy podporządkowane, jako sposobu konserwacji niesprawiedliwego systemu. U Laclaua i Mouffe przyjęło to formę polityki jako hegemonii – drogi do zdobycia władzy poprzez umiejętność narzucenia własnej formy dyskursu społeczeństwu.

</doc>
<doc id="2865643" url="https://pl.wikipedia.org/wiki?curid=2865643" title="Paraflabellula hoguae">
Paraflabellula hoguae

Paraflabellula hoguae – gatunek ameby należący do rodziny Flabellulidae z supergrupy Amoebozoa w klasyfikacji Cavaliera-Smitha.
Trofozoit osiąga wielkość 18 – 27 μm. Jądro wielkości 4,5 μm.
Występuje w Atlantyku.

</doc>
<doc id="2865645" url="https://pl.wikipedia.org/wiki?curid=2865645" title="Andechs (ujednoznacznienie)">
Andechs (ujednoznacznienie)



</doc>
<doc id="2865647" url="https://pl.wikipedia.org/wiki?curid=2865647" title="Weßling">
Weßling



</doc>
<doc id="2865649" url="https://pl.wikipedia.org/wiki?curid=2865649" title="Zespół Szkół Ogólnokształcących nr 1 w Bytomiu">
Zespół Szkół Ogólnokształcących nr 1 w Bytomiu

Zespół Szkół Ogólnokształcących nr 1 w Bytomiu – zespół szkół skupiający Gimnazjum nr 5 oraz III Liceum Ogólnokształcące, znajdujący się przy ul. Arki Bożka 21 w Bytomiu. Patronem szkoły jest Piotr Miętkiewicz, nauczyciel, prezydent Bytomia w latach 50.
Grono pedagogiczne w roku szkolnym 2013/2014 liczyło 45 nauczycieli.
Historia.
Historia powstania Zespołu Szkół Ogólnokształcących nr 1 sięga połowy lat siedemdziesiątych. Początkowo, od 25 sierpnia 1975 istniała tylko Szkoła Podstawowa nr 53, do której uczyły się przeważnie dzieci górników pobliskiej kopalni Rozbark. W latach dziewięćdziesiątych przyłączono III Liceum Ogólnokształcące, tworząc tym samym Zespół Szkół Ogólnokształcących nr 1.
Wyniku reformy oświaty z 1999 roku w ramach Zespołu Szkół Ogólnokształcących nr 1 rozpoczęło działalność Gimnazjum nr 5. Szkoła Podstawowa nr 53 działała aż do wygaszenia w roku 2005. W 2012 roku władze miejskie podjęły decyzję o wygaszeniu III Liceum Ogólnokształcącego co nastąpi ostatecznie w 2014.
Szkoła posiadała bazę sportową (m.in. basen pływacki), oraz nauczycieli-instruktorów, dzięki czemu uczniowie odnosili sukcesy w pływaniu i lekkiej atletyce, zarówno na terenie miasta, jak i województwa. Od 1975 roku w placówce działa Szkolny Klub Sportowy oraz Klub Pływacki "Neptun". Od 2005 roku w szkole działa klasa sportowa o profilu piłka nożna, prowadzona przez trenerów Polonii Bytom.
Szkoła była miejscem kilku wystaw: "Z dziejów Bytomia", zorganizowanej w 1996 roku przez mgr Annę Kopacz i mgr Leszka Gasiulewicza, przy współpracy Muzeum Górnośląskiego, Towarzystwa Miłośników Bytomia, uczniów i rodziców oraz Zespół przyrodniczo-krajobrazowy „Żabie Doły” z 1997 roku.
Projekty szkoły oraz współpraca zagraniczna.
Szkoła aktywnie współpracuje z zagranicą w ramach projektów „Socrates-Comenius”, „Socrates-Arion”, „Intercontact”, „Calibrate” i „Deutsche Minderheiten in Europa”. Reprezentanci uczestniczyli w wyjazdach do NRD (Wirtembergia, lata 80.), Niemiec (Berlin 2000 r., Ravensburg 2009 r.), Belgii (Bruksela 2001 r.), na Węgry (Kazincbarcika 2001 i 2002 r.) i do Słowenii (2007 r.). Od 2002 roku placówka uczestniczy w akcjach Centrum Edukacji Obywatelskiej „Szkoła z Klasą” oraz „Szkoła Ucząca się”, natomiast od 2010 roku w projekcie „e-Akademia Przyszłości”.
e-Akademia Przyszłości.
E-Akademia Przyszłości to ponadregionalny program rozwijania kompetencji kluczowych ze szczególnym uwzględnieniem nauk matematyczno-przyrodniczych, technologii informacyjno-komunikacyjnych (ICT), języków obcych i przedsiębiorczości. Szkoła zakwalifikowała się do projektu jako jedyna placówka z Bytomia, jedna z 21 z województwa i jako jedna z 200 z całej Polski.
MultiDeutsch.
Od roku szkolnego 2012/2013 szkoła oferuje podjęcie nauki w klasie objętej programem „MultiDeutsch”. Klasa z poszerzonym programem nauczania języka niemieckiego funkcjonuje na podstawie trzyletniego, autorskiego programu nauczania języka niemieckiego, który umożliwia uzyskanie międzynarodowego certyfikatu potwierdzającego znajomość języka na poziomie B1- Zertifikat Deutsch für Jugendliche.
„MultiDeutsch”, prowadzony pod patronatem Instytutu Goethego, obejmuje naukę języka m.in. za pomocą podręcznika, tablicy interaktywnej, platformy edukacyjnej, wyjazdów zagranicznych czy adaptacyjnych obózów językowych.
redaction-D.
Od września 2009 roku szkoła jest partnerem Instytutu Goethego w programie pilotażowym redaktion-D. Jest to projekt nauki języka niemieckiego za pomocą komputera i internetu, rozszerzający minimum programowe o treści kulturoznawcze oraz realioznawcze. Dzięki temu uczniowie poznają zarówno niezbędne zagadnienia gramatyczno-leksykalne, jak i poszerzą swą wiedzę o wiadomości dotyczące kultury Niemiec, mogą osłuchać się z autentycznym językiem oraz wykorzystać nabyte umiejętności językowe w ćwiczeniach na komputerze.
Szkoła z Klasą 2.0.
Od września 2011 r. szkoła przystąpiła do ogólnopolskiego programu „Szkoła z klasą 2.0”. Program prowadzony jest przez Centrum Edukacji Obywatelskiej i Gazetę Wyborczą przy wsparciu Polsko-Amerykańskiej Fundacji Wolności i Fundacji Agora. Ma on na celu wypracowanie zasad korzystania z nowoczesnych technologii informacyjno-komunikacyjnych (TIK) w edukacji. Ponadto autorzy programu zachęcają nauczycieli do pracy z uczniami metodą projektów edukacyjnych z wykorzystaniem TIK i promowania Szkolnego Kodeksu 2.0. Program pomaga rozwijać umiejętności samodzielnego myślenia, odpowiedzialnego korzystania ze źródeł i wykorzystywania wiedzy w praktyce.
Das Bild der Anderen.
Das Bild der Anderen to międzynarodowy projekt, którego celem jest motywowanie uczniów do pisania w zagranicznych pismach językowych.
Biblioteka szkolna.
Biblioteka szkolna jest ośrodkiem informacji dla nauczycieli, ośrodkiem edukacji czytelniczej i informacyjnej uczniów. Realizuje zadania w zakresie gromadzenia, opracowywania i udostępniania zbiorów, udziela pomocy w codziennej pracy dydaktyczno-wychowawczej, dokształcaniu i doskonaleniu oraz pracy twórczej. Gromadzi odpowiednie do tych zadań materiały, informując o nich i udostępniając je. Z biblioteki szkolnej mogą korzystać uczniowie i ich rodzice, nauczyciele, pracownicy szkoły oraz mieszkańcy pobliskiego osiedla.
Świetlica i kuchnia szkolna.
Świetlica szkolna działająca przy ZSO nr 1 w Bytomiu stanowi integralną część szkoły. Realizuje zadania wynikające z Programu Wychowawczego Szkoły oraz Programy Profilaktyki. Czynna jest codziennie w godz. 8.00 – 16.00. Świetlica dysponuje salą, która służy do prowadzenia zajęć dydaktyczno-wychowawczych. Sala wyposażona jest w niezbędny sprzęt, zestaw komputerowy, urządzenia audiowizualne, gry stolikowe i materiały do zajęć plastycznych.
Przy świetlicy szkolnej funkcjonuje kuchnia, która wydaje dziennie około 100 obiadów, cieszących się zainteresowaniem ze strony uczniów i nauczycieli.
Sukcesy uczniów.
Rok szkolny 2012/2013
Rok szkolny 2011/2012
Rok szkolny 2010/2011

</doc>
<doc id="2865650" url="https://pl.wikipedia.org/wiki?curid=2865650" title="(274301) 2008 QH24">
(274301) 2008 QH24



</doc>
<doc id="2865652" url="https://pl.wikipedia.org/wiki?curid=2865652" title="Aleksander Błażejowski">
Aleksander Błażejowski

Aleksander Błażejowski (ur. 15 maja 1890 we Lwowie, zm. w grudniu 1940) – polski pisarz i dziennikarz, autor powieści kryminalnych.
Życiorys.
Syn dr. Bronisława Błażejowskiego, adwokata we Lwowie i jego żony Aleksandry z Krzemieńskich. Edukację rozpoczął we Lwowie, po czym ukończył Gimnazjum w Bochni. Służył w armii austriackiej. W Wiedniu rozpoczął studia prawnicze, które ukończył we Lwowie. Po studiach pracował w kancelarii swojego ojca.
W 1914 został wcielony do armii austriackiej i wysłany na front rosyjski. Niebawem dostał się do niewoli i zesłano go do obozu jenieckiego na północy Rosji. Aleksander Błażejowski przebywał w nim 2 lata – uciekł podczas rewolucji 1917 roku. Przez Moskwę przedostał się do Lwowa, gdzie w stopniu porucznika został wcielony do Polskich Sił Zbrojnych. Brał udział w walkach z Ukraińcami o Galicję Wschodnią. Pod koniec wojny został prawnikiem wojskowym w Warszawie i awansował na stopień kapitana. Po zakończeniu wojny 1920 roku przeniesiony do rezerwy.
Od 1921 rozpoczął karierę pisarską. Początkowo redaktor pisma „Rzeczpospolita”, w 1922 przeniósł się do Bydgoszczy, aby wraz z Adamem Grzymałą Siedleckim tworzyć „Gazetę Bydgoską”. W 1925 przeniósł się do Krakowa do redakcji „Gońca Krakowskiego”. W tym roku powstała pierwsza powieść kryminalna Błażejowskiego – "Czerwony Błazen", uważany także za pierwszy polski kryminał. Do 1939 powieść miała 3 wydania i została zekranizowana przez Henryka Szaro. Kolejne lata przynoszą następne powieści, w tym "Walizka P.Z." oraz "Tajemnica doktora Hiwi", które cieszyły się dużą popularnością.
W 1934 Błażejowski wrócił do Lwowa i objął kancelarię adwokacką po ojcu. Wojna 1939 roku zastała go w Krakowie, skąd próbował powrócić do Lwowa. Po drodze internowany przez Niemców i osadzony w obozie pod Lwowem. Udało mu się uciec dopiero w listopadzie 1939 roku, ale Lwów był już zajęty przez wojska sowieckie. Na początku 1940 roku zarejestrował się pod przymusem Sowietów jako były oficer wojsk polskich. W kwietniu 1940 roku aresztowany i wysłany do obozu w głąb ZSRR. Prawdopodobnie zmarł w łagrze w Chersoniu w grudniu tego roku (brak oficjalnych informacji).
Rodzina Błażejowskiego (żona, syn, ojciec) 13 kwietnia 1940 roku została wywieziona do Kazachstanu, do miejscowości Semipałatyńsk. Obecnie rodzina mieszka w Australii.
W 1951 wszystkie jego utwory zostały wycofane z polskich bibliotek oraz objęte cenzurą. Książki Błażejowskiego są wznawiane sukcesywnie dopiero od 2012 roku w serii Kryminały przedwojennej Warszawy.

</doc>
<doc id="2865656" url="https://pl.wikipedia.org/wiki?curid=2865656" title="Babka szczupła">
Babka szczupła



</doc>
<doc id="2865662" url="https://pl.wikipedia.org/wiki?curid=2865662" title="Canada East">
Canada East

Canada East – istniejący trzy sezony kanadyjski zespół rugby union utworzony w 2006 roku z inicjatywy IRB w celu uczestniczenia w turnieju North America 4. 
Historia.
Turniej North America 4 został stworzony i był finansowany przez IRB jako część trzyletniego globalnego planu inwestycyjnego, którego celem było zwiększenie liczby rozgrywek na poziomie reprezentacyjnym i wystawienie większej liczby zawodników na wymogi międzynarodowych zawodów. Miał stać się miejscem do identyfikowania i rozwoju potencjalnych reprezentantów Kanady i USA.
W tym celu powstały cztery zespoły – po dwa z USA i Kanady – stworzone dzięki współpracy IRB, USA Rugby i Rugby Canada. Rywalizowały one w jednej grupie systemem kołowym, a po jej zakończeniu czołowa dwójka walczyła w finale, dwie pozostałe zaś w meczu o miejsce trzecie, w trzeciej edycji zaś faza grupowa była zaś walką o rozstawienie przed półfinałami. W 2009 roku zawody zostały zastąpione przez Americas Rugby Championship, zatem zespół został rozwiązany.
Wyniki.
Zespół Canada East we wszystkich trzech sezonach zmierzył się z USA Hawks o trzecie miejsce zawodów. W inauguracyjnej edycji zwyciężył w tym spotkaniu, rok później przegrał, a w ostatnich zawodach padł remis.

</doc>
<doc id="2865663" url="https://pl.wikipedia.org/wiki?curid=2865663" title="Kamienica (osada w powiecie tucholskim)">
Kamienica (osada w powiecie tucholskim)

Kamienica – osada w Polsce, położona w województwie kujawsko-pomorskim, w powiecie tucholskim, w gminie Gostycyn.
W latach 1975–1998 miejscowość administracyjnie należała do województwa bydgoskiego.

</doc>
<doc id="2865664" url="https://pl.wikipedia.org/wiki?curid=2865664" title="Język kwakiutl">
Język kwakiutl

Język kwakiutl − język Indian kanadyjskich szczepu Kwakiutl. Należy on do rodziny wakaskiej. Według danych z 2011 r. posługuje się nim 500 osób. Podobnie jak wszystkie języki wakaskie, jest zagrożony wymarciem.

</doc>
<doc id="2865665" url="https://pl.wikipedia.org/wiki?curid=2865665" title="Pieńkowo (województwo kujawsko-pomorskie)">
Pieńkowo (województwo kujawsko-pomorskie)

Pieńkowo – osada leśna w Polsce, położona w województwie kujawsko-pomorskim, w powiecie tucholskim, w gminie Gostycyn.
W latach 1975–1998 miejscowość administracyjnie należała do województwa bydgoskiego.
Zobacz też: Pieńkowo

</doc>
<doc id="2865666" url="https://pl.wikipedia.org/wiki?curid=2865666" title="Wapiennik (województwo kujawsko-pomorskie)">
Wapiennik (województwo kujawsko-pomorskie)

Wapiennik – osada leśna w Polsce, położona w województwie kujawsko-pomorskim, w powiecie tucholskim, w gminie Gostycyn.
W latach 1975–1998 miejscowość administracyjnie należała do województwa bydgoskiego.
Zobacz też: Wapiennik

</doc>
<doc id="2865667" url="https://pl.wikipedia.org/wiki?curid=2865667" title="Paramoeba eilhardi">
Paramoeba eilhardi

Paramoeba eilhardi – gatunek ameby należący do rodziny Paramoebidae z supergrupy Amoebozoa według klasyfikacji Cavaliera-Smitha.
Trofozoit osiąga wielkość 45 – 100 μm. Posiada jądro o średnicy około 10 μm.
Występuje w morzu, stwierdzony w Oceanie Indyjskim i w Morzu Śródziemnym.

</doc>
<doc id="2865668" url="https://pl.wikipedia.org/wiki?curid=2865668" title="Strumień Bliźniąt">
Strumień Bliźniąt

Strumień Bliźniąt − strumień gwiazd położony w gwiazdozbiorze Bliźniąt o długości przynajmniej 326 tysięcy lat świetlnych. Strumień został odkryty w wyniku analizy danych obserwacyjnych 1207 gwiazd zmiennych typu RR Lyrae.
W momencie ogłoszenia odkrycia strumienia (styczeń 2013) nie jest jeszcze dokładnie znana jego wielkość. Może być on częścią Strumienia Strzelca, ale może pochodzić także z innej, nieodkrytej wcześniej galaktyki karłowatej wchłoniętej przez naszą Galaktykę. Do tej pory odkryto około 150 gwiazd typu RR Lyrae wchodzących w skład tego strumienia, choć jego odkrywcy przypuszczają, że może on liczyć około 150 tysięcy gwiazd.

</doc>
<doc id="2865669" url="https://pl.wikipedia.org/wiki?curid=2865669" title="Dremel">
Dremel

Dremel – amerykańskie przedsiębiorstwo produkujące narzędzia do majsterkowania, założone w 1932 przez Alberta J. Dremela w Racine w USA. Od 1996 marka Dremel w całości należy do spółki Robert Bosch GmbH, producenta elektronarzędzi i osprzętu do elektronarzędzi.
Firma Dremel produkuje systemy wielofunkcyjnych narzędzi wysokoobrotowych, narzędzia kompaktowe oraz narzędzia warsztatowe. Narzędzia Dremel są przeznaczone zarówno dla profesjonalistów, jak i majsterkowiczów – hobbystów do prac związanych z renowacją domu, konserwacją pojazdów, obróbką różnych materiałów, modelarstwa, a także do realizacji projektów kreatywnych np. tworzenia biżuterii czy zdobienia przedmiotów użytkowych.

</doc>
<doc id="2865672" url="https://pl.wikipedia.org/wiki?curid=2865672" title="Flawian (Horodecki)">
Flawian (Horodecki)



</doc>
<doc id="2865673" url="https://pl.wikipedia.org/wiki?curid=2865673" title="Eupomotis aureus">
Eupomotis aureus



</doc>
<doc id="2865674" url="https://pl.wikipedia.org/wiki?curid=2865674" title="Labrus anutus">
Labrus anutus



</doc>
<doc id="2865675" url="https://pl.wikipedia.org/wiki?curid=2865675" title="Morone maculata">
Morone maculata



</doc>
<doc id="2865676" url="https://pl.wikipedia.org/wiki?curid=2865676" title="Pomotis catesbei">
Pomotis catesbei



</doc>
<doc id="2865677" url="https://pl.wikipedia.org/wiki?curid=2865677" title="Pomotis holbroockii">
Pomotis holbroockii



</doc>
<doc id="2865678" url="https://pl.wikipedia.org/wiki?curid=2865678" title="Pomotis ravenellii">
Pomotis ravenellii



</doc>
<doc id="2865679" url="https://pl.wikipedia.org/wiki?curid=2865679" title="Sparus aureus">
Sparus aureus



</doc>
<doc id="2865680" url="https://pl.wikipedia.org/wiki?curid=2865680" title="Sparus mocasinus">
Sparus mocasinus



</doc>
<doc id="2865684" url="https://pl.wikipedia.org/wiki?curid=2865684" title="Tadeusz Dzierzbicki">
Tadeusz Dzierzbicki

Tadeusz Dzierzbicki (ur. 19 września 1881 w majątku Święciny gmina Łanięta, zm. 19 maja 1905 w Warszawie) – inżynier, członek organizacji Spiskowo–Bojowej PPS, zginął w trakcie zamachu. Uznawany za jednego z bohaterów Organizacji Bojowej PPS i walki o Niepodległość. Pośmiertnie odznaczony Krzyżem Niepodległości z Mieczami.
Życiorys.
Urodził się jako trzeci syn (z dziewięciu) w zubożałej rodzinie ziemiańskiej Bronisława i Bronisławy z domu Chruszakowskiej. Jego dziadek Tadeusz był uczestnikiem powstania 1863, który zginął na Syberii.
W 1891 został oddany do rodziny matki w Warszawie, gdzie następnie zapisano go do II gimnazjum filologicznego przy ul. Nowolipki. Wskutek trudności materialnych zmuszony był przerwać naukę po ukończeniu sześciu klas. W 1899 wstąpił jako ochotnik do wojska rosyjskiego, które po roku opuścił w stopniu Praporszczika. W 1900 zapisał się do szkoły techniczno–mechanicznej Wawelberga i Rotwanda, którą ukończył z wyróżnieniem w 1903. W trakcie nauki musiał równocześnie pracować zarobkowo, aby pomagać rodzinie po śmierci ojca. Musiał oddłużyć 300 morgowe gospodarstwo i przenieść matkę wraz z rodzeństwem do Warszawy.
Uzyskane wyróżnienie, umożliwiło mu uzyskanie na uczelni stypendium, dzięki któremu wyjechał na dalsze studia do Paryża, gdzie ukończył wyższą szkołę techniczną uzyskując stopień inżyniera–elektrotechnika.
W Paryżu zaczął sympatyzować z Polską Partią Socjalistyczną. Po ukończeniu szkoły w 1904 wyjechał na praktykę do Liège w Belgii, gdzie został członkiem Organizacji Zagranicznej PPS. Po wybuchu wojny rosyjsko–japońskiej udał się do Krakowa, gdzie otrzymał polecenie uruchomienia laboratorium bombowego. Laboratorium uruchomił w mieszkaniu przybyłych z Paryża braci Stanisława i Konstantego Neymanów. 29 stycznia 1905 zginął w trakcie demonstracji jego brat Karol, student pierwszego roku medycyny.
W marcu 1905 pod nazwiskiem „Dobrowolski” przybył do Warszawy zamieszkując w okolicach Placu Zbawiciela uruchamiając laboratorium bombowe. Zgłosił się ponadto – chcąc pomścić śmierć brata – do działań bezpośrednich Organizacji Bojowej, przygotowując się do zamachów bombowych.
Gdy powstał plan zamachu na generał–gubernatora warszawskiego Konstantina Maksymowicza, Dzierzbicki zgłosił się do udziału w nim, przygotowując osobiście bombę. Plan zakładał, że bomba zostanie rzucona przez Dzierzbickiego z kawiarni Trojanowskiego przy Miodowej 6. Miejsce zostało wybrane z uwagi na fakt, iż przed południem generał–gubernator powinien wyjechać z Zamku Królewskiego na niedzielne galowe nabożeństwo do cerkwi na rogu Długiej i Miodowej. Zamachowiec miał zbiec przejściem na tyłach kawiarni, na ulicę Podwale, gdzie przed pościgiem miała go ochronić grupa OB PPS, którą mieli stanowić Bronisław Żukowski „Harakiri”, wraz ze Stanisławem Zielińskim „Sewer”, Moszkiem Szwarcem i Dawidem Ajzenlistem „Dawidek”. Dwaj ostatni okazali się agentami carskiej Ochrany.
Policja poinformowana o miejscu zamachu oraz o wyglądzie zamachowca (zdrajca nie znał go osobiście), usiłowała go aresztować o godzinie 11:55. Dzierzbicki widząc iż został zdemaskowany, rzucił pocisk w agentów, zabijając siebie, Jegora Kocznowa i Bazylija Korotkija, raniąc ciężko agenta Antoniego Antonowicza. Ponadto zginął jeden z przechodniów, a dalszych kilkanaście osób zostało rannych. Według ówczesnej prasy:
Żukowski widząc, że jest śledzony usiłował zbiec, lecz tuż po zamachu został aresztowany na ulicy. Pomimo faktu, że zamach nie doszedł do skutku, od tego momentu jednak Maksymowicz uległ panice. Opuścił siedzibę gubernatora i schronił się w twierdzy Zegrze. To spowodowało odwołanie go 28 sierpnia 1905 ze stanowiska.
Upamiętnienie.
Pośmiertnie w grudniu 1930 został odznaczony Krzyżem Niepodległości z Mieczami. Na ul. Miodowej, 26 maja 1938 odsłonięto tablicę pamiątkową poświęconą Dzierzbickiemu. Tego samego dnia odsłonięto tablicę ku czci Henryka Barona przy ul. Grzybowskiej 68a, w miejscu jego aresztowania. Obecnie tablice nie istnieją. W 1938 nakładem Zarządu Głównego Stowarzyszenia b. Więźniów Politycznych wydano również publikację okolicznościową „Pamięci Henryka Barona i Tadeusza Dzierzbickiego, niezłomnych bojowników o niepodległość i socjalizm.”.

</doc>
<doc id="2865685" url="https://pl.wikipedia.org/wiki?curid=2865685" title="Perca trutta">
Perca trutta



</doc>
<doc id="2865686" url="https://pl.wikipedia.org/wiki?curid=2865686" title="Pikea sericea">
Pikea sericea



</doc>
<doc id="2865687" url="https://pl.wikipedia.org/wiki?curid=2865687" title="Grystes nuecensis">
Grystes nuecensis



</doc>
<doc id="2865688" url="https://pl.wikipedia.org/wiki?curid=2865688" title="Grystes nobilis">
Grystes nobilis



</doc>
<doc id="2865689" url="https://pl.wikipedia.org/wiki?curid=2865689" title="Perca nigricans">
Perca nigricans



</doc>
<doc id="2865690" url="https://pl.wikipedia.org/wiki?curid=2865690" title="Labrus salmoides">
Labrus salmoides



</doc>
<doc id="2865691" url="https://pl.wikipedia.org/wiki?curid=2865691" title="Huro salmoides">
Huro salmoides



</doc>
<doc id="2865692" url="https://pl.wikipedia.org/wiki?curid=2865692" title="Huro nigricans">
Huro nigricans



</doc>
<doc id="2865693" url="https://pl.wikipedia.org/wiki?curid=2865693" title="Grystes salmoides">
Grystes salmoides



</doc>
<doc id="2865694" url="https://pl.wikipedia.org/wiki?curid=2865694" title="Grystes nigricans">
Grystes nigricans



</doc>
<doc id="2865695" url="https://pl.wikipedia.org/wiki?curid=2865695" title="Grystes megastoma">
Grystes megastoma



</doc>
<doc id="2865696" url="https://pl.wikipedia.org/wiki?curid=2865696" title="Aplites salmoides">
Aplites salmoides



</doc>
<doc id="2865698" url="https://pl.wikipedia.org/wiki?curid=2865698" title="Herb Buštěhradu">
Herb Buštěhradu

Herb miasta Buštěhrad stanowi w zielonym polu i na zielonych łanach pszenicy heraldycznie srebrne miasto z czerwonymi dachami zwieńczonymi złotymi kulami. W centralnie umieszczonej wieży z blankami znajduje się en face postać świętej Marii Magdaleny w rozpuszczonych włosach, ze złotym nimbem. Święta trzyma w prawej dłoni czerwoną tarczę ze złotą koroną i takąż literą „W”, a w lewej niebieską tarczę z czerwono-białym orłem dzielonym w słup z głową zwróconą w heraldycznie prawą stronę. Herb wieńczy srebrna Corona muralis.
Herb został nadany przez Władysława II Jagiellończyka w 1497 roku.

</doc>
<doc id="2865699" url="https://pl.wikipedia.org/wiki?curid=2865699" title="Samowie">
Samowie



</doc>
<doc id="2865702" url="https://pl.wikipedia.org/wiki?curid=2865702" title="Research In Motion">
Research In Motion



</doc>
<doc id="2865705" url="https://pl.wikipedia.org/wiki?curid=2865705" title="Kultura Basarabi">
Kultura Basarabi

Kultura Basarabi − kultura archeologiczna wczesnej epoki żelaza (VIII do VII w. p.n.e.) rozwijająca się na terenach dorzecza dolnego Dunaju, północnej Bułgarii, południowego Siedmiogrodu i północnej Serbii
Datowanie.
Kultura Besarabi wykształciła się pierwotnie w Oltenii pod wpływem kultury Insula Banului w okresie Hallstatt B2, w okresie Hallstatt C osiągnęła pełny zasięg terytorialny, zaś w okresie D pod wpływem oddziaływań scytyjskich oraz południowotrackich uległa podziałowi na kilka grup lokalnych takich jak:
Inwentarz.
Jedynymi stanowiskami identyfikowanymi z tą kulturą są stanowiska osadnicze. Jedyne stanowiska cmentarne znajdowane na obszarach zajętych przez nosicieli tej kultury identyfikowane są jako ślady ludności napływowej. Ceramika kultury Besarabi ma kolor czarny i żółtobrunatny, dominuje ornament stempelkowy. Chronologicznie wyróżnia się trzy fazy tej ceramiki:

</doc>
<doc id="2865706" url="https://pl.wikipedia.org/wiki?curid=2865706" title="Dhrystones">
Dhrystones



</doc>
<doc id="2865711" url="https://pl.wikipedia.org/wiki?curid=2865711" title="Do Rzeczy">
Do Rzeczy

Do Rzeczy – polski konserwatywno-liberalny tygodnik opinii wydawany od 2013 w Warszawie. Od początku istnienia redaktorem naczelnym tygodnika jest Paweł Lisicki, a zastępcami są Piotr Gabryel i Piotr Zychowicz. Wydawcą tygodnika jest spółka z o.o. Orle Pióro, której inwestorem strategicznym jest PMPG Polskie Media.
Od stycznia 2020 roku pismo było rozprowadzane w wersji drukowanej w tygodniowym nakładzie wynoszącym ok. 69 tys. egzemplarzy. W marcu 2020 władze spółki PMPG Polskie Media, wydawcy „Do Rzeczy” zadecydowały o zmniejszeniu nakładu do ok. 59 tys. Miało to związek z trudną sytuacją w gospodarce spowodowaną rozprzestrzenianiem się koronawirusa oraz od dłuższego czasu spadającą liczbą czytelników papierowego wydania. Na początku roku 2020 (styczeń-luty) sprzedaż pisma wynosiła średnio niespełna 29 tys. sprzedanych numerów tygodniowo.
Charakter czasopisma.
Pismo ma charakter konserwatywno-liberalny (popierający tradycję chrześcijańską i wolność gospodarczą). Hasłem promującym pismo było: "Nie ma zgody na milczenie".
Autorzy.
Na łamach „Do Rzeczy” publikują w większości dziennikarze uprzednio związani z tygodnikiem „Uważam Rze”, m.in. Paweł Lisicki, Cezary Gmyz, Piotr Semka, Bronisław Wildstein (odszedł z redakcji w marcu 2015), Rafał A. Ziemkiewicz, Piotr Gociek, Piotr Gabryel, Waldemar Łysiak, Piotr Gursztyn, Wojciech Wybranowski (odszedł z redakcji w czerwcu 2020), Sławomir Cenckiewicz, Piotr Gontarczyk, Sławomir Koper, Kamila Baranowska (odeszła z redakcji w listopadzie 2022), Marek Magierowski, Andrzej Horubała (odszedł z redakcji w kwietniu 2018), Tomasz Wróblewski, Agnieszka Rybak, Jarosław Stróżyk, Joanna Bojańczyk, Wiesław Chełminiak, Maciej Chmiel, Anna Herbich, Kataryna (odeszła z redakcji w grudniu 2019), Piotr Kobalczyk, Marcin Makowski (odszedł z redakcji w lutym 2021), Mariusz Majewski, Krzysztof Masłoń, Piotr Pałka, Maciej Pieczyński, Anna Piotrowska, Monika Rogozińska, Adam Tycner, Piotr Włoczyk, Marcin Wolski, Igor Zalewski, Eryk Mistewicz, Szewach Weiss (zmarł 3 lutego 2023). Z pismem współpracuje także rysownik Andrzej Krauze.
W latach 2013–2018 zastępcą redaktora naczelnego czasopisma był Andrzej Horubała.
Inne.
Z tygodnikiem ukazuje się miesięczny dodatek historyczny „Historia Do Rzeczy”, kontynuacja dodatku „Uważam Rze Historia”. Od 6 lipca 2015 roku tygodnik dostępny jest w wersji dźwiękowej w jednym z serwisów internetowych zajmujących się dystrybucją audiobooków. Lektorem został Roch Siemianowski. Pierwsze wydanie audio zostało udostępnione nieodpłatnie.
Od 2013 redakcja tygodnika przyznaje nagrodę „Strażnik Pamięci” w kategoriach „Instytucja”, „Mecenas” i „Twórca”.

</doc>
<doc id="2865712" url="https://pl.wikipedia.org/wiki?curid=2865712" title="Kościańska Rezerwa Skautowa">
Kościańska Rezerwa Skautowa

Kościańska Rezerwa Skautowa – ochotniczy oddział w Powstaniu Wielkopolskim 1918/1919.
Pierwotna nazwa – Kompanja Rezerwy Skautowej. Ochotniczy oddział powstańczy utworzony 14 grudnia 1918 w Kościanie (Wielkopolska) w oparciu o Drużynę Skautową im. Jana Sobieskiego, założoną w 1912r. Liczył 120 żołnierzy pod dowództwem instruktora skautowego, drużynowego Józefa Kamińskiego (1895-1962).
Na wieść o wybuchu w Poznaniu powstania, Rezerwę postawiono w stan gotowości bojowej. W Kościanie stacjonowały niemieckie jednostki: 2 batalion 36 pułku i 2 batalion zapasowy 37 pułku piechoty. W nocy z 29 na 30 grudnia 1918 skauci przeprowadzili akcję pod kryptonimem „Wolność”, włamując się do arsenału pruskiego garnizonu i wykradając broń. Według źródeł niemieckich skauci kościańscy wynieśli wtedy m.in.: 833 karabiny ręczne, 30 karabinów maszynowych, 30 000 nabojów i skrzynie z granatami. Zdobyta broń zasiliła wyposażenie tworzących się oddziałów powstańczych w Bukówcu Górnym, Kościanie, Krzywiniu i Śmiglu.
30 grudnia 1918 Rezerwa opanowała newralgiczne punkty w Kościanie, w tym: dworzec kolejowy, pocztę i telegraf. Następnego dnia dowództwo pruskiego garnizonu skapitulowało; władzę w mieście przejęli Polacy.
Kościańska Rezerwa Skautowa brała także udział w powstańczych działaniach bojowych pod Rakoniewicami i Lesznem. 11 stycznia 1919 z ran odniesionych w potyczce pod Tworzankami w lazarecie polowym w Drobninie zmarł 19-letni skaut Franciszek Masztalerz z Kościana. Rezerwa została wchłonięta przez regularne oddziały tworzących się wojsk wielkopolskich. W wojnie polsko – bolszewickiej 1919 – 1921 polegli skauci: Kajetan Fabiańczyk, Ignacy Jachnik, Ignacy Kaliszewski, Bernard Rydlewski, Stanisław Sikora i Stefan Wopiński.
Dla przypomnienia udziału i zasług Rezerwy w Czynie Zbrojnym Wielkopolan 1918/1919, miasto Kościan w rocznice rozejmu w Trewirze – 16 lutego – organizuje dla młodzieży doroczną grę miejską „Kryptonim Wolność”, w czasie której odtwarzany jest przebieg słynnego wypadu skautów na pruski arsenał.

</doc>
<doc id="2865714" url="https://pl.wikipedia.org/wiki?curid=2865714" title="GNU Arch">
GNU Arch



</doc>
<doc id="2865716" url="https://pl.wikipedia.org/wiki?curid=2865716" title="Mantis">
Mantis



</doc>
<doc id="2865718" url="https://pl.wikipedia.org/wiki?curid=2865718" title="Wieszatiel">
Wieszatiel



</doc>
<doc id="2865719" url="https://pl.wikipedia.org/wiki?curid=2865719" title="Gra ekonomiczna">
Gra ekonomiczna



</doc>
<doc id="2865724" url="https://pl.wikipedia.org/wiki?curid=2865724" title="Markowo rawniszte">
Markowo rawniszte

Markowo rawniszte () – wieś w północnej Bułgarii, w obwodzie Wraca, w gminie Roman, znajdująca się w górskim rejonie. Według danych Narodowego Instytutu Statystycznego w Bułgarii, 31 grudnia 2011 roku wieś liczyła 6 mieszkańców.

</doc>
<doc id="2865725" url="https://pl.wikipedia.org/wiki?curid=2865725" title="Wygoda (Główczyce)">
Wygoda (Główczyce)

Wygoda – część wsi Główczyce w Polsce, położona w województwie opolskim, w powiecie oleskim, w gminie Dobrodzień.
W latach 1975–1998 Wygoda administracyjnie należała do województwa częstochowskiego.

</doc>
<doc id="2865726" url="https://pl.wikipedia.org/wiki?curid=2865726" title="Wystrzyca">
Wystrzyca

Wystrzyca – część wsi Główczyce w Polsce, położona w województwie opolskim, w powiecie oleskim, w gminie Dobrodzień.
W latach 1975–1998 Wystrzyca administracyjnie należała do województwa częstochowskiego.

</doc>
<doc id="2865728" url="https://pl.wikipedia.org/wiki?curid=2865728" title="Kościół Wniebowzięcia Najświętszej Maryi Panny w Lipnie">
Kościół Wniebowzięcia Najświętszej Maryi Panny w Lipnie

Kościół Wniebowzięcia Najświętszej Maryi Panny w Lipnie − rzymskokatolicki kościół parafialny w Lipnie, w województwie kujawsko-pomorskim. Należy do dekanatu lipnowskiego. Mieści się przy ulicy Piłsudskiego.
Architektura i wyposażenie.
Church in Lipno 1908 (77918542).jpg
Świątynia została wybudowana w 1388 roku w stylu gotyckim, zapewne na miejscu wcześniej istniejącej budowli. Zamknięta pod koniec XVIII stulecia, i ponownie otwarta w 1819 roku. Po remoncie cała budowla została obniżona, co spowodowało utratę cech typowych dla stylu gotyckiego. W drugiej połowie XIX stulecia zostały dobudowane kaplice św. Barbary i św. Teresy, przebudowana została kruchta. Okna ostrołukowe w prezbiterium i nawie posiadają witraże. Ołtarz główny został zbudowany w pierwszej połowie XVIII stulecia, i przeniesiony z klasztoru Ojców Bernardynów w Skępem około 1762 roku. Ołtarz jest bogato rzeźbiony a w jego centralnym polu znajduje się obraz Wniebowzięcia Najświętszej Maryi Panny, pędzla Wojciecha Gersona. Ołtarz remontowany był w 1952 i 1975 roku. W świątyni mieszczą się także dwa ołtarze boczne rokokowe z elementami barokowymi z XVIII stulecia. Na północnej ścianie świątyni jest umieszczona tablica pamiątkowa ufundowana przez Zbigniewa Rykaczewskiego, syna Heleny i Leona właścicieli majątku Suszewo, ku czci aresztowanych w dniu 24 października 1939 roku 32 posiadaczy majątków ziemskich z powiatu lipnowskiego, których hitlerowcy zamordowali w Rudau koło Królewca.

</doc>
<doc id="2865730" url="https://pl.wikipedia.org/wiki?curid=2865730" title="Rutilus frisii meidingeri">
Rutilus frisii meidingeri



</doc>
<doc id="2865731" url="https://pl.wikipedia.org/wiki?curid=2865731" title="Rutilus frisi meidingeri">
Rutilus frisi meidingeri



</doc>
<doc id="2865732" url="https://pl.wikipedia.org/wiki?curid=2865732" title="Leuciscus meidingerii">
Leuciscus meidingerii



</doc>
<doc id="2865733" url="https://pl.wikipedia.org/wiki?curid=2865733" title="Leuciscus meidingeri">
Leuciscus meidingeri



</doc>
<doc id="2865734" url="https://pl.wikipedia.org/wiki?curid=2865734" title="Kuncewo">
Kuncewo

Kuncewo () – rejon w Zachodnim okręgu administracyjnym Moskwy.
Historia.
Pałac i park w Kuncewie zostały wybudowane w XVIII wieku i były często odwiedzane przez Katarzynę II. W 1920 roku w Kuncewie zaczęli osiedlać się przywódcy komunistyczni. Kuncewo uzyskało prawa miejskie w 1926 roku. Józef Stalin polecił architektowi Mironowi Mierżanowi wybudować daczę na brzegu rzeki Moskwy i przeniósł się tam w 1934 roku. 4 grudnia 1941 roku miasto zostało zajęte przez wojska niemieckie podczas bitwy pod Moskwą. Stalin zmarł w daczy Kuncewo 5 marca 1953 roku. W 1960 roku miasto zostało włączone do Moskwy. Kuncewo określane jest jako miejsce stacjonowania Strategicznych Wojsk Rakietowych.

</doc>
<doc id="2865738" url="https://pl.wikipedia.org/wiki?curid=2865738" title="Lista odcinków serialu Świat według Kiepskich">
Lista odcinków serialu Świat według Kiepskich

Lista odcinków serialu Świat według Kiepskich.

</doc>
<doc id="2865740" url="https://pl.wikipedia.org/wiki?curid=2865740" title="Leo Fahey">
Leo Fahey

 
Leo Fabian Fahey (ur. 21 lipca 1898 w Bay St. Louis, Missouri, zm. 1 kwietnia 1950) – amerykański duchowny katolicki, biskup-koadiutor Baker City w latach 1948-1950.
Życiorys.
Święcenia kapłańskie otrzymał 29 maja 1926 i inkardynowany został do ówczesnej diecezji Natchez. Był proboszczem parafii NSPJ w Hattiesburgu.
18 marca 1948 papież Pius XII mianował go koadiutorem biskupa Baker City Josepha McGratha "cum iure successionis" (z prawem następstwa). Od roku 1949 chorował co doprowadziło do przedwczesnej śmierci. Zmarł dwa tygodnie przed bp. McGrathem, którego miał być następcą.

</doc>
<doc id="2865741" url="https://pl.wikipedia.org/wiki?curid=2865741" title="Tunel Szóstak-Ułówki">
Tunel Szóstak-Ułówki

Tunel Szóstak-Ułówki − tunel kanałowy łączący dwa jeziora Szóstak i Ułówki w gminie Stare Juchy, w powiecie ełckim. To rzadkie rozwiązanie techniczne powstało na początku XX wieku, w trakcie wielkich inwestycji melioracyjnych mających na celu połączenie jezior i osuszenie jak największej powierzchni pól uprawnych. Tunel ma 1,6 metra średnicy, ok. 300 metrów długości i w niektórych miejscach przebiega aż 10 metrów pod ziemią. W tunelu płynie kanał, który przy ujściu, osiągając 3 metry szerokości i 1,5 m głębokości, wpada do jeziorka Ślepieniec.
Dotarcie do tunelu możliwe jest z drogi Stare Juchy - Gorło. W odległości ok. 1,5 km od Starych Juch należy skręcić w lewo, w leśną drogę prowadzącą lekko pod górę, a następnie na rozstaju dróg skręcić w prawo i przejechać kilkadziesiąt metrów wzdłuż brzegów Ślepienieca.

</doc>
<doc id="2865742" url="https://pl.wikipedia.org/wiki?curid=2865742" title="Italia">
Italia



</doc>
<doc id="2865744" url="https://pl.wikipedia.org/wiki?curid=2865744" title="Wiedeńskie Towarzystwo Muzyczne">
Wiedeńskie Towarzystwo Muzyczne

Wiener Musikverein („Wiedeńskie Towarzystwo Muzyczne”) – sala koncertowa w Pierwszej Dzielnicy w Wiedniu. Siedziba najważniejszej orkiestry austriackiej – Wiener Philharmoniker.
Początki.
W 1812 r. Joseph Sonnleithner założył w Wiedniu Towarzystwo Miłośników Muzyki (niem. "Gesellschaft der Musikfreunde; "tablica upamiętniająca Josepha Sonnleithnera znajduje się w foyer w budynku Musikverein). Od listopada 1831 Towarzystwo organizowało koncerty, które początkowo odbywały się w sali przy ul. Tuchlauben 12. Sala mogła pomieścić 700 osób i w krótkim czasie stała się za mała. W 1863 r. Franciszek Józef I wyznaczył obecny teren pod budowę nowej siedziby towarzystwa.
Budynek.
Budynek Musikverein znajduje się przy Dumbastraße/Bösendorferstraße, na placu Musikvereinsplatz, pomiędzy Karlsplatz a Kärtner Ring. Budynek został zaprojektowany przez Theophila von Hansen w stylu neoklasycznym. Oficjalne otwarcie nastąpiło 6 stycznia 1870.
Złota Sala.
Großer Musikvereinssaal, inaczej zwana Goldener Saal (Złota Sala), uważana jest za jedną z najlepszych sal koncertowych na świecie. Corocznie odbywają się tutaj Koncerty Noworoczne. Sala o wymiarach 49 m długości, 19 m szerokości oraz 18 m wysokości mieści 1744 miejsc siedzących i 300 miejsc stojących. Oryginalnie wyposażona była w organy, na których pierwszy recital organowy wykonał w 1872 r. Anton Bruckner.

</doc>
<doc id="2865745" url="https://pl.wikipedia.org/wiki?curid=2865745" title="Sex 'N' Money">
Sex 'N' Money

Sex 'n' Money – drugi singel angielskiego DJ-a i producenta muzycznego Paula Oakenfolda z jego drugiego albumu studyjnego "A Lively Mind". Wydany 13 listopada 2006 roku przez wytwórnię płytową, Perfecto Records. Gościnnie w nagraniu udział wziął amerykański wokalista Pharrell Williams.
Lista utworów i formaty singla.
Opracowano na podstawie materiału źródłowego.

</doc>
<doc id="2865746" url="https://pl.wikipedia.org/wiki?curid=2865746" title="Dialekt gipuzkoański">
Dialekt gipuzkoański

Dialekt gipuzkoański – dialekt języka baskijskiego, na którym oparta jest jego ustandaryzowana forma – "batua". Jest używany w prowincji Guipúzcoa i w małej części Nawarry.

</doc>
<doc id="2865747" url="https://pl.wikipedia.org/wiki?curid=2865747" title="Piotr Bielkowicz">
Piotr Bielkowicz

Piotr Bielkowicz (ur. 1 lutego 1902 w Kijowie, zm. 30 września 1993) – polski inżynier lotniczy, uczestnik programu Apollo.
Był synem generała armii carskiej. Podczas wojny światowej został wraz z rodziną ewakuowany w głąb Rosji. Przez pewien czas pracował w kopalni węgla. Po repatriacji do Polski rozpoczął studia na Uniwersytecie Wileńskim. W roku 1930 uzyskał tytuł magistra filozofii w dziedzinie matematyki. Następnie studiował w Paryżu na École Nationale Superieure de l'Aeronautique, gdzie uzyskał w roku 1933 tytuł Ingenieur Civil de l'Aeronautique.
W latach 1933-1939 pracował w polskim przemyśle lotniczym. Wykonał obliczenia aerodynamiczne i wytrzymałościowe dla samolotów PZL P.11 i PZL P.24.
Na początku II wojny światowej przedostał się do Francji, a po wkroczeniu Niemców dalej pieszo przez Pireneje do Hiszpanii, gdzie od marca 1941 do stycznia 1943 przebywał w obozie koncentracyjnym w Miranda de Ebro. W marcu 1943 dotarł do Wielkiej Brytanii i rozpoczął pracę w polskim lotnictwie.
W latach 1946-1947 opublikował w Aircraft Engineering sześć artykułów pod tytułem "Evolution of Energy in Jet and Rocket Propulsion." W latach 1947-1951 wykładał w polskim koledżu uniwersyteckim w Londynie i pracował w brytyjskim przemyśle lotniczym, w roku 1951 wyjechał do Stanów Zjednoczonych I rozpoczął wykłady na Brown University.
Od lipca 1953 wykładał na Air Force Institute of Technology jako Assistant Professor, od 1954 jako Associate Professor i od 1959 jako Professor. Uczestniczył w projektowaniu Modułu księżycowego LM oraz rakiet wielokrotnego użytku (reusable spacecraft)
Współpracował też z Allison Division of General Motors i Boeing Aircraft Company przy projektowaniu lądownika księżycowego
W roku 1972 przeszedł na emeryturę, ale pozostał czynny jako Professor Emeritus of Aeronautical Engineering.

</doc>
<doc id="2865749" url="https://pl.wikipedia.org/wiki?curid=2865749" title="Stenodus mackenzii">
Stenodus mackenzii



</doc>
<doc id="2865750" url="https://pl.wikipedia.org/wiki?curid=2865750" title="Stenodus leucichthys mackenzii">
Stenodus leucichthys mackenzii



</doc>
<doc id="2865751" url="https://pl.wikipedia.org/wiki?curid=2865751" title="Stenodus leucichthys leucichthys">
Stenodus leucichthys leucichthys



</doc>
<doc id="2865752" url="https://pl.wikipedia.org/wiki?curid=2865752" title="Salmo mackenzii">
Salmo mackenzii



</doc>
<doc id="2865753" url="https://pl.wikipedia.org/wiki?curid=2865753" title="Salmo leucichthys">
Salmo leucichthys



</doc>
<doc id="2865754" url="https://pl.wikipedia.org/wiki?curid=2865754" title="Coregonus lucius">
Coregonus lucius



</doc>
<doc id="2865756" url="https://pl.wikipedia.org/wiki?curid=2865756" title="Abrahámovce (powiat Kieżmark)">
Abrahámovce (powiat Kieżmark)

Abrahámovce (niem. "Abrahamsdorf", węg. "Ábrahámpikfalva") – wieś (obec) we wschodniej Słowacji w kraju preszowskim, w powiecie Kieżmark. Położona jest w Kotlinie Popradzkiej u zachodnich podnóży Gór Lewockich. Pierwsza wzmianka pisemna o miejscowości pochodzi z roku 1286.

</doc>
<doc id="2865757" url="https://pl.wikipedia.org/wiki?curid=2865757" title="USA Falcons">
USA Falcons

USA Falcons – istniejący trzy sezony amerykański zespół rugby union utworzony w 2006 roku z inicjatywy IRB w celu uczestniczenia w turnieju North America 4. 
Historia.
Turniej North America 4 został stworzony i był finansowany przez IRB jako część trzyletniego globalnego planu inwestycyjnego, którego celem było zwiększenie liczby rozgrywek na poziomie reprezentacyjnym i wystawienie większej liczby zawodników na wymogi międzynarodowych zawodów. Miał stać się miejscem do identyfikowania i rozwoju potencjalnych reprezentantów Kanady i USA.
W tym celu powstały cztery zespoły – po dwa z USA i Kanady – stworzone dzięki współpracy IRB, USA Rugby i Rugby Canada. Rywalizowały one w jednej grupie systemem kołowym, a po jej zakończeniu czołowa dwójka walczyła w finale, dwie pozostałe zaś w meczu o miejsce trzecie, w trzeciej edycji zaś faza grupowa była zaś walką o rozstawienie przed półfinałami. W 2009 roku zawody zostały zastąpione przez Americas Rugby Championship, zatem zespół został rozwiązany.
Wyniki.
Zespół USA Falcons trzykrotnie w finale tych zawodów uległ Canada West.

</doc>
<doc id="2865760" url="https://pl.wikipedia.org/wiki?curid=2865760" title="Leo John Steck">
Leo John Steck

 
Leo John Steck (ur. 30 sierpnia 1898 w St. Louis, Missouri, zm. 19 czerwca 1950) – amerykański duchowny katolicki, biskup pomocniczy Salt Lake City w latach 1948-1950.
Życiorys.
Święcenia kapłańskie otrzymał 8 czerwca 1924 i inkardynowany został do archidiecezji St. Louis. Był proboszczem parafii św. Gabriela w rodzinnym mieście.
18 marca 1948 papież Pius XII mianował go biskupem pomocniczym Salt Lake City ze stolicą tytularną "Ilium". Sakrę otrzymał z rąk ówczesnego metropolity St. Louis Josepha Rittera. Zmarł przedwcześnie dwa lata po konsekracji.

</doc>
<doc id="2865762" url="https://pl.wikipedia.org/wiki?curid=2865762" title="Canal+ (polska platforma cyfrowa)">
Canal+ (polska platforma cyfrowa)

Canal+ – wspólna marka usług satelitarnej platformy cyfrowej i telewizji internetowej polskiej spółki Canal+ Polska S.A., będącej częścią francuskiej grupy mediowej Groupe Canal+.
Funkcjonująca do czerwca 2020 pod osobną marką polska satelitarna platforma cyfrowa Platforma Canal+, powstała w wyniku strategicznego partnerstwa Grupy ITI i Groupe Canal+ i fuzji platform n oraz Cyfra+. Jej utworzenie związane było z przejęciem przez spółkę Canal+ Cyfrowy spółki ITI Neovision, operatora platformy n i objęciu przez Canal+ udziałów w telewizji TVN. Od dnia rozpoczęcia działalności, tj. 21 marca 2013 roku do 2 września 2019 roku platforma nosiła nazwę nc+ nawiązującą do nazw połączonych poprzedniczek (n i Cyfra+).
Właścicielami platformy są Groupe Canal+ (51% udziałów), TVN Warner Bros Discovery (32%) i Liberty Global (17%).
Historia.
Platforma nc+ do końca kwietnia 2013 roku istniała obok ofert macierzystych. Abonenci Cyfry+ i n pierwotnie mieli obowiązkowo migrować do nowej, połączonej oferty lub wypowiedzieć umowę.
Platformę uruchomiono 21 marca 2013 roku, w 18. urodziny Canal+ w Polsce. Urząd Ochrony Konkurencji i Konsumentów zezwolił na przejęcie Telewizji n, mimo że stwierdził, że „na obszarach nieobjętych działalnością sieci kablowych operatorzy platform satelitarnych konkurują wyłącznie między sobą”, a z sieci kablowych korzysta 4,6 mln gospodarstw domowych z 13,5 mln w Polsce. Ostatni etap fuzji nastąpił 2 czerwca 2014 roku poprzez połączenie spółek Canal+ Cyfrowy i ITI Neovision.
W listopadzie 2017 platformę nc+ subskrybowało ok. 2,108 mln abonentów, co oznaczało wzrost liczby użytkowników względem poprzedniego kwartału oraz roku.
W lipcu 2019 władze platformy zapowiedziały rebranding marki, polegający na zmianie nazwy na Platforma Canal+ i stworzeniu nowego logo. Koncepcja ta zakłada większą promocję kanałów marki Canal+ i ich dalszy rozwój w ofercie oraz podkreślenie ich kluczowej roli. Są to stacje, w które Canal+ Polska S.A. najwięcej inwestuje na przestrzeni ostatnich lat. Zmiany dokonały się 3 września.
W sierpniu 2019 właściciel platformy, spółka ITI Neovision zawarła umowę dotyczącą nabycia większościowego pakietu w spółce Kino Świat, który wynosi 70%. Na sam początek operator Platformy Canal+ uzyskał dostęp do 1200 produkcji i 2 tys. godzin filmów, które udostępnia m.in. w serwisach VOD, czy kanałach należących do ITI. Liczba ta systematycznie się powiększa.
W dniu 3 września 2019 platforma zmieniła nazwę z nc+ na Platforma Canal+. 1 maja 2020 kanał Canal+ stał się stacją Canal+ Premium. Nazwę Canal+ otrzymała natomiast usługa telewizji internetowej bez umów i zobowiązań, w której pakiety wykupuje się na miesiąc z góry, licząc od dnia zaksięgowania wpłaty. Na polskim rynku konkurencję stanowią dla niej platformy online WP Pilot, Play Now i Polsat Box Go. Canal+ umożliwia oglądanie m.in. programów ogólnotematycznych, sportowych, rozrywkowych, informacyjnych i przeznaczonych dla dzieci. Wszystkie kanały nadawane są w czasie rzeczywistym emitowania danej audycji, czy filmu. Serwis udostępnia też bogatą bibliotekę VOD. Zbliżoną ofertę pakietów posiada również serwis internetowy Player+, który również należy do grupy ITI Neovision.
Pierwszym prezesem połączonych operatorów został Julien Verley, którego 8 września 2015 zastąpił Manuel Rougeron, a 1 czerwca 2019 funkcję tę objęła Edyta Sadowska.
W maju 2020 została uruchomiona usługa Canal+ Online..
W sierpniu 2022 doszło do zmiany listy kanałów platformy. Kanały Canal+ zajęły na niej pierwsze miejsca.
Krytyka i sankcje.
Uruchomieniu platformy towarzyszyły kontrowersje. Analitycy zwracali uwagę na fakt, iż nowa oferta cenowa (ceny wyższe o 33-50% za tę samą lub mniejszą liczbę kanałów), zwłaszcza w przypadku najbogatszych pakietów, odbiega od standardów polskiego rynku. Wielu abonentów wyrażało swoje niezadowolenie dotyczące wysokości opłat oraz zawartości i braku elastyczności pakietów w konstrukcji oferty, co zostało zauważone także przez media. Na portalu społecznościowym Facebook powstała strona skupiająca niezadowolonych z oferty. Również Urząd Ochrony Konkurencji i Konsumentów zajął się badaniem zgłoszeń mówiących o nieprawidłowościach prawnych związanych z prezentacją nowej oferty abonentom dawnej Cyfry+ i platformy cyfrowej n. 29 kwietnia 2013 Urząd Ochrony Konkurencji i Konsumentów ukarał ITI Neovision sankcją w wysokości blisko 11 mln zł za złamanie prawa przy wprowadzeniu oferty nowej platformy i informowaniu o jej warunkach. Ponadto UOKiK nakazała natychmiastowe usunięcie skutków zakwestionowanych działań wobec abonentów.
Abonenci, którzy wykupili poprzednie oferty, byli zawiedzeni również obowiązkową migracją, która według mediów miała być dobrowolna.

</doc>
<doc id="2865763" url="https://pl.wikipedia.org/wiki?curid=2865763" title="Portret Rafaela Esteve Vilelli">
Portret Rafaela Esteve Vilelli

Portret Rafaela Esteve Vilelli (hiszp. "Retrato de Rafael Esteve Vilella") – obraz olejny hiszpańskiego malarza Francisca Goi. Obecnie znajduje się w zbiorach Muzeum Sztuk Pięknych w Walencji. Portret przedstawia Rafaela Esteve Vilellę (1772–1847), rytownika pochodzącego z Walencji, uważanego za najwybitniejszego hiszpańskiego przedstawiciela tej sztuki w swojej epoce. 
Okoliczności powstania.
W 1799 Esteve Vilella został mianowany nadwornym rytownikiem Karola IV. Jednym z jego pierwszych zleceń na królewskim dworze było wykonanie rycin monarchów na podstawie portretów namalowanych przez Goyę, z przeznaczeniem do zbioru "Guía de forasteros" wydanego w 1800. Wtedy najprawdopodobniej po raz pierwszy spotkał się z Goyą i został jego serdecznym przyjacielem. Możliwe także, że poznali się poprzez Augustina Esteve, malarza z którym współpracował Goya będącego bliskim krewnym Rafaela.
Pod koniec dekady 1790. Goya zainteresował się technikami rytowniczymi takimi jak akwaforta i akwatinta, a następnie rozpoczął pracę nad graficznym cyklem "Kaprysów". Korzystał wtedy ze specjalistycznych umiejętności znanych rytowników, do których należał Esteve Vilella. 
W 1803 roku Goya podarował niesprzedane egzemplarze "Kaprysów" (240 odbitek) i matryce Karolowi IV z obawy przed zarekwirowaniem ich przez Inkwizycję. W zamian otrzymał dożywotnią pensję w wysokości 12 000 reali rocznie dla swojego syna Javiera. Esteve Vilella wyświadczył Goi przysługę wstawiając się u króla w sprawie "Kaprysów" i potwierdzając ich wartość artystyczną. 
Możliwe, że Esteve Vilella współpracował z Goyą przy realizacji serii rycin pt. "Tauromachia" (wydanej w 1816 roku) i wtedy został przez niego sportretowany. 
Opis obrazu.
Obraz przedstawia artystę w pozycji siedzącej, z jedną ręką teatralnie opartą na biodrze, podczas gdy w drugiej trzyma miedzianą płytkę i rylec. Na widocznym rewersie płytki widnieje inskrypcja "D.n Rafael Esteve P.r Goya 1815". Na pokrytym żółtawym obrusem stole znajdują się inne przedmioty związane z jego zawodem takie jak dłuto i gotowe odbitki. Eleganckie, wyściełane krzesło i stół przykryty obrusem świadczą o wygodnym życiu. Odzwierciedleniem statusu jest także elegancki strój – czarnoszara kurtka, krawat z czarnego jedwabiu, biała koszula z wysokim, sztywnym kołnierzem i żabotem. Lekko zmierzwione włosy oraz długie i grube bokobrody są odzwierciedleniem ówczesnej mody. Esteve Vilella będący u szczytu swojej kariery siedzi mocno wyprostowany i uśmiechnięty. Kieruje wzrok bezpośrednio na widza, spoglądając lekko z góry i sprawiając wrażenie zadowolonego z siebie. Goya zastosował szybkie pociągnięcia pędzlem, przypominające szkic.
Proweniencja.
Obraz należał do Esteve Vilelli, a później do jego spadkobierców. Jego bratanek Antonio Esteve w 1818 roku ofiarował portret Królewskiej Akademii Sztuk Pięknych San Carlos w Walencji, z którą Esteve Vilella był związany. W madryckim Museo Lázaro Galdiano znajduje się popiersie Esteve Vilelli będące kopią tego dzieła. Dawniej przypisywano je Goi, obecnie uważa się je za dzieło Rosario Weiss, malarki-kopistki, która wychowała się w domu malarza.

</doc>
<doc id="2865765" url="https://pl.wikipedia.org/wiki?curid=2865765" title="Acipenser schypa">
Acipenser schypa



</doc>
<doc id="2865766" url="https://pl.wikipedia.org/wiki?curid=2865766" title="Acipenser stellatus ponticus">
Acipenser stellatus ponticus



</doc>
<doc id="2865767" url="https://pl.wikipedia.org/wiki?curid=2865767" title="Huso huso ponticus orientalis">
Huso huso ponticus orientalis



</doc>
<doc id="2865768" url="https://pl.wikipedia.org/wiki?curid=2865768" title="Huso huso ponticus occidentalis">
Huso huso ponticus occidentalis



</doc>
<doc id="2865770" url="https://pl.wikipedia.org/wiki?curid=2865770" title="Huso huso caspicus curensis">
Huso huso caspicus curensis



</doc>
<doc id="2865773" url="https://pl.wikipedia.org/wiki?curid=2865773" title="All That Echoes">
All That Echoes

All That Echoes to szósty album amerykańskiego piosenkarza i pisarza piosenek Josha Grobana, którego producentem jest Rob Cavallo. Płyta zadebiutowała na miejscu 1 na liście Billboard 200 sprzedając się w ilości 145 tysięcy egzemplarzy w pierwszym tygodniu. To trzecia płyta artysty, która sięgnęła szczytu. W Polsce krążek osiągnął miejsce 10. Z płyty pochodzi singiel "Brave", który stał się bardzo popularny w Polsce, będąc chociażby przez kilka tygodni na pierwszym miejscu listy przebojów Radia ZET. 
Informacje o albumie.
Oficjalny tytuł oraz projekt okładki zostały ujawnione 18 listopada 2012. W wolnym tłumaczeniu tytuł płyty brzmi "Wszystkie echa".
 Fani piosenkarza mogą nabywać specjalną wersję albumu na jego oficjalnej stronie, a także na innych witrynach. Pierwszy singiel "Brave" ukazał się 18 grudnia, 2012.
Tournée artysty "All That Echoes tour", promujące płytę, zapełniło wszystkie największe hale. Obejmowało 60 przedstawień w Australii, Nowej Zelandii, Europie i Północnej Ameryce.

</doc>
<doc id="2865774" url="https://pl.wikipedia.org/wiki?curid=2865774" title="Walter Duranty">
Walter Duranty

Walter Duranty (ur. 25 maja 1884 w Liverpoolu, zm. 3 października 1957 w Orlando) – brytyjsko-amerykański kontrowersyjny dziennikarz, korespondent „New York Timesa” w Moskwie w latach 1922–1936.
Kariera.
W 1932 otrzymał Nagrodę Pulitzera za serię reportaży o ZSRR, wychwalających postępy komunizmu. Był wysoko cenionym dziennikarzem, dopóki na jego opinii nie zaważyły nierzetelne opisy spowodowanego kolektywizacją rolnictwa powszechnego głodu w ZSRR, a w szczególności wielkiego głodu na Ukrainie z lat 1932–1933. Już w owym czasie podważano jego obiektywizm i podawano w wątpliwość szczerość motywacji, nawoływano do odebrania mu Nagrody Pulitzera, którą otrzymał za relacje negujące panujący w całym kraju głód. Dziś jego raporty są uważane za niemiarodajnie bezkrytyczne wobec sowieckiego reżimu i będące elementem stalinowskiej propagandy.
Duranty robił wszystko, co w jego mocy, by podważyć rzetelne relacje walijskiego dziennikarza Garetha Jonesa, który na własny koszt przybył do Moskwy, gdzie – lekceważąc zakaz podróży – wsiadł 7 marca 1933 do pociągu do Charkowa, po czym wysiadł na przypadkowej stacyjce i z plecakiem pełnym żywności rozpoczął pieszą wędrówkę po głodujących wsiach Ukrainy. Swoje budzące przerażenie obserwacje Jones opublikował następnie w prasie zachodniej jako jeden z nielicznych obcokrajowców-naocznych świadków tragedii na Ukrainie.

</doc>
<doc id="2865775" url="https://pl.wikipedia.org/wiki?curid=2865775" title="!To!">
!To!

!TO! – siódma studyjna płyta zespołu Strachy na Lachy, wydana 9 lutego 2013 nakładem S.P. Records.
Album dotarł do 1. miejsca zestawienia OLiS. Płyta zdobyła status złotej – uroczyste wręczenie wyróżnienia odbyło się 23 marca 2013 podczas warszawskiego koncertu grupy w klubie Palladium. Podczas tej samej uroczystości, Strachy na Lachy otrzymały pamiątkowe złote płyty za wydane w październiku 2012 koncertowe DVD "Przejście".
Lista utworów.
Muzyka i słowa: Krzysztof „Grabaż” Grabowski, o ile nie zaznaczono inaczej.

</doc>
<doc id="2865777" url="https://pl.wikipedia.org/wiki?curid=2865777" title="Ślub księcia Wilhelma i Katarzyny Middleton">
Ślub księcia Wilhelma i Katarzyny Middleton



</doc>
<doc id="2865780" url="https://pl.wikipedia.org/wiki?curid=2865780" title="Havka">
Havka

Havka () – maleńka wieś we wschodniej Słowacji w kraju preszowskim, w powiecie Kieżmark.
Położenie.
Leży w głębi gór Magury Spiskiej, ok. 5 km na południe od biegu Dunajca i granicy słowacko-polskiej. Jej zabudowania leżą w niewielkiej kotlince utworzonej u zbiegu źródłowych cieków potoku Jordanec, prawobrzeżnego dopływu Dunajca. Jedyne połączenie drogowe ze światem stanowi droga biegnąca początkowo wzdłuż wspomnianego potoku, a następnie odbijająca na zachód do Starej Wsi Spiskiej.
Historia.
Historycy słowaccy sądzą, że w tym miejscu kartuzi z niedalekiego Czerwonego Klasztoru już ok. 1330 założyli wieś, przekształconą w 1433 r. w folwark. Tadeusz M. Trajdos z kolei podaje, że folwark o nazwie Havka, założony w dobrach pokartuskich Czerwonego Klasztoru, pojawia się w źródłach dopiero od 1612 r. Początkowo należał on do parafii w Rychwałdzie (dziś słow. "Veľká Lesná"). W końcu XVII w. folwark ten rozparcelowano na gospodarstwa chłopskie, ściągając osadników polskich z innych wsi Zamagurza i z Podhala, a następnie przeniesiono do parafii Lechnica, z którą miał on lepsze połączenie komunikacyjne.
W XVIII w. wieś należała do kamedułów, którzy władali Czerwonym Klasztorem od roku 1711 do kasaty zakonu przez cesarza Józefa II w roku 1782. W latach 1786-1788 dosiedlono tu kilka rodzin "Szwabów", czyli kolonistów wyznania luterańskiego (ewangelicko-augsburskiego) z Wirtembergii i (lub) może z Turyngii. W następnych latach ulegli oni całkowitemu spolszczeniu, a drogą małżeństw z polskimi sąsiadami porzucili też luteranizm. W 1801 r. Hawkę zamieszkiwało 123 katolików, mówiących polską gwarą. Około roku 1880 notowano w tej wsi 199 mieszkańców, z tego 173 rzymskich katolików, 22 "schizmatyków" (grekokatolików) i 4 żydów, a krótko przed I wojną światową tylko 125 górali polskich wyznania rzymskokatolickiego.
Mieszkańcy zajmowali się drobnym rolnictwem, hodowlą owiec, garncarstwem. W II poł. XX w. znaczący spadek ilości mieszkańców. Obecnie coraz więcej dawnych, drewnianych chałup przekształca się w domy letniskowe.
Kultura.
We wsi jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka. Dobrze zachowany dawny układ zabudowy z drewnianymi domami i zabudowaniami gospodarczymi.

</doc>
<doc id="2865781" url="https://pl.wikipedia.org/wiki?curid=2865781" title="Protalveolata">
Protalveolata

Protalveolata – takson eukariotów należący do supergrupy Sar.
Systematyka.
Według Adla należą tutaj:

</doc>
<doc id="2865783" url="https://pl.wikipedia.org/wiki?curid=2865783" title="Język purepecha">
Język purepecha

Język purepecha, także tarasca lub taraskański − język o nieustalonym pochodzeniu ludu Purepecha, dawniej określanego jako Taraskowie. Mówi nim ok. 175 tys. osób.

</doc>
<doc id="2865787" url="https://pl.wikipedia.org/wiki?curid=2865787" title="Kościół Matki Bożej Szkaplerznej w Lubrańcu">
Kościół Matki Bożej Szkaplerznej w Lubrańcu

Kościół Matki Bożej Szkaplerznej w Lubrańcu – rzymskokatolicki kościół parafialny w Lubrańcu, w powiecie włocławskim, w województwie kujawsko-pomorskim. Mieści się przy ulicy św. Józefa. Należy do dekanatu lubranieckiego.
Historia, architektura i wyposażenie.
Świątynia została wybudowana w 1906 roku w stylu neogotyckim z inicjatywy proboszcza Stanisława Muznerowskiego, według projektu architekta Tomasza Pajzderskiego, konsekrowana w 1909 roku. Do budowy wykorzystano część murów poprzedniej świątyni z końca XV wieku. Kościół powstał na miejscu dawnego konwentu kanoników regularnych. Jest to budowla murowana, pokryta dachówką. Posiada wysoką wieżę, zakończoną iglicą. Przy prezbiterium znajdują się dwie piętrowe przybudówki, w jednej z nich znajduje się małe muzeum parafialne, w którym eksponowane jest głównie pochodzące z XVII-XIX stulecia wyposażenie dawnego konwentu. Wewnątrz na lewej ścianie mieści się tablica erekcyjna z 1497 roku z piaskowca z wizerunkami fundatorów poprzedniej budowli. Polichromia Bronisława Kopczyńskiego z 1932 roku, została ostatnio wyremontowana. Witraże Edwarda Trojanowskiego zostały wykonane w 1906 roku w stylu secesji. Chrzcielnica została wyrzeźbiona w drewnie w XVI wieku. Rzeźba w drewnie Matki Bożej z Dzieciątkiem pochodzi z XV stulecia. Obrazy św. Józefa z Dzieciątkiem pochodzą z XVII stulecia. W zakrystii znajduje się obraz na płótnie: „Ecce homo" z XVII stulecia. Do najważniejszych zabytków sakralnych w świątyni można zaliczyć: obraz Matki Bożej z Dzieciątkiem z XVII stulecia, kielich, taca, ampułki srebrne, pozłacane, wysadzane kamieniami z XVII stulecia, kielichy srebrne z lat 1715, 1716, 1728, rzeźby z dawnej świątyni z XVI i XVII stulecia. W latach 1970-1971 zostało przebudowane prezbiterium i odnowiona została polichromia świątyni, a w latach 1985-1986 została zainstalowana nowa aparatura nagłaśniająca i nowa instalacja elektryczna. Została zamontowana krata, zaprojektowana przez A. Szymkowskiego, na której oprócz orła srebrnego z koroną można zobaczyć cztery herby: Lubrańca, Lubrańskich, Jana Pawła II i Kardynała Stefana Wyszyńskiego.

</doc>
<doc id="2865788" url="https://pl.wikipedia.org/wiki?curid=2865788" title="Holumnica">
Holumnica

Holumnica () – wieś (obec) we wschodniej Słowacji w kraju preszowskim, w powiecie Kieżmark. Pierwsza wzmianka o miejscowości pochodzi z roku 1293.

</doc>
<doc id="2865789" url="https://pl.wikipedia.org/wiki?curid=2865789" title="Starnberg (ujednoznacznienie)">
Starnberg (ujednoznacznienie)



</doc>
<doc id="2865790" url="https://pl.wikipedia.org/wiki?curid=2865790" title="Heaven (singel Depeche Mode)">
Heaven (singel Depeche Mode)

Heaven – pierwszy singel brytyjskiej grupy muzycznej Depeche Mode z trzynastego albumu studyjnego Delta Machine. Utwór ten napisał Martin L. Gore.
Teledysk.
Teledysk do piosenki został udostępniony 31 stycznia 2013 roku za pośrednictwem serwisu VEVO. Reżyserem materiału jest Tim Saccenti.
Lista utworów.
Wersja CD:
Wersja Maxi Singiel:
Limitowana wersja 12":

</doc>
<doc id="2865794" url="https://pl.wikipedia.org/wiki?curid=2865794" title="Ruth Graves Wakefield">
Ruth Graves Wakefield

Ruth Graves Wakefield (ur. 17 czerwca 1903, zm. 10 stycznia 1977) – amerykańska dietetyczka, restauratorka, przedsiębiorca i autorka książek kucharskich.
Życiorys.
Ruth Graves urodziła się w 1903 roku. Ukończyła Framingham State Normal School w Massachusetts w 1924 roku, po czym rozpoczęła pracę jako dietetyk. Wyszła za mąż za Kennetha Wakefielda. W 1930 roku nieruchomość w Whitman w Massachusetts, w pół drogi między Bostonem i turystycznym New Bedford. Budynek wzniesiony w 1709 roku jako zajazd, gospoda i punkt poboru opłat został przebudowany przez nich na zajazd i restaurację. Ruth Graves Wakefield zajmowała się przygotowywaniem domowych posiłków dla klientów, wkrótce zaś stała się znana i jej restauracja zaczęła przyciągać turystów.
W 1930 roku przypadkiem opracowała ciastka z kawałkami czekolady, gdy zauważyła brak sproszkowanej czekolady służącej jako posypka. Ciastka stały się bardzo popularne, przepis opublikowała bostońska prasa jako "Toll House Cookies". Wraz z popularyzacją ciastek wzrosła sprzedaż użytej przez Wakefield czekolady. Wakefield zawarła umowę o współpracy z producentem czekolady, firmą Nestle. W 1940 roku opublikowała książkę kucharską "Ruth Wakefield's Recipes: Tried and True", która stała się bestsellerem.
W 1966 roku przeszła wraz z mężem na emeryturę i osiadła w Duxbury w Massachusetts. Zmarła w 1977 roku i została pochowana na tamtejszym Mayflower Cemetery.

</doc>
<doc id="2865798" url="https://pl.wikipedia.org/wiki?curid=2865798" title="Margaret Knight">
Margaret Knight



</doc>
<doc id="2865799" url="https://pl.wikipedia.org/wiki?curid=2865799" title="SadDoLLs">
SadDoLLs

SadDoLLs - grecki zespół gothic metalowy założony w 2006 roku.
Muzyka zespołu inspirowana jest fińskimi zespołami takimi jak:The 69 Eyes, HIM, For My Pain..., Charon czy To/Die/For.
Grupa w 2007 roku wydała minialbum o nazwie "Dead in the Dollhouse".
W 2009 roku zespół wydał swój pierwszy album zatytułowany "About Darkness...".
Drugi album grupy o nazwie "Happy Deathday" wyszedł w 2012 roku. W 2014 roku ukazał się trzeci album "Grave Party".

</doc>
<doc id="2865806" url="https://pl.wikipedia.org/wiki?curid=2865806" title="Język yurok">
Język yurok

Język yurok − wymierający język algijski używany przez starsze osoby z plemienia Yurok. W 2007 roku liczba mówiących wynosiła 12 osób.

</doc>
<doc id="2865808" url="https://pl.wikipedia.org/wiki?curid=2865808" title="Powszelatek chabrowiec">
Powszelatek chabrowiec

Powszelatek chabrowiec ("Pyrgus carthami") – motyl dzienny z rodziny powszelatkowatych.
Wygląd.
Rozpiętość skrzydeł od 30 do 36 mm, dymorfizm płciowy słabo zaznaczony.
Siedlisko.
Murawy kserotermiczne, tereny piaszczyste, kamieniołomy, polany, drogi w świetlistych lasach.
Biologia i rozwój.
Wykształca jedno pokolenie w roku (połowa maja-lipiec). Rośliny żywicielskie: pięciornik piaskowy, pięciornik siedmiolistkowy, pięciornik srebrny, pięciornik wiosenny. Jaja barwy białawej składane są pojedynczo na spodniej stronie liścia rośliny żywicielskiej. Larwy wylęgają się po 2-3 tygodniach; zimuje w zwiniętym liściu. Stadium poczwarki trwa 3-4 tygodnie.
Rozmieszczenie geograficzne.
Gatunek zachodniopalearktyczny, w Polsce występuje lokalnie w środkowej i południowej części kraju.

</doc>
<doc id="2865812" url="https://pl.wikipedia.org/wiki?curid=2865812" title="Dialekt erronkariera">
Dialekt erronkariera

Dialekt erronkariera − wymarły dialekt języka baskijskiego używany w Nawarze. Kobieta będąca jego ostatnim użytkownikiem zmarła w latach osiemdziesiątych. Dialekt ten nie miał tradycji literackich.

</doc>
<doc id="2865814" url="https://pl.wikipedia.org/wiki?curid=2865814" title="Margaret Knight (wynalazca)">
Margaret Knight (wynalazca)

Margaret Knight (ur. 14 lutego 1838, zm. 12 października 1914) – amerykańska wynalazczyni i przedsiębiorczyni.
Życiorys.
Margaret Knight urodziła się 14 lutego 1838 roku, wychowywała się w Maine. W dzieciństwie wykazywała umiejętności techniczne, m.in. budowała sanki i latawce dla braci. W wieku 12 lat opracowała urządzenie awaryjnie zatrzymujące maszyny włókiennicze, które mogło chronić pracowników przed wypadkami. Gdy w 1868 roku pracowała w fabryce papierowych toreb Columbia Paper Bag Company opracowała nową maszynę, dzięki której możliwe było automatyczne składanie i klejenie papierowych toreb o kwadratowych dnach. Patent otrzymała w 1871 roku, po sporze sądowym z Charlesem Annanem, który usiłował przypisać sobie autorstwo technologii. W 1870 roku założyła własną firmę, Eastern Paper Bag Company.
Margaret Knight jest nazywana „żeńskim Edisonem”, łącznie uzyskała 26 patentów, m.in. na nowy typ ram okiennych, maszynę wycinającą zelówki oraz używaną do dziś maszynę do składania papierowych toreb.
Zmarła w 1914 roku.

</doc>
<doc id="2865815" url="https://pl.wikipedia.org/wiki?curid=2865815" title="Grand Prix Chorwacji na Żużlu 2012">
Grand Prix Chorwacji na Żużlu 2012

FIM Fogo Croatian Speedway Grand Prix był siódmą imprezą w sezonie 2012 z cyklu Grand Prix. Zawody odbyły się 28 lipca 2012 na stadionie Millenium w Goričan, Chorwacja. Zwycięzcą został Nicki Pedersen, pokonując w finale Andreasa Jonssona, Tomasza Golloba i Jurice Pavlica.
Zawodnicy i pozycje startowe.
Komisja Speedway Grand Prix na zawodnika startującego z dziką kartą nominowała Jurice Pavlica. Zawodnikami rezerwowymi byli: Dino Kovacici i Samo Kukovica.
Po raz kolejny z powodu kontuzji w zawodach nie mógł wystąpić Jarosław Hampel, jako rezerwa kwalifikowana zastąpił go Martin Vaculík.
Losowanie pozycji startowych odbyło się 27 lipca.

</doc>
<doc id="2865824" url="https://pl.wikipedia.org/wiki?curid=2865824" title="LaViVe">
LaViVe

LaVive – niemiecki girlsband powstały w 2010 roku z inicjatywy programu "Popstars". W skład zespołu wchodziły: Sarah Rensing, Julia Koster, Meike Ehnert, i Katrin Mehlberg. Ich debiutancki album „No Sleep” został wydany w grudniu 2010. Kontrakt z wytwórnią Starwatch/Warner wygasł w marcu 2011 roku. Warner nie przedłużyli kontraktu, w efekcie czego zespół się rozpadł. Jeszcze w trakcie istnienia zespołu odeszla Meike Ehnert i do końca działalności girlsband liczył trzy członkinie.

</doc>
<doc id="2865827" url="https://pl.wikipedia.org/wiki?curid=2865827" title="Madkom">
Madkom

Madkom SA – polska firma informatyczna z siedzibą w Gdyni działająca na rynku e-administracji. Spółka jest dostawcą i integratorem autorskiego oprogramowania typu Elektroniczne Zarządzanie Dokumentacją oraz systemów dziedzinowych wspomagających pracę urzędów administracji samorządowej.
Historia.
Madkom powstał w 1999 r. w Gdyni jako firma jednoosobowa o zasięgu trójmiejskim. Początkowo działalność firmy skupiała się na sprzedaży sprzętu komputerowego oraz świadczeniu usług informatycznych takich jak: instalacja sprzętu, budowa sieci, konfiguracja programów, systemów i urządzeń peryferyjnych. Rosnąca skala działalności firmy doprowadziła w 2005 r. do przekształcenia w Madkom Sp. z o.o. Niedługo po przekształceniu firma, w odpowiedzi na potrzeby rynku, opracowała dwa autorskie produkty informatyczne: Elektronicznego Obiegu Dokumentów oraz BIP, czyli Biuletyn Informacji Publicznej. Firma, zatrudniająca wówczas 5 osób, rozpoczęła sprzedaż nowego oprogramowania na terenie północnej Polski.
Duże powodzenie rynkowe nowych systemów spowodowało, iż zarząd firmy postanowił położyć większy nacisk na tworzenie autorskiego oprogramowania dla administracji, nie rezygnując jednocześnie ze sprzedaży sprzętu i usług instalatorskich. W 2006 roku Madkom został partnerem Pomorskiego Parku Naukowo-Technologicznego w Gdyni. W czerwcu 2011 roku utworzono Madkom SA, do którego Madkom Sp. z o.o. wniósł w formie aportu przedsiębiorstwo spółki. W dniu 9 sierpnia 2012r. Spółka Madkom SA zadebiutowała na NewConnect.
Obecnie.
Madkom SA posiada ponad 350 klientów w Polsce, a z wdrożonych przez Spółkę systemów korzysta ponad 25 000 użytkowników.
Centrala Spółki mieści się w Gdyni i zajmuje się obsługą podmiotów z Polski północnej natomiast Oddział w Krakowie odpowiedzialny jest za realizację projektów na południu kraju.
Z początkiem 2013 r. rozpoczęła działalność spółka celowa Emdesoft Sp. z o.o. zawiązana przez Madkom SA oraz Agencję Rozwoju Pomorza S.A.
Celem działalności Emdesoft Sp. z o.o. jest produkcja systemów informatycznych do zarządzania gospodarką odpadami.
Marki.
Spółka oferuje rozwiązania dla administracji samorządowej w ramach marki SIDAS, czyli Systemu Informatycznego dla Administracji Samorządowej
Najpopularniejsze z oferowanych rozwiązań Spółki to:

</doc>
<doc id="2865828" url="https://pl.wikipedia.org/wiki?curid=2865828" title="Herrsching a.Ammersee">
Herrsching a.Ammersee



</doc>
<doc id="2865831" url="https://pl.wikipedia.org/wiki?curid=2865831" title="USA Hawks">
USA Hawks

USA Hawks – istniejący trzy sezony amerykański zespół rugby union utworzony w 2006 roku z inicjatywy IRB w celu uczestniczenia w turnieju North America 4. 
Historia.
Turniej North America 4 został stworzony i był finansowany przez IRB jako część trzyletniego globalnego planu inwestycyjnego, którego celem było zwiększenie liczby rozgrywek na poziomie reprezentacyjnym i wystawienie większej liczby zawodników na wymogi międzynarodowych zawodów. Miał stać się miejscem do identyfikowania i rozwoju potencjalnych reprezentantów Kanady i USA.
W tym celu powstały cztery zespoły – po dwa z USA i Kanady – stworzone dzięki współpracy IRB, USA Rugby i Rugby Canada. Rywalizowały one w jednej grupie systemem kołowym, a po jej zakończeniu czołowa dwójka walczyła w finale, dwie pozostałe zaś w meczu o miejsce trzecie, w trzeciej edycji zaś faza grupowa była zaś walką o rozstawienie przed półfinałami. W 2009 roku zawody zostały zastąpione przez Americas Rugby Championship, zatem zespół został rozwiązany.
Wyniki.
Zespół USA Hawks we wszystkich trzech sezonach zmierzył się z Canada East o trzecie miejsce zawodów. W inauguracyjnej edycji przegrał w tym spotkaniu, rok później zwyciężył, a w ostatnich zawodach padł remis.

</doc>
<doc id="2865833" url="https://pl.wikipedia.org/wiki?curid=2865833" title="Inning a.Ammersee">
Inning a.Ammersee



</doc>
<doc id="2865835" url="https://pl.wikipedia.org/wiki?curid=2865835" title="Droga magistralna M11 (Rosja)">
Droga magistralna M11 (Rosja)



</doc>
<doc id="2865836" url="https://pl.wikipedia.org/wiki?curid=2865836" title="Lawson Robertson">
Lawson Robertson

Lawson N. Robertson (ur. 24 września 1883 w Alford, zm. 22 stycznia 1951 w Filadelfii) – amerykański lekkoatleta specjalizujący się w skoku wzwyż, skoku w dal oraz w biegach sprinterskich, dwukrotny uczestnik letnich igrzysk olimpijskich (Saint Louis 1904, Londyn 1908), brązowy medalista olimpijski z Saint Louis w skoku wzwyż z miejsca.

</doc>
<doc id="2865839" url="https://pl.wikipedia.org/wiki?curid=2865839" title="Puchar Ameryki Północnej w skeletonie 2012/2013">
Puchar Ameryki Północnej w skeletonie 2012/2013

Puchar Ameryki Północnej w skeletonie 2012/2013 – kolejna edycja tej imprezy. Cykl rozpoczął się w Park City 7 listopada 2012 roku, a zakończył się 10 marca 2013 roku w Lake Placid.

</doc>
<doc id="2865840" url="https://pl.wikipedia.org/wiki?curid=2865840" title="Gastein Ladies 2011">
Gastein Ladies 2011



</doc>
<doc id="2865843" url="https://pl.wikipedia.org/wiki?curid=2865843" title="Gastein Ladies 2012">
Gastein Ladies 2012



</doc>
<doc id="2865846" url="https://pl.wikipedia.org/wiki?curid=2865846" title="Gastein Ladies 2010">
Gastein Ladies 2010



</doc>
<doc id="2865849" url="https://pl.wikipedia.org/wiki?curid=2865849" title="Gastein Ladies 2009">
Gastein Ladies 2009



</doc>
<doc id="2865857" url="https://pl.wikipedia.org/wiki?curid=2865857" title="Joseph Stadler">
Joseph Stadler

Joseph Francis Stadler (ur. 12 czerwca 1880 w Cleveland, zm. 25 lutego 1950 w Temple City) – amerykański lekkoatleta specjalizujący się w skoku wzwyż oraz trójskoku, uczestnik letnich igrzysk olimpijskich w Saint Louis (1904), dwukrotny medalista olimpijski: srebrny w skoku wzwyż z miejsca oraz brązowy w trójskoku z miejsca. Jest jednym z dwóch pierwszych (obok George’a Poage’a) afroamerykańskich medalistów olimpijskich.

</doc>
<doc id="2865862" url="https://pl.wikipedia.org/wiki?curid=2865862" title="Grégoire-Pierre XV Agagianian">
Grégoire-Pierre XV Agagianian



</doc>
<doc id="2865863" url="https://pl.wikipedia.org/wiki?curid=2865863" title="Asymilacja azotu">
Asymilacja azotu

Asymilacja azotu – proces prowadzący do wytworzenia organicznych związków zawierających azot z nieorganicznych związków azotu obecnych w środowisku organizmów żywych. Do asymilacji azotu ze związków nieorganicznych zdolne są rośliny, niektóre bakterie oraz grzyby. 
Asymilacja azotu u roślin.
Rośliny są zdolne do asymilacji azotu z azotanów i jonów amonowych. W dobrze napowietrzonej glebie dominującą formą azotu są azotany. Związane jest to z zachodzeniem procesu nitryfikacji. Jednak w niektórych środowiskach, takich jak zalanych wodą glebach pól ryżowych lub ekosystemy trawiaste główną formą azotu dostępnego dla roślin mogą być jony amonowe. Same rośliny mogą wpływać na formę pobieranego azotu poprzez wydzielanie przez korzenie związków organicznych zmieniających pH gleby lub wydzielanie tlenu. 
Jony amonowe są wchłaniane przy udziale białek transportowych obecnych w błonie komórkowej. Azotany przenoszone są przez różne białka transportowe wykazujące aktywność H+-ATP-azy. U niektórych roślin głównym miejscem redukcji azotanów są tkanki korzenia. Większość roślin w tkankach korzeni redukuje jedynie niewielką część pobieranych jonów azotanowych, a pozostałe azotany transportowane są przez ksylem do pędu. Jeśli azotany zostały zredukowane w korzeniu, powstałe jony amonowe transportowane są ksylemem do nadziemnej części rośliny. Podstawowym procesem, w wyniku którego jony amonowe przekształcane są w związki organiczne, jest cykl syntetaza glutaminy-syntaza glutaminianowa (GS-GOGAT).
Redukcja azotanów przebiega w dwóch etapach. Etap pierwszy polega na zredukowaniu azotanów do azotynów. Reakcja ta zachodzi w cytozolu i jest przeprowadzana przez reduktazę azotanową zależną od NADH lub NADPH. Powstałe azotyny ulegają dalszej redukcji w chloroplastach tkanek fotosyntetyzujących lub plastydach pozostałych tkanek. Do redukcji przeprowadzanej przez reduktazę azotynu wykorzystywana jest ferredoksyna. W chloroplastach jest to forma Fd1, redukowana w wyniku reakcji fotochemicznych zachodzących w obrębie fotoskładu I. W plastydach występuje forma Fd3 która ulega redukcji przy wykorzystaniu NADPH. NADPH niezbędny do zredukowania azotynów wytwarzany jest przez szlak pentozofosforanowy.
W chloroplastach syntetaza glutaminy przyłącza jony amonowe do glutaminianu. Powstaje glutamina. W kolejnych reakcjach dochodzi do przeniesienie grupy aminowej na 2-oksoglutaranu. Reakcję tę przeprowadza syntaza glutaminianowa (GOGAT). Inne aminokwasy powstają wyniku reakcji transaminacji, w których substratem jest glutamina.
Ważną rolę w metabolizmie azotu odgrywa także dehydrogenaza glutaminianowa (GDH). Enzym ten umożliwia odzyskiwanie azotu podczas utleniania aminokwasów w mitochondriach. Możliwa jest również reakcja odwrotna, polegająca na przyłączeniu jonu NH4+ do cząsteczki 2-oksoglutaranu. Reakcja ta ma jednak niewielkie znaczenie w asymilacji azotu. W ten sposób powstaje nie więcej niż 10% organicznych związków azotu.

</doc>
<doc id="2865864" url="https://pl.wikipedia.org/wiki?curid=2865864" title="Garrett Serviss">
Garrett Serviss

Garrett Putnam Serviss, Jr. (ur. w styczniu 1881, zm. 31 grudnia 1907 w Ithaca) – amerykański lekkoatleta specjalizujący się w skoku wzwyż i trójskoku, uczestnik letnich igrzysk olimpijskich w Saint Louis (1904), srebrny medalista olimpijski w skoku wzwyż.

</doc>
<doc id="2865871" url="https://pl.wikipedia.org/wiki?curid=2865871" title="Aurelio Mosquera">
Aurelio Mosquera

Aurelio Mosquera Narvaez (ur. 1883, zm. 1939) – ekwadorski polityk i lekarz, przywódca Radykalnej Partii Liberalnej, prezydent Ekwadoru od 2 grudnia 1938 do 17 listopada 1939.

</doc>
<doc id="2865874" url="https://pl.wikipedia.org/wiki?curid=2865874" title="Grzegorz Piotr XV Agadżianian">
Grzegorz Piotr XV Agadżianian



</doc>
<doc id="2865881" url="https://pl.wikipedia.org/wiki?curid=2865881" title="Mateusz Szałek">
Mateusz Szałek

Mateusz Szałek (ur. 16 października 1991 w Szczecinie) – polski piłkarz grający na pozycji obrońcy. W sezonie 2009/10 został mistrzem Polski z Lechem Poznań.

</doc>
<doc id="2865882" url="https://pl.wikipedia.org/wiki?curid=2865882" title="Język wiyot">
Język wiyot

Język wiyot − język plemienia Wiyot, blisko spokrewniony z językiem yurok. Język wymarł w 1962 roku wraz ze śmiercią Delly Prince.

</doc>
<doc id="2865883" url="https://pl.wikipedia.org/wiki?curid=2865883" title="Cerkiew Przemienienia Pańskiego w Jekaterynburgu">
Cerkiew Przemienienia Pańskiego w Jekaterynburgu

Cerkiew Przemienienia Pańskiego (ros. Храм в честь Преображения Господня) – jedna z najstarszych prawosławnych cerkwi Jekaterynburga. Prace nad jej wzniesieniem trwały w latach 1808–1830. W czasach sowieckich zdewastowana i przekształcona w fabrykę produktów gumowych. Odzyskana przez wiernych w 1995.
Historia.
Czasy Imperium Rosyjskiego.
Pierwsza świątynia na terenie dzisiejszej cerkwi Przemienienia Pańskiego powstała w 1712 i poświęcona była św. Mikołajowi Cudotwórcy. Był to pierwszy prawosławny obiekt kultu na terenie Jekaterynburga, a wzniesiony został z błogosławieństwa metropolity syberyjskiego i tobolskiego Jana. Budynek był drewniany, a uroczystej konsekracji dokonano 12 lutego 1712. W 1747 spłonęła cerkiew św. Katarzyny, co spowodowało, że dla prawosławnych mieszkańców miasta cerkiew Przemienienia Pańskiego (św. Mikołaja) ponownie stała się w zasadzie jedynym obiektem sakralnym w Jekaterynburgu. Drewniana cerkiew Objawienia Pańskiego znajdowała się dopiero w fazie wznoszenia, co sprawiło, że władze, aby odciążyć cerkiew Przemienienia Pańskiego i zapewnić szerszy dostęp do nabożeństw mieszkańcom miasta, przyśpieszyły jej budowę. 27 września 1807, po prawie stu latach swego istnienia, jekaterynburska cerkiew św. Mikołaja spłonęła. Z pożaru udało się uratować srebrny kielich, patenę, ewangeliarz, krzyż, cyborium, a także lampy oraz świeczniki. Stopieniu uległ dzwon ważący około 40 pudów. Po oszacowaniu strat i uprzątnięciu terenu pogorzeliska szybko przystąpiono do budowy nowego miejsca kultu.
W 1808 na miejscu dawnej drewnianej cerkwi poświęconej św. Mikołajowi stanął, tym razem już murowany, budynek nowej świątyni. Błogosławieństwa budowie udzielił ordynariusz eparchii permskiej, Justyn, w którego jurysdykcji znajdował się wówczas Jekaterynburg. Z uwagi na warunki klimatyczne panujące na ziemi uralskiej nabożeństwa liturgiczne miały odbywać się w różnych kaplicach w miesiącach zimowych i letnich. 3 stycznia 1809 konsekrowano południową kaplicę poświęconą Kazańskiej Ikonie Matki Bożej. W 1821 konsekrowano główny ołtarz, poświęcony Przemienieniu Pańskiemu, która nadała wezwanie całej cerkwi. 21 kwietnia 1830 konsekrowano północną kaplicę, która poświęcona została św. Mikołajowi Cudotwórcy. Wokół cerkwi powstał także w tym okresie cmentarz parafialny.
W tym czasie w okolicy budynku cerkiewnego umiejscowiono także trzy czasownie. Pierwsza znajdowała się przy moście przerzuconym przez jedną z pobliskich rzek. Była ona murowana i poświęcona św. Mikołajowi. Kolejna powstała w 1850 nieopodal samej cerkwi i dedykowana była Wniebowstąpieniu Pańskiemu. Trzecią wzniesiono jeszcze w 1836, a poświęcono ją w święto Przemienienia Pańskiego. Wszystkie trzy czasownie zostały zniszczone w czasach sowieckich. W latach sześćdziesiątych XIX wieku w związku ze wzrostem liczby wiernych uczestniczących w nabożeństwach okazało się, że budynek cerkwi jest za mały, by pomieścić wszystkich chętnych. Świątynia została więc przebudowana, a po jej dwóch stronach wzniesiono nowe kaplice – tym sposobem uzyskano więcej miejsca w jej centralnej części i zlikwidowano ciasnotę. Prace rozpoczęły się 12 maja 1863. Kaplicę Kazańskiej Ikony Matki Bożej ponownie konsekrowano 27 września 1864, a kaplicę św. Mikołaja 20 kwietnia 1867.
W 1868 pochodzący z Rostowa kupiec Aleksiej Michajłowicz Pleszanow ufundował dla parafii kamienny budynek, który przeznaczono na szkołę parafialną, a także ofiarował jej kapitał w wysokości 300 rubli. Szkoła utrzymywana była ze źródeł kościelnych, a także z prywatnych darowizn wiernych. W 1910 r. W. Złokazow przekazał jej rzecz 250 rubli. W szkole nauczano m.in. śpiewu cerkiewnego, języka rosyjskiego i arytmetyki, a także organizowano odczyty i wykłady dla miejscowej ludności. Od 1910 parafia przy cerkwi Przemienienia Pańskiego działała na rzecz propagowania trzeźwości wśród mieszkańców miasta. W 1914, w święto Przemienienia Pańskiego, cerkiew stała się celem ogólnomiejskiej pielgrzymki z jekaterynburskich wspólnot parafialnych. Boska Liturgia sprawowana była przez jednego z biskupów, a mury świątyni nie mogły pomieścić wszystkich wiernych, którzy zapełnili plac przed nią się znajdujący.
W 1915 parafia liczyła około 2500 osób. Posiadała ona dwa murowane domy i 17 dziesięcin. Duchowieństwo składało się z jednego prezbitera, jednego diakona i jednego lektora. W archiwach eparchii zachowały się dokumenty o wynagrodzeniu pobieranym przez ówczesnych kapłanów. Prezbiter uzyskiwał miesięcznie 295 rubli, diakon 150 rubli, lektor 59 rubli i 48 kopiejek, osoba wypiekająca prosforę otrzymywała za swą posługę 24 ruble i 54 kopiejki. Dochód parafii wynosił wtedy 1310 rubli i 30 kopiejek.
Czasy sowieckie.
Upadek Imperium Rosyjskiego i przewrót bolszewicki w 1917, a następnie rosyjska wojna domowa całkowicie zmieniły sytuację wspólnoty parafialnej skupionej wokół jekaterynburskiej cerkwi Przemienienia Pańskiego. Władze bolszewickie rozpoczęły prześladowanie prawosławia, co dotknęło także miejscowe duchowieństwo. Cerkiew dotknęły m.in. akcje otwierania relikwii i konfiskaty majątku. W 1926 władze miejskie przekazały budynek cerkwi odłamowi grigoriewców, którzy użytkować go mieli aż do zamknięcia świątyni. Prześladowania dotknęły także duchowieństwo, w 1937 aresztowano byłego kapłana parafii, Iasona Frołowa (ur. 1873, święcenia w 1898), który został następnie skazany na dziesięć lat w łagrach. 25 marca 1930 zburzono część kopuły cerkwi, a wkrótce rozebrano także jej dzwonnicę. W 1937 cerkiew ogołocono z resztek dekoracji i sprzętów liturgicznych, a następnie zamknięto.
26 listopada 1938 władze Swierdłowska przekazały pocerkiewne budynki jednemu z zakładów przemysłowych znajdujących się w tej okolicy. Ich wartość oceniono na 114 500 rubli. Po agresji Niemiec na ZSRR na ten teren ewakuowano jedną z moskiewskich fabryk zajmujących się wytwarzaniem produktów wykonanych z gumy. Wewnętrzna część budynku została całkowicie przebudowana na potrzeby produkcji przemysłowej. Jednolite dotąd wnętrza podzielono na piętra, zamurowano niektóre okna, ustawiono ściany, zamontowano instalacje elektryczną i ciepłowniczą, a także system rur. 26 maja 1944 w fabryce wybuchł pożar. Nagromadzenie wielu łatwopalnych materiałów chemicznych sprawiło, że szybko rozprzestrzenił się on po budynku dawnej cerkwi. Konstrukcja obiektu przetrwała, ale wewnątrz dawna cerkiew została całkowicie zniszczona. Po zakończeniu wojny w budynku nadal działała fabryka.
Odzyskanie i remont cerkwi.
Zmiana sytuacji dawnej cerkwi Przemienienia Pańskiego nastąpiła dopiero wraz z rozpadem ZSRR i przemianami jakie zaszły w Federacji Rosyjskiej w latach dziewięćdziesiątych XX wieku. Jeszcze pod koniec epoki sowieckiej Kościół Prawosławny zaczął odzyskiwać swe dawne świątynie. 1 czerwca 1993 arcybiskup Melchizedek ogłosił plany wskrzeszenia dawnej parafii skupionej wokół cerkwi Przemienienia Pańskiego. W 1994 władze fabryki, która zajmowała budynek dawnej świątyni oczyściły go ze sprzętu przemysłowego. Ogłoszono, że zostanie ona zwrócona wiernym prawosławnym. Cerkiew była w bardzo złym stanie technicznym. Pojawiły się wątpliwości, czy odbudowa będzie w ogóle możliwa. Lata prowadzenia produkcji przemysłowo-chemicznej zniszczyły zabytkowe wnętrza i sprawiły, że w niczym nie przypominały one dawnej świetności. Dodatkowo centralna część świątyni, z dawną kopułą, groziła zawaleniem.
W marcu 1995, jeszcze przed oficjalnym przejęciem budynku przez Rosyjski Kościół Prawosławny, rozpoczął się jego remont. W przeciągu zaledwie kilku tygodni dokonano prowizorycznych napraw, m.in. posadzek, ustawiono ołtarz oraz ikonostas, na dachu umieszczono krzyż oraz uprzątnięto wnętrza. Pośpiech miał na celu przygotowanie obiektu do sprawowania nabożeństwa w święta wielkanocne, które obchodzone były pod koniec kwietnia. W maju nieopodal cerkwi wzniesiono specjalną stelę, poświęconą zmarłym i poległym pracownikom pobliskiej fabryki. W międzyczasie postępowały prace remontowe, mające przygotować cerkiew do kolejnej wielkiej uroczystości, Święta Trójcy Świętej. Budynek i tereny przyległe zostały przekazane reaktywowanej parafii tuż przed świętem Przemienienia Pańskiego, które według kalendarza gregoriańskiego przypada 19 sierpnia. Specjalna komisja techniczna wydała też opinię, że pęknięcie w centralnej części obiektu (przy pozostałościach dawnej kopuły) nie grozi zawaleniem, co pozwoli tym samym na sprawowanie regularnych nabożeństw liturgicznych. Prace remontowe postępowały przy finansowym wsparciu wiernych, a także poprzez datki lokalnych przedsiębiorstw. Wymieniono posadzki, odrestaurowano ściany, odbudowano zniszczoną kopułę i dzwonnicę, przyłączono obiekt do sieci grzewczej i kanalizacyjnej. W latach 1997–1998 zakupiono ikonostasy do odnowionych kaplic (także dzięki ofiarności sponsorów, w tym jekaterynburskiego oddziału Łukoilu). Utworzono także chór cerkiewny, szkołę niedzielną dla dzieci i dorosłych, a także parafialną bibliotekę. Do 2001 ukończono większość prac remontowych, zarówno we wnętrzach cerkwi jak i na zewnątrz. 6 stycznia 2012 poświęcono nowy, największy jak dotąd, dzwon cerkiewny. Został on odlany w Kamieńsku Uralskim.
Cerkiew Przemienienia Pańskiego obecnie.
Świątynia położona jest na terenie tzw. Uktusa, który wchodzi w skład rejonu czkałowskiego. Charakterystycznym elementem znajdującym się nieopodal cerkwi Przemienienia Pańskiego w Jekaterynburgu jest komin jednego z pobliskich zakładów przemysłowych, który sprawia wrażenie bycia integralną częścią obiektu. W cerkwi znajdują się trzy relikwiarze (raki) z różnymi relikwiami prawosławnych świętych. Pierwsza raka zawiera relikwie m.in. świętych Mitrofana z Woroneża, Tichona Zadońskiego, Włodzimierza, Hioba Poczajowskiego, Innocenty, Filareta i Mikołaja Swiatoszy. Druga zawiera relikwie m.in. świętych Germana Sołowieckiego, Teodozjusza Czernihowskiego i Kukszy Odeskiego. W trzeciej znajdują się natomiast relikwie świętych z Starców Optyńskich, Izaaka I, Ambrożego, Mojżesza, Nektariusza i Antoniego. Szczególnym kultem wierni otaczają Ikonę Bogurodzicy „Pantanassa” (ros. i cs. Wsiecaryca; pol. Królowa Wszystkiego). Oprócz niej w cerkwi znajdują się też ikony wspomnianych Starców Optyńskich, Matrony Moskiewskiej, Ukrzyżowania Chrystusa i Rzezi Dzieci Betlejemskich. 
W cerkwi organizowane są specjalne modlitwy w intencji nienarodzonych dzieci oraz kobiet, które poddały się aborcji. Z błogosławieństwa arcybiskupa jekaterynburskiego Wincentego przy cerkwi postanowiono wznieść kaplicę dedykowaną świętym-męczennikom Dzieciom Betlejemskim. W zamyśle twórców ma ona być miejscem modlitwy i pokuty, a parafia udzielać będzie pomocy kobietom znajdującym się w trudnych sytuacjach życiowych. Budowa rozpoczęła się w 2011 i trwała około osiemnastu miesięcy. 21 lipca 2011 poświęcono teren i wmurowano kamień węgielny. 27 października 2012 metropolita jekaterynburski Cyryl pobłogosławił krzyże i kopułę przyszłej kaplicy. 12 stycznia 2013 dokonał on jej uroczystej konsekracji.
Parafia skupia się także na działalności charytatywnej, udzielana jest pomoc dla najuboższych i potrzebujących, na ten cel organizowane są zbiórki pieniędzy oraz specjalne aukcje dobroczynne. Parafia zapewnia także wsparcie rodzinom wielodzietnym oraz bezdomnym. Przy cerkwi działa szkoła niedzielna dla dzieci i dorosłych, w której cykl nauczania trwa trzy lata. W 1995 roku uruchomiona została biblioteka parafialna. Początkowo dysponowała ona około 500 woluminami o tematyce religijnej, by po 2010 liczba ta sięgnęła ok. 14 000 pozycji. Codziennie odbywa się Boska Liturgia, wiernym udzielane są też wszystkie dostępne dla nich sakramenty. 
21 maja 2012 świętowano trzechsetną rocznicę powstania pierwszej świątyni na terenie dzisiejszej cerkwi. W uroczystościach wzięli udział metropolita Cyryl, a także hierarchowie Kościoła Prawosławnego z eparchii jekaterynburskiej. W święto Przemienienia Pańskiego cerkiew jest chętnie odwiedzana przez wiernych. Mimo że jest w stanie pomieścić kilkaset osób, to tego dnia wierni nie mieszcząc się w jej wnętrzach, zmuszeni są do uczestnictwa w nabożeństwach na placu przed cerkwią. 19 sierpnia 2012, w dzień obchodów tego święta, Boskiej Liturgii przewodniczył metropolita jekaterynburski Cyryl. Cerkiew Przemienienia Pańskiego w Jekaterynburgu jest jednym z najchętniej odwiedzanych obiektów sakralnych w mieście. W niedziele i święta w nabożeństwach liturgicznych bierze udział prawie tysiąc wiernych.

</doc>
<doc id="2865884" url="https://pl.wikipedia.org/wiki?curid=2865884" title="Kazimierz Trafas">
Kazimierz Trafas

Kazimierz Trafas (ur. 5 lutego 1939 we Lwowie, zm. 3 listopada 2004 w Krakowie) – polski geograf i kartograf.
Urodzony we Lwowie, czasy okupacji spędził w Krakowie i Brwinowie, po wojnie mieszkał w Lesznie. W 1956 rozpoczął studia na Wydziale Geodezji Górniczej Akademii Górniczo-Hutniczej, rok później przeniósł się jednak na kierunek geografii Wydziału Biologii i Nauk o Ziemi Uniwersytetu Jagiellońskiego. Po wyborze specjalności kartograficznej kontynuował studia w Instytucie Geografii Uniwersytetu Warszawskiego i ukończył je w 1963.
Pracował w Instytucie Geografii Polskiej Akademii Nauk, specjalizując się w interpretacji zdjęć lotniczych. W 1966 objął stanowisko asystenta w Katedrze Geografii Fizycznej Instytutu Geografii UJ, następnie w Zakładzie Geomorfologii, a od 1979 – w Zakładzie Kartografii i Teledetekcji. Utworzył tu pracownię fotointerpretacji, prowadził badania nad zmianami środowiska geograficznego, w tym szczegółowe badania zmian koryta Wisły między Krakowem a ujściem Raby w ciągu 200 lat na podstawie obrazów lotniczych i archiwalnych materiałów kartograficznych. W 1974 na podstawie rozprawy "Zmiany biegu koryta Wisły na wschód od Krakowa w świetle map archiwalnych i fotointerpretacji" uzyskał stopień doktora. W późniejszym okresie badania zmiany w dolinie Wisły prowadził też w odniesieniu do osadnictwa i sieci dróg.
Zajmował się też opracowywaniem, redakcją i przygotowaniem do druku atlasów regionalnych Polski południowej: "Atlasu miejskiego województwa krakowskiego", "Atlasu województwa bielskiego" i "Atlasu województwa tarnowskiego". Ich wydanie, z przedstawieniem nowych zagadnień, zastosowaniem skali 1:300 000 i nowatorskich rozwiązań metodycznych uznawane jest za powstanie "krakowskiej szkoły kartograficznej"; zapoczątkowało ono nową serię polskich atlasów regionalnych. Kazimierz Trafas był też inicjatorem wydania i redaktorem atlasów tematycznych: "Atlasu Tatrzańskiego Parku Narodowego" – pierwszego w Polsce i jednego z pierwszych w świecie atlasów obszarów chronionych, oraz "Atlasu miasta Krakowa", który był pierwszym pełnym atlasem polskiego miasta, porównywanym z klasycznymi atlasami Monachium, Paryża i Londynu.
Kazimierz Trafas prowadził badania z zakresu teledetekcji i interpretacji obrazów lotniczych, wykorzystania najnowszych technik teledetekcyjnych w analizie terenu i identyfikacji obiektów i zjawisk – m.in. analizach obrazu upraw w celu weryfikacji spisu rolnego w 1978, zasięgu dymów przemysłowych w aglomeracji śląskiej. Uczestniczył w międzynarodowym eksperymencie "TELEFOTO". Udokumentował fakt znacznie większego wpływu zanieczyszczeń emitowanych przez hutę aluminium i elektrownię w Skawinie niż Huty im. Lenina na stan sanitarny powietrza atmosferycznego w Krakowie, co przyczyniło się do likwidacji uciążliwości.
Był autorem znaków kartograficznych i rozwiązań metodycznych do map sozologicznych, założeń kartograficznych do sześcioarkuszowej "Przeglądowej mapy geomorfologicznej Polski w skali 1:500 000", uznawanej za jedną z najlepszych tego rodzaju w Europie. Wspólnie z hydrologami opracował założenia i projekt "Hydrologicznej mapy świata w skali 1:2 500 000" na przykładzie Polski, który zaprezentowano na kongresie Międzynarodowej Unii Geograficznej w Moskwie.
W latach 1990-2003 pracował równolegle w Urzędzie Miasta Krakowa jako dyrektor Wydziału Strategii i Rozwoju, Pełnomocnik Prezydenta m. Krakowa ds. Reformy Samorządowej oraz główny specjalista w krakowskim Biurze Regionalnym Rządowego Centrum Studiów Strategicznych; odpowiadał za planowanie strategiczne miasta i inwestycje miejskie, a także za reformę samorządową. Kierowany przez niego zespół opracował projekt podziału Krakowa na 18 dzielnic, przyjęty w 1991. Współtworzył System Analiz Samorządowych, był jednym z inicjatorów utworzenia systemu informacji przestrzennej dla miasta i województwa, autorem koncepcji "Komputerowego atlas województwa krakowskiego". Zajmował się też rewitalizacją starych dzielnic miasta, współtworzył "Plan działań na rzecz rewitalizacji Kazimierza". Prowadził badania nad układem dwubiegunowym Kraków-Katowice, wraz z zespołem urbanistów opracował projekt Krakowskiego Zespołu Metropolitalnego, uczestniczył w pracach międzynarodowego zespołu przygotowującego "Atlas metropolii europejskich", dla którego przygotował część dotyczącą Krakowa - jedynego zaprezentowanego w nim polskiego miasta.
W 2002 Kazimierz Trafas otrzymał stanowisko profesora nadzwyczajnego. Prowadził zajęcia dydaktyczne z zakresu kartografii, topografii, fotointerpretacji i teledetekcji na UJ, Akademii Pedagogicznej, Politechnice Krakowskiej i Uniwersytecie Warszawskim. Był promotorem 2 prac doktorskich i 16 magisterskich, autorem ponad 190 opublikowanych prac, w tym 94 map i 5 atlasów, licznych opracowań kompilacyjnych, przeglądowych, popularnonaukowych, recenzji i sprawozdań, map załącznikowych i haseł encyklopedycznych.
Był członkiem Polskiego Towarzystwa Geograficznego, sekretarzem jego Oddziału Krakowskiego i przewodniczącym Komisji Kartograficznej, prezesem Oddziału Krakowskiego Polskiego Towarzystwa Przyjaciół Nauk o Ziemi, członkiem licznych sekcji i komisji Polskiej Akademii Nauk: Sekcji Kartografii w Komitecie Geodezji, Sekcji Badań Miejskich Komitetu Zagospodarowania Przestrzennego, Komisji Teledetekcji w Komitecie Badań Kosmicznych, Komisji Geoinformatyki, Komisji Nauk Geograficznych przy Oddziale PAN w Krakowie, członkiem Stowarzyszenia Kartografów Polskich, Państwowej Rady Geodezyjno-Kartograficznej, członkiem korespondentem w Komisji Atlasów Regionalnych przy Międzynarodowej Asocjacji Kartograficznej i Komitetu Narodowego MAK. Był też członkiem komitetów redakcyjnych czasopism „Polski Przegląd Kartograficzny” i „Fotointerpretacja w Geografii – Teledetekcja Środowiska”.
Odznaczony Złotym Krzyżem Zasługi, Złotą Odznaką Polskiego Towarzystwa Geograficznego, odznaką za zasługi Polskiego Towarzystwa Przyjaciół Nauk o Ziemi, złotą i srebrną odznaką „Za zasługi w dziedzinie geodezji i kartografii”, Za Zasługi dla Ziemi Krakowskiej, Medalem Miasta Kazimierza, Srebrnym Medalem "Kraków 2000".
Pochowany na Cmentarzu Rakowickim w Krakowie (kwatera XLVI).

</doc>
<doc id="2865885" url="https://pl.wikipedia.org/wiki?curid=2865885" title="Dana Air">
Dana Air

Dana Air − nigeryjska linia lotnicza z siedzibą w Ikeja. Głównym węzłem jest port lotniczy Lagos. Linia obsługuje połączenie krajowe między Lagos i Abudża, w przeszłości także do Port Harcourt, Calabar, Kano, i Uyo. Linia posiada cztery McDonnell Douglas MD-83, w wieku 21-22 lat, z czego tylko jeden jest wykorzystywany.
3 czerwca 2012 z niewyjaśnionych przyczyn rozbił się MD-83 (5N-RAM) lot 992 z Abudża do Lagos ze 153 osobami na pokładzie. Samolot wleciał w budynek na przedmieściach Lagos, zabijając wszystkich na pokładzie i sześć osób na ziemi, przed katastrofą MD-83 zgłosił problemy z silnikiem. Po wypadku linii zawieszono pozwolenie na działalność, licencję przywrócono we wrześniu 2012 roku.
W lipcu 2022 r. nigeryjskie władze zawiesiły zarówno licencję, jak i certyfikat linii lotniczej po tym, jak uznano, że nie jest w stanie utrzymać działalności.
Samoloty.
"Stan na Czerwiec 2014 roku."

</doc>
<doc id="2865886" url="https://pl.wikipedia.org/wiki?curid=2865886" title="Romet Traper">
Romet Traper

Romet Traper – niewielki rower firmy Romet produkowany od lat 70. do 90. w Bydgoszczy.
Model Traper jest niewielkim rowerem uniwersalnym osadzonym na kołach 24". W zasadzie jest to Romet Jubilat z inną główną rurą ramową. W Traperze jest ona gruba, całkowicie prosta, nieskładana, osadzona pod niewielkim kątem prostopadle do rury podsiodłowej i główki ramy. Traper był nieznacznie dłuższy od Jubilata.
Traper był produkowany w dwóch wersjach. Traper "bez dwójki", od Trapera 2 różnił się przede wszystkim:
Rower wyposażony był m.in. w tylny hamulec Torpedo (w piaście), przedni hamulec - szczękowy i chromowany dzwonek. 
Gotowy do jazdy ważył 16 kg.

</doc>
<doc id="2865887" url="https://pl.wikipedia.org/wiki?curid=2865887" title="Martin Baran">
Martin Baran

Martin Baran (ur. 3 stycznia 1988 w Preszowie) − słowacki piłkarz występujący na pozycji obrońcy w klubie FK Železiarne Podbrezová.
Kariera klubowa.
Baran jest wychowankiem Tatrana Preszów. Występował w jego barwach w latach 2006−2009, z krótkim okresem wypożyczenia do LAFC Lučenec. Następnie przeszedł do Kasımpaşy, w której rozegrał sześć meczów w tureckiej Süper Lig. W 2010 roku Słowak postanowił powrócić do Preszowa. Na początku 2012 roku został zawodnikiem Polonii Bytom, występując dla niej w 29 spotkaniach. 31 stycznia 2013 roku podpisał kontrakt z Polonią Warszawa.
9 lipca 2013 roku wstąpił w szeregi Jagiellonii Białystok, której z przerwą na wypożyczenie do I-ligowych Wigier Suwałki był zawodnikiem do 2016 roku.
W lipcu 2016 roku Baran podpisał roczny kontrakt ze spadkowiczem z Ekstraklasy Podbeskidziem. Następnie grał w Odrze Opole, a w 2018 przeszedł do FK Železiarne Podbrezová. Od rundy wiosennej sezonu 2018/2019 występuje w 3 ligowym Podhalu Nowy Targ. 
Reprezentacja.
Baran rozegrał osiem meczów w reprezentacji Słowacji U-21 w latach 2009−2010.

</doc>
<doc id="2865888" url="https://pl.wikipedia.org/wiki?curid=2865888" title="Wiyot">
Wiyot

Wiyot – plemię indiańskie zamieszkujące północną Kalifornię. Ich język umarł w 1962 roku wraz ze śmiercią Delly Prince. W 2000 roku pochodzenie Wiyot zadeklarowało 450 osób.
Plemię zawsze było niewielkie i słynęło z gościnności i przyjaźni. Wiyot żyli w zgodzie z białymi osadnikami do czasów wydobycia złota w Kalifornii. 26 lutego 1860 osadnicy zamordowali ponad stu tubylców. W tymże roku zabójca Hank Larrabee podczas religijnej ceremonii zaatakował kobiety i dzieci z plemienia, podczas gdy mężczyźni uciekli. Zabił on wszystkie kobiety i dzieci z wyjątkiem jednego. Od tamtej pory plemię zaczęło wymierać.

</doc>
<doc id="2865894" url="https://pl.wikipedia.org/wiki?curid=2865894" title="South Cove">
South Cove

South Cove – wieś i civil parish w Anglii, w Suffolk, w dystrykcie East Suffolk. W 2001 civil parish liczyła 22 mieszkańców. South Cove jest wspomniana w Domesday Book (1086) jako "Cova". W civil parish znajdują się 4 zabytkowe budynki.

</doc>
<doc id="2865896" url="https://pl.wikipedia.org/wiki?curid=2865896" title="Petroleuciscus">
Petroleuciscus

Petroleuciscus – rodzaj ryb z rodziny karpiowatych (Cyprinidae).
Występowanie.
Wody słodkie i słonawe zlewiska Morza Egejskiego, Czarnego, Azowskiego i Marmara.
Klasyfikacja.
Gatunki zaliczane do tego rodzaju:
Gatunkiem typowym jest "Squalius borysthenicus" ("P. borysthenicus").

</doc>
<doc id="2865898" url="https://pl.wikipedia.org/wiki?curid=2865898" title="Lista polskich miast">
Lista polskich miast



</doc>
<doc id="2865900" url="https://pl.wikipedia.org/wiki?curid=2865900" title="Lambourne">
Lambourne

Lambourne – wieś i civil parish w Anglii, w Esseksie, w dystrykcie Epping Forest. W 2001 civil parish liczyła 1828 mieszkańców. Lambourne jest wspomniana w Domesday Book (1086) jako "Lamburna". W civil parish znajduje się 26 zabytkowych budynków.

</doc>
<doc id="2865901" url="https://pl.wikipedia.org/wiki?curid=2865901" title="Dobra praktyka kliniczna">
Dobra praktyka kliniczna

Dobra praktyka kliniczna, DPK, GCP (od ang. "good clinical practice") – międzynarodowe standardy etyczne i naukowe dotyczące planowania, prowadzenia, dokumentowania i ogłaszania wyników prowadzonych z udziałem ludzi badań klinicznych, opracowane przez Międzynarodową Konferencję ds. Harmonizacji (ICH). Postępowanie zgodnie z tym standardem stanowi gwarancję wiarygodności i dokładności uzyskanych danych oraz raportowanych wyników, a także przestrzegania praw osób uczestniczących w badaniu.
Dodatkowym celem dobrej praktyki klinicznej jest dokonanie rozdziału i określenia odpowiedzialności podmiotów zaangażowanych w badanie kliniczne, a mianowicie:
Standardy dobrej praktyki klinicznej opracowano celem określenia jednolitych zasad prowadzenia badań klinicznych w krajach Unii Europejskiej, Japonii i Stanach Zjednoczonych, umożliwiających wzajemne uznanie uzyskanych danych przez odnośne władze w tych krajach. W prawie europejskim warunki prowadzenia badań klinicznych nad produktami farmaceutycznymi zostały uregulowane w dyrektywie 2001/20/WE i odnoszą się do wszystkich badań klinicznych, w tym dotyczących dostępności biologicznej i równoważności biologicznej, z wyłączeniem badań nieinterwencyjnych. W Polsce określa je rozporządzenie Ministra Zdrowia z dnia 2 maja 2012 roku w sprawie dobrej praktyki klinicznej (). 
Historia powstania.
Historia powstania dobrej praktyki klinicznej jest nierozerwalnie związana z Międzynarodową Konferencją Harmonizacji Dobrej Praktyki Klinicznej. Pierwsze na świecie działania mające na celu harmonizację przepisów prawa na szczeblu międzynarodowym podjęła w latach osiemdziesiątych wspólnota europejska, tworząc podstawy wspólnego rynku leków. Odniesiony w Europie sukces udowodnił, iż harmonizacja zasad jest możliwa. Równolegle prowadzono rozmowy i konsultacje pomiędzy krajami Europy Zachodniej, Stanami Zjednoczonymi i Japonią. W 1989 roku w Paryżu podczas Międzynarodowej Konferencji Organów Regulacyjnych Produktów Leczniczych Światowej Organizacji Zdrowia (ICDRA) przyjęto potrzebę planu działania. Kolejnym krokiem było rozpoczęcie wspólnych działań organów regulacyjnych i Międzynarodowej Federacji Stowarzyszeń Producentów Farmaceutycznych (IFPMA). Za moment narodzin dobrej praktyki klinicznej należy uznać spotkanie pod egidą Europejskiej Federacji Producentów Leków i ich Stowarzyszeń (EFPIA) w Brukseli. Przedstawiciele organów regulacyjnych i stowarzyszeń producentów leków z Europy, Japonii i Stanów Zjednoczonych spotkali się, aby przygotować międzynarodową konferencję na ten temat, jednakże ostatecznie uchwalono pierwsze spotkanie Komitetu Sterującego Międzynarodowej Konferencji Harmonizacji Dobrej Praktyki Klinicznej oraz podstawowe kierunki harmonizacji ustalono jako bezpieczeństwo, jakość i skuteczność. W trakcie prac Konferencji przyjęto pięciostopniowy proces przygotowywania regulacji dotyczących badań klinicznych, a wszystkie dokumenty podzielono na kluczowe obszary oznaczone symbolami Q ("quality" – wytyczne dotyczące zapewnienia jakości na wszystkich etapach procesu rozwoju i rejestracji leków), S ("safety" – wytyczne dotyczące badań przedklinicznych, E ("efficacy" – wytyczne dotyczące badań klinicznych) oraz M ("multidisciplinary" – wszystkie pozostałe wytyczne). Dokumenty zatwierdzone przez ICH zostały następnie wprowadzone do prawodawstwa biorących udział krajów. W dniu 10 czerwca 1996 roku przyjęto ujednolicony tekst zasad dobrej praktyki klinicznej pod tytułem "ICH Harmonized Tripartite Guideline for Good Clinical Pracitice" należącym do obszaru E. Zasady dobrej praktyki klinicznej zostały przyjęte w Stanach Zjednoczonych w dniu 9 maja 1997 roku, a w Unii Europejskiej w oku 1997 jako załącznik do obowiązującej już wcześniej dyrektywy 75/318/EEC. W listopadzie 2016 roku dokonano aktualizacji i udostępniono Integrated Addendum do ICH-GCP E6 (R2) tekst finalny. 
Zasady.
W rozporządzeniu Ministra Zdrowia z dnia 2 maja 2012 r. ustalono w §3, iż badanie kliniczne musi być: 
Zgodnie z ICH GCP zasady dobrej praktyki klinicznej są następujące: 
Nadzór nad przestrzeganiem zasad.
Nadzór nad prowadzeniem badania klinicznego i jednocześnie nad przestrzeganiem zasad dobrej praktyki klinicznej jest kompleksowy i angażuje wszystkie podmioty zaangażowane w badanie kliniczne, to jest głównego badacza z całym zespołem, sponsora badania, komisję bioetyczną i organy regulacyjne. W pierwszym rzędzie czuwa zespół badania w ośrodku badawczym. Bieżąca kontrolą zajmują się monitorzy badań klinicznych będący pracownikami organizacji prowadzącej badanie kliniczne na zlecenie lub bezpośrednio sponsora i obejmuje on wszystkie ośrodki i wszystkich badaczy. Kolejnym poziomem kontroli jest audyt ośrodka badań klinicznych, który może być prowadzony na zlecenie organizacji prowadzącej badanie kliniczne na zlecenie lub bezpośrednio sponsora i może być zarówno wewnętrzny jak zewnętrzny. Najwyższym szczeblem kontroli są inspekcje prowadzone przez organy regulacyjne. Audyty obejmują tylko część ośrodków i kontrolowana jest dokumentacja jedynie wybranych przez audytora pacjentów. Kryteria wyboru ośrodków do audytów i inspekcji są niejawne, audytem i/lub inspekcją może być objęty każdy ośrodek i każde badanie. 
Organy regulacyjne uprawnione do inspekcji w Polsce:
Inspekcja Urzędu Rejestracji Produktów Leczniczych, Wyrobów Medycznych i Produktów Biobójczych może być przeprowadzona:

</doc>
<doc id="2865902" url="https://pl.wikipedia.org/wiki?curid=2865902" title="Telestes leucoides">
Telestes leucoides



</doc>
<doc id="2865903" url="https://pl.wikipedia.org/wiki?curid=2865903" title="Squalius borysthenicus">
Squalius borysthenicus



</doc>
<doc id="2865904" url="https://pl.wikipedia.org/wiki?curid=2865904" title="Leuciscus heterandrius">
Leuciscus heterandrius



</doc>
<doc id="2865905" url="https://pl.wikipedia.org/wiki?curid=2865905" title="Leuciscus borysthenicus heterandrius">
Leuciscus borysthenicus heterandrius



</doc>
<doc id="2865906" url="https://pl.wikipedia.org/wiki?curid=2865906" title="MAN Niepołomice">
MAN Niepołomice



</doc>
<doc id="2865908" url="https://pl.wikipedia.org/wiki?curid=2865908" title="Nędza (województwo opolskie)">
Nędza (województwo opolskie)

Nędza – osada (wybudowanie) w Polsce, położona w województwie opolskim, w powiecie oleskim, w gminie Gorzów Śląski.

</doc>
<doc id="2865909" url="https://pl.wikipedia.org/wiki?curid=2865909" title="Monk Soham">
Monk Soham

Monk Soham – wieś i civil parish w Anglii, w Suffolk, w dystrykcie Mid Suffolk. W 2001 civil parish liczyła 160 mieszkańców. W civil parish znajduje się 20 zabytkowych budynków.

</doc>
<doc id="2865911" url="https://pl.wikipedia.org/wiki?curid=2865911" title="Mistrzostwa Europy w Piłce Nożnej 2020">
Mistrzostwa Europy w Piłce Nożnej 2020

Mistrzostwa Europy w Piłce Nożnej 2020, oficjalnie UEFA Euro 2020 – 16. edycja mistrzostw Europy w piłce nożnej mężczyzn. Turniej rozpoczął się 11 czerwca i trwał do 11 lipca 2021 w 11 miastach-gospodarzach i w 10 państwach.
Pierwotnie turniej zaplanowany był w dniach od 12 czerwca 2020 do 12 lipca 2020, w 12 miastach-gospodarzach i w 11 państwach, jednak 17 marca 2020 UEFA podjęła decyzję o przeniesieniu imprezy na rok 2021 w związku z pandemią COVID-19, a 23 kwietnia 2020 podała informację o utrzymaniu obecnej nazwy mistrzostw. 23 kwietnia 2021 ograniczono turniej do 11 miast-gospodarzy w 10 państwach. Status organizatora mistrzostw utraciła Irlandia z Dublinem, z kolei w Hiszpanii – Sewilla zastąpiła zgłoszone wcześniej Bilbao.
Tytułu broniła reprezentacja Portugalii, ale została wyeliminowana w 1/8 finału przez Belgię. Po raz pierwszy podczas turnieju używano systemu wideoweryfikacji VAR. Dodatkowo w wyniku zmian wprowadzonych w 2020 przez IFAB na prośbę federacji piłkarskich FIFA i UEFA podczas oficjalnych spotkań reprezentacji narodowych, w trakcie meczu każda drużyna mogła dokonać pięciu zmian zawodników, maksymalnie w ciągu trzech przeznaczonych na to dla każdej z nich przerw. To pierwszy w historii turniej międzynarodowy z takimi zasadami.
W finale 11 lipca 2021 na Wembley Włochy pokonały Anglię 3:2 w serii rzutów karnych po remisie 1:1. Był to drugi tytuł kraju.
Procedura wyboru miast-gospodarzy.
25 stycznia 2013 Komitet Wykonawczy UEFA podjął decyzję o zorganizowaniu Euro 2020 w 12 miastach w 12 różnych państwach-gospodarzach. Kandydatury były przyjmowane od kwietnia do września 2013 r. We wrześniu 2014 r. zostali wybrani ostateczni gospodarze mistrzostw. W eliminacjach do Euro wzięły udział reprezentacje wszystkich członków UEFA włącznie z gospodarzami turnieju finałowego. Polska zrezygnowała z organizacji turnieju.
Ostatecznie mistrzostwa zostały zorganizowane w 11 miastach w 10 państwach.
23 kwietnia 2021 UEFA zdecydowała o przeniesieniu 4 meczów z Bilbao do Sewilli oraz 4 pojedynków z Dublina – 3 do Petersburga (spotkania grupowe) i 1 do Londynu (mecz 1/8 finału).
Kandydatury.
Zaakceptowani kandydaci.
Kandydaci, którzy mieli zorganizować Euro, ale zostali zastąpieni przez innych kandydatów
Miasta gospodarze.
Pierwotnie UEFA wybrała 13 miast-gospodarzy Mistrzostw Europy 2020. 7 grudnia 2017 podjęto decyzję o odebraniu prawa organizacji Brukseli, która nie była w stanie zagwarantować, że zgłoszony do organizacji obiekt – Eurostadium powstanie w terminie. 23 kwietnia 2021 status gospodarza utraciły Dublin oraz Bilbao, które nie były w stanie zapewnić wpuszczenia kibiców na trybuny stadionów, zaś do grona miast-organizatorów dołączyła Sewilla.
Wpływ pandemii COVID-19 na organizację.
Początek pandemii i przełożenie mistrzostw na 2021.
Na początku 2020 pandemia COVID-19 w Europie wywołała obawy dotyczące jej potencjalnego wpływu na graczy, personel i kibiców przybywających na mecze w dwunastu miastach-gospodarzach turnieju. Na Kongresie UEFA na początku marca prezydent UEFA Słoweniec Aleksander Čeferin ogłosił, że organizacja jest przekonana, że sytuacja może zostać rozwiązana, podczas gdy sekretarz generalny Theodore Theodoridis stwierdził, że UEFA utrzymuje kontakt ze Światową Organizacją Zdrowia i rządami krajów w sprawie koronawirusa. Do 13 marca 2020 nadchodzące mecze rozgrywek UEFA zostały przełożone, a główne ligi europejskie zostały zawieszone, w tym Bundesliga, La Liga, Ligue 1, Premier League i Serie A.
17 marca UEFA zorganizowała wideokonferencję z przedstawicielami 55 stowarzyszeń członkowskich, przedstawicielem FIFPro oraz zarządami Europejskiego Stowarzyszenia Klubów i EPFL, aby omówić wpływ COVID-19 na przebieg rozgrywek krajowych i europejskich, w tym Euro 2020. Na spotkaniu UEFA ogłosiła, że turniej zostanie przełożony na kolejny rok, proponując, aby odbył się od 11 czerwca do 11 lipca 2021 roku. Następnego dnia Biuro Rady FIFA zatwierdziło zmianę daty w kalendarzu meczów międzynarodowych FIFA.
23 kwietnia 2020 UEFA potwierdziła, że oficjalną nazwą rozgrywek pozostanie "UEFA Euro 2020".
Plany obecności widzów i zmiany miejsca organizacji.
W maju 2020 Čeferin ogłosił, że turniej ma odbyć się w dwunastu wybranych miastach-gospodarzach. Nie wykluczył jednak możliwości zmniejszenia liczby miast, gdyż trzech gospodarzy było niepewnych, czy mecze mogą się odbyć w nowym harmonogramie. Podczas spotkania 17 czerwca 2020 UEFA potwierdziła, że wszystkie dwanaście pierwotnych gospodarzy pozostanie gospodarzami turnieju w 2021 roku i zatwierdziła zmieniony harmonogram meczów.
Jednak w październiku 2020 prezes UEFA stwierdził, że nadal jest możliwe, aby turniej mógł zostać rozegrany w mniej niż planowanych dwunastu krajach-gospodarzach. W następnym miesiącu UEFA oświadczyła, że zamierza zorganizować Euro 2020 w formacie i miejscach potwierdzonych na początku tego roku i ściśle współpracuje ze wszystkimi miastami-gospodarzami nad przygotowaniami. Ogłoszono również, że każdy gospodarz dyskutował z UEFA i lokalnymi władzami ds. zdrowia na temat tego, czy obiekt może organizować mecze na pełnych obrotach, między 100% a 50% pojemności, 33% pojemności lub bez obecności widzów. Ograniczenia mogą również dotyczyć tylko miejscowych widzów, którzy mogą być dopuszczeni na mecze. Ostateczna decyzja co do tego, który scenariusz zostanie zastosowany indywidualnie w każdym miejscu, miała pierwotnie zostać podjęta 5 marca 2021 roku.
W październiku 2020 ogłoszono, że mecze UEFA zostaną zawieszone do odwołania w Armenii i Azerbejdżanie z powodu wojny w Górskim Karabachu. Nie wpłynęło to jednak na planowanie meczów Euro 2020 w Baku. Ograniczenie zostało zniesione w grudniu 2020 w wyniku porozumienia o zawieszeniu broni między krajami.
27 stycznia 2021 UEFA potwierdziła, że turniej odbędzie się w dwunastu miastach. Termin na przedstawienie przez gospodarzy planów dotyczących pojemności obiektów został przesunięty na 7 kwietnia 2021, a ostateczna decyzja w sprawie miast gospodarzy i widzów miała zostać ostatecznie podjęta przez Komitet Wykonawczy UEFA 19 kwietnia 2021.
23 kwietnia UEFA ogłosiła, że Sewilla zastąpi Bilbao jako gospodarza turnieju, a mecze, które oryginalnie odbyć miały się w Dublinie zostaną przeniesione do Petersburga i Londynu. Z powodu pandemii COVID-19 w Irlandii, Irlandzki Związek Piłki Nożnej nie był w stanie uzyskać gwarancji od rządu Irlandii i Rady Miasta Dublina, aby wpuścić widzów na stadion. Tymczasem Królewski Hiszpański Związek Piłki Nożnej (RFEF) powiedział, że warunki sanitarne nałożone przez rząd baskijski na organizację meczów w Bilbao są „niemożliwe do spełnienia”, a zatem nie pozwalają na obecność widzów. Po usunięciu ze stanowiska gospodarzy Rada Miasta Bilbao stwierdziła, że pociąga UEFA i RFEF do „bezpośredniej odpowiedzialności za to, że nie organizujemy tego wydarzenia sportowego i za jednostronne anulowanie naszych stosunków umownych” i zagroziła postępowaniem sądowym o rekompensatę finansową.
Lokalizacja półfinałów i finału.
Organizacja półfinału i finału przez Stadion Wembley była zagrożona z powodu ograniczeń kwarantanny w Wielkiej Brytanii, którym będą podlegać kibice. Za alternatywne miejsce organizacji uznano Puskás Aréna w Budapeszcie, ponieważ Węgry nie miałyby ograniczeń wjazdowych na podróże w obrębie strefy Schengen i mogłyby gościć mecze w pełnej pojemności. Rzecznik Węgierskiego Związku Piłki Nożnej powiedział, że Węgry są „gotowe do organizacji każdego wydarzenia piłkarskiego na wysokim poziomie”. UEFA ogłosiła jednak, że Wembley może być gospodarzem finału, ponieważ organizacja i rząd Wielkiej Brytanii omówili zwolnienia z kwarantanny, ale nie wykluczuła zmiany miejsca organizacji. 22 czerwca 2021 premier Włoch, Mario Draghi, powiedział, że finał powinien się odbyć w Rzymie ze względu na rosnącą liczbę przypadków COVID-19 w Wielkiej Brytanii. W następnym tygodniu ogłoszono, że urzędnicy i dyrektorzy podróżujący na mecze nie będą musieli izolować się, chociaż będą podlegać ograniczeniom i będą musieli pozostać w „piłkarskich bańkach”.
Specjalne zasady związane z pandemią COVID-19.
4 maja 2021 Komitet Wykonawczy UEFA zatwierdził specjalne zasady turnieju finałowego z powodu pandemii COVID-19 w Europie:
Logo i symbole.
Logo.
Oficjalne logo zostało odsłonięte 21 września 2016 podczas ceremonii w Ratuszu w Londynie. Logo przedstawia trofeum Euro otoczone kibicami świętującymi na moście, który według UEFA reprezentuje sposób, w jaki piłka nożna łączy i jednoczy ludzi.
Każde indywidualne miasto-gospodarz posiada również swoje własne logo. Prostokątne logotypy zawierają na górze napis „UEFA EURO 2020”, na dole nazwę miasta nad napisem „HOST CITY” ("miasto-gospodarz"), główne logo turnieju po lewej i lokalny most po prawej. Każde logo istnieje w wersji angielskiej, wraz z odmianami w języku lokalnym. Loga były prezentowane od września 2016 do stycznia 2017.
Piosenka.
Oficjalną piosenką turnieju została piosenka „We Are The People”, którą wykonali muzycy Bono i The Edge z irlandzkiej grupy U2 oraz holenderski DJ i producent muzyczny Martin Garrix.
Maskotka.
Oficjalna maskotka turnieju, Skillzy, została odsłonięta 24 marca 2019 roku, przed meczem eliminacyjnym Grupy C: Holandia–Niemcy, rozgrywanym na stadionie Johan Cruijff Arena w Amsterdamie. Postać inspirowana jest freestyle footballem i street footballem. Guy-Laurent Epstein, dyrektor marketingu UEFA Events SA powiedział, że projektem Skillzy organizacja chce "„odejść od tradycyjnej maskotki, którą widzieliśmy na poprzednich UEFA EURO, aby stworzyć symbol, który będzie w stanie ściślej współdziałać z fanami piłki nożnej na całym kontynencie. Ważne jest, aby UEFA zwróciła się do fanów piłki nożnej w każdym wieku i stworzyła maskotkę, która faktycznie jest w stanie fizycznie zagrać w grę, którą wszyscy kochamy”". 
Piłka.
6 listopada 2019 roku UEFA 
przedstawiła oficjalną piłkę mistrzostw, którą została Uniforia. Nazwa to połączenie słów "unity" (jedność) i "euphoria" (euforia). Na piłce znajdują się czarne paski biegnące przez piłkę, symbolizujące zacieranie się granic i przekraczanie granic jako odzwierciedlenie nowego, transkontynentalnego formatu. Szerokie linie przeplatają się z błyskami niebieskich, neonowych i różowych pasków, reprezentujących różnorodność turnieju i połączenie różnych kultur.
Sędziowie.
21 kwietnia 2021 roku Komitet Sędziowski UEFA przedstawił listę 19 zespołów sędziowskich, które poprowadzą mecze podczas Mistrzostw Europy. Listę 18 zespołów z Europy uzupełnił zespół argentyński z sędzią głównym Fernando Rapallini, w ramach wymiany sędziów między UEFA a CONMEBOL.
Eliminacje.
Eliminacje do Euro 2020 odbywały się od marca 2019 r. do marca 2020 r. Wzięło w nich udział 55 reprezentacji narodowych, walczących o 20 miejsc w turnieju. 4 miejsca zostały przydzielone najlepszym niezakwalifikowanym drużynom z każdej dywizji Ligi Narodów UEFA. Kraje, w których znajdują się miasta gospodarze, nie zostały zakwalifikowane automatycznie. Losowanie grup eliminacji odbyło się 2 grudnia 2018 w Dublinie. Lista grup eliminacyjnych:
Procedura losowania grup eliminacyjnych.
W pierwszej fazie eliminacji, która była rozgrywana od marca 2019 roku, 55 reprezentacji podzielonych zostało na 10 grup (5 pięciozespołowych i 5 sześciozespołowych). Rozstawienie drużyn przed losowaniem zostało przydzielone na podstawie wyników uzyskanych w trakcie rozgrywek Ligi Narodów, które odbyły się na przełomie 2018 i 2019 roku. Finaliści Ligi Narodów 2018/2019 (czterej zwycięzcy grup w lidze A) zostali przydzieleni do grup pięciozespołowych, ze względu na konieczność rozegrania przez nie dodatkowych meczów w ramach turnieju finałowego Ligi Narodów 2018/2019 w marcu 2019 roku. Bezpośredni awans do Mistrzostw Europy uzyskają po dwie najlepsze drużyny z każdej z grup. To daje jednak tylko 20 reprezentacji spośród 24, które pojadą na turniej finałowy. Pozostałe cztery reprezentacje zostaną wyznaczone na podstawie wyników w fazie play-off, do której będzie można zakwalifikować się poprzez rozgrywki Ligi Narodów 2018.
W fazie play-off uprawnieni do występu będą zwycięzcy każdej z czterech grup w każdej z lig A, B, C, D. Jeżeli zwycięzca danej grupy w którejkolwiek z lig zakwalifikuje się do Mistrzostw Europy podczas tradycyjnych eliminacji, prawo do udziału w fazie play-off przechodzi na kolejną drużynę w danej lidze wg rankingu Ligi Narodów. Założenie UEFA jest takie, aby o cztery wolne miejsca rozegrać cztery turnieje eliminacyjne, które rozgrywane będą metodą pucharową: mecz i rewanż półfinałowy oraz mecz finałowy. Tylko zwycięzca każdego z turniejów awansuje do Mistrzostw Europy 2020. Założono również, że w każdym z turniejów rywalizowałyby ze sobą drużyny z tej samej ligi, jednak jeżeli zdarzy się tak, że z którejś ligi mniej niż 4 zespoły będą uprawnione do udziału w fazie play-off (czyli gdy co najmniej 9 drużyn awansuje bezpośrednio do finałów ME), to turniej uzupełnią zespoły z najwyższym rankingiem Ligi Narodów UEFA, które nie wywalczyły awansu bezpośrednio z eliminacji, z zastrzeżeniem, że zwycięzcy grup w swoich ligach nie mogą mierzyć się w turnieju z zespołami z wyższej ligi. Losowanie fazy play-off odbędzie się 22 listopada 2019, a mecze rozegrane miałyby zostać w marcu 2020 roku.
Podział na koszyki.
20 reprezentacji zakwalifikowanych do Euro 2020 po fazie grupowej eliminacji, a także 4 nieznane w dniu losowania drużyny (zwycięzcy barażów rozgrywanych w marcu) zostało podzielonych na 4 koszyki, w każdym po 6 drużyn. Reprezentacje krajów, w których odbędą się mecze fazy grupowej, zostaną automatycznie dołączeni do grup, które będą rozgrywać mecze w tym państwie, tak, aby dana reprezentacja mogła być gospodarzem. Zgodnie z tym, Włochy zostaną dołączone do grupy A, Rosja oraz Dania do grupy B, Holandia do grupy C, Anglia do grupy D, Hiszpania do grupy E oraz Niemcy do grupy F. Podobnie zostaną dołączeni przyszli zwycięzcy barażów, w których wystąpią kraje-gospodarze. Pozostałe drużyny wyłoni losowanie.
Niedozwolone pary.
Z powodów politycznych UEFA ustanowiła pary drużyn, które są uważane za niedozwolone. Oprócz braku możliwości bycia wylosowanym do tej samej grupy, zespoły niebędące gospodarzami nie mogą trafić do grupy, w której gospodarzem jest
„kolidujący” kraj (nawet jeśli gospodarz się nie zakwalifikuje do turnieju). Niedozwolone pary są następujące:
Ponadto, pary takie jak Kosowo / Bośnia i Hercegowina oraz Kosowo / Serbia również zostały uznane za niedozwolone, ale wszystkie drużyny z tych par biorą udział w barażach i wszystkie trafią do koszyka nr 4.
Losowanie fazy grupowej.
Losowanie odbyło się 30 listopada 2019 o godzinie 18:00 w Bukareszcie.
Przebieg.
Pierwszy gol turnieju padł w 53. minucie meczu otwarcia Turcja – Włochy dla zespołu z Półwyspu Apenińskiego. Po zagraniu piłki w pole karne przez Domenico Berardiego, piłkę do własnej bramki skierował turecki obrońca, Merih Demiral. Spotkanie zakończyło się wynikiem 0:3.
12 czerwca 2021 podczas meczu Dania – Finlandia (0:1) w Grupie B, w 42. minucie spotkania duński pomocnik Christian Eriksen stracił przytomność i był reanimowany na murawie. Późniejsze doniesienia wskazywały, że piłkarz przebył atak serca. Został przewieziony do Rigshospitalet w Kopenhadze. Jego stan jest stabilny. O godzinie 20:30 mecz został wznowiony.
13 czerwca 2021 tuż po rozpoczęciu spotkania Anglia – Chorwacja (1:0) jeden z kibiców spadł z trybun stadionu Wembley.
14 czerwca 2021 w 18. minucie meczu Polska – Słowacja (1:2) padł pierwszy w historii mistrzostw Europy gol samobójczy bramkarza w wykonaniu Wojciecha Szczęsnego.
15 czerwca 2021 po meczu Węgry – Portugalia (0:3) podczas konferencji prasowej Cristiano Ronaldo odsunął od siebie butelki Coca-Coli oraz polecił picie wody. Zachowanie piłkarza odbiło się na wynikach akcji spółki, która straciła 4 mld dolarów. Przedstawiciele turnieju zapewnili, że każdy zawodnik ma do wyboru Coca-Colę, Coca-Colę Zero i wodę. Tego samego dnia podobny gest zrobił Paul Pogba, który na konferencji prasowej po meczu Francja – Niemcy (1:0) odsunął od siebie butelkę bezalkoholowego Heinekena, sponsora tegorocznych mistrzostw. Ten czyn był podyktowany wiarą piłkarza, który od kilku lat jest muzułmaninem.
15 czerwca 2021 przed rozpoczęciem meczu Francja – Niemcy (1:0) na murawie wylądował paralotniarz, który był aktywistą organizacji Greenpeace. Mężczyzna zaczepił się o kable przytrzymujące kamerę nad murawą. Dwie osoby zostały ranne po uderzeniu śmigłem od paralotni. Była to zaplanowana akcja organizacji Greenpeace, która chciała zaprotestować przeciwko jednemu ze sponsorów turnieju – Volkswagenowi. Na Twitterze organizacja zaapelowała: „Przestańcie sprzedawać szkodliwe dla klimatu samochody z silnikiem Diesla i benzyną”.
16 czerwca 2021 zawodnik reprezentacji Austrii Marko Arnautović został zawieszony na jeden mecz za znieważenie rywala w meczu przeciw Macedonii Północnej.
16 czerwca 2021 do akcji rozpoczętej przez Cristiano Ronaldo dołączył Manuel Locatelli, który również odsunął od siebie butelki Coca-Coli na konferencji prasowej po meczu Włochy – Szwajcaria (3:0). Natomiast Stanisław Czerczesow na konferencji przed meczem Finlandia – Rosja (0:1) wypił Coca-Colę w odpowiedzi na zainicjowaną akcję. Podobnie zachowali się również Romelu Lukaku oraz Andrij Jarmołenko.
19 czerwca 2021 podczas meczu Portugalia – Niemcy (2:4) bramkarz reprezentacji Niemiec Manuel Neuer zagrał w meczu z tęczową opaską. Chciał w ten sposób okazać wsparcie dla osób LGBT+ oraz przypomnieć o obchodzonym w czerwcu Miesiącu Dumy, który promuje równość i solidarność. UEFA wszczęła postępowanie w tej sprawie, ponieważ przepisy zabraniają używania politycznych symboli podczas meczów. Ostatecznie UEFA potraktowała to jako „symbol różnorodności użyty w dobrej sprawie”.
20 czerwca 2021 władze Monachium wystosowały list do UEFA z prośbą o zgodę na zorganizowanie protestu przeciwko „homofobicznej polityce” premiera Węgier Viktora Orbána. Rada Miasta zdecydowała się podświetlić stadion przed i w trakcie meczu Niemcy – Węgry na tęczowo. UEFA nie wyraziła zgody na podświetlenie stadionu. Według dziennika Bild UEFA „powołała się na swoje wytyczne, zgodnie z którymi wszystkie stadiony na Euro mogą być podświetlone jedynie kolorami tej organizacji oraz reprezentacji uczestniczących w turnieju”.
21 czerwca 2021 mecz w grupie B Finlandia – Belgia został zakłócony poprzez kobietę, która wtargnęła na murawę stadionu w Petersburgu.
11 lipca 2021 podczas finału pod koniec regulaminowego czasu gry na murawę wbiegł intruz, co skutkowało przerwaniem meczu. Po zakończeniu zwycięskiej dla Włochów serii jedenastek kilku piłkarzy angielskich w czasie ceremonii dekoracji w geście niezadowolenia zdjęło srebrne medale. Zarówno przed meczem finałowym jak i w jego trakcie dochodziło do zamieszek. 
Rozgrywki.
Oficjalny terminarz ogłoszono 24 maja 2018. Mecze fazy grupowej podczas turnieju są rozgrywane o 15:00, 18:00 i 21:00 czasu środkowoeuropejskiego letniego.
W 1/8 finału, gdzie awansują 4 najlepsze zespoły z 3. miejsc, kolejność meczów z tymi drużynami zależy od tego, z jakiej są grupy (kolorem żółtym jest zaznaczony wariant, który stał się faktem):
Faza grupowa.
Za zwycięstwo przyznawane są trzy punkty, za remis jeden, o kolejności w grupie będzie decydować suma zdobytych punktów. Do 1/8 finału awansują wszyscy zwycięzcy grup, wszystkie drużyny z drugich miejsc i cztery najlepsze drużyny z trzecich miejsc. Gdy dwie lub więcej drużyn uzyskają tę samą liczbę punktów (po rozegraniu wszystkich meczów w grupie), o kolejności decydują kryteria określone przez UEFA, kolejno:
Jeżeli dwie drużyny uzyskały tą samą liczbę punktów oraz tą samą liczbę bramek i grają ostatni grupowy mecz ze sobą i remisują na koniec tego meczu, to kolejność tych drużyn rozstrzygają rzuty karne (bezpośrednio po tym meczu) – pod warunkiem, że żadne inne drużyny nie uzyskały tej samej liczby punktów po zakończeniu meczów grupowych. Wcześniej wymienione kryteria stosuje się jeżeli więcej, niż dwie drużyny uzyskają tę samą liczbę punktów.
4 najlepsze drużyny, spośród tych, które zajęły 3. miejsca w grupach, ustala się na podstawie następujących kryteriów (biorąc pod uwagę wszystkie mecze grupowe), kolejno:
Legenda:
Faza pucharowa.
Finał.
MISTRZ EUROPY 2020WŁOCHYDRUGI TYTUŁ
Kartki.
Na podstawie materiału źródłowego:
Prawa telewizyjne do pokazywania zawodów.
W Polsce prawa do transmisji Mistrzostw Europy UEFA EURO 2020 posiada tylko Telewizja Polska. Mecze dostępne są na żywo na kanałach TVP1, TVP2, TVP 4K oraz TVP SPORT, a także w internecie na stronie internetowej sport.tvp.pl. Dodatkowo transmisje dostępne są również w aplikacji mobilnej TVP SPORT oraz telewizorach Smart TV z Android TV, webOS oraz Tizen.

</doc>
<doc id="2865914" url="https://pl.wikipedia.org/wiki?curid=2865914" title="Hans Asmussen">
Hans Asmussen

Hans Asmussen (ur. 21 sierpnia 1898 we Flensburgu (Szlezwik), zm. 30 grudnia 1968 w Heidelbergu) – luterański pastor, teolog, opozycjonista wobec narodowego socjalizmu w Niemczech i działacz ekumeniczny. Był współautorem Stuttgarter Schuldbekenntnis. Zewnętrzny obserwator na II Soborze Watykańskim.

</doc>
<doc id="2865915" url="https://pl.wikipedia.org/wiki?curid=2865915" title="United States Commercial Service">
United States Commercial Service



</doc>
<doc id="2865917" url="https://pl.wikipedia.org/wiki?curid=2865917" title="Willisham">
Willisham

Willisham – wieś i civil parish w Anglii, w Suffolk, w dystrykcie Mid Suffolk. W 2001 civil parish liczyła 268 mieszkańców. Willisham jest wspomniana w Domesday Book (1086) jako "Willaluesham". W civil parish znajduje się 3 zabytkowe budynki.

</doc>
<doc id="2865920" url="https://pl.wikipedia.org/wiki?curid=2865920" title="RoweRes">
RoweRes

RoweRes – jest to system automatycznych wypożyczalni rowerów działający w Rzeszowie w latach 2010 - 2017. 
System został uruchomiony 19 listopada 2010 z 3 stacjami bazowymi. W 2012 roku system składał się z 16 stacji bazowych i 100 rowerów. W 2016 roku stacji było 28, a rowerów 300. Operatorem systemu jest firma Romet Rental Systems. 
System wypożyczalni RowerRes został zlikwidowany w 2017 roku. Na jego miejsce w 2018 roku pojawił się nowy system wypożyczalni, którego operatorem jest Blinkee. Nowy operator zaoferował rowery zwykłe, elektryczne oraz skutery elektryczne IV generacji, czyli bez stacji bazowych. 

</doc>
<doc id="2865921" url="https://pl.wikipedia.org/wiki?curid=2865921" title="Kot pręgowany">
Kot pręgowany

Kot pręgowany – kot o pręgowanym, zwykle brunatnym umaszczeniu. Koty te mają charakterystyczny wzorek na czubku głowy w kształcie litery „M”. Mają też jasny brzuch.Jest to prawdopodobnie najpowszechniejsze umaszczenie kotów.
Wśród ludzi niebędących znawcami panuje pogląd, że jest to rasa kota. W rzeczywistości jest to tylko możliwe umaszczenie, które występuje u różnych ras. Kocie pręgi mogą wiązać się z przodkiem kota domowego – kotem nubijskim. Umaszczenie to nie jest jednak związane z kolorem ich sierści. Wśród kotów pręgowanych zwykle występuje ubarwienie szare i rude.
Wzory pręg.
Pręgi mogą przybierać różne formy – od zwykłych długich pręg do cętek i wirów. Ze względu na tę różnorodność klasyfikuje się koty na cztery kategorie: wzór tygrysi, klasyczny, cętkowany i . Wśród poszczególnych kategorii wyróżnia się wzory:
Do piątego wzoru zaliczają się koty, które mają pręgi, ale jako część innego desenia. „Łaciate” koty pręgowane to koty o umaszczeniu kaliko z pręgowanymi łatami.

</doc>
<doc id="2865923" url="https://pl.wikipedia.org/wiki?curid=2865923" title="Kościół św. Ducha w Pobiedziskach">
Kościół św. Ducha w Pobiedziskach

Kościół Świętego Ducha w Pobiedziskach – rzymskokatolicki kościół parafialny w Pobiedziskach, w powiecie poznańskim, w województwie wielkopolskim. Należy do dekanatu pobiedziskiego. Mieści się przy ulicy Władysława Jagiełły.
Został wybudowany w stylu klasycystycznym w 1 połowie XIX wieku przez gminę ewangelicką. W 1945 roku został przekazany katolickiej parafii św. Michała Archanioła. Od tego czasu był jej kościołem filialnym. Od 19 czerwca 2004 stanowi samodzielny kościół parafialny. Wewnątrz budowli znajdują się podparty kolumnami chór muzyczny oraz współczesny ołtarz główny.

</doc>
<doc id="2865925" url="https://pl.wikipedia.org/wiki?curid=2865925" title="DDB">
DDB



</doc>
<doc id="2865926" url="https://pl.wikipedia.org/wiki?curid=2865926" title="Kiedy świnie mają skrzydła">
Kiedy świnie mają skrzydła

Kiedy świnie mają skrzydła (tytuł oryg. "Le Cochon de Gaza") – francusko-niemiecko-belgijska komedia z 2011 roku oparty na scenariuszu i reżyserii Sylvaina Estibala. Wyprodukowany przez Marilyn Productions, StudioCanal, Barry Films, Saga film i Rhamsa Productions.
Fabuła.
Ubogi rybak z Gazy, Jafaar (Sason Gabbaj), wypływa na połów. Jego zdobyczą okazuje się dorodna świnia, która wypadła z transportu. Z powodów religijnych Palestyńczyk nie może jej zjeść. Za radą fryzjera postanawia zarobić na nietypowym znalezisku.
Obsada.
i inni

</doc>
<doc id="2865931" url="https://pl.wikipedia.org/wiki?curid=2865931" title="Aspergillus oryzae">
Aspergillus oryzae



</doc>
<doc id="2865939" url="https://pl.wikipedia.org/wiki?curid=2865939" title="Adrien Rabiot">
Adrien Rabiot

 Adrien Rabiot (ur. 3 kwietnia 1995 w Saint-Maurice) – francuski piłkarz występujący na pozycji pomocnika we włoskim klubie Juventus oraz w reprezentacji Francji.
Kariera klubowa.
Od 2004 szkolił się w szkółce piłkarskiej US Créteil. W 2008 roku wyjechał do Anglii, gdzie trenował w Manchesterze City, po czym wrócił do swojego poprzedniego klubu. W 2009 roku przeniósł się do Pau FC, a w 2010 został zawodnikiem Paris Saint-Germain. 12 sierpnia 2012 zadebiutował w pierwszym zespole PSG w Ligue 1.
31 stycznia 2013 roku, przeszedł na zasadzie wypożyczenia do Toulouse FC.
1 lipca 2019 roku, przeszedł na zasadzie wolnego transferu do Juventusu.
Statystyki kariery.
"Stan na 1 lipca 2019."

</doc>
<doc id="2865941" url="https://pl.wikipedia.org/wiki?curid=2865941" title="Jan Łazarczyk">
Jan Łazarczyk

Jan Łazarczyk (ur. 27 października 1929 w Miechowie zm. 24 marca 2013 w Bytomiu) − generał brygady ludowego WP.
Syn Franciszka i Marii. W latach 1948-1950 podchorąży w Oficerskiej Szkole Artylerii Przeciwlotniczej w Koszalinie. Po ukończeniu szkoły promowany we wrześniu 1950 do stopnia podporucznika i wyznaczony na dowódcę baterii w 86 Pułku Artylerii Przeciwlotniczej w Legionowie. Później był dowódcą dywizjonu szkolnego w stopniu porucznika, w październiku 1952 został pełniącym obowiązki dowódcy 64 Pułku Artylerii OPL w Warszawie w stopniu kapitana, a od 1953 majora. W 1955, po kursie dowódców i szefów sztabu jednostek artylerii przeciwlotniczej w ZSRR został dowódcą 86 Pułku Artylerii OPL, w 1958 mianowany podpułkownikiem. W latach 1961-1965 studiował w Akademii Sztabu Generalnego WP, po czym został zastępcą szefa artylerii - szefem wydziału szkolenia w Szefostwie Artylerii 3. Korpusu Obrony Powietrznej Kraju we Wrocławiu. Od marca 1968 do lutego 1970 dowódca 26. Brygady Artylerii OPK w Gdyni w stopniu pułkownika, następnie do kwietnia 1971 dowódca 18. Samodzielnego Pułku Artylerii OPK. Od kwietnia 1971 zastępca dowódcy 1. Dywizji Artylerii OPK im. Powstańców Śląskich w Bytomiu ds. liniowych, a od maja 1972 pełniący obowiązki dowódcy tej dywizji, od października 1973 dowódca dywizji. W październiku 1976 na mocy uchwały Rady Państwa mianowany na stopień generała brygady; nominację wręczył mu w Belwederze I sekretarz KC PZPR Edward Gierek. 12 XII 1980 - 8 XI 1991 szef Wojewódzkiego Sztabu Wojskowego w Katowicach. Na mocy rozkazu personalnego MON z 8 listopada 1991 zwolniony z zawodowej służby wojskowej i 17 stycznia 1992 przeniesiony w stan spoczynku.
Odznaczenia.
I inne.

</doc>
<doc id="2865943" url="https://pl.wikipedia.org/wiki?curid=2865943" title="Kościół św. Barbary w Żabikowie">
Kościół św. Barbary w Żabikowie

Kościół Świętej Barbary w Żabikowie – jeden z czterech lubońskich kościołów parafialnych, w powiecie poznańskim, w województwie wielkopolskim. Mieści się przy placu bł. Edmunda Bojanowskiego, w dzielnicy Żabikowo. Należy do dekanatu lubońskiego.
Historia.
Jest to dawny kościół ewangelicko-unijny, wybudowany w latach 1908-1912 w centrum powstającego od 1905 roku na żabikowskich polach zespołu budynków przeznaczonych dla kolonistów niemieckich. W 1945 został przejęty przez katolików. Dzięki wysiłkom parafian i ówczesnego proboszcza, ks. Mariana Tomaszewskiego, budowla została odbudowana i przystosowana do wymagań kultu rzymskokatolickiego. W 1951 został przeprowadzony gruntowny remont świątyni, kościół został odmalowany, a sklepienie zostało przyozdobione malowidłami Tadeusza Szukały. Konsekrowany w dniu 27 czerwca 1963 roku przez arcybiskupa Antoniego Baraniaka. W głównym ołtarzu mieści się obraz św. Barbary pędzla Włodzimierza Bartoszewicza.. 

</doc>
<doc id="2865944" url="https://pl.wikipedia.org/wiki?curid=2865944" title="Hrodisko">
Hrodisko



</doc>
<doc id="2865945" url="https://pl.wikipedia.org/wiki?curid=2865945" title="Język cayuse">
Język cayuse

Język cayuse – bardzo słabo poznany niesklasyfikowany język plemienia Cayuse. Język wymarły w latach 30. XX wieku. 
Historia.
Używany był na początku XIX wieku w północno-wschodnim Oregonie i w południowo-wschodnim Waszyngtonie. Indianie Cayuese zawierali wiele związków małżeńskich z Indianami Nez Percé, co doprowadziło do dwujęzyczności dorosłych Cayuese. Jednak dzieci z tych związków mówiły w większości już wyłącznie w języku Nez Percé. W 1888 roku H. W. Henshaw z Bureau of American Ethnology odnotował 6 dorosłych Cayuese mówiących jeszcze językiem cayuse. W 1964 roku Bruce Rigsby dowiedział się, że ostatni użytkownik języka cayuse zmarł w latach 30. XX wieku.
Opis.
Nie jest dobrze udokumentowany. Listę słownictwa sporządził Hale w 1846 roku, badania nad językiem prowadzili: William Mcbean (1859), H. W. Henshaw (1888), Melville Jacobs (1930–1931), Vern F. Rey (1931–1932), Theodore Stern (1963) i Bruce Rigsby (1964). W 1969 roku Rigsby dokonał kompilacji materiałów na temat język cayuse. 
Wiadomo, że fonetyka języka cayuse była złożona, gramatyka została poznana szczątkowo.

</doc>
<doc id="2865946" url="https://pl.wikipedia.org/wiki?curid=2865946" title="Nikołaj Biełow (hokeista)">
Nikołaj Biełow (hokeista)

Nikołaj Siergiejewicz Biełow (ros. Николай Сергеевич Белов; ur. 13 sierpnia 1987 w Moskwie) – rosyjski hokeista, reprezentant Rosji.
Kariera.
Wychowanek Dinama Moskwa. Od 2010 do 2014 zawodnik Nieftiechimika Niżniekamsk. Po udanym indywidualnie początku sezonu KHL (2013/2014) od połowy stycznia 2014 zawodnik Ak Barsu Kazań (wraz z nim do Niżniekamska do Kazania trafił wówczas Jegor Miłowzorow). Od maja 2014 ponownie zawodnik Nieftiechimika Niżniekamsk. Od końca listopada 2014 zawodnik SKA. Od września 2015 do czerwca 2016 ponownie zawodnik Ak Barsu. Od sierpnia 2016 do kwietnia 2017 zawodnik Traktora Czelabińsk. Od sierpnia do września 2017 był zawodnikiem Florida Panthers. W sezonach 2017/2018 i 2018/2019 nie grał. W sierpniu 2019 został zawodnikiem szwedzkiej drużyny Almtuna IS, a w styczniu 2020 przeszedł do innego zespołu w tym kraju, Modo. W maju 2020 powrócił do Almtuny. W lutym 2021 przeszedł do IF Björklöven. Odszedł stamtąd w maju 2021.
Uczestniczył w turnieju mistrzostw świata w 2009.

</doc>
<doc id="2865949" url="https://pl.wikipedia.org/wiki?curid=2865949" title="Benedetto Adragna">
Benedetto Adragna

Benedetto Adragna (ur. 26 maja 1952 w Martina Franca) – włoski działacz związkowy, dziennikarz i polityk, członek Sycylijskiego Zgromadzenia Regionalnego i Senatu.
Życiorys.
Z wykształcenia socjolog. Był działaczem Włoskiej Konfederacji Pracowniczych Związków Zawodowych (CISL), pracował jako dziennikarz i dyrektor instytutu kształcenia zawodowego. Działał w Chrześcijańskiej Demokracji, po jej rozwiązaniu w połowie lat 90. należał do Włoskiej Partii Ludowej, z którą w 2002 współtworzył partię Margherita, a z tą w 2007 przyłączył się do Partii Demokratycznej.
Był posłem do sycylijskiego parlamentu i asesorem ds. pracy, opieki socjalnej i kształcenia zawodowego. W 2006 i w 2008 uzyskiwał mandat senatora XV i XVI kadencji, który wykonywał do 2013. W grudniu 2012 opuścił PD, w styczniu 2013 przyłączył się do koalicji Z Montim dla Włoch.

</doc>
<doc id="2865950" url="https://pl.wikipedia.org/wiki?curid=2865950" title="Ihľany">
Ihľany

Ihľany (węg. "Majorka", niem. "Maierhofen") – wieś (obec) w północnej Słowacji leżąca w powiecie Kieżmark, w kraju preszowskim.
Wieś Ihľany powstała w 1960 roku z połączenia wsi Majerka i Stotince (obie po raz pierwszy wzmiankowane w 1307 roku).

</doc>
<doc id="2865951" url="https://pl.wikipedia.org/wiki?curid=2865951" title="Witold Niedek">
Witold Niedek

Witold Niedek (ur. 11 grudnia 1932 w Baranowiczach) − generał brygady WP.
Życiorys.
Syn Mariana i Aleksandry z Gajowniczków, absolwent szkoły średniej w Izbicy Kujawskiej, 1950-1952 podchorąży Oficerskiej Szkoły Artylerii Przeciwlotniczej w Koszalinie, następnie podporucznik i dowódca plutonu ogniowego armat przeciwlotniczych w 65. Pułku Artylerii Przeciwlotniczej. Później był dowódcą baterii szkolnej i pomocnikiem szefa sztabu Dywizyjnej Szkoły Podoficerskiej w stopniu porucznika. 
1956-1959 studiował w Akademii Sztabu Generalnego WP, 1958 mianowany kapitanem. 1959-1963 pomocnik szefa Wojsk Obrony Przeciwlotniczej w Dowództwie Pomorskiego Okręgu Wojskowego w Bydgoszczy, 1963-1967 dowódca 22. Dywizjonu Artylerii Przeciwlotniczej w Szczecinie w stopniu majora, 1967-1969 dowódca 124. Pułku Artylerii Przeciwlotniczej w Szczecinie w stopniu podpułkownika (obie jednostki wchodziły w skład 12. Dywizji Zmechanizowanej w Szczecinie). 1970-1971 zastępca szefa, a 1971-1974 szef Wojsk Obrony Przeciwlotniczej w Dowództwie Pomorskiego Okręgu Wojskowego w Bydgoszczy. 
Od stycznia 1974 do lutego 1991 komendant-rektor Wyższej Szkoły Oficerskiej Wojsk Obrony Przeciwlotniczej w Koszalinie; szkoła ta była 6-krotnie wyróżniana medalami „Za Osiągnięcia w Służbie Wojskowej” (w latach 1978, 1979, 1981, 1983, 1984 i 1988), w 1977 wyróżniona tytułem „Wojskowego Mistrza Gospodarności” i w 1978 „Mistrza Mistrzów Gospodarności”. a w 1990 wyróżniona tytułem „Przodująca Wyższa szkoła Oficerska” i nagrodzona Pucharem Przechodni. Jesienią 1978 mianowany generałem brygady; nominację wręczył mu w Belwederze przewodniczący Rady Państwa PRL Henryk Jabłoński. Od lutego 1991 do stycznia 1993 szef Wojewódzkiego Sztabu Wojskowego w Bydgoszczy, następnie przeniesiony w stan spoczynku i pożegnany przez ministra obrony Janusza Onyszkiewicza.
Odznaczenia.
I inne.

</doc>
<doc id="2865954" url="https://pl.wikipedia.org/wiki?curid=2865954" title="Jezierska">
Jezierska

Jezierska (, ) – wieś (obec) w północnej Słowacji w kraju preszowskim, w powiecie Kieżmark. Pierwsza pisemna wzmianka o wsi pochodzi z 1611 roku.
Miejscowość znajduje się w Magurze Spiskiej, w dolinie potoku o nazwie Jezerský potok (dopływ Rieki w zlewni Dunajca). Jest typową ulicówką o domach zlokalizowanych w jednym rzędzie wzdłuż ulicy prowadzącej doliną potoku. Taki typ zabudowy wymuszony został warunkami terenowymi – dolina potoku jest bardzo ciasna, po obydwu jej stronach wznoszą się strome stoki. Orograficznie prawe stoki tworzy północny grzbiet Bukoviny (1176 m) ze wzniesieniem Jezerský vrch (915 m), lewe północny grzbiet szczytu 1151 m i Plašný vrch (1041 m). Zlokalizowana została na prawie wołoskim. Jej mieszkańcy zajmowali się dawniej wypasem bydła i pracowali jako robotnicy leśni. Obecnie miejscowość w większości przekształciła się w miejscowość letniskową. Zabudowa w większości drewniana, tradycyjna. Domy zbudowane z bali drewnianych o poziomych spoinach między belkami malowanych przeważnie na niebiesko.
W górnej części wsi, pod Małą Polaną znajduje się ośrodek narciarski Ski Jeziersko-Bachledowa. Przez miejscowość prowadzą dwa szlaki turystyczne. Dużą atrakcją jest położone w lesie Jezierskie Jezioro o osuwiskowym pochodzeniu.
We wsi jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="2865957" url="https://pl.wikipedia.org/wiki?curid=2865957" title="Język pentlacz">
Język pentlacz

Języki pentlacz – bardzo słabo poznany, wymarły język z grupy salisz, używany niegdyś na kanadyjskiej Wyspie Vancouver na niewielkim obszarze pomiędzy Comox a Nanaimo. Wymarł w latach czterdziestych XX wieku. Jego nazwa własna jest nieznana.

</doc>
<doc id="2865958" url="https://pl.wikipedia.org/wiki?curid=2865958" title="Jurskie">
Jurskie

Jurskie (słow. "Jurské", węg. "Szepesszentgyörgy", niem. "Sankt-Georgen") – wieś (obec) w północnej Słowacji w kraju preszowskim, w powiecie Kieżmark. Pierwsza wzmianka o miejscowości pochodzi z roku 1294.
Kultura.
We wsi jest używana gwara przejściowa słowacko-spiska. Gwara spiska jest zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="2865961" url="https://pl.wikipedia.org/wiki?curid=2865961" title="Cyprinus taeniatus">
Cyprinus taeniatus



</doc>
<doc id="2865962" url="https://pl.wikipedia.org/wiki?curid=2865962" title="Cyprinus rapax">
Cyprinus rapax



</doc>
<doc id="2865963" url="https://pl.wikipedia.org/wiki?curid=2865963" title="Cyprinus aspius">
Cyprinus aspius



</doc>
<doc id="2865964" url="https://pl.wikipedia.org/wiki?curid=2865964" title="Aspius vulgaris">
Aspius vulgaris



</doc>
<doc id="2865965" url="https://pl.wikipedia.org/wiki?curid=2865965" title="Aspius transcaucasius">
Aspius transcaucasius



</doc>
<doc id="2865966" url="https://pl.wikipedia.org/wiki?curid=2865966" title="Aspius rapax jaxartensis">
Aspius rapax jaxartensis



</doc>
<doc id="2865967" url="https://pl.wikipedia.org/wiki?curid=2865967" title="Aspius rapax">
Aspius rapax



</doc>
<doc id="2865968" url="https://pl.wikipedia.org/wiki?curid=2865968" title="Aspius linnei">
Aspius linnei



</doc>
<doc id="2865969" url="https://pl.wikipedia.org/wiki?curid=2865969" title="Aspius erytrostomus">
Aspius erytrostomus



</doc>
<doc id="2865970" url="https://pl.wikipedia.org/wiki?curid=2865970" title="Aspius aspius taeniatus iblioides phragmiteti">
Aspius aspius taeniatus iblioides phragmiteti



</doc>
<doc id="2865971" url="https://pl.wikipedia.org/wiki?curid=2865971" title="Aspius aspius taeniatus">
Aspius aspius taeniatus



</doc>
<doc id="2865972" url="https://pl.wikipedia.org/wiki?curid=2865972" title="Aspius aspius iblioides">
Aspius aspius iblioides



</doc>
<doc id="2865973" url="https://pl.wikipedia.org/wiki?curid=2865973" title="Aspius aspius aspius">
Aspius aspius aspius



</doc>
<doc id="2865974" url="https://pl.wikipedia.org/wiki?curid=2865974" title="Alburnus iblioides">
Alburnus iblioides



</doc>
<doc id="2865977" url="https://pl.wikipedia.org/wiki?curid=2865977" title="Krzyżowa Wieś">
Krzyżowa Wieś

Krzyżowa Wieś (słow. "Krížová Ves", węg. "Keresztfalu", niem. "Kreuz") – wieś (obec) w północnej Słowacji leżąca w powiecie Kieżmark, w kraju preszowskim.
Kultura.
We wsi jest używana gwara przejściowa słowacko-spiska. Gwara spiska jest zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="2865979" url="https://pl.wikipedia.org/wiki?curid=2865979" title="Mały Sławków">
Mały Sławków

Mały Sławków (słow. "Malý Slavkov", węg. "Kisszalók", niem. "Klein-Schlagendorf") – wieś (obec) w północnej Słowacji leżąca w powiecie Kieżmark, w kraju preszowskim. Pierwsza pisemna wzmianka o wsi pochodzi z 1251 roku.
We wsi jest używana gwara przejściowa słowacko-spiska. Gwara spiska jest zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="2865980" url="https://pl.wikipedia.org/wiki?curid=2865980" title="Adome Bridge">
Adome Bridge

Adome Bridge − most na rzece Wolta w Ghanie. Łączy brzegi rzeki poniżej zapory Akosombo. 
Jest to stalowy most łukowy podparty na obu brzegach z przęsłem zawieszonym na cięgnach. Został ukończony w 1957.

</doc>
<doc id="2865981" url="https://pl.wikipedia.org/wiki?curid=2865981" title="Eliminacje do Mistrzostw Świata w Piłce Nożnej 1974">
Eliminacje do Mistrzostw Świata w Piłce Nożnej 1974



</doc>
<doc id="2865990" url="https://pl.wikipedia.org/wiki?curid=2865990" title="Beulah Louise Henry">
Beulah Louise Henry

Beulah Louise Henry (ur. 28 września 1887, zm. 1973) – amerykańska wynalazczyni, zwana „Panią Edison”.
Życiorys.
Beulah Louise Henry urodziła się 28 września 1887 roku w Raleigh w Karolinie Północnej. Wśród jej przodków był Patrick Henry, jeden z uczestników amerykańskiej rewolucji. Jej ojciec był krytykiem sztuki, matka artystką, a brat autorem tekstów. Była synestetką. Uczęszczała do Presbyterian Colleges i Elizabeth College w Charlotte w Karolinie Północnej.
W 1919 roku przeniosła się do Nowego Jorku. Od dziecka byała zainteresowana techniką. Pierwszy patent uzyskała w 1911 roku na próżniową wytwornicę do lodów. Do jej wczesnych wynalazków należy parasol z wymiennym poszyciem, który umożliwiał dopasowanie koloru do koloru odzieży. Ten wynalazek okazał się dużym sukcesem, w 1924 roku został opisany w "Scientific American". Henry sprzedała prawa do wynalazku za 50 000 dolarów, a za uzyskane pieniądze stworzyła laboratorium.
Przez kolejne 50 lat życia opracowywała kolejne wynalazki, m.in. gąbkę z kostką mydła umieszczoną w środku oraz maszynę do precyzyjnego cięcia gąbek. Innym jej wynalazkiem jest lalka, która zmieniała kolor oczu po naciśnięciu przycisku. Do końca lat 30. uzyskała przydomek „Pani Edison”. W 1939 roku została zatrudniona przez Nicholas Machine Works, od firmy otrzymała etat wynalazcy i laboratorium. Opracowywała nowe wynalazki do śmierci, łącznie opracowała ich ponad sto, miała 49 patentów.
Działała w Audubon Society, Lidze dla Zwierząt i wspierała Muzeum Historii Naturalnej.
Zmarła w 1973 roku.

</doc>
<doc id="2865991" url="https://pl.wikipedia.org/wiki?curid=2865991" title="Luciobarbus albanicus">
Luciobarbus albanicus



</doc>
<doc id="2865992" url="https://pl.wikipedia.org/wiki?curid=2865992" title="Messinobarbus albanicus">
Messinobarbus albanicus



</doc>
<doc id="2865994" url="https://pl.wikipedia.org/wiki?curid=2865994" title="Mlynčeky">
Mlynčeky

Mlynčeky (węg. "Tátraháza", niem. "Mühlerchen") – wieś (obec) w północnej Słowacji leżąca w powiecie Kieżmark, w kraju preszowskim. Pierwsza pisemna wzmianka o wsi pochodzi z 1896 roku.

</doc>
<doc id="2865995" url="https://pl.wikipedia.org/wiki?curid=2865995" title="Szóstak (jezioro)">
Szóstak (jezioro)

Szóstak – jezioro na Pojezierzu Ełckim, drugie pod względem wielkości jezioro w gminie Stare Juchy. Położone między wsiami Orzechowo i Szczecinowo.
Powierzchnia jeziora – 510,10 ha, maksymalna długość – 6500 m, szerokość – 1300 m, średnia głębokość – 9 m, maksymalna głębokość – 28,5 m.
Jezioro rynnowe o kształcie wydłużonym w kierunku: N/W – S/E. Linia brzegowa silnie rozwinięta. Znajduje się na nim kilka wysp, największa o powierzchni 10,6 ha. Dno w przeważającej części piaszczysto-żwirowe o bardzo urozmaiconej rzeźbie. Roślinność podwodna występuje obficie do głębokości ok. 3 m. Wody jeziora I i II klasy czystości charakteryzują się dużą przeźroczystością. Na jeziorze obowiązuje strefa ciszy.
Jezioro Szóstak połączone jest tunelem z jeziorem Ułówki.
Gatunki ryb występujące w tym zbiorniku to karaś, leszcz, lin, płoć, sandacz, szczupak to węgorz.

</doc>
<doc id="2865997" url="https://pl.wikipedia.org/wiki?curid=2865997" title="The Look (utwór)">
The Look (utwór)



</doc>
<doc id="2866000" url="https://pl.wikipedia.org/wiki?curid=2866000" title="The Look (singel)">
The Look (singel)



</doc>
<doc id="2866003" url="https://pl.wikipedia.org/wiki?curid=2866003" title="Patrick Henry (ujednoznacznienie)">
Patrick Henry (ujednoznacznienie)



</doc>
<doc id="2866004" url="https://pl.wikipedia.org/wiki?curid=2866004" title="Podhorany (powiat Kieżmark)">
Podhorany (powiat Kieżmark)

Podhorany (węg. "Maldur", niem. "Maltern") – wieś (obec) w północnej Słowacji leżąca w powiecie Kieżmark, w kraju preszowskim. Pierwsza pisemna wzmianka o wsi pochodzi z 1235 roku.

</doc>
<doc id="2866006" url="https://pl.wikipedia.org/wiki?curid=2866006" title="Barbus latirostris">
Barbus latirostris



</doc>
<doc id="2866008" url="https://pl.wikipedia.org/wiki?curid=2866008" title="Rakusy">
Rakusy

Rakusy (słow. "Rakúsy", niem. "Roks", "Rox", węg. "Rókus", "Rókusz") – wieś (obec) w północnej Słowacji leżąca w powiecie Kieżmark, w kraju preszowskim.
Jest położona na wysokości 704 m n.p.m., na Spiszu, u podnóża Tatr, pomiędzy Kieżmarkiem a Tatrzańską Kotliną. Pierwsze wzmianki o Rakusach pochodzą z roku 1288. Należała dawniej do Kieżmarku, osiedlali się tutaj spiscy Niemcy. Przed I wojną światową w Rakusach mieszkali także Polacy z Zamagurza Spiskiego. Po II wojnie światowej Niemcy zostali wysiedleni, na ich miejsce przybyli osadnicy ze Zdziaru, Lendaku oraz z Polski.
Od Rakus pochodzą nazwy w Tatrach Wysokich: Rakuska Grań, Rakuska Czuba, Rakuska Przełęcz i inne. Wiąże się to z faktem, że mieszkańcy Rakus mieli dawniej pastwiska w Dolinie Kieżmarskiej.

</doc>
<doc id="2866009" url="https://pl.wikipedia.org/wiki?curid=2866009" title="Siemens Desiro">
Siemens Desiro

Siemens Desiro – rodzina elektrycznych i spalinowych zespołów trakcyjnych produkowanych przez koncern Siemens Mobility od 1998 r. i przeznaczonych głównie do ruchu regionalnego i aglomeracyjnego.
Historia.
W latach 1995–1999 koncern Siemens–Düwag produkował autobusy szynowe RegioSprinter o prędkości maksymalnej 120 km/h. Pod koniec lat 90. opracowano wersję rozwojową tej konstrukcji, tym razem o prędkości maksymalnej 160 km/h i napędzie elektrycznym lub spalinowym. Początkowo nazwana została RegioSprinter 2, jednak ostatecznie nadano jej nazwę Desiro (od ang. "desire" – pragnienie, chęć). Zmieniono także całkowicie konstrukcję pudła ze względu na wprowadzenie przez Deutsche Bahn bardziej restrykcyjnych norm dotyczących odporności konstrukcji na zderzenia. Początkowo składy Siemens Desiro były produkowane przez Siemens Transportations Systems, jednak po przekształceniach w strukturze koncernu Siemens, produkcję przejęła spółka Siemens Mobility.
Konstrukcja.
Siemens Desiro jest rodziną elektrycznych oraz spalinowych zespołów trakcyjnych. W trakcie produkcji dokonywano wielokrotnie modernizacji konstrukcji pojazdu. Główne przeznaczenie tego typu pojazdów to obsługa połączeń regionalnych, a także aglomeracyjnych. Pojazdy są dostosowane do eksploatacji w trakcji ukrotnionej. Standardowo mogą być eksploatowane na liniach normalnotorowych (rozstaw szyn 1435 mm), z wyjątkiem szerokotorowej przeznaczonej na rozstaw rosyjski (1520 mm) wersji Desiro RUS.
Można dokonać podziału rodziny na podstawowe modele:
Zasilanie elektrycznych zespołów trakcyjnych z rodziny Desiro odbywa się za pomocą pantografu z sieci napowietrznej lub – w przypadku niektórych składów dla brytyjskich kolei aglomeracyjnych – z trzeciej szyny. W 2018 r. Siemens podczas targów Innotrans zaprezentował pierwszy bateryjny elektryczny zespół trakcyjny na bazie rodziny Desiro ML. Skład został przeznaczony dla austriackich kolei ÖBB. Na odcinkach zelektryfikowanych skład porusza się energią czerpaną z sieci, a ponadto ładowane są baterie trakcyjne, które wykorzystuje się na odcinkach niezelektryfikowanych. Takie rozwiązanie pozwala wyeliminować użycie silnika spalinowego z połączeń na trasach niezelektryfikowanych. Skład może poruszać się z maksymalną prędkością 140 km/h na trasie z trakcją elektryczną i 120 km/h na bateriach. Jest to jedno z pierwszych tego typu rozwiązań na rynku kolejowym w Europie. W tym samym roku bateryjny ezt Flirt Akku zaprezentował także Stadler.

</doc>
<doc id="2866010" url="https://pl.wikipedia.org/wiki?curid=2866010" title="San Vicente Pacaya">
San Vicente Pacaya

San Vicente Pacaya – miasto w Gwatemali w departamencie Escuintla. Leży około 30 km na północny wschód od stolicy departamentu miasta Escuintla, w górach Sierra Madre de Chiapas, u podnóża aktywnego wulkanu Pacaya. Nazwa miasta pochodzi od nazwy wulkanu oraz na część św. Wincentego. Według danych szacunkowych w 2012 roku liczba ludności miasta wyniosła 8983 mieszkańców.
Gmina San Vicente Pacaya.
Miasto jest siedzibą władz gminy o tej samej nazwie, która w 2012 roku liczyła 17 059 mieszkańców. Gmina jest nieduża, a jej powierzchnia obejmuje 236 km².

</doc>
<doc id="2866011" url="https://pl.wikipedia.org/wiki?curid=2866011" title="It Must Have Been Love (utwór)">
It Must Have Been Love (utwór)



</doc>
<doc id="2866013" url="https://pl.wikipedia.org/wiki?curid=2866013" title="Relów">
Relów

Relów (słow. "Reľov", węg. "Relyó", niem. "Rillen") – wieś (obec) w północnej Słowacji leżąca w powiecie Kieżmark, w kraju preszowskim. Pierwsza pisemna wzmianka o wsi pochodzi z 1314 roku.
We wsi jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="2866015" url="https://pl.wikipedia.org/wiki?curid=2866015" title="Słowiańska Wieś">
Słowiańska Wieś

Słowiańska Wieś (słow. "Slovenská Ves", węg. "Szepestótfalu", niem. "Winschendorf") – wieś w północnej Słowacji leżąca w powiecie Kieżmark, w kraju preszowskim. Pierwsza wzmianka o miejscowości pochodzi z roku 1311.
Kultura.
We wsi jest używana gwara przejściowa słowacko-spiska. Gwara spiska jest zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="2866019" url="https://pl.wikipedia.org/wiki?curid=2866019" title="Barbus plebejus plebejus">
Barbus plebejus plebejus



</doc>
<doc id="2866020" url="https://pl.wikipedia.org/wiki?curid=2866020" title="Barbus eques">
Barbus eques



</doc>
<doc id="2866021" url="https://pl.wikipedia.org/wiki?curid=2866021" title="Barbus barbus plebejus">
Barbus barbus plebejus



</doc>
<doc id="2866023" url="https://pl.wikipedia.org/wiki?curid=2866023" title="It Must Have Been Love (Christmas for the Broken Hearted)">
It Must Have Been Love (Christmas for the Broken Hearted)



</doc>
<doc id="2866028" url="https://pl.wikipedia.org/wiki?curid=2866028" title="It Must Have Been Love (singel)">
It Must Have Been Love (singel)



</doc>
<doc id="2866031" url="https://pl.wikipedia.org/wiki?curid=2866031" title="Trzeci Most Śródlądowy">
Trzeci Most Śródlądowy



</doc>
<doc id="2866032" url="https://pl.wikipedia.org/wiki?curid=2866032" title="Stráne pod Tatrami">
Stráne pod Tatrami

Stráne pod Tatrami (węg. "Tátraalja", do 1899 "Forberg", niem. "Vorberg") – wieś (obec) w północnej Słowacji leżąca w powiecie Kieżmark, w kraju preszowskim. Pierwsza pisemna wzmianka o wsi pochodzi z 1438 roku.

</doc>
<doc id="2866034" url="https://pl.wikipedia.org/wiki?curid=2866034" title="Kazimierz Szrajer">
Kazimierz Szrajer

Kazimierz Józef Szrajer (ur. 29 grudnia 1919 w Warszawie, zm. 18 sierpnia 2012 w Barry’s Bay (Kanada)) – major pilot Polskich Sił Powietrznych w Wielkiej Brytanii.
Życiorys.
Szkolenie lotnicze zaczynał w ośrodku szybowcowym w Bezmiechowej w 1936 roku. 7 listopada tego roku w czasie pokazowego lotu prototypu PZL-30BII śmiercią lotnika zginął jego starszy brat Jerzy Bolesław (ur. 30 października 1912), podporucznik rezerwy aeronautyki, student Politechniki Warszawskiej, zatrudniony w Instytucie Badań Technicznych Lotnictwa w charakterze technika. Po śmierci brata rodzice zakazali Kazimierzowi latania.
Po wybuchu wojny przedostał się przez Węgry do Francji, gdzie trafił do polskiej szkoły podchorążych w Coëtquidan, a następnie do szkoły lotniczej w Boudau. Szkolenia jednak nie zdążył rozpocząć, gdyż Francja skapitulowała po krótkiej walce. Szrajer został ewakuowany do Wielkiej Brytanii, gdzie został mechanikiem (mechanik precyzyjny przyrządów pokładowych) w dywizjonie 303 od pierwszych dni istnienia jednostki.
W kwietniu 1941 roku uzyskał przeniesienie do szkoły pilotów, po ukończeniu której został przydzielony do dywizjonu 301 jako pilot bombowca. Pierwszy lot bojowy wykonał w nocy 26/27 października 1941 r. 1 marca 1942 roku został awansowany na stopień podporucznika.
W maju 1942 r. Kazimierz Szrajer został przeniesiony do polskiej sekcji 138 dywizjonu RAF. Dywizjon ten zajmował się zaopatrywaniem ruchu oporu w krajach okupowanych przez III Rzeszę. W lutym następnego roku Szrajer rozpoczął roczną przerwę w lataniu (wykorzystał ją na uzupełnienie wykształcenia), a po przerwie powrócił do latania w 1586 Eskadrze Specjalnego Przeznaczenia, w którą przekształcono Dywizjon 301. W eskadrze specjalnej do 5 sierpnia 1944 r. wykonał 45 lotów ze zrzutami dla ruchu oporu. 16 z tych lotów prowadziło do Polski.
W nocy 25/26 lipca 1944 roku Kazimierz Szrajer wziął udział jako II pilot Dakoty w operacji Most III, dostarczając do Polski kurierów i zabierając do Włoch części pocisku V2 zdobytego uprzednio przez AK.
Do sierpnia 1944 Kazimierz Szrajer wykonał 100 lotów bojowych. Następnie latał w 46 dywizjonie RAF, transportując samoloty na Daleki Wschód.
W końcu 1946 roku, po rozwiązaniu Polskich Sił Powietrznych, Szrajer wstąpił do RAF-u na dwa lata. Latał w dywizjonach: 51, 242 i 40.
Zdemobilizowany na początku 1949 roku rozpoczął pracę jako pilot cywilny w firmie Lancashire Aircraft Corporation, w czasie blokady Berlina wykonał jako pilot tej firmy około 150 lotów z zaopatrzeniem dla miasta. Następnie w firmie Eagle Aviation latał na długich liniach (do Johannesburga, Teheranu, Karaczi). W tym czasie otrzymał obywatelstwo brytyjskie.
W latach 1951–1954 Kazimierz Szrajer pracował w 412 Jednostce Badań Technicznych lotnictwa USA, a następnie w Air Charter. Oficjalnie prowadził loty doświadczalne, naprawdę jednak pracował dla CIA, latając ze zrzutami i skoczkami dla organizacji antykomunistycznych w Europie Wschodniej.
W 1955 r. Szrajer z rodziną wyemigrował do Kanady. Tam pracował jako pilot dla firm Maritime Central Airways, a później w Nordair. W tej drugiej, jako doświadczony pilot, szkolił innych i wykonywał najtrudniejsze zadania (jako pierwszy w firmie pilotował Boeinga 737 oraz jako pierwszy pilot cywilny lądował samolotem pasażerskim za kołem podbiegunowym). W październiku 1969 roku, w czasie wojny w Biafrze, wykonał 36 lotów z pomocą humanitarną, lądując w bardzo trudnych warunkach. Po powrocie do Kanady dalej pracował dla Nordair. Ostatni lot wykonał 12 maja 1981 roku na Boeingu 737.
Po przejściu na emeryturę działał w Skrzydle Warszawa Stowarzyszenia Lotników Polskich w Kanadzie. Był honorowym przewodniczącym tego ciała.
W ciągu życia wylatał ponad 25 tysięcy godzin. Odznaczony Krzyżem Srebrnym Orderu Virtuti Militari, czterokrotnie Krzyżem Walecznych, czterokrotnie Medalem Lotniczym oraz brytyjskim Distinguished Flying Cross.
Zmarł 18 sierpnia 2012 roku, a 28 sierpnia został awansowany pośmiertnie na stopień podpułkownika.

</doc>
<doc id="2866038" url="https://pl.wikipedia.org/wiki?curid=2866038" title="Toporec">
Toporec

Toporec (węg. "Toporc", niem. "Toportz") – wieś (obec) w północnej Słowacji leżąca w powiecie Kieżmark, w kraju preszowskim. Pierwsza pisemna wzmianka o wsi pochodzi z 1277 roku.

</doc>
<doc id="2866039" url="https://pl.wikipedia.org/wiki?curid=2866039" title="Most Adome">
Most Adome



</doc>
<doc id="2866040" url="https://pl.wikipedia.org/wiki?curid=2866040" title="Huta Nowa">
Huta Nowa



</doc>
<doc id="2866041" url="https://pl.wikipedia.org/wiki?curid=2866041" title="No Se Si Es Amor">
No Se Si Es Amor



</doc>
<doc id="2866044" url="https://pl.wikipedia.org/wiki?curid=2866044" title="Twarożna">
Twarożna

Twarożna (słow. "Tvarožná", niem. "Durelsdorf") – wieś (obec) w północnej Słowacji leżąca w powiecie Kieżmark, w kraju preszowskim.
Po raz pierwszy wzmiankowana w 1258 roku pod nazwą "Villa Durandi". W okresie 1271–1876 Twarożna była miastem.

</doc>
<doc id="2866047" url="https://pl.wikipedia.org/wiki?curid=2866047" title="Selling My Soul">
Selling My Soul

Selling My Soul – trzeci album studyjny amerykańskiego rapera Masty Killi członka Wu-Tang Clan, wydany 11 grudnia 2012 grudnia nakładem wytwórni Nature Sounds.

</doc>
<doc id="2866049" url="https://pl.wikipedia.org/wiki?curid=2866049" title="Randalena">
Randalena

Randalena – czwarty album polskiej grupy muzycznej Plebania. Album nagrano w SL Studio w Gdańsku, został wydany w 2002 roku przez firmę "Pasażer".

</doc>
<doc id="2866050" url="https://pl.wikipedia.org/wiki?curid=2866050" title="Vlková">
Vlková

Vlková (węg. "Farkasfalva", do 1886 "Vlkanov", do 1899 "Farkasfalu-Lök", niem. "Farksdorf") – wieś (obec) w północnej Słowacji leżąca w powiecie Kieżmark, w kraju preszowskim. Znajduje się w Kotlinie Popradzkiej, w dolinie potoku Vlková. Do miejscowości tej należą również położone oddzielnie Levkovce. Pierwsza pisemna wzmianka o wsi pochodzi z 1278 roku.

</doc>
<doc id="2866051" url="https://pl.wikipedia.org/wiki?curid=2866051" title="Lentulus Batiatus">
Lentulus Batiatus

Gnejusz Korneliusz Lentulus Batiatus (lub Watia) – rzymski właściciel szkoły gladiatorów w Kapui na południu Włoch, niedaleko Wezuwiusza. Z jego "ludus" w roku 73 p.n.e. uciekł Spartakus wraz z grupą 70 do 78 zwolenników. Ucieczka następnie doprowadziła do powstania niewolników, zakończonego w roku 71 p.n.e. śmiercią Spartakusa.
David Roy Shackleton Bailey, brytyjski badacz literatury łacińskiej, twierdzi, że nazwa Batiatus występująca w przekazach historycznych może być zniekształconą wersją nazwiska Watia.
Lentulus Batiatus w kulturze masowej.
Postać Lentulusa Batiatusa pojawia się w dwóch filmach oraz dwóch serialach telewizyjnych poświęconym Spartakusowi. W filmie Stanleya Kubricka z 1960 roku Batiatusa zagrał Peter Ustinov, w filmie telewizyjnym z 2004 Ian McNeice, zaś w serialu "Spartakus" i miniserialu "" – John Hannah.

</doc>
<doc id="2866055" url="https://pl.wikipedia.org/wiki?curid=2866055" title="Vlkovce">
Vlkovce

Vlkovce (węg. "Kiskuncfalva") – wieś (obec) w północnej Słowacji leżąca w powiecie Kieżmark, w kraju preszowskim. Pierwsza pisemna wzmianka o wsi pochodzi z 1268 roku.

</doc>
<doc id="2866057" url="https://pl.wikipedia.org/wiki?curid=2866057" title="Douglas Silva Bacelar">
Douglas Silva Bacelar

Douglas, właśc. Douglas Silva Bacelar (ur. 4 kwietnia 1990 w São Paulo) – brazylijski piłkarz grający na pozycji centralnego obrońcy.
Kariera piłkarska.
Douglas jest wychowankiem brazylijskiego zespołu EC Juventude. W kwietniu 2010 roku przeszedł do América Natal. Ale już w lipcu 2010 przeniósł się do CR Vasco da Gama, występującym w Série A (najwyższy poziom rozgrywkowy w Brazylii). 31 stycznia 2013 podpisał 5-letni kontrakt z ukraińskim klubem Dnipro Dniepropetrowsk. 9 czerwca 2016 anulował kontrakt z Dniprem.

</doc>
<doc id="2866059" url="https://pl.wikipedia.org/wiki?curid=2866059" title="Vojňany">
Vojňany

Vojňany (do 1948 roku "Krig") – wieś w północnej Słowacji, w kraju preszowskim, w powiecie Kieżmark. W 2016 roku liczyła 299 mieszkańców.
Pierwsza pisemna wzmianka o wsi pochodzi z 1235 roku.
W 2011 roku rozkład populacji względem narodowości i przynależności etnicznej wyglądał następująco:
Kultura.
We wsi jest używana gwara przejściowa słowacko-spiska. Gwara spiska jest zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="2866063" url="https://pl.wikipedia.org/wiki?curid=2866063" title="Pomarzanki">
Pomarzanki

3 miejscowości w Polsce:

</doc>
<doc id="2866064" url="https://pl.wikipedia.org/wiki?curid=2866064" title="Teatr Małego Widza">
Teatr Małego Widza

Teatr Małego Widza – teatr założony w czerwcu 2011 roku przez Agnieszkę Czekierdę.
Teatr Małego Widza mieści się na warszawskim Starym Mieście przy ul. Jezuickiej 4 (wejście od ul. Brzozowej). Jest to pierwszy w Polsce repertuarowy teatr dla dzieci od pierwszego roku życia.

</doc>
<doc id="2866065" url="https://pl.wikipedia.org/wiki?curid=2866065" title="Wyborna">
Wyborna

Wyborna (słow. "Výborná", węg. "Sörkút", do 1899 "Viborna", niem. "Bierbrunn") – wieś (obec) w północnej Słowacji leżąca w powiecie Kieżmark, w kraju preszowskim. Pierwsza pisemna wzmianka o wsi pochodzi z 1289 roku.
Położenie.
Jest to niewielka miejscowość położona na Kotlinie Popradzkiej u południowych podnóży należącego do Magury Spiskiej szczytu Parizánska hora (937 m). Zabudowania Wybornej rozłożone są po obydwu stronach niewielkiego potoku Náhon. Przez miejscowość przechodzi droga z Białej Spiskiej ("Spišská Belá") do Tatrzańskiej Kotliny ("Tatranská Kotlina").
Opis miejscowości.
W Wybornej znajdują się dwa kościoły. Większość mieszkańców to Romowie, w 2016 roku stanowili oni aż 87,01% populacji wsi.

</doc>
<doc id="2866067" url="https://pl.wikipedia.org/wiki?curid=2866067" title="Maurizio Fistarol">
Maurizio Fistarol

Maurizio Fistarol (ur. 12 kwietnia 1957 w Belluno) – włoski prawnik, samorządowiec i polityk, długoletni parlamentarzysta.
Życiorys.
Ukończył liceum w rodzinnym mieście, następnie studia prawnicze na Uniwersytecie Bolońskim. Rozpoczął praktykę w zawodzie adwokata. Od 1983 był radnym miejskim, w latach 1993–2001 sprawował urząd burmistrza Belluno. W 1998 obok takich osób jak Enzo Bianco, Massimo Cacciari i Francesco Rutelli był jednym z liderów ruchu burmistrzów "Centocittà", który w 1999 współtworzył partię Demokraci. Z tym ugrupowaniem w 2002 współtworzył partię Margherita, a z tą w 2007 przyłączył się do Partii Demokratycznej.
W 2001 i w 2006 był wybierany do Izby Deputowanych XIV i XV kadencji. W 2008 został członkiem Senatu XVI kadencji. W 2010 odszedł z PD, współtworząc regionalną partię "Verso Nord". Z tym ugrupowaniem w 2013 przyłączył się do koalicji Z Montim dla Włoch, nie uzyskał reelekcji.

</doc>
<doc id="2866070" url="https://pl.wikipedia.org/wiki?curid=2866070" title="Niebieskie Zaśnięcie Matki Bożej">
Niebieskie Zaśnięcie Matki Bożej

Niebieskie Zaśnięcie Matki Bożej (biał. "Блакітнае Успенне", ros. "Голубое успение") − piętnastowieczna ikona przechowywana w zbiorach Galerii Tretiakowskiej, powstała najprawdopodobniej w Turowie.
Opis i autorstwo ikony.
Ikona przedstawia scenę Zaśnięcia Matki Bożej w zgodzie z kanonami malarstwa bizantyńskiego. Na pierwszym planie widoczne jest łoże, na którym spoczywa Maria, wokół niego gromadzą się pogrążeni w smutku Apostołowie. Ponad łożem stoi Jezus Chrystus, trzymając postać dziecka, wyobrażającą duszę jego matki. W niebiosach, ukazanych w górnej części ikony, aniołowie i prorocy z radością oczekują Matki Bożej. Dwie postacie aniołów podtrzymują postać Marii w otoku. Nazwa ikony odnosi się do błękitnego tła postaci Chrystusa i Maryi w niebiosach (pozostała część tła jest złota), co było powszechnie stosowane w ikonografii bizantyńskiej, stanowiło natomiast ewenement w ikonografii ruskiej. Z tego powodu przypuszcza się, że wizerunek napisał Andreas Ricos, ikonograf grecki, który spędził wiele lat w Wenecji, a następnie działał na Rusi, związanego ze szkołą italogrecką.
Historia ikony.
Ikona była pierwotnie przechowywana w Turowie. Na początku XVI w., gdy siedzibą biskupów turowsko-pińskich stał się Pińsk, wizerunek został przeniesiony do Monasteru Leszczyńskiego, także do cerkwi Zaśnięcia Matki Bożej. Umieszczenie obrazu w pińskim klasztorze zapoczątkowało szczególny kult święta Zaśnięcia Bogurodzicy w Pińsku. W 1914 ikona została przeniesiona do soboru katedralnego w Mińsku. Po rewolucji październikowej wizerunek trafił do galerii ikon w Galerii Tretiakowskiej.

</doc>
<doc id="2866071" url="https://pl.wikipedia.org/wiki?curid=2866071" title="Zálesie (powiat Kieżmark)">
Zálesie (powiat Kieżmark)

Zálesie (węg. "Gibely", niem. "Giebel") – wieś (obec) w północnej Słowacji leżąca w powiecie Kieżmark, w kraju preszowskim. Pierwsza pisemna wzmianka o wsi pochodzi z 1520 roku.
Kultura.
We wsi jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="2866080" url="https://pl.wikipedia.org/wiki?curid=2866080" title="Woda żywa">
Woda żywa

Woda żywa − termin biblijny oraz znany z przekazów i baśni.
W Biblii.
Zwrot używany w biblijnych tekstach przypisywanych Janowi Ewangeliście ("Ewangelia Jana", "Apokalipsa"), który w interpretacjach egzegetycznych uważany jest za synonim Ducha Świętego.
Obszerny fragment Janowej Ewangelii − J 4,10-26 − w którym wzmiankowana jest "woda żywa", nazywany jest czasem «Mową o wodzie żywej», «Dyskursem o wodzie żywej».
Termin był też używany w modlitwie w czasie rytuału chrzcielnego, w wezwaniu o zstąpienie Ducha Świętego przy polaniu wodą.
Ewangelia Jana.
Tradycyjnie «woda żywa» w czwartej Ewangelii interpretowana jest jako Duch Święty, trzecia osoba Trójcy Świętej. Dotyczy to m.in. fragmentu 4,15.
Fragment J 4,10–26 oraz epizod z Samarytanką opisany w rozdz. 4 uznawane są przez biblistów za swego rodzaju «Mowę o wodzie żywej». Jest to jedna z siedmiu mów wyszczególnianych w treści Ewangelii Jana obok siedmiu znaków/cudów, które uczynił Jezus. Drugą ważną mową Chrystusa wyszczególnioną w tej ewangelii jest «Mowa o chlebie życia» znajdująca się w rozdz. 6,22–59. Chociaż każda z tych mów stanowi odrębny dyskurs w treści księgi, komplementując się wzajemnie stanowią wyodrębniony przez egzegetów temat: «Chrystus życiem».
Rozmowa z Samarytanką.
Pierwszy raz motyw «wody żywej» pojawia się w rozdz. 4, w czasie tzw. Rozmowy z Samarytanką. «Wodą żywą» w pojęciu Izraelitów była woda źródlana. W Starym Testamencie miała często znaczenie symboliczne. Przedstawiała prawdę lub Prawo (hebr. תורה), często też samego Boga. U proroków była obrazem błogosławieństwa, łaski czy zbawienia mesjańskiego. W trakcie rozmowy Jezus przechodzi od znaczenia naturalnego do znaczenia nadprzyrodzonego. W oparciu o różne przesłanki zawarte w treści samej Ewangelii Jana egzegeci upatrują w «wodzie żywej» symbol nauki objawionej ludziom przez Chrystusa, samego Chrystusa czy też Ducha Świętego. Znaczenia te nie wykluczają się wzajemnie, ale się uzupełniają i przedstawiają różne aspekty daru jaki Ojciec daje w Synu.
W Święto Namiotów.
Słowa zawarte w tej perykopie Jezus miał wypowiedzieć w ostatnim najważniejszym dniu Święta Namiotów (hebr. ‏סוכות‎). Ewangelista sam wyjaśnia, czym albo raczej kim jest «woda żywa»: "A powiedział to o Duchu, którego mieli otrzymać wierzący w Niego" (J 7,39).
Spór egzegetyczny dotyczy miejsca pochodzenia «wody» a więc Ducha. Dwojaka lekcja tego tekstu wpływa na rozdwojenie w interpretacji. Raz źródłem wody żywej jest wierzący, w drugiej wersji sam Chrystus. Pierwsza interpretacja bierze swój początek w szkole aleksandryjskiej i obecna jest u Orygenesa, Cyryla Aleksandryjskiego, Cyryla Jerozolimskiego, Grzegorza z Nyssy, u Ambrożego czy też u św. Hieronima.
Bardziej prawdopodobna lekcja, upatrująca w Chrystusie Panu źródło «wody żywej», zdaje się odnosić do proroctwa z Księgi Zachariasza 14,8. Za tą interpretacją przemawia kontekst święta i miejsce wygłaszania mowy. Poprzez Hipolita i Ireneusza lektura ta sięga do samej osoby Jana Apostoła, autora Ewangelii. Woda wylewana na ołtarz w świątyni podczas święta stała się dla św. Jana symbolem zbawienia, które daje Chrystus. Jest to aluzja do ofiary na ołtarzy krzyża na Golgocie: ciało Pana zostało przebite, by wypłynęły z niego «potoki wody żywej» − zbawienie w Duchu danym przez Pana. Za tą interpretacją idą bibliści: Jeremias, Dodd, Bultmann i inni.
Apokalipsa.
Autor natchniony dwukrotnie mówi o "wodzie żywej" w Księdze Apokalipsy: w rozdz. 21, w wersecie 6 w odniesieniu do Nowego Jeruzalem: „Ja pragnącemu dam darmo pić ze źródła wody życia”, zaś w rozdz. 22, w wersecie 1: „I ukazał mi rzekę wody życia, lśniącą jak kryształ, wypływającą z tronu Boga i Baranka”. W obu przypadkach termin często interpretowany jest jako Duch Święty.
Katechizm Kościoła Katolickiego uważa to określenie Ducha Świętego, za jedno z najpiękniejszych (nr 1137).
Przewijający się w pismach Janowych temat "wody żywej" może zostać przedstawiony w następujący sposób:
Użycie zwrotu «woda żywa» w 20 rozdz. Apokalipsy stanowi motyw składowy wspólnego dla całej księgi "wątku o życiu". Pojawia się on, gdy mowa jest o «księdze życia» w rozdz. 21 oraz o «drzewie życia» w rozdz. 22.
Protestancki biblista John Stott upatruje tutaj związek z motywem «życia wiecznego», o którym mowa jest w 17 rozdz. Ewangelii Jana: „A to jest życie wieczne: poznać Ciebie, jedynego, prawdziwego Boga, i Tego, którego posłałeś, Jezusa Chrystusa”.
Świadkowie Jehowy uważają, że Jehowa Bóg jest „źródłem wody żywej”. Woda ta wyobraża przedsięwzięte przez Boga środki (m.in. Królestwo Boże) umożliwiające przywrócenie życia wiecznego, również osobom spodziewającym się żyć w raju na ziemi (Jer 2:13; Jn 17:1, 3; 4:7-15; Obj 21:1; 22:1, 2).
W przekazach i baśniach.
Daje siłę i nieśmiertelność, wskrzesza zmarłych, przywraca wzrok, odwraca zaklęcia i uroki. Znajduje się w trudno dostępnych miejscach, często jest strzeżona przez bóstwa i potwory. Zdobywają ją zazwyczaj osoby odważne i szlachetne.
Wierzono np. na Wołyniu, że młoda para powinna poddać się rytualnemu oczyszczeniu, na rozebranych do naga młodych wylewano konewkę „wody żywej”, symbolizując w ten sposób wyzbycie się poprzedniego stanu.

</doc>
<doc id="2866086" url="https://pl.wikipedia.org/wiki?curid=2866086" title="Jan Krawczyk (kolarz)">
Jan Krawczyk (kolarz)

Jan Karol Krawczyk (ur. 10 czerwca 1956 w Zakrzówku Szlacheckim, zm. 14 lipca 2018 w Piotrkowie Trybunalskim) – polski kolarz szosowy, reprezentant Polski, medalista mistrzostw Polski.
Był zawodnikiem LKS Bełchatów, gdzie jego trenerem był Kazimierz Jasiński. W swojej karierze zdobył wicemistrzostwo Polski w wyścigu szosowym ze startu wspólnego (1979), górskie wicemistrzostwo Polski (1980), brązowy medal górskich mistrzostw Polski (1979), brązowy medal mistrzostw Polski w jeździe parami (1978 – razem ze Stefanem Janowskim). Trzykrotnie startował w Wyścigu Pokoju (1978 – 17. miejsce, 1979 – 6. miejsce, 1980 – 15. miejsce). W Tour de Pologne trzykrotnie zajmował miejsce w pierwszej „piątce” (1978 – 5. miejsce, 1979 – 3. miejsce i wygrana klasyfikacja górska, 1980 – 5. miejsce).
Trzykrotnie reprezentował Polskę w indywidualnym wyścigu szosowym mistrzostw świata (1977 – 13. miejsce, 1978 - 25. miejsce, 1979 – 7. miejsce). Był rezerwowym na Igrzyskach Olimpijskich w Moskwie (1980).
Był zwycięzcą pierwszego Ogólnopolskiego Wyścigu o Wielką Nagrodę Bełchatowa w 1976 roku. W 2016 roku był honorowym gościem jego jubileuszowej czterdziestej edycji, odebrał pamiątkową statuetkę i wręczał nagrody zwycięzcom.
W dniach 22 kwietnia do 22 maja 2022 Muzeum Regionalne w Bełchatowie zorganizowało wystawę czasową "Wspomnienie o Janie Krawczyku w 60. rocznicę utworzenia sekcji kolarskiej LKS Bełchatów".

</doc>
<doc id="2866088" url="https://pl.wikipedia.org/wiki?curid=2866088" title="Feel fine!">
Feel fine!

Feel fine! – dwunasty singel japońskiej piosenkarki Mai Kuraki, wydany 24 kwietnia 2002 roku. Osiągnął 2 pozycję w rankingu Oricon i pozostał na liście przez 15 tygodni, sprzedał się w nakładzie egzemplarzy. Singel zdobył status podwójnej platynowej płyty.

</doc>
<doc id="2866089" url="https://pl.wikipedia.org/wiki?curid=2866089" title="Gajówka Sokołowska">
Gajówka Sokołowska

Gajówka Sokołowska – osada leśna w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość należała administracyjnie do województwa płockiego.

</doc>
<doc id="2866091" url="https://pl.wikipedia.org/wiki?curid=2866091" title="Gaśno (osada leśna w województwie mazowieckim)">
Gaśno (osada leśna w województwie mazowieckim)

Gaśno – osada leśna (gajówka) w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość należała administracyjnie do województwa płockiego.

</doc>
<doc id="2866094" url="https://pl.wikipedia.org/wiki?curid=2866094" title="Piotrów (powiat gostyniński)">
Piotrów (powiat gostyniński)

Piotrów – wieś w Polsce położona w województwie mazowieckim, w powiecie gostynińskim, w gminie Gostynin.
Wieś szlachecka "Piotrowo" położona była w drugiej połowie XVI wieku w powiecie gostynińskim ziemi gostynińskiej województwa rawskiego.
W czasie kampanii wrześniowej stacjonowała tu 43 Eskadra Towarzysząca.
W latach 1975–1998 miejscowość należała administracyjnie do województwa płockiego.

</doc>
<doc id="2866095" url="https://pl.wikipedia.org/wiki?curid=2866095" title="Žakovce">
Žakovce

Žakovce (węg. "Izsákfalva", niem. "Eisdorf") – wieś (obec) w północnej Słowacji leżąca w powiecie Kieżmark, w kraju preszowskim. Znajduje się w Kotlinie Popradzkiej, zabudowania miejscowości rozłożone są w dolinie potoku o nazwie Žakovský potok. Pierwsza pisemna wzmianka o wsi pochodzi z 1209 roku.

</doc>
<doc id="2866098" url="https://pl.wikipedia.org/wiki?curid=2866098" title="Wydział Zwalczania Przestępczości">
Wydział Zwalczania Przestępczości



</doc>
<doc id="2866105" url="https://pl.wikipedia.org/wiki?curid=2866105" title="The Rugby Championship 2013">
The Rugby Championship 2013

The Rugby Championship 2013 – druga edycja The Rugby Championship, corocznego turnieju w rugby union rozgrywanego pomiędzy czterema najlepszymi zespołami narodowymi półkuli południowej – Argentyną, Australią, Nowej Zelandią i RPA. Turniej odbywał się systemem ligowym pomiędzy 17 sierpnia a 5 października 2013 roku.
Wliczając turnieje w poprzedniej formie, od czasów "Pucharu Trzech Narodów", była to osiemnasta edycja tych zawodów.
W połowie stycznia 2013 roku ustalono terminarz rozgrywek. Na początku lipca ogłoszono, iż mecz RPA z Argentyną zostanie przeniesiony na FNB Stadium w Johannesburgu, zostając tym samym częścią dnia sportu upamiętniającego Nelsona Mandelę. Przed tym meczem odbyło się m.in. towarzyskie spotkanie piłkarskich reprezentacji gospodarzy i Burkiny Faso.
Sędziowie zawodów zostali wyznaczeni 8 lipca 2013 roku, ze zmianą pod koniec sierpnia – Alain Rolland został zastąpiony przez Nigela Owensa. Po raz pierwszy zostali wyznaczeni neutralni arbitrzy telewizyjni, podczas tego turnieju zostały również wprowadzone nowe zasady dotyczące młynów oraz powtórek telewizyjnych dla głównego arbitra.
"Wallabies" do turnieju przystępowali z wielkimi nadziejami, jednak postawa nowych zawodników nie uzasadniła tych oczekiwań, bowiem Nowozelandczycy odnieśli wysokie zwycięstwo, m.in. dzięki hat-trickowi Bena Smitha. Podobnie reprezentanci RPA zdeklasowali "Pumas", odnosząc nad nimi rekordowe zwycięstwo różnicą sześćdziesięciu punktów.
Również rewanżowe spotkania zakończyły się zwycięstwami tych zespołów, jednak z mniejszymi przewagami. W setnym meczu Tony’ego Woodcocka "All Blacks" utrzymali Bledisloe Cup, a Ben Smith zdobył kolejne dwa przyłożenia, zaś u siebie Argentyńczycy do końca walczyli o zwycięstwo ze "Springboks" prowadzenie oddając dopiero w siedemdziesiątej minucie i ulegając ostatecznie pięcioma punktami. Już po meczu przed komisją dyscyplinarną stanęło dwóch południowoamerykańskich zawodników za gryzienie i atak na oczy, pierwszy wniosek został przyjęty, a drugi oddalony.
Trzecia kolejka rozpoczęła się meczem, w którym Dan Carter jako pierwszy zawodnik w historii przekroczył barierę 1400 punktów, a w niesprzyjających szybkiej grze warunkach "All Blacks" z problemami pokonali reprezentantów Argentyny. "Springboks" zaś zdominowali Australijczyków w młynie, szarżach i przegrupowaniach, zasłużenie wygrywając po raz pierwszy w Brisbane, osiągając jednocześnie rekordowe wyjazdowe zwycięstwo nad tym przeciwnikiem – ponad dwukrotnie większą różnicą punktów niż czterdzieści lat wcześniej.
Duży wpływ na wygrany przez gospodarzy mecz na Eden Park miała żółta kartka, którą w pierwszej połowie otrzymał Bismarck du Plessis – Romain Poite uznał bowiem, iż jego szarża na Danie Carterze była niezgodna z przepisami, pomimo braku potwierdzenia przez sędziego telewizyjnego. Druga żółta kartka dla tego zawodnika – otrzymana już słusznie – na początku drugiej części meczu spowodowała, iż musiał opuścić boisko, pozostawiając południowoafrykański zespół w czternastkę. Już po spotkaniu decyzję za błędną uznali zarówno arbiter, jak i IRB, a czerwona kartka została wymazana z akt zawodnika. W tej samej kolejce pierwsze zwycięstwo pod wodzą Ewena McKenzie odnieśli Australijczycy, a mecz z Argentyną rozegrany w wietrznych, chłodnych i deszczowych warunkach w Perth ściągnął na trybuny niewiele ponad osiemnaście tysięcy osób.
Reprezentanci RPA, wśród których znaleźli się rozgrywający pięćdziesiąty mecz w kadrze Morné Steyn i Jannie du Plessis, łatwo rozprawili się z "Wallabies" odzyskując Mandela Challenge Plate, dla Australijczyków przyłożenie zdobył zaś debiutujący Chris Feauai-Sautia. Po dominacji Argentyńczyków w pierwszej połowie meczu "All Blacks" uzyskali inicjatywę w jego drugiej części i w kończącej spotkanie akcji potwierdzili zwycięstwo zdobywając dające bonusowy punkt przyłożenie. Kolejne dwa przyłożenia zdobył Ben Smith, a podobnie jak rok wcześniej widzowie próbowali rozpraszać Aarona Crudena laserowym wskaźnikiem.
Walka o tytuł miała zatem rozstrzygnąć się w ostatniej kolejce – Nowozelandczykom do triumfu prócz zwycięstwa i remisu wystarczał bonusowy punkt za zdobycie czterech przyłożeń lub przegraną maksymalnie siedmioma punktami, "Springboks" musieli wygrać zaś za pięć punktów nie pozwalając jednocześnie "All Blacks" na bonusowy punkt. Widzowie na Ellis Park obejrzeli emocjonujący, toczony w szybkim tempie mecz, w którym prowadzenie zmieniało się kilkukrotnie. Bryan Habana, nim zszedł z boiska z powodu kontuzji, dwukrotnie przyłożył piłkę w polu punktowym rywali, Nowozelandczycy jednak utrzymywali dystans i już po syrenie oznajmiającej koniec pierwszej połowy meczu objęli prowadzenie. W 57 minucie Jean de Villiers zdobył czwarte przyłożenie, dające bonusowy punkt reprezentantom RPA, jednak już trzy minuty później Beauden Barrett rozwiał nadzieje "Springboks" na końcowy sukces czwartym przyłożeniem dla swojego zespołu. Mecz rozstrzygnął następnie kolejnymi pięcioma punktami Kieran Read, "All Blacks" obronili zatem tytuł, ponownie w całym turnieju nie odnosząc porażki. Czasowo mecz wstrzymała pomyłka menedżera Nowozelandczyków, który do meczowego protokołu jako rezerwowego młynarza wpisał Kevena Mealamu zamiast Dana Colesa, jednak brak takiego scenariusza w regulaminie rozgrywek nie pozwolił arbitrowi spotkania, Nigelowi Owensowi, na wyciągnięcie konsekwencji wobec "All Blacks", zaś zdobyte przez Bena Smitha przyłożenie – ósme w tej edycji – ustanowiło rekord turnieju.
Do meczu decydującego o trzeciej lokacie Australijczycy przystępowali z obawą o swoją formę, Argentyńczycy zaś z umiarkowanym optymizmem pokazawszy się z dobrej strony w obu domowych spotkaniach. Prowadzenie "Wallabies" było jednak przez całe spotkanie niezagrożone, a wśród siedmiu przyłożeń znalazł się hat-trick Israela Folau, punkty zdobył też debiutujący w kadrze Bernard Foley. Wysoką porażką i ostatnim miejscem w turnieju pożegnał się zatem z argentyńską reprezentacją Felipe Contepomi.
Prócz wymienionych wcześniej zawodników pięćdziesiąty raz w testmeczu zagrali również Bismarck du Plessis, Owen Franks i Tendai Mtawarira, zaś Conrad Smith i Maʻa Nonu swym pięćdziesiątym pierwszym wspólnym występem pobili rekord irlandzkiej pary środkowych Briana O’Driscolla i Gordona D’Arcy. W listopadzie 2013 roku IRB opublikowała statystyczną analizę turnieju.

</doc>
<doc id="2866108" url="https://pl.wikipedia.org/wiki?curid=2866108" title="Chan Siu Ki">
Chan Siu Ki

Chan Siu Ki (, ur. 14 lipca 1985 w Fanlingu) – piłkarz z Hongkongu grający na pozycji napastnika, zawodnik Eastern District SA. W latach 2004–2017 reprezentant Hongkongu.
Życiorys.
Kariera klubowa.
Swoją karierę piłkarską Chan rozpoczął w klubie Tai Po FC. W 2003 roku przeszedł do Hong Kong Rangers FC, skąd wypożyczony był do Kitchee SC. W sezonie 2005/2006 zdobył z Kitchee SC Puchar Ligi Hongkongu oraz Hong Kong Senior Shield. Z kolei w sezonie 2006/2007 ponownie sięgnął po Puchar Ligi.
W 2008 roku Chan przeszedł do klubu South China AA, kwota odstępnego 94 tys. euro. Wraz z South China wywalczył dwa mistrzostwa Hongkongu w sezonach 2008/2009 i 2009/2010. W sezonie 2008/2009 został wybrany do Jedenastki Sezonu. W 2012 roku został wypożyczony do chińskiego Guangdong Sunray Cave FC, grającego w China League One. W 2013 z South China zdobył Puchar Hongkongu. W latach 2017–2020 był zawodnikiem TSW Pegasus FC.
2 listopada 2020 podpisał kontrakt z Eastern District SA.
Kariera reprezentacyjna.
W latach 2005–2009 reprezentował Hongkong w kategorii U-23.
W seniorskiej reprezentacji Hongkongu Chan zadebiutował 30 listopada 2004 na stadionie Jalan Besar Stadium (Kallang, Singapur) w zremisowanym 0:0 towarzyskim meczu z Singapurem, ostatecznie zakończonym zwycięstwem przez Hongkong w serii rzutów karnych. W swojej karierze grał też m.in. na Igrzyskach Wchiodnioazjatyckich 2005, Igrzyskach Azjatyckich 2006, Igrzyskach Wschodnioazjatyckich 2009 (zdobył na nich złoty medal) i Mistrzostwach Azji Wschodniej 2010.

</doc>
<doc id="2866112" url="https://pl.wikipedia.org/wiki?curid=2866112" title="Jerzy Świnoga">
Jerzy Świnoga

Jerzy Świnoga (ur. 27 maja 1961 w Głuchowie) − polski kolarz szosowy, medalista mistrzostw Polski, reprezentant Polski.
Kariera sportowa.
Był zawodnikiem MLKS Mazowsze Teresin. Jego największym sukcesem w karierze sportowej było wicemistrzostwo Polski w indywidualnym wyścigu szosowym ze startu wspólnego w 1982. Reprezentował Polskę w wyścigu drużynowym na 100 km na mistrzostwach świata w 1982 (17. miejsce) i 1983 (4. miejsce).
Od 2002 pracuje w Polskim Związku Kolarskim jako trener torowej kadry juniorskiej średniego dystansu.

</doc>
<doc id="2866120" url="https://pl.wikipedia.org/wiki?curid=2866120" title="PrankStars">
PrankStars



</doc>
<doc id="2866121" url="https://pl.wikipedia.org/wiki?curid=2866121" title="Spencer O' Brien">
Spencer O' Brien



</doc>
<doc id="2866122" url="https://pl.wikipedia.org/wiki?curid=2866122" title="Antoni Bieszczad">
Antoni Bieszczad

Antoni Bieszczad (ur. 10 marca 1915 w Niedźwiadzie, zm. 1 lutego 1980 w Krakowie) – polski rzeźbiarz.
Jego talent rzeźbiarski ujawnił się w rodzinnej wsi, gdzie jako samouk rzeźbił w drewnie miniatury. Zauważył go wówczas profesor Uniwersytetu Jagiellońskiego Jerzy Fierich. W roku 1936 dzięki pomocy Fiericha, Antoni Bieszczad został przyjęty do Państwowej Szkoły Przemysłu Drzewnego w Zakopanem (późniejszy Zespół Szkół Plastycznych im. Antoniego Kenara), gdzie rozpoczął naukę rzeźby pod kierunkiem Romana Olszowskiego. W 1939 r., po ukończeniu szkoły, został natychmiast powołany do służby wojskowej w 16. pułku piechoty w Tarnowie. Po kampanii wrześniowej wrócił do domu rodzinnego, gdzie rozpoczął samodzielną pracę rzeźbiarską. Włączył się w nurt akcji podziemnej w szeregach AK.
Po wojnie, od roku 1945 studiował rzeźbę w krakowskiej Akademii Sztuk Plastycznych pod kierunkiem Xawerego Dunikowskiego i Stanisława Popławskiego. Studia ukończył w 1950 r., pozostając na stałe w Krakowie.
W 1951 r. podjął pracę w Muzeum Narodowym w Krakowie. Był członkiem muzealnej komisji do spraw oceny i wyceny artystycznej, a po utworzeniu Pracowni Renowacji Rzemiosła Artystycznego został jej kierownikiem.
Od roku 1954 był aktywnym członkiem Związku Polskich Artystów Plastyków, pełniąc wiele razy funkcję komisarza wystaw okręgowych, a zwłaszcza wystaw „Rzeźba Roku”. Był zapraszany na wiele krajowych i międzynarodowych plenerów i wystaw.
W roku 1954 wziął ślub z Heleną Puszkarską. Miał dwie córki: Marię i Barbarę.
Zmarł w Krakowie 1 lutego 1980 r.

</doc>
<doc id="2866131" url="https://pl.wikipedia.org/wiki?curid=2866131" title="Lam Ka Wai">
Lam Ka Wai

Lam Ka Wai (, ur. 5 czerwca 1985 w Hongkongu) – piłkarz z Hongkongu grający na pozycji ofensywnego pomocnika. Od 2008 roku jest zawodnikiem klubu Kitchee SC.
Kariera klubowa.
Swoją karierę piłkarską Lam rozpoczął w klubie Hong Kong Rangers. W 2002 roku został wypożyczony do Double Flower FA, w którym zadebiutował w jego barwach w First Division z Hongkongu. Z kolei w 2003 roku wypożyczono go na sezon do Kitchee SC. W 2004 roku wrócił do Hong Kong Rangers i występował w nim do końca sezonu 2007/2008.
W 2008 roku Lam ponownie trafił do klubu Kitchee SC. Wraz z Kitchee SC wywalczył dwa mistrzostwa Hongkongu w sezonach 2010/2011 i 2011/2012. W sezonie 2011/2012 zdobył także Puchar Ligi Hongkongu oraz Puchar Hongkongu.
Kariera reprezentacyjna.
W reprezentacji Hongkongu Lam zadebiutował 5 marca 2005 roku w wygranym 6:0 meczu Mistrzostw Azji Wschodniej z Mongolią, w którym strzelił gola. W swojej karierze grał też m.in. na Igrzyskach Wchiodnioazjatyckich 2005 i Igrzyskach Azjatyckich 2006.

</doc>
<doc id="2866134" url="https://pl.wikipedia.org/wiki?curid=2866134" title="Makary (Dajew)">
Makary (Dajew)

Makary, imię świeckie Siergiej Konstantinowicz Dajew (ur. 21 czerwca 1888 we wsi Pietrowskoje, zm. 13 stycznia 1960) − rosyjski biskup prawosławny.
Życiorys.
Był synem kapłana prawosławnego. Ukończył seminarium duchowne przy Skicie Wifańskim ławry Troicko-Siergijewskiej. W 1911, po uzyskaniu końcowego dyplomu, został nauczycielem w szkole parafialnej w powiecie bogorodskim. Rok później został wyświęcony na kapłana. Pracę duszpasterską prowadził w cerkwi Złożenia Szaty Chrystusa Zbawiciela w Moskwie.
Wieczyste śluby mnisze złożył 2 maja 1944. Dwanaście dni później został wyświęcony na biskupa możajskiego, wikariusza eparchii moskiewskiej, przez patriarchę moskiewskiego i całej Rusi Sergiusza, metropolitę leningradzkiego Aleksego i innych hierarchów. Od 1946 kierował Zarządem Gospodarczym przy Świętym Synodzie Patriarchatu Moskiewskiego. W 1951 otrzymał godność arcybiskupią. Zmarł w 1960 i został pochowany na Cmentarzu Wagańkowskim.

</doc>
<doc id="2866137" url="https://pl.wikipedia.org/wiki?curid=2866137" title="Kościół Najświętszej Marii Panny w Jasionie">
Kościół Najświętszej Marii Panny w Jasionie

Kościół Najświętszej Marii Panny − rzymskokatolicki kościół filialny znajdujący się w miejscowości Jasiona, należący do parafii św. Jakuba w Lubrzy, w dekanacie Prudnik, diecezji opolskiej.
Historia kościoła.
Kościół w Jasionie został wybudowany w 1900 roku. Początkowo, terytorialnie należał on do parafii w Prudniku. W 1901 roku, z kościoła św. Michała Archanioła w Prudniku, został przeniesiony ołtarz główny i po niewielkiej przeróbce został zamontowany w kościele w Jasionie. W czasie I wojny światowej w wieży kościoła zamontowano dzwon, a w 1925 roku świątynia otrzymała organy. W czasie II wojny światowej władze niemieckie zdjęły dzwon na cele wojenne, kościół pozostawał bez niego aż do 1954 roku. Dzięki cukrowni w Białej Prudnickiej, jesienią 1954 roku, na wieży kościoła zawisł nowy i większy dzwon. Kolejne dzieje kościoła to częste remonty, których kulminacja nastąpiła w latach 80. XX wieku. Zakończenie remontów nastąpiło w 1986 roku, gdzie nowo wyremontowany kościółek poświęcił ksiądz biskup Jan Bagiński. Od czasu wybudowania kościoła w Jasionie, należał on do parafii w Prudniku. Od 1993 roku kościół w Jasionie został włączony, jako kościół filialny, do parafii w Lubrzy.

</doc>
<doc id="2866146" url="https://pl.wikipedia.org/wiki?curid=2866146" title="Saßnitz">
Saßnitz



</doc>
<doc id="2866152" url="https://pl.wikipedia.org/wiki?curid=2866152" title="Tadeusz Stawowiak">
Tadeusz Stawowiak

Tadeusz Stawowiak pseud. "Smyk" (ur. 28 marca 1928 w Brzezince k. Wadowic, zm. 20 grudnia 1987 w Krakowie) − generał brygady LWP.
Życiorys.
Do 1942 skończył szkołę podstawową w Brzezince, a do 1949 liceum mechaniczne w Nowym Bytomiu. W czerwcu 1943 wstąpił do BCh, gdzie przybrał pseudonim „Smyk” i walczył w grupie dywersyjno-wypadowej Stefana Turka „Świerka” w powiecie wadowickim. W 1946 wstąpił do OM TUR, a w 1948 do ZMP. W 1949 krótko pracował w Hucie Małapanew w Ozimku, po czym został wcielony do WP. Od 1950 dowódca działa pancernego w 6 Pułku Czołgów Ciężkich we Wrocławiu, od 29 marca 1952 szef służby chemicznej tego pułku, wkrótce mianowany podporucznikiem, a w 1954 porucznikiem. 1953-1956 studiował na Fakultecie Wojsk Pancernych w Akademii Sztabu Generalnego WP w Rembertowie, po czym został mianowany kapitanem i szefem sztabu batalionu czołgów w 33 Nyskim Pułku Zmechanizowanym, a w maju 1957 szefem sztabu batalionu rozpoznawczego w 2. Warszawskiej Dywizji Zmechanizowanej w Nysie, od listopada 1957 szef sztabu 13 Pułku Czołgów i Artylerii Pancernej tej dywizji. 1 X 1960 mianowany majorem, 16 IX 1963 podpułkownikiem, a 4 V 1968 pułkownikiem. Od sierpnia 1961 kierował wydziałem w sztabie dywizji i był zastępcą szefa sztabu, a w lutym 1964 został dowódcą 15 Pułku Czołgów. W grudniu 1965 mianowany szefem sztabu i zastępcą dowódcy 5 Saskiej Dywizji Pancernej w Gubinie, a w sierpniu 1968 szefem Oddziału I Operacyjnego sztabu Śląskiego Okręgu Wojskowego we Wrocławiu. Od 1969 do 1971 studiował w trybie stacjonarnym na Akademii Sztabu Generalnego Sił Zbrojnych ZSRR im. K. Woroszyłowa w Moskwie, po czym został dowódcą 20. Warszawskiej Dywizji Pancernej w Szczecinku. Jesienią 1973 Rada Państwa mianowała go generałem brygady; nominację wręczył mu w Belwederze I sekretarz KC PZPR Edward Gierek w obecności przewodniczącego Rady Państwa PRL prof. Henryka Jabłońskiego. W czerwcu 1975 pozbawiony stanowiska za niewłaściwe dowodzenie dywizją podczas inspekcji MON. 18 X 1975 - 22 XII 1976 zastępca szefa sztabu Pomorskiego Okręgu Wojskowego w Bydgoszczy ds. organizacyjno-mobilizacyjnych. 1 XII 1976 wykluczony z PZPR za „naruszenie zasad etyki żołnierza zawodowego”. a następnie ukarany przez ministra obrony narodowej gen. armii Wojciecha Jaruzelskiego usunięciem z zawodowej służby wojskowej i przeniesiony do rezerwy, a 3 I 1977 zwolniony z WP.
Został pochowany na Cmentarzu wojskowym przy ul. Prandoty w Krakowie (kwatera 10b woj.-wsch.-8).
Awanse wojskowe.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:

</doc>
<doc id="2866156" url="https://pl.wikipedia.org/wiki?curid=2866156" title="Notacja bra-ket">
Notacja bra-ket



</doc>
<doc id="2866158" url="https://pl.wikipedia.org/wiki?curid=2866158" title="Kościół Matki Boskiej Bolesnej w Mierzynie">
Kościół Matki Boskiej Bolesnej w Mierzynie

Kościół Matki Boskiej Bolesnej w Mierzynie – średniowieczna budowla z cennym wyposażeniem, położona w centrum podszczecińskiej wsi Mierzyn w powiecie polickim.
Historia.
Kościół powstał w XIII w., wkrótce po lokacji wsi. Kościół jest orientowany, zbudowany z regularnie ułożonych kwadr granitowych łączonych zaprawą wapienną, w okresie przejściowym pomiędzy stylem romańskim i gotyckim. W 1637 pożar poważnie uszkodził świątynię wraz z oryginalną drewnianą wieżą. Odbudowa zakończyła się w 1644, obecna wieża jest drewniana z kopulastym hełmem z latarenką. Kościół był remontowany w XIX w. oraz po II wojnie światowej w roku 1958 i 1995. W 1992 rozpoczęto renowację ołtarza i ambony. Z okresu powojennego pochodzi także znajdująca się po południowej stronie kościoła zakrystia.
Architektura.
Kościół zbudowany jest na planie prostokąta, bez wydzielonego prezbiterium. 
Wieża jest minimalnie szersza od korpusu nawowego, w dolnej części kamienna, w górnej drewniana, zwieńczona wysmukłym hełmem zakończonym kulą i krzyżem. 
Okna nawy, zróżnicowane szerokością i wysokością, noszą ślady przebudowań: dwa okna są w stylu romańskim, a trzy – gotyckim. Szczyt wschodni kościoła udekorowany jest blendą w kształcie krzyża z czterema dodatkowymi blendami znajdującymi się pod jego ramionami (podobna dekoracja znajduje się na kościele w Wołczkowie).
Wyposażenie.
Ołtarz główny pochodzi z początku XVIII w. i wykonany został w stylu barokowym. W predelli zachował się, malowany na desce, obraz Ostatniej Wieczerzy. W retabulum (nastawa ołtarzowa) znajduje się obecnie współczesny obraz Matki Boskiej Bolesnej – przed wojną był tu obraz przedstawiający Ukrzyżowanie Chrystusa. W zwieńczeniu przedstawiona została scena Zesłania Ducha Świętego. Przed II wojną światową wygląd ołtarza był nieco inny niż obecnie – znajdowały się na nim również trzy rzeźby, które obecnie są przy tabernakulum.
Ambona pochodzi również z początku XVIII w. Płyciny czaszy ambony wypełniają obrazy przedstawiające czterech Ewangelistów. Na zaplecku umieszczony został wizerunek Chrystusa. Baldachim ambony zdobią srebrno-złote elementy dekoracyjne w kształcie wachlarzy. Wygląd obrazów umieszczonych na ambonie wskazuje, że ich autorem był zręczny artysta ludowy. Współcześnie na ambonie zamontowano duży monitor ekranowy wykorzystywany do wyświetlania tekstów liturgicznych. 
Empora wykonana została pod koniec XIX w. w stylu neobarokowym wsparta na czterech słupach. Zdobią ją cztery obrazy o charakterze symbolicznym oraz ozdobna balustrada. Nie zachowały się pochodzące z 1908 r. dwunastogłosowe organy z firmy B. Grüneberga.
Dzwon zachowany do chwili obecnej został umieszczony na odbudowanej 48-metrowej wieży. Odlany został w 1644 roku przez Lorentza Kökeritza – twórcę dzwonu dla szczecińskiej katedry. Waży około 350 kg i ma średnicę 83 cm. Na wieży znajduje się jarzmo, jako pozostałość po starym dzwonie.
Od 2006 roku z głośnika bije dzwon elektroniczny.

</doc>
<doc id="2866176" url="https://pl.wikipedia.org/wiki?curid=2866176" title="Bette Nesmith Graham">
Bette Nesmith Graham

Bette Nesmith Graham (ur. 23 marca 1924 w Dallas, zm. 12 maja 1980 w Richardson) – amerykańska sekretarka, wynalazca korektora i przedsiębiorca.
Życiorys.
Bette Clair McMurry urodziła się 23 marca 1924 roku w Dallas w Teksasie. Porzuciła liceum w wieku 17 lat i zapisała się na kurs sekretarek. W wieku 19 lat wyszła za mąż za Warrena Nesmitha. Z tego związku urodził się syn, Michael Nesmith – członek zespołu The Monkees. Po powrocie męża z frontu II wojny światowej wystąpiła o rozwód i odtąd samotnie wychowywała syna.
Od 1951 roku pracowała jako sekretarka W.W. Overtona, prezesa zarządu Texas Bank and Trust. W tym też okresie zaczęła mieć problem z nowymi elektrycznymi maszynami do pisania, które produkowały tekst nie dający się usunąć biurową gumką. Wobec braku możliwości efektywnego poprawiania błędów w tekstach zaczęła eksperymentować w celu uzyskania skutecznego korektora. Inspiracją stali się dla niej malarze malujący okna. Zamiast szukać środka, który usunie tusz, postanowiła stworzyć korektor, który będzie maskować stary tekst.
Wynalazek, który nazwała "Mistake Out", szybko stał się bardzo popularny wśród innych sekretarek w firmie. Nesmith zdała sobie sprawę, że produkt ma szansę dobrze się sprzedawać. W 1956 roku otworzyła w swoim domu firmę Mistake Out Company; tam też produkowała i butelkowała swój produkt. W butelkowaniu pomagał jej syn i jego koledzy. Wkrótce potem została zwolniona z banku z powodu zaniedbywania pracy, co pozwoliło jej skupić się wyłącznie na własnej firmie. Mimo sukcesu finansowego cały czas pracowała nad ulepszeniem swojego wynalazku, a wersję uznaną za ostateczną przemianowała na "Liquid Paper" (1958). W tym samym roku złożyła wniosek patentowy i wniosek o zastrzeżenie znaku towarowego.
Początkowo sprzedawała ok. stu sztuk miesięcznie. W 1957 magazyn "The Office" poświęcił jej produktowi notkę. W tym momencie sprzedaż znacząco zaczęła rosnąć, m.in. dzięki koncernowi General Electric, który złożył duże zamówienie. W 1962 roku Nesmith ponownie wyszła za mąż; jej mężem został Robert Graham. Firma szybko zwiększała sprzedaż; w 1968 roku osiągnięto milion sprzedanych korektorów. Do 1967 roku przedsiębiorstwo posiadało własny biurowiec i zautomatyzowaną linię produkcyjną. W 1975 roku Nesmith Graham rozwiodła się z drugim mężem.
Nesmith Graham sprzedała firmę koncernowi Gillette Corporation w 1979 roku za 47,5 miliona dolarów.
Zmarła 12 maja 1980 roku w Richardson w Teksasie.

</doc>
<doc id="2866200" url="https://pl.wikipedia.org/wiki?curid=2866200" title="Chu Siu Kei">
Chu Siu Kei

Chu Siu Kei (, ur. 11 stycznia 1980 w Hongkongu) – piłkarz z Hongkongu grający na pozycji ofensywnego pomocnika.
Kariera klubowa.
Swoją karierę piłkarską Chu rozpoczął w klubie Hong Kong Rangers. W 1998 roku zadebiutował w jego barwach w First Division z Hongkongu. W latach 1999-2001 grał w Yee Hope, a w latach 2001-2002 był zawodnikiem klubu Double Flower FA. W 2002 roku przeszedł do Sun Hei SC. Z klubem tym wywalczył mistrzostwo Hongkongu w sezonie 2004/2005 oraz zdobył Hong Kong Senior Challenge Shield (2004/2005), dwa Puchary Ligi Hongkongu (2004/2005, 2008/2009) i Puchar Hongkongu (2004/2005).
W 2009 roku Chu przeszedł do Shatin SA. Zadebiutował w nim 2 października 2009 w przegranym 1:3 wyjazdowym meczu z Citizen AA. W Shatin SA grał przez rok.
W 2010 roku Chu został zawodnikiem klubu Kitchee SC. Wraz z Kitchee SC wywalczył trzy mistrzostwa Hongkongu w sezonach 2010/2011, 2011/2012 i 2013/2014. W sezonie 2011/2012 zdobył także Puchar Ligi Hongkongu oraz Puchar Hongkongu. Następnie grał w Metro Gallery i South China AA.
Kariera reprezentacyjna.
W reprezentacji Hongkongu Chu zadebiutował 30 listopada 1998 roku w przegranym 0:6 meczu Igrzysk Azjatyckich 1998 z Omanem. W swojej karierze grał też m.in. na Igrzyskach Azjatyckich 2008 i Mistrzostwach Azji Wschodniej 2008.

</doc>
<doc id="2866216" url="https://pl.wikipedia.org/wiki?curid=2866216" title="Roman Siemiński">
Roman Siemiński

Roman Siemiński (ur. 7 listopada 1919 w Warszawie, zm. 21 czerwca 1997 tamże) − polski kolarz szosowy i trener kolarstwa. Medalista mistrzostw Polski.
Był zawodnikiem klubów warszawskich – Drukarza i Iskry (przed II wojną światową), Elektryczności (1946–1947), Samorządowca (1948) i Ogniwa (1949). W 1951 był jednym z założycieli sekcji kolarskiej CWKS Warszawa, w której karierę zawodniczą zakończył w 1953.
Jako zawodnik zdobył mistrzostwo Polski w drużynowym wyścigu szosowym na 100 km w 1947 i 1948, górskie wicemistrzostwo Polski w 1948, przełajowe wicemistrzostwo Polski w 1947 oraz brązowy medal mistrzostw Polski w drużynowym wyścigu szosowym na 100 km w 1946. Trzykrotnie startował w Wyścigu Pokoju. W pierwszej edycji wyścigu w 1948 zajął drugie miejsce w klasyfikacji końcowej (na trasie Warszawa-Praga), w 1949 zajął 16. miejsce, w 1950 – 22. miejsce. W 1947 wygrał jeden z etapów Tour de Pologne, a w samym wyścigu debiutował już w 1939.
Po zakończeniu kariery sportowej pracował jako trener i kierownik sekcji kolarskiej Legii Warszawa. Był także działaczem Polskiego Związku Kolarskiego, m.in. kapitanem szosowym (1959–1961) i członkiem zarządu (1985–1988).
Od 1998 roku w Raciążu w woj. mazowieckim rozgrywany jest jednodniowy wyścig kolarski upamiętniający Siemińskiego – Memoriał Romana Siemińskiego.

</doc>
<doc id="2866242" url="https://pl.wikipedia.org/wiki?curid=2866242" title="Claude Garamond">
Claude Garamond

Claude Garamond (ur. 1480; zm. 1561) – francuski typograf i odlewnik. Jeden z ojców tradycji typograficznej w Europie. Twórca tak zwanej francuskiej antykwy renesansowej.
Życiorys.
Claude Garamond (pierwotnie Garamont) urodził się około 1480 roku w Paryżu. Fachu uczył się od drukarza Simona de Colines oraz rytownika Geoffroya Tory. Zdobył rozgłos w 1541 roku, kiedy to trzy z jego greckich krojów – między innymi Grecs du roi, zainspirowane odręcznym pismem kopisty Angelo Vergecio – zostały użyte w serii książek Roberta Estienne, zleconej przez króla Franciszka I. Według Artura Tilley, ówczesnego krytyka literackiego, były przykładem najlepszej, kompletnej typografii. Niedługo potem stworzył antykwy i to w największym stopniu dzięki nim został zapamiętany. Garamond od 1545 roku działał także jako wydawca. Pierwszą wydaną przez niego książką była "Pia et Religiosa Meditatio" Davida Chambellana. Dalej wydał między innymi Juwenkusa, Historię następców Aleksandra Wielkiego Tukidydesa. Garamond umarł w 1561 roku, a jego czcionki i matryce przejęli Christophe Plantin z Antwerpii oraz frankfurcka wytwórnia czcionek "Egenolff-Berner". Oryginalne czczcionki można do dzisiaj podziwiać w muzeum w Antwerpii.
Wkład Garamonda w rozwój typografii.
Gdy Claude Garamond zmarł w 1561, jego matryce zostały sprzedane Christopherowi Plantinowi, co pozwoliło na użycie czcionki w wielu drukarniach, przez co zyskała sławę w Europie. W 1621 roku francuski drukarz Jean Jannon stworzył krój w pewnym stopniu podobny do Garamonda, lecz z drobnymi zmianami, m.in. nieregularnością w osi liter. W 1825 roku French National Printing Office zaadaptowało ten krój, przypisując go Claudowi Garamondowi. Na podstawie wersji Jannona, w 1919 roku wyprodukowano pierwszy XX-wieczny, komercyjny Garamond, nazywając go Garamond #3.
Apple Garamond.
Odmiana kroju została przejęta przez firmę Apple w 1984 roku, po wydaniu Macintosha. Do zareklamowania nowego produktu, Apple chciało użyć ITC Garamond Light oraz Book skondensowane o 20 procent, lecz spowodowało to deformację i zaburzyło estetykę. Projektanci stworzyli wersję Garamond specjalnie dla Apple.
Zastosowanie.
Najbardziej rozpowszechnioną odmianą jest Adobe Garamond Pro. Font wykorzystywany jest najczęściej jako główny tekst w magazynach, gazetach i książkach. Garamond uważany jest za najbardziej czytelny font szeryfowy w tradycyjnej typografii, podobno też jest bardzo oszczędny jeśli chodzi o zużycie tuszu. Mimo upływu lat, nie traci na popularności i uważany jest za 
jeden z piękniejszych istniejących krojów.

</doc>
<doc id="2866243" url="https://pl.wikipedia.org/wiki?curid=2866243" title="Kuettner">
Kuettner



</doc>
<doc id="2866252" url="https://pl.wikipedia.org/wiki?curid=2866252" title="Robert Nowoczek">
Robert Nowoczek

Robert Nowoczek (ur. 12 października 1919 w Łagiewnikach Śląskich, zm. 20 kwietnia 1983 w Bytomiu) − polski kolarz szosowy i trener kolarstwa. Medalista mistrzostw Polski.
Był zawodnikiem Stadionu Królewska Huta (od 1935), a po II wojnie światowej Chorzowskiego Klubu Cyklistów, przekształconego w 1948 w sekcję kolarską Ruchu Chorzów. Karierę zawodniczą zakończył w 1953 w związku z wypadkiem na trasie kolarskiej.
Jego największym sukcesem było górskie mistrzostwo Polski w 1949. Dwukrotnie startował w Wyścigu Pokoju. W pierwszej edycji wyścigu w 1948 zajął 16. miejsce, w 1949 – 22. miejsce.
Po zakończeniu kariery sportowej pracował jako trener w Ruchu Chorzów. Prowadził także polską kadrę narodową seniorów w kolarstwie szosowym (1957–1962). 

</doc>
<doc id="2866254" url="https://pl.wikipedia.org/wiki?curid=2866254" title="Pałac Beliny-Brzozowskiego w Odessie">
Pałac Beliny-Brzozowskiego w Odessie

Pałac Beliny-Brzozowskiego – neogotycki pałac w Odessie, znajduje się w pobliżu Bulwaru Nadmorskiego. Został wybudowany w XIX wieku przez Zenona Belinę-Brzozowskiego i miał mu służyć za siedzibę w mieście, przez które eksportował zboże ze swoich majątków w Sokołówce na terenie dawnego województwa bracławskiego.
Pałac ma dwa piętra i był wzorowany na angielskich zamkach, a zaprojektował go Feliks Gąsiorowski. Na elewacji zbudowano wieloboczne baszty i smukłe wieżyczki z krenelażem.
W pałacu tym właściciel gościł zaprzyjaźnionego z nim Juliusza Słowackiego. Budynek był też miejscem spotkań licznych miejscowych Polaków. Po Zenonie Izydorze pałac odziedziczył Jan Belina-Brzozowski. Do 1919 roku konsulem RP w Odessie był Zenon Karol Belina-Brzozowski.

</doc>
<doc id="2866255" url="https://pl.wikipedia.org/wiki?curid=2866255" title="Copa del Sol">
Copa del Sol

Copa del Sol (z hiszp. "Puchar Słońca") – międzynarodowy towarzyski klubowy turniej piłkarski rozgrywany zimą od 2010 roku w Hiszpanii. Każda edycja turnieju składała się z różnej ilości meczów w zależności od ilości zespołów biorących udział w nich. Finał turnieju w 2010 roku nie odbył się z powodu ulewnego deszczu. Obaj finaliści - Szachtar Donieck i CSKA Moskwa zostały uznane za zwycięzców. Od 2013 roku rozgrywki prowadzone są w dwóch grupach. Zwycięzcy walczyli w finale o Puchar.

</doc>
<doc id="2866256" url="https://pl.wikipedia.org/wiki?curid=2866256" title="Puchar Słońca">
Puchar Słońca



</doc>
<doc id="2866257" url="https://pl.wikipedia.org/wiki?curid=2866257" title="Puchar Słońca 2011">
Puchar Słońca 2011



</doc>
<doc id="2866259" url="https://pl.wikipedia.org/wiki?curid=2866259" title="Henryk Woźniak (kolarz)">
Henryk Woźniak (kolarz)

Henryk Woźniak (ur. 14 października 1946 w Sieradzu, zm. 3 marca 1994) – polski kolarz szosowy i trener kolarstwa. Medalista mistrzostw Polski. Reprezentant Polski.
Był zawodnikiem LZS Nowogard, Legii Warszawa, LZS Gryf Szczecin i Górnika Klimontów. W swojej karierze był mistrzem Polski w wyścigu drużynowym na 100 km (1967 z Legią Warszawa), brązowym medalistą mistrzostw Polski w tej samej konkurencji w 1968, a także wicemistrzem Polski w jeździe parami (1970 ze Stanisławem Labochą). W 1966 wygrał dwa, a w 1968 i 1970 po jednym z etapów Tour de Pologne. W 1968 zwyciężył także w klasyfikacji do lat 23, a w 1970 w klasyfikacji najaktywniejszych Tour de Pologne, a w klasyfikacji końcowej był czwarty. W 1966 przez pięć etapów, a w 1970 przez dwa jechał w koszulce lidera wyścigu. Trzykrotnie zwyciężał w wyścigu Dookoła Mazowsza (1964, 1966, 1967).
Dwukrotnie startował na mistrzostwach świata, w 1967 zajął 22. miejsce w wyścigu indywidualnym i 7. w wyścigu drużynowym na 100 km, w 1970 był 62. w wyścigu indywidualnym
Po zakończeniu kariery sportowej pracował jako trener, stworzył sekcję kolarską w Górniku Polkowice, w latach 1991-1993 był członkiem zarządu Polskiego Związku Kolarskiego.

</doc>
<doc id="2866261" url="https://pl.wikipedia.org/wiki?curid=2866261" title="Hollywood Heights">
Hollywood Heights



</doc>
<doc id="2866263" url="https://pl.wikipedia.org/wiki?curid=2866263" title="Hipopigmentacja">
Hipopigmentacja

Hipopigmentacja – jedno z zaburzeń barwnikowych skóry polegające na niedoborze melaniny w naskórku. 
Przyczyny.
Hipopigmentacja może być dziedziczna (albinizm) lub nabyta w wyniku urazu skóry (hipopigmentacja pozapalna) na skutek
Po wygojeniu skóry niektóre jej obszary pozostają jaśniejsze – zaburzenie ma charakter lokalny, w przeciwieństwie do globalnego przy albinizmie. Uszkodzenia melanocytów mogą też następować pod wpływem niektórych leków czy substancji działających na powierzchnię skóry, promieniowania. 
Może też następować samoistnie i mieć charakter czasowy. Na ciele (głównie policzkach i ramionach) pojawiają się liczne gładkie jasne plamy. Mogą powodować swędzenie, ale nie są bolesne. Zwykle zanikają w wieku dwudziestu kilku lat.
Sposoby leczenia.
W przypadku albinizmu stosuje się zabiegi zachowawcze, np. unikanie nadmiernego nasłonecznienia i kontrole dermatologiczne, aby uniknąć lub wcześnie zdiagnozować zmiany nowotworowe. Hipopigmentację nabytą (szczególnie pourazową) można leczyć poprzez repigmentację farmakologiczną (np. psoralen) połączoną z opalaniem światłem słonecznym lub w solarium. W przypadku niewielkich powierzchniowo zmian, można lek, zamiast doustnie, stosować powierzchniowo na odbarwione miejsca. Leczenie należy przeprowadzać stopniowo, aby uniknąć poparzeń pozbawionej melaniny skóry. Dlatego kuracja trwa czasem wiele miesięcy.
Jeżeli zmiany obejmują ponad połowę powierzchni ciała, stosuje się raczej częściową depigmentację pozostałej części ciała, aby zmiany stały się mniej widoczne. Depigmentacja polega, np. na podawaniu pacjentowi hydrochinonu. Terapia połączona jest z unikaniem nasłonecznienia ciała, które spowodowałoby repigmentację. Jednak hydrochinon coraz częściej wywołuje u pacjentów reakcję alergiczną.
Czasową utratę pigmentacji leczy się hydrokortyzonem.

</doc>
<doc id="2866264" url="https://pl.wikipedia.org/wiki?curid=2866264" title="Repigmentacja">
Repigmentacja



</doc>
<doc id="2866265" url="https://pl.wikipedia.org/wiki?curid=2866265" title="Depigmentacja">
Depigmentacja



</doc>
<doc id="2866266" url="https://pl.wikipedia.org/wiki?curid=2866266" title="Inkwizycja sycylijska">
Inkwizycja sycylijska

Inkwizycja sycylijska – jedna z odmian państwowo-kościelnej inkwizycji, instytucji powołanej do zwalczania herezji, działająca na Sycylii od 1720 roku do 1782 roku.
Pojęciem "inkwizycja sycylijska" bywa określany także trybunał inkwizycji hiszpańskiej, działający na tej wyspie w latach 1500–1720, jak również sądy średniowiecznych inkwizytorów papieskich działających tam przed rokiem 1500.
Historia.
Sądy inkwizycyjne na Sycylii istniały w sposób nieprzerwany od końca XIII wieku, początkowo jako część inkwizycji papieskiej, a od 1500 roku jako część inkwizycji hiszpańskiej. Inkwizycja sycylijska jako samodzielna instytucja powstała dopiero w wyniku usamodzielnienia się miejscowego trybunału inkwizycji hiszpańskiej po wojnie o sukcesję hiszpańską. Było to skutkiem przejścia Sycylii spod władzy Hiszpanii pod władzę najpierw Habsburgów austriackich (1720), a następnie Burbonów (1734). Jej niezależność od wielkiego inkwizytora oraz hiszpańskiej Rady Inkwizycji w Madrycie potwierdził papież Klemens XI w 1720 roku. 
Początkowo inkwizycja sycylijska działała formalnie jako "inkwizycja hiszpańska na uchodźstwie", gdyż Habsburgowie austriaccy rościli sobie pretensje do tronu hiszpańskiego. Od 1711 roku cesarz Karol VI Habsburg wyznaczał "inkwizytora generalnego Hiszpanii" z siedzibą w Wiedniu, w opozycji do inkwizytora generalnego rezydującego w Madrycie pod rządami Filipa V Burbona. Wiedeński inkwizytor generalny nie miał początkowo żadnej realnej władzy nad trybunałami inkwizycyjnymi, jednak począwszy od roku 1720 podporządkowano mu trybunał działający na Sycylii.
W 1734 roku Sycylia przeszła pod władzę Burbonów i stała się w pełni niezależnym państwem. W rezultacie w 1738 roku papież Klemens XII uznał niezależność sycylijskiej inkwizycji od jakiejkolwiek zagranicznej władzy. Choć inkwizytora generalnego mianować miała zawsze Stolica Apostolska, nie stała się ona częścią struktur inkwizycji rzymskiej, którym przewodniczyła Kongregacja Świętego Oficjum w Rzymie.
Aktywność inkwizycji sycylijskiej po roku 1738 pozostawała na bardzo niskim poziomie, a w 1746 roku dodatkowo ograniczono jej kompetencje na rzecz wicekróla. W 1780 roku oficjalnie zaproponowano zniesienie inkwizycji. Propozycja ta spotkała się z pewnym oporem społecznym, gdyż wielu Sycylijczyków należało do grona zauszników trybunału ("familiares"), co wiązało się z licznymi przywilejami, także podatkowymi. Rok później jednak stanowisko wicekróla objął Domenico Caracciolo, zdecydowany przeciwnik dalszego utrzymywania inkwizycji, który zdołał przeforsować swoje stanowisko na dworze królewskim. 16 marca 1782 roku król Ferdynand III wydał dekret o zniesieniu inkwizycji w królestwie Sycylii.
Sposób działania.
Procedury stosowane przez inkwizycję sycylijską były tożsame z tymi, jakie stosowała inkwizycja hiszpańska. W ciągu 62 lat swej samodzielności przeprowadziła ona ponad 200 procesów i dokonała trzech egzekucji "in persona" (dwie w 1724 i jedną w 1732) oraz jednej "in effigie" (w 1731 roku).
Inkwizytorzy generalni Sycylii.
Na czele inkwizycji stał inkwizytor generalny (zawsze w randze biskupa lub arcybiskupa), który stał na czele Rady Inkwizycji i wraz z nią sprawował nadzór na działalnością inkwizytorów Palermo oraz sycylijskich sądów diecezjalnych w sprawach wiary ("in causa fidei"). Inkwizytora generalnego zawsze mianował papież, ale na wniosek króla. Funkcję tę sprawowali kolejno:

</doc>
<doc id="2866267" url="https://pl.wikipedia.org/wiki?curid=2866267" title="Koriacka Sopka">
Koriacka Sopka

Koriacka Sopka (ros. Корякская сопка, "Koriakskaja sopka") – aktywny stratowulkan na półwyspie Kamczatka w Rosji. Wznosi się na wysokość 3456 m n.p.m. i jest zaliczany do najwybitniejszych szczytów na Kamczatce.
Wulkan ten, podobnie jak większość wulkanów leżących na Kamczatce, należy do tzw. pacyficznego pierścienia ognia. Oprócz tego leży w punkcie, gdzie płyta pacyficzna wbija się w płytę euroazjatycką (około 80 mm/rok). Szacunkowo, wulkan ten był prawdopodobnie aktywny przez dziesiątki tysięcy lat. Dane geologiczne wskazują, że ostatnie trzy duże erupcje miały miejsce w ostatnich 10 tysiącach lat: w 5500 p.n.e., 1950 p.n.e. oraz w 1550 p.n.e.
Pierwsza udokumentowana erupcja wulkanu miała miejsce w 1890 roku. Wybuch charakteryzował się dużą emisją gazów i lawy z otworów na południowo-zachodnim zboczu wulkanu, powstałych przez wcześniejszą erupcję freatyczną. Kolejny krótki, umiarkowany wybuch nastąpił w 1926 roku, po którym wulkan znalazł się w uśpieniu aż do roku 1956. W tym roku wulkan wybuchł z niespotykaną we wcześniejszych erupcjach siłą, osiągając rekordowy wynik w „skali erupcji” VEI = 3. Erupcje te spowodowały lawiny piroklastyczne i lahary, które notowano aż do czerwca 1957 roku.
Ostatnia erupcja wulkanu miała miejsce 29 grudnia 2008 roku. Wówczas z Koriackiej Sopki został wyrzucony do atmosfery „pióropusz” popiołu wulkanicznego na wysokość około 6 tys. metrów, erupcja ta trwała aż do 27 sierpnia 2009 roku.
Koriacka Sopka wraz z sąsiednim wulkanem, Awaczyńską Sopką, jest zaliczana do tzw. „wulkanów dziesięciolecia”, czyli 16 obiektów z całego świata godnych szczególnego badania w świetle historii wybuchów wulkanów i wagi ich bliskiego położenia względem obszarów zaludnionych.

</doc>
<doc id="2866270" url="https://pl.wikipedia.org/wiki?curid=2866270" title="Zmarli w lutym 2013">
Zmarli w lutym 2013



</doc>
<doc id="2866273" url="https://pl.wikipedia.org/wiki?curid=2866273" title="Ayvika Malanova">
Ayvika Malanova



</doc>
<doc id="2866275" url="https://pl.wikipedia.org/wiki?curid=2866275" title="Soosan Firoz">
Soosan Firoz

Soosan Firoz lub Soosan Firooz (ur. 1989) – afgańska raperka tworząca w języku dari oraz aktorka telewizyjna. 
Urodziła się w Afganistanie, ale jej rodzina opuściła go już na początku lat 90, po okresie wojny domowej i dojściu Talibów do władzy. Wychowała się w sąsiednim Iranie. Od 2003 r., mieszka ponownie w Afganistanie, w Kabulu. 
Jak aktorka występuje w rolach drugoplanowych w serialach realizowanych przez lokalną telewizję.
Uważana jest za pierwszą afgańską raperkę. Swoje nagrania prezentuje za pośrednictwem internetu oraz podczas koncertów. Wystąpiła między innymi na trzydniowym festiwalu muzycznym w Kabulu w październiku 2012 r. W związku z ograniczeniami kulturowymi, które zakazują wspólnego przebywania kobiet i mężczyzn, pierwszego dnia festiwalu – artyści wystąpili dla publiczności żeńskiej, a w dwóch kolejnych dniach dla publiczności męskiej.
Jej teksty są mocno zaangażowane społecznie poruszając tematykę konfliktów zbrojnych w Afganistanie, nadziei na pokój oraz trudnej sytuacji kobiet w konserwatywnym muzułmańskim społeczeństwie. Muzykę pisze na komputerze i otrzymanym od fanów keyboardzie. 
W związku z jej karierą muzyczną, jeden z krewnych zerwał z nią kontakt, mimo wszystko artystka ma mocne wsparcie rodziców. Jej matka zajmuje się działalnością humanitarną w konserwatywnych regionach na południu kraju, a ojciec z uwagi na karierę muzyczną córki zrezygnował z pracy w jednej z instytucji rządowych i pełni funkcję sekretarza i ochroniarza artystki. 

</doc>
<doc id="2866278" url="https://pl.wikipedia.org/wiki?curid=2866278" title="Natina Reed">
Natina Reed

Natina Tiawiana Reed (ur. 28 października 1980 w Nowym Jorku, zm. 26 października 2012 w Duluth, Georgia) – amerykańska aktorka, raperka, wokalistka i beatboxer, członek tria R&amp;B – Blaque.
Uchodziła za protegowaną znanej raperki i wokalistki Lisy „Left Eye” Lopes z zespołu TLC. W latach 1999–2012 była członkiem znanego tria R&amp;B – Blaque, z którym nagrała liczne single np. „808”, „Can’t Get It Back”, „Bring It All to Me” oraz albumy.
Życiowo była związana z raperem Kuruptem, z którym miała syna Trena Browna urodzonego w 2002 r. Pojawiła się gościnnie na albumie Kurupta – "Space Boogie: Smoke Oddessey" z 2001 r., w kawałku „It’s Over”.
Jako aktorka pojawiła się w filmie "Dziewczyny z drużyny" (Bring It On) z 2000 r.
Zmarła w wyniku potrącenia przez samochód na dwa dni przed swoimi 33 urodzinami. Do zdarzenia doszło w Lawrenceville, w stanie Georgia, w godzinach wieczornych, gdy artystka rozmawiając przez telefon wkroczyła na jezdnię i została potrącona przez jadący samochód. Kierowca samochodu wezwał na miejsce karetkę. Artystka zmarła niedługo później w szpitalu Gwinnett Medical Center w Duluth.

</doc>
<doc id="2866279" url="https://pl.wikipedia.org/wiki?curid=2866279" title="Oscar Moore Trio/George Redman Group">
Oscar Moore Trio/George Redman Group

Oscar Moore Trio/George Redman Group – album-split, na którego stronie A umieszczono nagrania amerykańskiego gitarzysty jazzowego Oscara Moore’a i jego tria, wydane w 1954 jako "Oscar Moore Trio".
Strona B to nagrania perkusisty George'a Redmana z zespołem wydane w 1954 jako "George Redman Group" (a później jako "Moods in Jazz" Boba Gordona). Kolejność utworów na albumie różni się od kolejności przyjętej na obu płytach pierwotnych. 10" monofoniczny album został wydany przez wytwórnię Tampa Records (LP 16).
W 1958 Tampa wydała ponownie wszystkie te nagrania (z zachowaniem dotychczasowej kolejności). 12" LP o identycznym numerze katalogowym LP 16 otrzymał nową okładkę, a jako wykonawcę podano The Modern Jazz Octet. Album został zatytułowany Swing Shift: Music for Night Owls.

</doc>
<doc id="2866281" url="https://pl.wikipedia.org/wiki?curid=2866281" title="Duomo di Rossano">
Duomo di Rossano

Duomo di Rossano ("Katedra w Rossano") – znana też jako Cattedrale di Maria Santissima Achiropita ("Katedra Najświętszej Marii Acheiropity"), jest rzymskokatolicką katedrą w Rossano zadedykowanej Najświętszej Marii Panny. Jest siedzibą arcybiskupa Archidiecezji Rossano-Cariati. Dawniej była siedzibą biskupa i arcybiskupa Rossano.
Katedra została wzniesiona w XI wieku. W wiekach XVIII–XIX została gruntownie przebudowana. Dzwonnica i chrzcielnica pochodzą z XIV wieku. Monumentalna ambona z marmuru została zbudowana w 1752 roku.
Katedra jest znana dla obrazu Madonny Acheiropity, patronki miasta Rossano. Obraz datowany jest na lata 580–750 i pochodzi z epoki bizantyńskiej. Od połowy średniowiecza jest przedmiotem kultu i pielgrzymek.
Przy katedrze znajduje się Diecezjalne Muzeum Sztuki Sakralnej ("Museo Diocesano di Arte Sacra di Rossano") utworzone w 1952 roku. Przechowywany jest w nim purpurowy Kodeks z Rossano. Kodeks powstał na Wschodzie, a przywieziony tu został przez mnichów uciekających przed inwazją arabską, bywa nazywany „perłą z Rossano”.

</doc>
<doc id="2866283" url="https://pl.wikipedia.org/wiki?curid=2866283" title="Katedra w Rossano">
Katedra w Rossano



</doc>
<doc id="2866284" url="https://pl.wikipedia.org/wiki?curid=2866284" title="James Faulkner">
James Faulkner



</doc>
<doc id="2866285" url="https://pl.wikipedia.org/wiki?curid=2866285" title="James Faulkner (krykiecista)">
James Faulkner (krykiecista)

James Peter Faulkner (ur. 29 kwietnia 1990 w Launceston) − australijski krykiecista, "all-rounder", reprezentant kraju.
Życiorys.
Urodził się 29 kwietnia 1990 w Launceston na Tasmanii. Jest praworęcznym odbijającym i praworęcznym rzucającym w stylu "medium". Był kapitanem tasmańskiej drużyny krykietowej Under-17s (juniorów do lat 17), w tym samym czasie grał także w drużynie Under-19s (juniorów do lat 19) i w drugiej jedenastce reprezentacji stanowej. W sezonach 2007/08 i 2008/09 grał w reprezentacji kraju juniorów. W reprezentacji stanowej debiutował w 2008.
Grając dla Tasmanii w Sheffield Shield (I lidze krykieta) w sezonie 2010/11 zdobył 300 "runów" przy średniej 30 "runów" i zbił 36 "wicketów" przy średniej 17,72.
W reprezentacji kraju debiutował 1 lutego 2012 w meczu Twenty20 przeciwko Indiom, rok później (1 lutego 2013) po raz pierwszy wystąpił w barwach Australii w meczu jednodniowym.
Grał także w Indian Premier League w sezonie 2012, w aukcji graczy został zakupiony przez Kings XI Punjab za 190 tysięcy dolarów.

</doc>
<doc id="2866286" url="https://pl.wikipedia.org/wiki?curid=2866286" title="Wojciech Dąbrowski (piosenkarz)">
Wojciech Dąbrowski (piosenkarz)

Wojciech Konrad Dąbrowski (ur. 19 lutego 1945 w Krakowie) – polski piosenkarz, konferansjer, satyryk, autor tekstów piosenek i muzyki, dziennikarz, popularyzator dawnej piosenki, organizator i dyrektor artystyczny Ogólnopolskiego Festiwalu Piosenki Retro im. Mieczysława Fogga, działacz harcerski i nauczyciel.
Życiorys.
Syn architekta Edmunda Dąbrowskiego i aktorki Wandy z domu Kruszewskiej – wykładowczyni Państwowej Wyższej Szkoły Teatralnej w Krakowie.
Absolwent XI LO im. Marii Dąbrowskiej w Krakowie, gdzie uczęszczał w latach 1958–1962. Ukończył Studium Nauczycielskie w Krakowie, a następnie studia na Wydziale Matematyki Wyższej Szkoły Pedagogicznej im. Komisji Edukacji Narodowej w Krakowie, uzyskując tytuł magistra matematyki.
Był wieloletnim nauczycielem matematyki w szkołach licealnych Krakowa i Warszawy:
W latach 1972–1974 był także asystentem w Zakładzie Dydaktyki Matematyki WSP w Krakowie, w latach 1983–1987 zastępcą kierownika Działu Programów dla Szkół i Nauczycieli w Komitecie do spraw RiTV, a w latach 1989–1991 – instruktorem w Krakowskim Towarzystwie Przyjaciół Nauk i Sztuk.
Działalność harcerska.
Od 1958 członek ZHP. Harcmistrz i instruktor harcerski, piastował między innymi funkcję komendanta Staromiejskiego Hufca ZHP Wawel w Krakowie od 1967 do 1972. W latach 1974–1979 był kierownikiem wydziału w Głównej Kwaterze ZHP w Warszawie.
Działalność artystyczna i estradowa.
Wojciech Dąbrowski udziela się jako piosenkarz, konferansjer, a także autor tekstów piosenek, wierszy i muzyki. Jest członkiem Związku Polskich Autorów i Kompozytorów (ZAKR).
W 1996 został laureatem telewizyjnej "Szansy na sukces".
Organizator i dyrektor artystyczny powstałego w 2004 Ogólnopolskiego Festiwalu Piosenki Retro im. Mieczysława Fogga odbywającego się pod honorowym patronatem Ministra Kultury i Dziedzictwa Narodowego.
Od 2008 Wojciech Dąbrowski jest także członkiem Rady Programowej Muzeum Polskiej Piosenki w Opolu. Organizuje cykliczne spotkania z piosenką, najpierw w latach 2000–2007 w Natolińskim Ośrodku Kultury w Warszawie, a do 2001 także w Nowohuckim Centrum Kultury w Krakowie.
Praca dziennikarska.
W czasie swojej pracy dziennikarskiej Wojciech Dąbrowski współpracował z czasopismami "Drużyna", "Motywy", "Na Przełaj", "Razem" (członek Rady Redakcyjnej), "Głos Nauczycielski", "Głos-Tygodnik Nowohucki", "Pasmo", "Passa", "Południe" i "Sąsiedzi" gdzie od 2010 piastuje funkcję zastępcy redaktora naczelnego.

</doc>
<doc id="2866287" url="https://pl.wikipedia.org/wiki?curid=2866287" title="Silnik przelotowy">
Silnik przelotowy

Silnik przepływowy – rodzaj silnika odrzutowego wytwarzający ciąg przez przyspieszenie masy gazów przez nie przepływających. Utleniaczem niezbędnym do procesu spalania jest tlen zawarty w przepływającym przez silnik powietrzu. Podstawowymi rodzajami silników przelotowych są silniki pulsacyjne, strumieniowe i turboodrzutowe (jedno- i wieloprzepływowy)

</doc>
<doc id="2866291" url="https://pl.wikipedia.org/wiki?curid=2866291" title="Joseph Cassidy">
Joseph Cassidy

Joseph Cassidy (ur. 29 października 1933 w Charlestown, zm. 31 stycznia 2013 w Ballinasloe) − irlandzki duchowny katolicki, arcybiskup.
Życiorys.
Urodził się w Charlestown w hrabstwie Mayo w Irlandii. Otrzymał święcenia kapłańskie w dniu 21 czerwca 1959 roku w diecezji Achonry. Później został przeniesiony do diecezji Clonfert, gdzie uczył, a później został prezesem katolickiego kolegium College św. Józefa. W dniu 24 sierpnia 1979 roku został mianowany na biskupa koadiutora. Wyświęcony na biskupa w dniu 23 września 1979 roku, na tydzień przed wizytą papieża Jana Pawła II do Irlandii. W dniu 22 sierpnia 1987 roku został mianowany na arcybiskupa Tuam. W dniu 29 czerwca 1994 roku zrezygnował ze stanowiska arcybiskupa.

</doc>
<doc id="2866292" url="https://pl.wikipedia.org/wiki?curid=2866292" title="Pragnę cię">
Pragnę cię

Pragnę cię (ang. "I Want You") – brytyjski dramat obyczajowy z 1998 roku w reżyserii Michaela Winterbottoma. Zdjęcia do filmu kręcono w Dungeness oraz w porcie w Folkestone w angielskim hrabstwie Kent.
Opis fabuły.
Akcja toczy się w nadmorskiej miejscowości Haven, na południu Anglii. Główna bohaterka, piękna Helen prowadzi zakład fryzjerski. Jej chłopak Bob jest didżejem w lokalnym radiu. W Helen zakochany jest też 14-letni niemowa Honda. Pewnego dnia w miasteczku pojawia się dawny przyjaciel dziewczyny, Martin, który z jej winy spędził 9 lat w więzieniu za morderstwo, którego nie popełnił. Ma zakaz zbliżania się do Helen, jednak chce odświeżyć więź ze swoją dawną dziewczyną. Honda, który ma zwyczaj potajemnego nagrywania rozmów innych ludzi na taśmę magnetofonową staje się świadkiem kilku konfliktów, w tym również pomiędzy Martinem a Helen.

</doc>
<doc id="2866299" url="https://pl.wikipedia.org/wiki?curid=2866299" title="Petra Kaas">
Petra Kaas

Petra Kaas – holenderska brydżystka z tytułem World International Master w kategorii Kobiet.
Wyniki brydżowe.
Olimpiady.
Na olimpiadach uzyskała następujące rezultaty:
Zawody europejskie.
W europejskich zawodach zdobyła następujące lokaty:

</doc>
<doc id="2866300" url="https://pl.wikipedia.org/wiki?curid=2866300" title="Mistrzostwa Świata w Short Tracku 2013">
Mistrzostwa Świata w Short Tracku 2013

38. Mistrzostwa Świata w Short Tracku odbyły się w Debreczynie na Węgrzech w dniach 8 – 10 marca.

</doc>
<doc id="2866303" url="https://pl.wikipedia.org/wiki?curid=2866303" title="Ujazd (gromada w powiecie brzezińskim)">
Ujazd (gromada w powiecie brzezińskim)

Ujazd – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ujazd siedzibą GRN w Ujeździe utworzono – jako jedną z 8759 gromad na obszarze Polski – w powiecie brzezińskim w woj. łódzkim, na mocy uchwały nr 29/54 WRN w Łodzi z dnia 4 października 1954. W skład jednostki weszły obszary dotychczasowych gromad Bielina, Dębniak, Przesiadłów, Sańgródź, Skrzynki i Ujazd (z wyłączeniem przysiółka Ujazd przy granicy gruntów gromady Stasiolas) oraz wieś Teklów z dotychczasowej gromady Olszowa-Piaski ze zniesionej gminy Ujazd w tymże powiecie. Dla gromady ustalono 27 członków gromadzkiej rady narodowej.
31 grudnia 1959 do gromady Ujazd przyłączono wieś Stasiolas, wieś i kolonię Olszowa, wieś Olszowa-Piaski, przysiółek, kolonię i PGR Ujazd, wieś Helenów, wieś Wólka Krzykowska i wieś Maksymów ze zniesionej gromady Olszowa.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano gminę Ujazd.

</doc>
<doc id="2866305" url="https://pl.wikipedia.org/wiki?curid=2866305" title="Rokiciny (gromada)">
Rokiciny (gromada)

Rokiciny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rokiciny siedzibą GRN w Rokicinach utworzono – jako jedną z 8759 gromad na obszarze Polski – w powiecie brzezińskim w woj. łódzkim, na mocy uchwały nr 29/54 WRN w Łodzi z dnia 4 października 1954. W skład jednostki weszły obszary dotychczasowych gromad Rokiciny i Rokiciny kol. ze zniesionej gminy Rokiciny i Cisów i Łaznowska Wola ze zniesionej gminy Mikołajów, a także wieś Albertów z dotychczasowej gromady Albertów i wieś Jankówek z dotychczasowej gromady Janków ze zniesionej gminy Ciosny w tymże powiecie. Dla gromady ustalono 19 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano gminę Rokiciny.

</doc>
<doc id="2866308" url="https://pl.wikipedia.org/wiki?curid=2866308" title="Charles Barber">
Charles Barber

Charles Edward Barber (ur. 16 listopada 1840 – zm. 18 lutego 1917) – główny grawer ("Chief Engraver") amerykańskiej mennicy w latach 1879–1917. Nazwisko Barbera zostało uwiecznione w postaci eponimów zawartych w nazwach wielu amerykańskich monet: "Barber Half Dollar", "Barber Dime", "Barber Quarter Dollar".

</doc>
<doc id="2866310" url="https://pl.wikipedia.org/wiki?curid=2866310" title="Laura Lor van den Brom">
Laura Lor van den Brom

Laura Lor van den Brom – holenderska brydżystka z tytułami World International Master w kategorii Kobiet oraz European Master (EBL).
Wyniki brydżowe.
Olimpiady.
Na olimpiadach uzyskała następujące rezultaty:
Zawody światowe.
W światowych zawodach zdobyła następujące lokaty:
Zawody europejskie.
W europejskich zawodach zdobyła następujące lokaty:

</doc>
<doc id="2866311" url="https://pl.wikipedia.org/wiki?curid=2866311" title="Ułówki">
Ułówki

Ułówki (niem. "Uloffke - See") − jezioro na Pojezierzu Ełckim, w gminie Stare Juchy. Położone ok. 12 km od Ełku. Powierzchnia jeziora 265 ha, maksymalna długość 4350 m, szerokość 1150 m, średnia głębokość 9,2 m, maksymalna głębokość 25,5 m.
Jezioro o silnie rozwiniętej linii brzegowej i zróżnicowanym dnie. Brzegi przeważnie urwiste, średnio i dość wysokie szczególnie w okolicy wsi Gorło, o deniwelacjach dochodzących do 30 m. Na jeziorze znajduje się jedna wyspa o powierzchni 0,7 ha, położona w jego wschodniej części.
Ułówki to zachodnia odnoga Łaśmiad, przy wsiach Gorło i Laśmiady. W zachodniej części łączy się szerokim przewężeniem z jeziorem Rekąty. Jezioro znajduje się w strefie ciszy.
Jezioro Ułówki połączone jest tunelem z jeziorem Szóstak.

</doc>
<doc id="2866312" url="https://pl.wikipedia.org/wiki?curid=2866312" title="Laura Lor">
Laura Lor



</doc>
<doc id="2866315" url="https://pl.wikipedia.org/wiki?curid=2866315" title="Mayorella pussardi">
Mayorella pussardi

Mayorella pussardi – gatunek ameby należący do rodziny Mayorellidae z supergrupy Amoebozoa w klasyfikacji Cavaliera-Smitha.
Trofozoit osiąga wielkość 17 – 20 μm. Jądro wielkości 3 – 4 μm.
Występuje w Morzu Śródziemnym.

</doc>
<doc id="2866316" url="https://pl.wikipedia.org/wiki?curid=2866316" title="Marijke Erich van Mechelen">
Marijke Erich van Mechelen

Marijke Erich van Mechelen – holenderska brydżystka z tytułem World International Master w kategorii Kobiet.
Marijke Erich van Mechelen w latach 2007-2010 była członkiem Komisji Dyscyplinarnej i Panelu Przesłuchań EBL.
Wyniki brydżowe.
Olimpiady.
Na olimpiadach uzyskała następujące rezultaty:
Zawody światowe.
W światowych zawodach zdobyła następujące lokaty:
Zawody europejskie.
W europejskich zawodach zdobyła następujące lokaty:

</doc>
<doc id="2866318" url="https://pl.wikipedia.org/wiki?curid=2866318" title="Mayorella kuwaitensis">
Mayorella kuwaitensis

Mayorella kuwaitensis – gatunek ameby należący do rodziny Mayorellidae z supergrupy Amoebozoa w klasyfikacji Cavaliera-Smitha.
Trofozoit osiąga wielkość 29 – 86 μm. Jądro wielkości 4,6 – 8,4 μm.
Występuje w Zatoce Perskiej.

</doc>
<doc id="2866319" url="https://pl.wikipedia.org/wiki?curid=2866319" title="Parafia Prawosławna pw. „Ikony Bogurodzicy Wszystkich Strapionych Radości” w Kędzierzynie Koźlu">
Parafia Prawosławna pw. „Ikony Bogurodzicy Wszystkich Strapionych Radości” w Kędzierzynie Koźlu



</doc>
<doc id="2866320" url="https://pl.wikipedia.org/wiki?curid=2866320" title="Marijke Erich">
Marijke Erich



</doc>
<doc id="2866321" url="https://pl.wikipedia.org/wiki?curid=2866321" title="Mistrzostwa Europy w Short Tracku 2013">
Mistrzostwa Europy w Short Tracku 2013

17. Mistrzostwa Europy w short tracku 2013 odbyły się w Malmö w Szwecji w dniach 18-20 stycznia 2013.

</doc>
<doc id="2866323" url="https://pl.wikipedia.org/wiki?curid=2866323" title="The Hunger for More 2">
The Hunger for More 2



</doc>
<doc id="2866325" url="https://pl.wikipedia.org/wiki?curid=2866325" title="Top Independent Albums">
Top Independent Albums



</doc>
<doc id="2866327" url="https://pl.wikipedia.org/wiki?curid=2866327" title="Super-Jowisz">
Super-Jowisz

Super-Jowisz – ciało niebieskie o znacznie większej masie niż planeta Jowisz. Super-Jowiszem określony może być obiekt kosmiczny z pogranicza planety i brązowego karła, taki jak chociażby ten krążący wokół gwiazdy kappa Andromedae.
Do 2011 roku astronomom znanych było 180 obiektów typu Super-Jowisz, niektóre gorące (zwane także gorącymi Jowiszami), inne zimne, ale każdy o rozmiarach zbliżonych do Jowisza, jednak o masie znacznie go przewyższającej. Oznacza to, że gęstość takiego obiektu wzrasta proporcjonalnie do jego masy.
Przykładowo szacuje się, że COROT-3b o wielkości podobnej do Jowisza jest od niego około 22-krotnie masywniejszy. Oznacza to, że ma on znacznie większą gęstość od planety naszego Układu Słonecznego, a szacuje się ją na poziomie 26,4 g/cm3. Jest ona więc większa, niż gęstość platyny (21,4 g/cm3), czy nawet osmu (22,6 g/cm3), czyli pierwiastka o największej znanej nam gęstości. W związku z tym grawitację na powierzchni COROT-3b określa się jako 50-krotnie większą niż na Ziemi.
W 2012 roku został sfotografowany Super-Jowisz o nazwie kappa Andromedae b, krążący wokół gwiazdy kappa Andromedae w odległości 1,8 razy większej niż wynosi odległość pomiędzy Słońcem a Neptunem.
Za innego Super-Jowisza uznaje się odkrytą w 2012 roku planetę oznaczoną HD 219077 b, o masie określanej na 10,4 razy większą od masy Jowisza. Średnia odległość tego obiektu od macierzystej gwiazdy wynosi 6,2 jednostki astronomicznej, a czas obiegu to 5500 dni (czyli ponad 15 lat).

</doc>
<doc id="2866329" url="https://pl.wikipedia.org/wiki?curid=2866329" title="Golo Mann">
Golo Mann

Golo Mann, właśc. Angelus Gottfried Thomas Mann (ur. 27 marca 1909 w Monachium, zm. 7 kwietnia 1994 w Leverkusen) – niemiecki historyk, eseista i publicysta konserwatywny.
Życiorys.
Był synem Thomasa Manna i Katii Mann. Od 1933 do 1958 przebywał na emigracji we Francji, Szwajcarii i w Stanach Zjednoczonych. W trakcie II wojny światowej służył w armii USA. Wysłany został do American Broadcasting Station w Londynie, gdzie dość szybko został kierownikiem. Wydawca i współpracownik „Propyläen-Weltgeschichte”. Później został profesorem Westfalskiego Uniwersytetu Wilhelma w Münsterze oraz politechniki w Stuttgarcie.

</doc>
<doc id="2866333" url="https://pl.wikipedia.org/wiki?curid=2866333" title="Mistrzostwa świata w piłce ręcznej">
Mistrzostwa świata w piłce ręcznej



</doc>
<doc id="2866335" url="https://pl.wikipedia.org/wiki?curid=2866335" title="Czerwony Błazen">
Czerwony Błazen

Czerwony Błazen – powieść kryminalna polskiego pisarza Aleksandra Błażejowskiego z 1925 r. Uznawana za pierwszą powieść "stricte" kryminalną w Polsce. Oparta na francuskich wzorach powieści kryminalnej. Drugie wydanie w 1928 r. W czasach PRL jej wydawanie było oficjalnie zakazane. Wznowiona dopiero w 2012 r. przez wydawnictwo CM.
W 1926 r. powieść została zekranizowana przez Henryka Szaro. W filmie wystąpili m.in. Robert Boelke, Stefan Hnydziński, Oktawian Kaczanowski, Helena Makowska, Nora Ney, Eugeniusz Bodo. Film został zniszczony podczas wojny, zachowały się jedynie zdjęcia i plakaty.
Akcja "Czerwonego Błazna" toczy się w Warszawie. Do kabaretu Złoty Ptak przychodzi człowiek w masce i podpisuje kontrakt. Prowadzi kabaret, w którym wyśmiewa (anonimowo) polityków i dorobkiewiczów. Sprawa gmatwa się, gdy pewnego razu w jego garderobie policjanci znajdują zwłoki.

</doc>
<doc id="2866336" url="https://pl.wikipedia.org/wiki?curid=2866336" title="Mayorella gemmifera">
Mayorella gemmifera

Mayorella gemmifera – gatunek ameby należący do rodziny Mayorellidae z supergrupy Amoebozoa w klasyfikacji Cavaliera-Smitha.
Trofozoit osiąga wielkość 30 – 88 μm. Jądro wielkości 5,6 – 9,3 μm.
Występuje w Atlantyku.

</doc>
<doc id="2866337" url="https://pl.wikipedia.org/wiki?curid=2866337" title="Mon chéri">
Mon chéri

mon chéri – pierwszy singel wydany w ograniczonej ilości przez japońską piosenkarkę Yukari Tamurę, wydany 28 marca 2008 roku podczas jej koncertu "Tamura Yukari Love ♥ Live 2008 ＊Chelsea Girl＊". Utwór tytułowy został wykorzystany jako utwór promujący jej trasę koncertową "Tamura Yukari 2007 Summer ＊Sweet Milky Way＊", a utwór "Melon no theme ~Yukari ōkoku kokka~" wykorzystano w programie radiowym . 

</doc>
<doc id="2866338" url="https://pl.wikipedia.org/wiki?curid=2866338" title="Makoto Saitō">
Makoto Saitō

 – japoński admirał i polityk, baron i wicehrabia.
Był ministrem marynarki od stycznia 1906 do kwietnia 1914 roku. Od sierpnia 1919 do grudnia 1926 oraz od sierpnia 1929 do czerwca 1931 roku sprawował urząd gubernatora generalnego Korei.
Premier Japonii od 26 maja 1932 do 8 lipca 1934 (minister spraw zagranicznych od maja do lipca 1932 oraz minister edukacji od maja do lipca 1934). Zdymisjonowany wraz z całym rządem wskutek afery korupcyjnej związanej z operacjami firmy Teijin.
Od grudnia 1935 roku do śmierci strażnik tajnej pieczęci.
Został zamordowany przez nacjonalistycznych wojskowych w trakcie tzw. incydentu z 26 lutego (podobnie jak inny były premier Korekiyo Takahashi).

</doc>
<doc id="2866341" url="https://pl.wikipedia.org/wiki?curid=2866341" title="Kot w pustym mieszkaniu">
Kot w pustym mieszkaniu

Kot w pustym mieszkaniu – wiersz polskiej laureatki Nagrody Nobla w dziedzinie literatury, Wisławy Szymborskiej.
Nagrodę przyznano za „poezję, która z ironiczną precyzją pozwala historycznemu i biologicznemu kontekstowi ukazać się we fragmentach ludzkiej rzeczywistości”, za wiersze, które zawierają głębię w każdym zdaniu. Wiersz „Kot w pustym mieszkaniu”, to – według „New York Times” – wspaniały wiersz, traktujący o śmierci, nieobecności, pustce…. Został napisany po śmierci długoletniego partnera poetki, Kornela Filipowicza. Szymborska opublikowała wiersz po raz pierwszy w 1991 roku w czasopiśmie „Odra” i włączyła go do swojego tomiku „Koniec i początek” z 1993 roku. Po przyznaniu autorce Literackiej Nagrody Nobla w 1996 roku wiersz został przełożony na liczne języki, a w Polsce stał się jednym z najbardziej rozpoznawalnych wierszy Szymborskiej.
Wersję śpiewaną w języku jidysz prezentowała Dorota Salamon.
Wiersz zaczyna się od słów:
Po tym następuje opis domowego kota, który czeka w pustym mieszkaniu na swojego właściciela. Choć z zewnątrz pomieszczenia wyglądają tak samo, kot wyczuwa, że jego życie straciło swój porządek. Jest ktoś, kto opiekuje się zwierzęciem, ale nie jest to ta sama osoba, do której kot był przywiązany. Na przekór wszystkim wcześniejszym zakazom zwierzę przeczesuje całe mieszkanie, aż nie pozostaje mu nic innego, jak tylko zasnąć i czekać. Snuje plany, jak będzie wyglądać ponowne spotkanie z właścicielem, który zniknął. Obrażony i ponury pokaże mu, że „tak z kotem nie można”.

</doc>
<doc id="2866342" url="https://pl.wikipedia.org/wiki?curid=2866342" title="Mistrzostwa Świata Juniorów w Short Tracku 2013">
Mistrzostwa Świata Juniorów w Short Tracku 2013

Mistrzostwa świata juniorów w short tracku 2013 odbyły się w Warszawie w Polsce w dniach 22-24 lutego.

</doc>
<doc id="2866344" url="https://pl.wikipedia.org/wiki?curid=2866344" title="Zygmunt Lubicz-Zaleski">
Zygmunt Lubicz-Zaleski

Zygmunt Wacław Michał Lubicz-Zaleski, ps. "R. de Bron", "R. Debron" (ur. 29 września 1882 w Kłonowcu-Koraczu, zm. 15 grudnia 1967 w Paryżu) − polski historyk literatury, krytyk, tłumacz, poeta i publicysta. 
Życiorys.
Urodził się w rodzinie Piotra i Zofii z Arkuszewskich. Studia rozpoczął na Politechnice Warszawskiej, gdzie został członkiem Związku Młodzieży Polskiej „Zet”. Brał udział w konspiracji niepodległościowej, został uwięziony przez władze carskie. Po uwolnieniu studiował filozofię na uniwersytetach w Monachium i Paryżu. W latach 1914–1916 był wykładowcą języka polskiego w École des Hautes Études Sociales w Paryżu, 1916–1922 w École des Langues Orientales, a następnie w L'Institut d'Études Slaves na Sorbonie. W latach 1918–1919 redagował czasopismo Armii Polskiej we Francji „Polak”. W roku 1929 habilitował się na Uniwersytecie Warszawskim.
Po wybuchu II wojny światowej przedostał się do Francji pieszo przez Czechy, Węgry i Włochy razem z najstarszym synem Andrzejem (okulał od wypadku konnego, którego doznał jako czteroletnie dziecko). Działał w Towarzystwie Opieki nad Polakami we Francji w Grenoble, uczestniczył we francuskim ruchu oporu. Był delegatem na Francję ministerstwa oświaty emigracyjnego rządu na uchodźstwie i opiekunem stypendystów rządowych. Był założycielem i pierwszym dyrektorem Liceum polskiego im. Cypriana Norwida w Villard-de-Lans, placówki edukacyjnej zorganizowanej we Francji w październiku 1940 jako kontynuacja liceum polskiego w Paryżu założonego rok wcześniej. W 1943 został aresztowany przez Niemców i zesłany do obozu koncentracyjnego w Buchenwaldzie. Po uwolnieniu powrócił do Francji, po wojnie pozostał tamże na emigracji.
Lubicz-Zaleski był żonaty z Marią ze Zdziarskich, lekarką i działaczką polskiego ruchu oporu. Jego bratem był Stefan Zaleski, ekonomista i demograf, a synami Kazimierz Piotr Zaleski, fizyk, oraz Romain Zaleski, finansista; obaj kontynuowali jego działalność emigracyjną.
Uniwersytety w Montpellier i Lille nadały mu godność doktora honoris causa.

</doc>
<doc id="2866346" url="https://pl.wikipedia.org/wiki?curid=2866346" title="Stanisław Antoni Wotowski">
Stanisław Antoni Wotowski

Stanisław Antoni Wotowski, (ur. 1895, zm. prawdopodobnie w 1939) – polski pisarz i dziennikarz, policjant, właściciel prywatnego biura detektywistycznego, znawca okultyzmu oraz masonerii; autor powieści kryminalnych, sensacyjnych, historycznych i okultystycznych.
Życiorys.
Syn Stanisława Wotowskiego (1848-1931), jeźdźca konnego, autora licznych publikacji poradnikowych z hipologii. Przed I wojną światową przypuszczalnie studiował nauki prawnicze w Petersburgu. W 1915 członek Straży Miejskiej, która przejęła od Rosjan władzę w Warszawie (pełnił służbę wartowniczą w Teatrze Wielkim). Po wkroczeniu armii niemieckiej rozpoczął pracę w XI komisariacie milicji, jednocześnie pełnił funkcję sędziego śledczego. W 1916 przeniósł się do siedziby Milicji w Pałacu Blanka, a następnie został podkomisarzem w XI Posterunku Policji przy ul. Wielkiej 33, gdzie pracował z komisarzem Henrykiem Wardęskim. 1917 ukończył kurs w szkole policyjnej. 9 listopada 1918 Wotowski był w grupie osób zajmujących gmach niemieckiej Komendy Głównej Policji Kryminalnej, następnie został komisarzem posterunku przy ul. Świętokrzyskiej w Warszawie. Brał udział w wojnie 1920 r., wstępując na ochotnika do 213. pułku Ministerstwa Spraw Wojskowych. W listopadzie 1921 mianowany podinspektorem i komendantem województwa nowogródzkiego. W końcu 1922 zrezygnował z pracy w policji i wrócił do Warszawy, gdzie założył biuro detektywistyczne. Zajmował się w dużej mierze tropieniem na zlecenie skandali towarzyskich, jak także afer sekciarskich i nierządów. 
Prowadził m.in. sprawę lekarki Zofii Sadowskiej, oskarżonej przez niego o uwodzenie swoich pacjentek, rozbijanie małżeństw i przyczynienie się do samobójstwa nieletniej. Doktor Sadowska oskarżyła go o rozpowszechnianie fałszywych informacji na jej temat po instytucjach publicznych i gazetach, ale Wotowski został uniewinniony w pierwszym procesie w 1925. 
Na zlecenie Piotra Rokossowskiego Wotowski śledził jego młodszą o ponad 20 lat żonę; detektywowi udało się udowodnić wiarołomstwo żony Rokossowskiego. Załamany mąż zastrzelił małżonkę. Bratem mordercy był Kazimierz Rokossowski, poseł Narodowo-Chrześcijańskiego Stronnictwa Pracy, który oskarżył Wotowskiego o sprowokowanie całego nieszczęścia. Sprawa ta nadszarpnęła reputację detektywa. 
W 1924 Wotowski założył dwutygodnik Rzeczy ciekawe, który nie utrzymał się długo na rynku i został zamknięty już w 1925. Zasłynął wykładami na temat okultyzmu, spirytualizmu, masonerii i sekt, z którymi w latach 20. i 30. jeździł po Polsce. 
Jego losy po 1939 są nieznane, wiadomo, że 14 września przeżył niemieckie bombardowanie Bród w województwie tarnopolskim, a 17 września był na przejściu granicznym w Zaleszczykach razem z generałem Kazimierzem Ładosiem, którego Wotowski był adiutantem.
Twórczość.
Pierwszym utworem był dramat "Rasputin", napisany w 1917 wraz z Józefem Ostoją Sulnickim i wystawiany w Teatrze Nowoczesnym w Warszawie. Mimo pozytywnych recenzji, Wotowski nie kontynuował pracy w tej dziedzinie literatury. 
Od drugiej połowy lat 20. pisał przede wszystkim powieści kryminalne i tzw. kryminalno-salonowe (kryminał dziejący się w wyższych sferach towarzyskich), nierzadko na podstawie faktów ("Człowiek, który zapomniał swego nazwiska, Upiorny dom, Czarny adept"), niektóre o charakterze romasów ("Niebezpieczna kochanka, Kobieta, która niesie śmierć, Złotowłosy sfinks"). Jego specjalnością były tzw. powieści z kluczem, pisane na podstawie aktualnych wydarzeń, ze zmienionymi nieznacznie nazwiskami bohaterów (należą do nich "Sekta diabła" oraz "Upiorny dom", zapewne także inne powieści). 
Druga część dorobku to tzw. sensacyjne powieści historyczne ("Krwawa hrabina, Lekkomyślna księżna, Król awanturników"), w których fakty historyczne posłużyły autorowi do stworzenia sensacyjnej fabuły. Wotowski pisał również książki dotyczące magii, zjawisk nadprzyrodzonych i okultyzmu, najczęściej były to krótkie formy będące spisanymi wykładami, z którymi jeździł po całym kraju i które cieszyły się dużą popularnością. 
Łącznie dorobek Wotowskiego obejmuje ok. 40 powieści. Przed 1939 rokiem był bardzo popularnym pisarzem - wiele wydań, wysokie nakłady, jedna z powieści zekranizowana ("Rycerze mroku," 1932). W PRL jego książki usuwano z bibliotek; w końcu zapomniany.
Jego książki są sukcesywnie wznawiane od 2012 roku w ramach serii "Kryminały przedwojennej Warszawy" i "Polski kryminał retro".

</doc>
<doc id="2866347" url="https://pl.wikipedia.org/wiki?curid=2866347" title="Hennadij Udowenko">
Hennadij Udowenko

Hennadij Josypowicz Udowenko (ur. 22 czerwca 1931 w Krzywym Rogu, zm. 12 lutego 2013 w Kijowie) – ukraiński polityk i dyplomata, w latach 1994–1998 minister spraw zagranicznych, od 1999 do 2003 przewodniczący Ludowego Ruchu Ukrainy, poseł do Rady Najwyższej III, IV i V kadencji.
Życiorys.
Absolwent stosunków międzynarodowych na Uniwersytecie Kijowskim. Od 1952 zatrudniony w administracji rządowej, od 1959 w Ministerstwie Spraw Zagranicznych ZSRR. Awansował w strukturze resortu, od 1980 do 1985 był zastępcą ministra, następnie do 1991 stałym przedstawicielem Ukraińskiej SRR przy Organizacji Narodów Zjednoczonych.
Po uzyskaniu przez Ukrainę niepodległości został w 1991 wiceministrem spraw zagranicznych. Od 1992 do 1994 pełnił funkcję ambasadora nadzwyczajnego i pełnomocnego w Polsce. 25 sierpnia 1994 został ministrem zagranicznych, sprawując ten urząd do 17 kwietnia 1998. W międzyczasie przewodniczył sesji Zgromadzenia Ogólnego ONZ (1997–1998).
Po śmierci Wiaczesława Czornowiła w marcu 1999 został pełniącym obowiązki przewodniczącego Ludowego Ruchu Ukrainy. Funkcję tę pełnił do maja 2003. W wyborach w 1999 kandydował na prezydenta, otrzymując 319 778 głosów (1,22%) i zajmując 7. miejsce wśród 13 pretendentów. W latach 1998–2007 przez trzy kadencje zasiadał w ukraińskim parlamencie, uzyskując mandat deputowanego z ramienia Ludowego Ruchu Ukrainy (1998) oraz koalicji Blok Nasza Ukraina (2002, 2006).
Odznaczony m.in. Orderem „Za Zasługi” II klasy (2011) oraz Orderem Księcia Jarosława Mądrego V klasy (1998), IV klasy (2005) i III klasy (2007).

</doc>
<doc id="2866351" url="https://pl.wikipedia.org/wiki?curid=2866351" title="Edouard Saouma">
Edouard Saouma

Edouard Victor Saouma (ur. 6 listopada 1926 w Bejrucie, zm. 1 grudnia 2012, tamże), libański agronom, od 1962 urzędnik Organizacji ds. Wyżywienia i Rolnictwa (FAO), minister rolnictwa Libanu od października do listopada 1970, dyrektor generalny FAO od 1976 do 1993.

</doc>
<doc id="2866352" url="https://pl.wikipedia.org/wiki?curid=2866352" title="Solisko">
Solisko

Grań Soliska – grań w Tatrach Wysokich na Słowacji.

</doc>
<doc id="2866353" url="https://pl.wikipedia.org/wiki?curid=2866353" title="Hansischer Goethe-Preis">
Hansischer Goethe-Preis



</doc>
<doc id="2866354" url="https://pl.wikipedia.org/wiki?curid=2866354" title="David Margoliouth">
David Margoliouth

David Samuel Margoliouth (ur. 17 października 1858 w Londynie, zm. 22 marca 1940, tamże) – brytyjski orientalista i ksiądz anglikański, tłumacz języka arabskiego, profesor uniwersytetu w Oksfordzie w latach 1889-1937, znawca kultury oraz literatury arabskiej, także badacz filologii hebrajskiej i syryjskiej.

</doc>
<doc id="2866356" url="https://pl.wikipedia.org/wiki?curid=2866356" title="Banias">
Banias



</doc>
<doc id="2866358" url="https://pl.wikipedia.org/wiki?curid=2866358" title="Bichl">
Bichl



</doc>
<doc id="2866360" url="https://pl.wikipedia.org/wiki?curid=2866360" title="Panoramiczny happening morski">
Panoramiczny happening morski

Panoramiczny happening morski – happening autorstwa Tadeusza Kantora wykonany 23 sierpnia 1967 roku w Łazach k. Koszalina przy okazji cyklicznych plenerów osieckich. Akcja składała się z czterech części, a zaangażowani w nią byli zarówno uczestnicy pleneru jak i turyści będący w tym czasie na plaży. Odpowiedzią na rozbudowaną formę happeningu była akcja performatywna Włodzimierza Borowskiego pt. "Zdjęcie kapelusza" wykonana w czasie trwania tego samego pleneru.
Opis akcji.
W "Panoramicznym Happeningu Morskim" brali udział wszyscy uczestnicy pleneru, zarówno jako wykonawcy oraz jako widownia reżyserowanego wydarzenia przez Tadeusza Kantora, który przez większość czasu biegał z tubą wydając polecenia. 
Dokumentacja fotograficzna.
W 2001 wielkoformatowe wydruki oraz serie zdjęć autorstwa fotografików Eustachego Kossakowskiego oraz Józefa Piątkowskiego z „Panoramicznego happeningu morskiego” znalazły się na wystawie Centrum Sztuki Współczesnej Zamek Ujazdowski w Warszawie w dniach 7 kwietnia – 3 czerwca 2001.
W dniach 5–6 grudnia 2008 Ośrodek Dokumentacji Sztuki Tadeusza Kantora „Cricoteka” w Krakowie zorganizował wystawę zdjęć pt. „Panoramiczny Happening Morski. Nieznane fotografie Wacława Janickiego i Józefa Piątkowskiego”.
W 2007 roku w ramach zainicjowanego przez Ryszarda Ziarkiewicza cyklu "Kocham Koszalin" na elewacji budynku Muzeum w Koszalinie zawieszono billboard z fotografią przedstawiającą fragment "Panoramicznego happeningu morskiego" z komentarzem: "Kocham ten styl życia".

</doc>
<doc id="2866361" url="https://pl.wikipedia.org/wiki?curid=2866361" title="Wojciech Kazimierz Gutowski">
Wojciech Kazimierz Gutowski

Wojciech Kazimierz Gutowski (ur. 3 czerwca 1946, zm. 21 maja 2021) – polski historyk literatury i krytyk literacki, profesor historii literatury polskiej.
Życiorys.
Absolwent Liceum Ogólnokształcącego w Aleksandrowie Kujawskim. Studiował na Uniwersytecie Mikołaja Kopernika w latach 1964–1969. Doktoryzował się w 1978, habilitował w 1988, a stanowisko profesora UMK otrzymał w 1990 r. Tytuł profesora uzyskał w 1995 roku. W roku 1998 rozpoczął pracę w Wyższej Szkole Pedagogicznej w Bydgoszczy (od 2001 – Akademia Bydgoska, od 2004 – Uniwersytet Kazimierza Wielkiego), gdzie objął funkcję kierownika Zakładu Literatury Młodej Polski, od 2001 - Katedry Literatury Polskiej XIX i XX wieku, od 2011 - Katedry Polskiej Literatury Nowoczesnej i Ponowoczesnej. Był członkiem Komitetu Nauk o Literaturze Polskiej Akademii Nauk (1996-2003). W 1970 roku został członkiem Towarzystwa Naukowego w Toruniu, gdzie w latach 1983-89 pełnił funkcję sekretarza Komisji Filologicznej, w latach 1989–1997 – przewodniczącym tejże Komisji, a w latach 1997-2004 członkiem Zarządu i redaktorem naczelnym Wydawnictw Towarzystwa Naukowego w Toruniu. Autor licznych (ponad 150) publikacji historycznoliterackich. Edytor twórczości literackiej Tadeusza Micińskiego (1873–1918).
Pochowany w na cmentarzu w Aleksandrowie Kujawskim.

</doc>
<doc id="2866363" url="https://pl.wikipedia.org/wiki?curid=2866363" title="Greiling">
Greiling



</doc>
<doc id="2866364" url="https://pl.wikipedia.org/wiki?curid=2866364" title="Wackersberg">
Wackersberg



</doc>
<doc id="2866366" url="https://pl.wikipedia.org/wiki?curid=2866366" title="Ibadat khana">
Ibadat khana

Ibadat khana ("dom modłów") – mogolskie centrum spotkań i dyskusji międzyreligijnych. Wybudowany w 1575 przez mogolskiego cesarza Akbara (1556–1605) w jego pałacu w Fatehpur Sikri.
Początkowo budynek miał służyć tylko do rozmów pomiędzy uczonymi sunnickimi. Poziom rozmów okazał się jednak niewystarczający dla monarchy, zaprosił więc do nich także przedstawicieli innych wyznań (a nawet niewierzących). 
W wyniku działania ibadat khana Akbar w 1580 rozpoczął próbę synkretyzmu religijnego. Stworzył religię din-e-illahi ("wiara boża"). Za główną podstawę przyjął panteistyczny sufizm, bhakti oraz hinduistyczne rytuały. Wprowadzone zostały także elementy chrześcijaństwa (np. krzyż jako symbol zbawienia), zoroastrianizmu (np. ceremonie ognia) oraz dżinizmu. Nowa religia nie zyskała jednak popularności nawet na dworze Akbara – do tej pory udało się zidentyfikować tylko 18 członków. 
Alfred Tennyson chwalił ibadat khana jako przejaw tolerancji i człowieczeństwa, przeciwstawiając temu XIX-wieczny anglikanizm.

</doc>
<doc id="2866367" url="https://pl.wikipedia.org/wiki?curid=2866367" title="Narząd zmysłu">
Narząd zmysłu



</doc>
<doc id="2866369" url="https://pl.wikipedia.org/wiki?curid=2866369" title="Grand Prix Włoch na Żużlu 2012">
Grand Prix Włoch na Żużlu 2012

Fogo Italian FIM Speedway Grand Prix był ósmą imprezą w sezonie 2012 z cyklu Grand Prix. Zawody odbyły się 3 sierpnia 2012 na stadionie Olympia w Terenzano, Włochy. Zwycięzcą został Antonio Lindbäck, pokonując w finale Emila Sajfutdinowa, Grega Hancocka i Martina Vaculika.
Zawodnicy i pozycje startowe.
Komisja Speedway Grand Prix na zawodnika startującego z dziką kartą nominowała Nicolasa Covattie. Zawodnikami rezerwowymi byli: Michele Paco Castagna i Nicolas Vicentin.
Trzeci raz z kolei w turnieju, jako rezerwa kwalifikowana, pojedzie Martin Vaculík, zastępując kontuzjowanego Jarosława Hampela.
Losowanie pozycji startowych odbyło się 10 sierpnia.

</doc>
<doc id="2866371" url="https://pl.wikipedia.org/wiki?curid=2866371" title="Brejówka">
Brejówka

Brejówka (743 m) – wzgórze w miejscowości Glinka w województwie śląskim. Należy do Grupy Oszusa w Beskidzie Żywieckim. Znajduje się w widłach potoków Cicha, Glinka i Smerekówka Wielka, w zakończeniu północno-zachodniego grzbietu Smerekowa Wielkiego tworzącego orograficznie prawe zbocza doliny potoku Cicha. Na mapie Geoportalu Brejówka ma nazwę Pętkówka i wysokość 745 m. Wzgórze jest w większości zalesione, ale na wschodnich i południowych stokach znajdują się liczne i zarastające polany miejscowości Glinka.
U podnóży Brejówki, w dolinie potoku Glinka, naprzeciwko nieczynnego kamieniołomu, znajduje się pole biwakowe „Biwak pod Skałką”.

</doc>
<doc id="2866375" url="https://pl.wikipedia.org/wiki?curid=2866375" title="Beer Szewa North University">
Beer Szewa North University



</doc>
<doc id="2866379" url="https://pl.wikipedia.org/wiki?curid=2866379" title="KELT-3 b">
KELT-3 b

KELT-3 b – planeta pozasłoneczna odkryta przez misję KELT-North w 2012 roku metodą tranzytu, określana jako gorący jowisz, z masą szacowaną na ok. 1,5 masy Jowisza. Krąży wokół gwiazdy macierzystej w odległości 6,2 miliona kilometrów w czasie 65 godzin.

</doc>
<doc id="2866387" url="https://pl.wikipedia.org/wiki?curid=2866387" title="Vexillifera minutissima">
Vexillifera minutissima

Vexillifera minutissima – gatunek ameby należący do rodziny Vexilliferidae z supergrupy Amoebozoa w klasyfikacji Cavaliera-Smitha.
Trofozoit osiąga wielkość 5 – 16 μm. Jądro wielkości 1 – 3 μm.
Występuje w Atlantyku, Zatoce Meksykańskiej.

</doc>
<doc id="2866388" url="https://pl.wikipedia.org/wiki?curid=2866388" title="Pokój buczacki 1672">
Pokój buczacki 1672



</doc>
<doc id="2866390" url="https://pl.wikipedia.org/wiki?curid=2866390" title="Wszyscy kochają nasze miasto. Historia grunge’u z pierwszej ręki">
Wszyscy kochają nasze miasto. Historia grunge’u z pierwszej ręki

Wszyscy kochają nasze miasto. Historia grunge’u z pierwszej ręki (oryg. "Everybody Loves Our Town: An Oral History of Grunge") − książka autorstwa byłego dziennikarza magazynu muzycznego "Blender" Marka Yarma, wydana 13 marca 2012. Zawiera szczegółowy opis powstania, rozwoju jak i ewolucji subkultury zwanej popularnie „grunge”, powstałej w pierwszej połowie lat 80. w rejonie miasta Seattle. Łącznie książka liczy 592 strony. Tytuł książki wziął się z fragmentu tekstu utworu „Overblown” grupy muzycznej Mudhoney.
Polski przekład książki zatytułowany "Wszyscy kochają nasze miasto. Historia grunge'u z pierwszej ręki" ukazał się 22 listopada 2019 roku nakładem wydawnictwa Kagra.
Treść.
Książka autorstwa Yarma jest zbiorem ponad 250 wywiadów przeprowadzonych z członkami grup muzycznych takich jak 7 Year Bitch, Alice in Chains, Babes in Toyland, Candlebox, Green River, Hole, L7, Mad Season, Mother Love Bone, Mudhoney, Nirvana, Pearl Jam, Screaming Trees, Soundgarden, TAD, Temple of the Dog, The Melvins, U-Men oraz wielu innych. Ponadto w książce znajdują się nieopublikowane nigdy wcześniej fotografie, oraz opisane historie z różnego okresu ery subkultury grunge. W książce znajdują się wypowiedzi muzyków, producentów muzycznych, menadżerów, kadry kierowniczej, dyrektorów wytwórni fonograficznych, dziennikarzy, publicystów, właścicieli klubów oraz wielu innych osób, mających związek z motywem przewodnim książki. Książka opisuje w sposób szczegółowy cały proces powstania nurtu, od momentu wydania składanki "Deep Six" w 1986, na której znalazły się utwory takich grup jak Green River, Malfunkshun, Skin Yard, Soundgarden, Melvins, U-Men, aż po wielki sukces czterech głównych grup − Alice in Chains, Nirvany, Pearl Jam oraz Soundgarden. Ponadto książka opisuje powstanie wytwórni fonograficznej Sub Pop oraz śmierć Kurta Cobaina i Layne’a Staleya.
W książce znajduje się lista 15 wybranych i opisanych przez autora utworów:

</doc>
<doc id="2866392" url="https://pl.wikipedia.org/wiki?curid=2866392" title="Concetta Lombardo">
Concetta Lombardo

Concetta Lombardo (ur. 7 lipca 1924 w Stalettì, zm. 22 sierpnia 1948 w Stalettì) - włoska Służebnica Boża Kościoła katolickiego, tercjarka franciszkańska.
Życiorys.
Concetta Lombardo urodziła się 7 lipca 1924 roku w Stalettì. Gdy była dzieckiem zmarł jej ojciec. Szczególnie zajmowała się z gospodarstwem. Była członkinią Akcji Katolickiej, a także katechetką. Wstąpiła do Trzeciego Zakonu św. Franciszka z Asyżu. Zginęła w obronie czystości, mając zaledwie 24 lata. 

</doc>
<doc id="2866396" url="https://pl.wikipedia.org/wiki?curid=2866396" title="Herb Beszeniowej">
Herb Beszeniowej

Herb Beszeniowej przedstawia złotą tratwę na błękitnym tle. Na trawie znajduje się postać srebrnego mężczyzny w kapeluszu.
Herb pochodzi z pieczęci z roku 1807, znajdującej się obecnie w Muzeum Liptowskim. Wokół pieczęci znajdował się napis LOK...AN.BESENOVA. W II połowie XIX wieku używano pieczęci bez rysunku, jedynie z tekstem "Obec Besenova".

</doc>
<doc id="2866397" url="https://pl.wikipedia.org/wiki?curid=2866397" title="Henri Lopès">
Henri Lopès

Henri Lopès (ur. 12 września 1937) – kongijski pisarz francuskojęzyczny, dyplomata i polityk, minister oświaty (1968-1971) i spraw wewnętrznych (1971-1973), premier rządu Konga-Brazzaville od 28 lipca 1973 do 18 grudnia 1975 z ramienia Kongijskiej Partii Pracy (PCT), minister finansów w latach 1977-1980.
Pisał realistyczne powieści i opowiadania. Autor Les Trois Glorieuses - hymnu państwowego Republiki Konga w latach 1970-1991.

</doc>
<doc id="2866398" url="https://pl.wikipedia.org/wiki?curid=2866398" title="Ramón Maximiliano Valdés">
Ramón Maximiliano Valdés

Ramón Maximiliano Valdés Arce (ur. 13 października 1867, zm. 3 czerwca 1918), pisarz i prezydent Panamy od 1 października 1916 do 3 czerwca 1918 z ramienia Narodowej Partii Liberalnej.
Należał do organizatorów secesji Panamy od Kolumbii. Od 1903 do 1904 był ambasadorem w Stanach Zjednoczonych, wchodził również w skład rządu Manuela Amadora Guerrero.

</doc>
<doc id="2866399" url="https://pl.wikipedia.org/wiki?curid=2866399" title="Mahmud Rijad">
Mahmud Rijad

Mahmud Rijad (ur. 1917, zm. 1992) – dyplomata egipski, ambasador Egiptu w Syrii w 1955, przedstawiciel Zjednoczonej Republiki Arabskiej (Egiptu) w ONZ w latach 1962–1964, minister spraw zagranicznych Egiptu w latach 1964–1972, wicepremier w latach 1970–1972, sekretarz generalny Ligi Państw Arabskich w latach 1972–1979.

</doc>
<doc id="2866401" url="https://pl.wikipedia.org/wiki?curid=2866401" title="Numery HESC">
Numery HESC

Numery HESC – zharmonizowane europejskie numery skrócone (ang. "Harmonised European Short Codes") – dostępne w państwach członkowskich UE, przeznaczone dla usług o szczególnym znaczeniu społecznym świadczonych w sieciach łączności elektronicznej polegających na udzielaniu informacji, świadczeniu pomocy lub przyjmowaniu zgłoszeń. 
W Polsce, w planie numeracji krajowej ustalone są następujące formaty numerów HESC:
Numery HESC wybiera się wyłącznie bez wskaźnika międzymiastowego (numeru kierunkowego).
Numery HESC są przydzielane do poszczególnych usług i poszczególnym operatorom przez Prezesa UKE. Lista przydzielonych numerów HESC z zakresów 118 i 116:

</doc>
<doc id="2866404" url="https://pl.wikipedia.org/wiki?curid=2866404" title="Ide Oumarou">
Ide Oumarou

Ide Oumarou (ur. 1937, zm. 2002) – nigerski dyplomata i pisarz francuskojęzyczny, dyrektor kancelarii przewodniczącego Najwyższej Rady Wojskowej (1974–1979), przedstawiciel Nigru w ONZ (1980–1983), minister spraw zagranicznych (1983–1985), sekretarz generalny Organizacji Jedności Afrykańśkiej.

</doc>
<doc id="2866410" url="https://pl.wikipedia.org/wiki?curid=2866410" title="Salim Ahmed Salim">
Salim Ahmed Salim

Salim Ahmed Salim (ur. 23 stycznia 1942 w Zanzibarze) – tanzański dziennikarz, polityk i dyplomata, przewodniczący Sesji Zgromadzenia Ogólnego ONZ (1979-1980), minister spraw zagranicznych (1980-1984), premier Tanzanii (1984-1985), wicepremier i minister obrony (1985-1989), sekretarz generalny OJA (1989-2001).

</doc>
<doc id="2866412" url="https://pl.wikipedia.org/wiki?curid=2866412" title="Adaptometr">
Adaptometr

Adaptometr – urządzenie służące do badania adaptacji pręcików w siatkówce. Badania takie przeprowadza się w całkowitej ciemności, po uprzednim wpatrywaniu się badanego w źródło mocnego światła. Trwa ono około godziny. W jego trakcie stopniowo zmniejsza się natężenie światła, określając tym samym zdolność oka do jego rozpoznawania.
Wyróżnia się adaptometry służące do szybkiego badania pierwszej (głównej) fazy adaptacji oraz urządzenia do badania pełnej adaptacji.

</doc>
<doc id="2866414" url="https://pl.wikipedia.org/wiki?curid=2866414" title="Mutara III">
Mutara III

Mutara III Rudahigwa (ur. 1911, zm. 25 lipca 1959) – król Rwandy od 1931 do śmierci pod protektoratem Belgii. Przedstawiciel dominującego klanu Tutsi. Przeszedł na katolicyzm. W 1959 zastąpił go jego brat Kigeli V.

</doc>
<doc id="2866415" url="https://pl.wikipedia.org/wiki?curid=2866415" title="Makoto Fuchigami">
Makoto Fuchigami

Makoto Fuchigami (ur. 30 lipca 1983 w Akune) − japoński bokser kategorii średniej.
Kariera zawodowa.
Jako zawodowiec zadebiutował 12 czerwca 2007 roku, przegrywając przez techniczny nokaut w 3 starciu, z Norifumim Suzukim. Do końca 2009 roku stoczył jeszcze 17 walk, z czego 12 wygrał i 5 przegrał, dwukrotnie bez powodzenia walcząc o mistrzostwo kraju.
3 października 2010 został mistrzem Japonii w wadze średniej. Rywalem Fuchigamiego był Tetsuya Suzuki, który pokonał go w 2009 roku. Fuchigami zwyciężył w 6 starciu, zdobywając pas. Pas obronił 4krotnie, nokautując wszystkich rodaków. 12 grudnia 2011 roku zdobył również pas OPBF, nokautując w 9 rundzie Koji Sato.
12 maja 2012 roku otrzymał szansę walki o mistrzostwo świata WBO i IBO w wadze średniej. Jego rywalem był Kazach Giennadij Gołowkin. Niestety Japończyk przegrał w 3 rundzie przez TKO, gdy sędzia przerwał walkę po kolejnym nokdaunie, jaki zaserwował mu Gołowkin.

</doc>
<doc id="2866419" url="https://pl.wikipedia.org/wiki?curid=2866419" title="HD 219077 b">
HD 219077 b

HD 219077 b − planeta pozasłoneczna typu masywny Super-Jowisz o minimalnej szacowanej masie rzędu 10,4 mas Jowisza, krążąca wokół gwiazdy HD 219077 położonej w gwiazdozbiorze Tukana. Średnia odległość tego obiektu od gwiazdy macierzystej wynosi 6,2 au, a czas obiegu wynosi około 5500 dni (ponad 15 lat).
Dla HD 219077 b bardzo charakterystyczna jest duża ekscentryczność jej orbity, rzędu 0,77, co oznacza, że ta egzoplaneta oddala się od swojej gwiazdy dziennej nawet do 11 au. Dziś jest to jedna z trzech znanych nam planet pozasłonecznych o największej ekscentryczności orbity.
Odkrycia HD 219077 b dokonał międzynarodowy zespół astronomów za pomocą teleskopu w Obserwatorium La Silla w Chile.

</doc>
<doc id="2866420" url="https://pl.wikipedia.org/wiki?curid=2866420" title="Silnik Ford 1.8 TD">
Silnik Ford 1.8 TD

Silnik Ford 1.8 TD – silnik Diesla stosowany w samochodach osobowych marki Ford. Wersję wolnossącą tego silnika montowano pod koniec lat osiemdziesiątych w modelu Fiesta Mk III, oraz Escort Mk IV, a od lutego 1990 roku wprowadzono ten sam silnik w wersji turbodoładowanej do modelu Sierra MK II.
Ostatnie 1.8 TD montowano w modelu Focus MK I.
Inne silniki.
Modele europejskie Forda nie posiadały zbyt bogatej oferty obejmującej silniki Diesla. W latach osiemdziesiątych pojawiały się silniki produkcji koncernu PSA (szczególnie znany silnik 2.3D osiągający moc maksymalną 67 KM – niewysilona, wolnossąca jednostka z rozrządem na łańcuchu bezawaryjnie przekraczała przebiegi 500 tys. km). W pierwszych wersjach Escorta pojawiał się sporadycznie silnik 1.6 diesel, również wolnossący.
Charakterystyka silnika.
Pojemność.
1753 cm³, wtrysk pośredni (komora wirowa w głowicy)
Układ.
rzędowa czwórka (R4), SOHC (jeden wałek rozrządu umieszczony w głowicy)
Ciśnienie sprężania nominalne.
32 bary (minimalne: 27)
Rozrząd.
Dwa paski rozrządu – jeden napędzający wałek rozrządu, drugi napędzający pompę wtryskową; wymiana co 60 tys. km, luz zaworowy regulowany grubością płytek na popychaczach (szklankach) zaworowych, rozrząd ustawiany przy pomocy trzech specjalnych blokad (wału korbowego, kółka wałka rozrządu i kółka wałka pompy wtryskowej).
Moc.
Poniżej 60 KM (wersja bez turbodoładowania), poprzez 75 KM (Sierra), do 90 KM (zwiększona dawka, zastosowanie intercoolera; Mondeo, Focus MK I)
Pompy wtryskowe.
Bosch (wersja bez turbodoładowania), Lucas (zarówno w wersji bez turbodoładowania, jak i turbodoładowanej)
Ciśnienie doładowania turbosprężarki dla wersji uturbionej.
0,85 bar (0,7-0,9), dotyczy również wersji z intercoolerem
Turbosprężarka.
Garett, ciśnienie doładowania sterowane aktuatorem połączonym cięgnem z zaworem upustowym (wastegatem)
Rodzaje jednostek 1.8TD.
W obu rodzajach zostały wprowadzone małe zmiany konstrukcyjne, a jedynie napis na pokrywie rozrządu może pozwolić na pierwszy rzut oka zidentyfikować z którym rodzajem ma się do czynienia.
Następca.
1.8 TDCI (wtrysk bezpośredni).

</doc>
<doc id="2866424" url="https://pl.wikipedia.org/wiki?curid=2866424" title="Jim Belushi">
Jim Belushi



</doc>
<doc id="2866425" url="https://pl.wikipedia.org/wiki?curid=2866425" title="Powszelatek malwowiec">
Powszelatek malwowiec

Powszelatek malwowiec ("Pyrgus malvae") – motyl dzienny z rodziny powszelatkowatych.
Wygląd.
Rozpiętość skrzydeł od 24 do 26 mm, dymorfizm płciowy słabo zaznaczony.
Siedlisko.
Leśne polany, nasłonecznione obrzeża lasów, przydroża, tereny ruderalne, lasostepy, murawy kserotermiczne i inne.
Biologia i rozwój.
W Polsce wykształca tylko jedno pokolenie w roku (maj-początek lipca). Rośliny żywicielskie: różne gatunki z rodziny różowatych, m.in. pięciornik rozłogowy, maliny, poziomki, a ponadto rzepik pospolity, wiązówka błotna, krwiściąg mniejszy. Jaja barwy białawej składa pojedynczo na spodniej stronie liścia rosnących w ciepłych miejscach roślin żywicielskich. Larwy wylęgają się po 1-2 tygodniach; po 2 miesiącach następuje przepoczwarczenie.
Rozmieszczenie geograficzne.
Gatunek palearktyczny, w Polsce jest pospolity i występuje na terenie całego kraju.

</doc>
<doc id="2866426" url="https://pl.wikipedia.org/wiki?curid=2866426" title="Keiko Kitagawa">
Keiko Kitagawa

 (ur. 22 sierpnia 1986 w Kobe) – japońska aktorka i była modelka. Najbardziej znana dzięki roli Sailor Mars w serialu japońskim "Pretty Guardian Sailor Moon".
Życiorys.
Życie prywatne.
Urodziła się w prefekturze Hyōgo, dzieciństwo spędziła w Kobe. Ma młodszego brata. Będąc w liceum zdecydowała się zostać modelką. Jej rodzice początkowo sprzeciwiali się decyzji córki. Ostatecznie wyrazili zgodę, pod warunkiem, że nie przeszkodzi jej to w dostaniu się na studia. Dotrzymała słowa, dostając się na Uniwersytet Meiji w 2009.
Modelka.
Swój debiut jako modelka odbyła w 2003, kiedy pojawiła się w magazynie "Seventeen", z którym związana była do 2006, po czym musiała zrezygnować z racji swojego wieku. Publikowała jednak swoje artykuły w rubryce pt "Keiko's Beauty Honey". Ostatecznie w 2007 oficjalnie zakończyła karierę modelki, by skoncentrować się na pracy aktorskiej.
Aktorka.
Jej pierwszą, a zarazem najbardziej do dziś znaną rolą była Rei Hino (Sailor Mars) w serialu "Pretty Guardian Sailor Moon", będącym aktorską wersją popularnego anime. Następnie wystąpiła w filmie "Mamiya kyodai". To jego reżyser przekonał miał Keiko, aby zrezygnowała z pracy modelki i została profesjonalną aktorką. W 2006 wyjechała do USA, by wziąć udział w zdjęciach do filmu "Szybcy i wściekli: Tokio Drift". W Japonii popularność przyniosła jej główna rola w serialu "Mop Girl". Wystąpiła także w filmach "Dear Friends", "Southbound", a w 2011 zagrała główną rolę w aktorskiej wersji mangi "Paradise Kiss". 

</doc>
<doc id="2866427" url="https://pl.wikipedia.org/wiki?curid=2866427" title="Huell Howser">
Huell Howser

Huell Burnley Howser (ur. 18 października 1945 w Gallatin w stanie Tennessee, zm. 7 stycznia 2013 w Palm Springs w stanie Kalifornia) – amerykański aktor filmowy i telewizyjny, muzyk i komik.

</doc>
<doc id="2866429" url="https://pl.wikipedia.org/wiki?curid=2866429" title="Huell">
Huell



</doc>
<doc id="2866431" url="https://pl.wikipedia.org/wiki?curid=2866431" title="Gymnogaster boletoides">
Gymnogaster boletoides

Gymnogaster boletoides" J.W. Cribb – gatunek grzybów z rzędu borowikowców ("Boletales"), należący do monotypowego rodzaju Gymnogaster" J.W. Cribb. Należące do niego gatunki występują w Australii. 
Systematyka i nazewnictwo.
Pozycja w klasyfikacji według Index Fungorum: "Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Rodzaj został opisany przez Joan Cribb w 1956 r., w oparciu o gatunki znalezione przezeń w lutym 1955 r. w Mount Glorious, Queensland.

</doc>
<doc id="2866432" url="https://pl.wikipedia.org/wiki?curid=2866432" title="Vexillifera armata">
Vexillifera armata

Vexillifera armata – gatunek ameby należący do rodziny Vexilliferidae z supergrupy Amoebozoa w klasyfikacji Cavaliera-Smitha.
Trofozoit osiąga wielkość 10–23 μm. Jądro wielkości 2,8–4,2 μm.
Występuje w Atlantyku.

</doc>
<doc id="2866434" url="https://pl.wikipedia.org/wiki?curid=2866434" title="Substancja promieniotwórcza">
Substancja promieniotwórcza



</doc>
<doc id="2866435" url="https://pl.wikipedia.org/wiki?curid=2866435" title="Substancje promieniotwórcze">
Substancje promieniotwórcze



</doc>
<doc id="2866436" url="https://pl.wikipedia.org/wiki?curid=2866436" title="Romet Agat">
Romet Agat

Romet Agat – mały, miejski rower firmy Romet produkowany w Bydgoszczy równocześnie z modelem Jubilat.
Romet Agat to nieskładana wersja modelu Jubilat. Oba modele różniły się tym, że Jubilat miał w środku ramy umieszczony zawias, dzięki któremu rower można było złożyć na pół, co znacznie ułatwiało jego transport. Oba modele posiadały koła o rozmiarze 24".
Agat posiadał jedno przełożenie, co czyniło go rowerem typowo miejskim, lecz z powodu niskiej ceny i prostej konstrukcji, zyskał popularność i przyjął się praktycznie wszędzie.

</doc>
<doc id="2866437" url="https://pl.wikipedia.org/wiki?curid=2866437" title="Léo Lagrange">
Léo Lagrange

Léo Lagrange (ur. 28 listopada 1900, zm. 9 czerwca 1940) – francuski polityk i adwokat, działacz socjalistycznej partii Oddział Francuski Międzynarodówki Robotniczej, w latach 1936–1937 podsekretarz stanu ds. sportu i wypoczynku.
Był znany z podejmowania pionierskich inicjatyw na rzecz organizowania czasu wolnego dla ludzi pracy. Poległ podczas II wojny światowej.

</doc>
<doc id="2866438" url="https://pl.wikipedia.org/wiki?curid=2866438" title="Układ adrenergiczny">
Układ adrenergiczny

Układ adrenergiczny – układ obejmujący część autonomicznego układu nerwowego oraz rdzeń nadnerczy. Rolę przekaźnika pełnią w nim katecholaminy: adrenalina (epinefryna), noradrenalina (norepinefryna) lub dopamina, uwalniane w synapsach adrenergicznych zakończeń zwojowych włókien współczulnych.
Układ ten wpływa na ciśnienie tętnicze krwi, podwyższając je, a także rozszerza oskrzela i źrenice.

</doc>
<doc id="2866442" url="https://pl.wikipedia.org/wiki?curid=2866442" title="Ferrari F138">
Ferrari F138

Ferrari F138 – bolid Formuły 1 zespołu Scuderia Ferrari na sezon 2013. Nazwa pojazdu wywodzi się od dwóch ostatnich cyfr 2013 roku oraz liczby cylindrów silnika. Prezentacja odbyła się 1 lutego 2013 roku w siedzibie zespołu w Maranello.

</doc>
<doc id="2866443" url="https://pl.wikipedia.org/wiki?curid=2866443" title="Jakub Wiecki">
Jakub Wiecki

Jakub Wiecki (ur. 12 lutego 1989 w Wąbrzeźnie) – polski hokeista.
Kariera.
Urodził się w Polsce, pierwsze lata kariery spędził w Niemczech. Posiada zarówno polskie, jak i niemieckie obywatelstwo. W barwach reprezentacji Polski do lat 18 uczestniczył w turnieju mistrzostw świata juniorów do lat 18 w 2007 (Dywizja I). W barwach reprezentacji Polski do lat 20 uczestniczył w turnieju mistrzostw świata juniorów do lat 20 w 2008 (Dywizja I).
Do 31 stycznia 2013 był zawodnikiem HC GKS Katowice. Od 1 lutego 2013 zawodnik Kassel Huskies. Od 12 lipca 2013 zawodnik EHC Freiburg. W maju 2014 przedłużył kontrakt z klubem o rok. Od maja 2015 do kwietnia 2016 zawodnik 1. EV Weiden. Od czerwca 2016 zawodnik MEC (Saale Bulls) Halle 04. Od stycznia do kwietnia 2017 zawodnik Füchse Duisburg. Od kwietnia 2017 zawodnik EHC Erfurt. Na apoczątku lipca 2018 został zawodnikiem ECDC Memmingen. We wrześniu 2019 przeszedł do EC Harzer Falken.

</doc>
<doc id="2866446" url="https://pl.wikipedia.org/wiki?curid=2866446" title="Shaaban Bin Robert">
Shaaban Bin Robert

Shaaban Bin Robert (ur. 1 stycznia 1909, zm. 20 czerwca 1962) – tanganicki (tanzański) pisarz, poeta i eseista, urzędnik administracji kolonialnej, najwybitniejszy twórca współczesnej literatury suahili (nazywany "ojcem suahili").

</doc>
<doc id="2866447" url="https://pl.wikipedia.org/wiki?curid=2866447" title="Henrique Galvão">
Henrique Galvão

Henrique Galvão (ur. 1895, zm. 1970), portugalski polityk antyfaszystowski, pisarz i oficer wojskowy, urzędnik kolonialny, dyrektor radia portugalskiego w latach 1935-1941. Był więziony w latach 1951-1954 i 1958 za działanie w opozycji przeciw Antonio Salazarowi. W 1958 udał się na emigrację. W 1961 był przywódcą grupy opozycyjnej, która opanowała na Atlantyku statek Portugalii - "Santa Maria".

</doc>
<doc id="2866452" url="https://pl.wikipedia.org/wiki?curid=2866452" title="Juan Manuel Gálvez">
Juan Manuel Gálvez

Juan Manuel Gálvez Durón (ur. 10 czerwca 1887, zm. 20 sierpnia 1972) – honduraski polityk i adwokat, działacz Partii Narodowej, minister spraw wewnętrznych w 1928, minister wojny w latach 1933-1948, zwolennik dyktatora Tiburcio Cariasa Andino, którego zastąpił 1 stycznia 1949 na stanowisku prezydenta. 5 grudnia 1954 ustąpił na skutek problemów zdrowotnych. Był założycielem Narodowego Ruchu Reformistycznego.

</doc>
<doc id="2866453" url="https://pl.wikipedia.org/wiki?curid=2866453" title="Klimat w Bydgoszczy">
Klimat w Bydgoszczy

Klimat w Bydgoszczy – warunki meteorologiczne na terenie miasta Bydgoszczy i najbliższej okolicy.
Charakterystyka.
Bydgoszcz znajduje się w strefie klimatu umiarkowanego przejściowego. Na terenie miasta klimat można określić jako kontynentalny pod względem ilości opadów oraz oceaniczny pod względem termicznym. Klimat Bydgoszczy kształtowany jest głównie przez różne odmiany mas powietrza polarnego morskiego, których prawdopodobieństwo wystąpienia wynosi 65%. Kolejne pod względem częstości występowania są: masy powietrza arktycznego (20%) oraz kontynentalnego (11%). Najrzadziej napływa powietrze zwrotnikowe (3%). Nad Bydgoszczą najczęściej pojawiają się fronty chłodne, którym w okresie letnim często towarzyszą burze, zmiany temperatury oraz wzrost prędkości wiatru. Częstość pojawiania się frontów ciepłych jest o 30% mniejsza, a najrzadziej pojawiają się fronty okluzji.
Obiektami, które wpływają w pewnym stopniu na właściwości atmosfery w okolicy miasta są: wyniesienia Pojezierza Pomorskiego, doliny: Wisły, Brdy i Kanału Bydgoskiego oraz kompleksy leśne Borów Tucholskich i Puszczy Bydgoskiej. W dolinnych zagłębieniach dochodzi do inwersji termicznych oraz rozwoju mgieł, otaczające miasto lasy sprzyjają zmniejszeniu prędkości wiatru, zaś wysoczyzny Pojezierza Pomorskiego przyczyniają się do zmniejszenia opadów atmosferycznych wskutek tzw. cienia opadowego.
Jedną z podstawowych cech klimatu Bydgoszczy jest występowanie tzw. miejskiej wyspy ciepła. Temperatury powietrza w godzinach wieczornych, nocnych i porannych są zwykle o kilka stopni Celsjusza wyższe w stosunku do otaczających miasto terenów rolniczych i leśnych. Powodem tego zjawiska jest obecność obiektów o dużej pojemności cieplnej (zwarta zabudowa, nawierzchnie betonowe, asfaltowe), które dłużej oddają ciepło do atmosfery.
Termiczne pory roku.
Okres wegetacyjny w Bydgoszczy trwa średnio od 30 marca do 3 listopada (219 dni, 60% roku). Obejmuje on czas, w którym średnia dobowa temperatura powietrza przekracza 5 °C. Długość tego okresu jest zmienna w poszczególnych latach od 190 do 270 dni. Występuje sześć pór roku: wiosna (50 dni), lato (90 dni), jesień (65 dni), przedzimie (40 dni), zima (90 dni) i przedwiośnie (30 dni).
Temperatura powietrza.
Średnia temperatura powietrza w Bydgoszczy z wielolecia 1881-1960 wynosi +7.8 °C, a z okresu 1945-1994: +8,4 °C. Najchłodniejszym miesiącem jest styczeń (-2,3 °C), a najcieplejszym lipiec (+18,3 °C). Najniższą temperaturę zanotowano 1 lutego 1956 r. (-26,9 °C) a najwyższą 31 lipca 1994 r. (38,0 °C). Na wysoczyźnie i górnych terasach zanotowano średnie miesięczne temperatury powietrza wyższe o około 2 °C, co potwierdza częste zjawisko inwersji w pradolinie, w jakiej rozlokowała się Bydgoszcz.
W latach 1945-1994 w Bydgoszczy występowało przeciętnie w roku:
Przymrozki przygruntowe w Bydgoszczy rozpoczynają się średnio 25 września, a kończą 19 maja. Skrajne daty występowania przymrozków to: 9 września i 22 czerwca. Na terenach podmokłych i w obniżeniach okres przymrozkowy jest nieco dłuższy.
Usłonecznienie.
Usłonecznienie w rejonie Bydgoszczy jest generalnie średnie w stosunku do kraju. Wyższe niż przeciętne w kraju jest wiosną (marzec-maj), średnie latem i jesienią (czerwiec-październik), natomiast niższe zimą (listopad-luty). Wynosi ono średnio 4,2 godziny na dobę, najwięcej w czerwcu – 8,2, a najmniej w grudniu – 0,8 godz. Średnia w roku suma godzin usłonecznienia wynosi 1509, z czego 75% przypada na okres wegetacyjny (kwiecień-wrzesień). Największą dzienną sumę usłonecznienia zanotowano w 1969 roku – 4,7 godz. na dobę, a najmniejszą w 1981 roku – 3,2 godz.
Zachmurzenie.
Zachmurzenie średnio w ciągu roku wynosi ok. 6,5 (w skali 0-10 pokrycia nieba) i najmniejsze notuje się we wrześniu i w czerwcu, natomiast maksimum zachmurzenia przypada na listopad-grudzień (7,7).
Wiatr.
W Bydgoszczy przeważają wiatry z kierunku zachodniego (18%) i południowo-zachodniego (13%). Pozostałe kierunki mają częstość 7-11%, zaś najrzadziej wiatr wieje z kierunku południowo-wschodniego (6%). Frekwencja wiatrów z zachodu wzrasta latem i zimą, wiosną i latem – z sektora północnego, a jesienią i zimą – z sektora południowego.
Przez około 88 dni w roku (24%) występuje cisza. Procentowy udział ciszy wzrósł w okresie powojennym, czego przyczyną jest m.in. zintensyfikowanie zabudowy miejskiej. Średnia prędkość wiatru w latach 1945-1994 wynosiła 2,3 m/s (8,3 km/h), zaś na obrzeżach miasta – 3,3 m/s. W przebiegu rocznym najsilniejszy wiatr występuje w miesiącach zimowych, zaś najsłabszy w lecie, zwłaszcza w sierpniu. Na wiatry słabe i bardzo słabe (do 5 m/s) przypada 87% częstości występowania, zaś wiatry umiarkowane i silne wieją niemal wyłącznie z sektora zachodniego.
Opady.
Obszar okolic Bydgoszczy położony jest w cieniu opadowym wysoczyzn morenowych Pojezierzy Południowobałtyckich, dlatego obserwuje się tu stosunkowo niskie roczne sumy opadów. Średnia suma z lat 1861-1966 wynosiła 509 mm, dla okresu 1945-1994 - 512 mm, zaś dla okresu 1993-2002 – 533 mm. Wielkość opadu jest bardzo zmienna w poszczególnych latach. Najniższą sumę opadów zarejestrowano w 1989 roku - 269 mm, a najwyższą w 1980 roku - 809 mm. Maksimum opadów przypada na lipiec (72 mm), a minimum na luty (20 mm). W okresie wegetacji roślin (kwiecień - wrzesień) średnia suma opadu wynosi 318 mm przy wahaniach od 113 mm (1989 r.) do 651 mm (1980 r.) Największe różnice w wielkości opadu występują w miesiącach letnich, np. w czerwcu zanotowano 18 mm (1989 rok) i 317 mm (1980 rok). Maksymalny opad dobowy po 1945 r. wystąpił 15 czerwca 1980 roku - 93 mm. W roku występuje 155 dni z opadem (najwięcej w grudniu), w tym 31 dni z opadem powyżej 5 mm oraz 3 dni z opadem ponad 20 mm. Więcej opadów w okresie letnim notuje się w pobliżu zbiorników wodnych i dolin rzecznych, które leżą na szlakach zjawisk burzowych. Najwięcej dni z opadami pojawia się w zimie, ale największe sumy opadów notuje się w okresie letnim.
Niedobór klimatyczny opadu.
Obszar Bydgoszczy charakteryzuje się znacznymi niedoborami wody w okresie wegetacyjnym. W tym okresie częstość wystąpienia dnia z opadem ponad 5 mm wynosi 10%. W latach średnich i suchych występuje niedobór wody opadowej dla roślin. Od kwietnia do września niedobór klimatyczny opadu (różnica między parowaniem a opadem) wynosi średnio 226 mm, a w latach suchych ponad 300 mm. Według danych z wielolecia 1945-2010, średni niedobór opadów (ujemny klimatyczny bilans wodny) w kwietniu wynosił 31 mm, w maju 48 mm, w czerwcu 54 mm, w lipcu 31 mm, w sierpniu 31 mm, a we wrześniu 11 mm. Długość okresów posusznych dochodzi do 60 dni i występuje z reguły w okresie kwiecień-czerwiec. W latach 1981-2000 okresy bezopadowe trwające ponad 30 dni pojawiały się 9 razy (co drugi rok).
Pokrywa śnieżna.
Pokrywa śnieżna w Bydgoszczy po raz pierwszy średnio występuje 6 grudnia, a po raz ostatni w trzeciej dekadzie marca. Średnia długość zalegania pokrywy śnieżnej wynosi 51-57 dni, niemniej zdarzają się zimy niemal bezśnieżne. Najwięcej dni z pokrywą śnieżną pojawia się w styczniu, a następnie w lutym i grudniu. Jej grubość rzadko przekracza 25–30 cm. Najdłuższy okres zalegania pokrywy śnieżnej notowano zimą 1978/1979 – 88 dni, z grubością 45 cm.
Ciśnienie atmosferyczne.
Średnie ciśnienie atmosferyczne w Bydgoszczy wynosi 1009 hPa. Najniższe jest wiosną (kwiecień), nieco wyższe latem, a maksimum osiąga w październiku. W okresie zimowym częste są gwałtowne zmiany ciśnienia, do 15 hPa w ciągu doby. Najniższe dobowe wartości ciśnienia sięgały 977 hPa, a najwyższe 1040 hPa, a nawet 1052 hPa (najwyższe zanotowane ciśnienie w powojennej historii miasta 23 stycznia 2006).
Inne.
Według Atlasu klimatycznego Polski średnia liczba dni ze zjawiskami atmosferycznymi w Bydgoszczy jest następująca:
Średnia wilgotność względna powietrza w regionie bydgoskim wynosi 78% (od 88% w grudniu do 67% w maju i czerwcu).
Bydgoskie stacje meteorologiczne.
Bydgoska stacja meteorologiczna należy do najstarszych działających w Polsce. Jej początki sięgają 1848 roku. W 1906 przeniesiono ją na teren Instytutów Rolniczych przy al. Ossolińskich, które w 1920 przemianowano w Państwowy Instytut Naukowo-Rolniczy, potem oddział Państwowego Instytutu Gospodarstwa Wiejskiego w Puławach. W dwudziestoleciu międzywojennym pomiary meteorologiczne wykorzystywano przy badaniach naukowych dotyczących m.in. wpływu deszczowania na plony roślin uprawnych. Po II wojnie światowej bydgoska placówka stała się oddziałem badawczym nowo powstałego Instytutu Melioracji i Użytków Zielonych z siedzibą w Falentach k. Warszawy. Badania klimatu lokalnego poszerzono o pomiary mikroklimatu w dolinie Noteci i Wisły. W 1998 r. uruchomiono całodobowy monitoring meteorologiczny, a w 2005 stację wraz z instytutem przeniesiono na ul. Glinki 60 (Instytut Technologiczno-Przyrodniczy).
Druga stacja meteorologiczna związana jest z bydgoskim portem lotniczym, czynna od 1946. Znajduje się na południowych obrzeżach miasta na wysokości 70 m n.p.m. Od 2008 prowadzi się także automatyczne pomiary parametrów meteorologicznych na terenie Ogrodu Botanicznego IHAR w Myślęcinku.
Na portalu miejskim możliwe jest śledzenie parametrów meteorologicznych na bieżąco w stacjach Urzędu Miasta przy ul. Grudziądzkiej (Stare Miasto), Duracza (Fordon), Sardynkowej (Osowa Góra), BCTW (Myślęcinek).

</doc>
<doc id="2866456" url="https://pl.wikipedia.org/wiki?curid=2866456" title="Miguel R. Dávila">
Miguel R. Dávila

Miguel Rafael Dávila Cuellar (ur. 1856, zm. 1927) – honduraski adwokat i polityk, wiceprezydent w latach 1903-1907, prezydent Hondurasu od 18 kwietnia 1907 do usunięcia na skutek interwencji Stanów Zjednoczonych 29 marca 1911. Do 1908 sprawował urząd tymczasowo.

</doc>
<doc id="2866457" url="https://pl.wikipedia.org/wiki?curid=2866457" title="Alaksandar Danilewicz">
Alaksandar Danilewicz



</doc>
<doc id="2866461" url="https://pl.wikipedia.org/wiki?curid=2866461" title="Adsorpcja wirusów">
Adsorpcja wirusów

Adsorpcja wirusów – pierwszy etap zakażenia komórki przez wirusa, polegający na jego przyleganiu do błony fosfolipidowej, co jest możliwe dzięki działaniu sił elektrostatycznych pomiędzy grupami aminowymi wirusa i resztami kwasu fosforowego w błonie. Czasem etap ten jest warunkowany obecnością grup sulfhydrylowych. Podczas adsorpcji wirusy mogą być unieczynniane (pozbawiane zdolności do infekcji) przez przeciwciała.
Ważną rolę w procesie adsorpcji spełniają specjalne struktury na powierzchni komórek, pełniące funkcję receptorów. Jeżeli na komórkę zadziała się enzymem niszczącym te receptory, zakażenie będzie niemożliwe.
W diagnostyce wirusologicznej wykorzystuje się fakt, że proces adsorpcji wirusów może zachodzić również w komórkach niewykorzystywanych przez wirusa do namnażania (np. w erytrocytach).

</doc>
<doc id="2866465" url="https://pl.wikipedia.org/wiki?curid=2866465" title="Rumuński Instytut Kultury w Warszawie">
Rumuński Instytut Kultury w Warszawie

Rumuński Instytut Kultury w Warszawie ("Institutul Cultural Român") − instytucja promocji kultury rumuńskiej w Warszawie.
Instytut został powołany w 2006. Działa na rzecz szerzenia wiedzy o Rumunii, przybliżając język i kulturę rumuńską oraz ułatwiając wymianę kulturalną pomiędzy Polską a Rumunią. 
Siedziba.
Mieścił się w kamienicy Ormiańskiej przy ul. Krakowskie Przedmieście 47-51, a od 2014 w budynku Ambasady Rumunii przy ul. Fryderyka Chopina 10. 

</doc>
<doc id="2866469" url="https://pl.wikipedia.org/wiki?curid=2866469" title="Stopnie strzeleckie w Związku Strzeleckim „Strzelec” Organizacji Społeczno-Wychowawczej">
Stopnie strzeleckie w Związku Strzeleckim „Strzelec” Organizacji Społeczno-Wychowawczej

Stopnie strzeleckie w Związku Strzeleckim „Strzelec” Organizacji Społeczno-Wychowawczej – tytuły strzelców ze Związku ZS „Strzelec” OSW oznaczające miejsce danego strzelca w hierarchii Związku. Ponadto stopnie warunkują zajmowanie stanowiska o określonym stopniu etatowym.
Oznaki stopni strzeleckich.
Występują dwa rodzaje oznak stopni strzeleckich umieszczanych na mundurach: tzw. patki strzeleckie oraz tzw. kwadraty. Oznaki w formie patek umieszcza się na kołnierzu: bluzy munduru polowego wz. 93, koszulobluzy polowej wz. 93 i koszulobluzy wojsk lądowych munduru wyjściowego.
Natomiast oznakę w formie kwadratu nosi się na: kurtce polowej wz. 93, swetrze oficerskim i kurtce nieprzemakalnej munduru wyjściowego wojsk lądowych.
Przykładowe oznaki w formie patek do munduru polowego:
Korpusy osobowe do 1 kwietnia 2014 roku.
Do 1 kwietnia 2014 roku, stopnie strzeleckie ZS „Strzelec” OSW dzieliły się na trzy korpusy osobowe.
W korpusie strzeleckim wyróżniano stopnie:
W korpusie instruktorskim wyróżniano stopnie:
W korpusie inspektorskim wyróżniano stopnie:
Stopień brygadiera ZS, który nie był przypisany do żadnego z korpusów.
Korpusy osobowe od 2 kwietnia 2014 roku.
2 kwietnia 2014 wszedł w życie nowy Regulamin Stopni Strzeleckich, który zmienił zaszeregowanie stopni strzeleckich do korpusów osobowych oraz dodał trzy stopnie strzeleckie.
Korpus strzelecki.
Stopień strzelca przyznawany jest obligatoryjnie każdemu członkowi Związku w dniu złożenia Przyrzeczenia Strzeleckiego. Prawo mianowania na kolejny stopień w korpusie strzeleckim mają: dowódcy Jednostek Strzeleckich, dowódcy Okręgów Strzeleckich oraz komendant główny Związku.
Korpus podoficerski.
Prawo nadania stopni w korpusie podoficerskim mają: dowódcy Jednostek Strzeleckich (do stopnia starszy plutonowy ZS), dowódcy Okręgów Strzeleckich oraz komendant główny Związku.
Korpus oficerski.
Oficerowie młodsi.
Prawo nadania stopni w korpusie oficerskim mają: dowódcy Okręgów Strzeleckich (do stopnia starszy chorąży ZS) oraz komendant główny Związku.
Ponadto istnieje stopień brygadiera, na który może być mianowany komendant główny, byli komendanci główni oraz osoby szczególnie zasłużone dla ZS „Strzelec” OSW. Prawo nadawania stopnia brygadiera ZS mają: Naczelna Rada Strzelecka (w odniesieniu do obecnego i byłych komendantów głównych) oraz Walny Zjazd Delegatów (w odniesieniu do pozostałych osób).
Struktura etatowa w Związku.
Struktura etatowa Jednostki Strzeleckiej.
Niżej wymienieni mogą awansować maksymalnie do stopni:
Struktura etatowa dowództwa Obwodu Strzeleckiego.
Niżej wymienieni mogą awansować maksymalnie do stopni:
Struktura etatowa dowództwa Okręgu Strzeleckiego.
Niżej wymienieni mogą awansować maksymalnie do stopni:
Struktura etatowa Sztabu Komendy Głównej ZS „Strzelec” OSW.
Niżej wymienieni mogą awansować maksymalnie do stopni:
Struktura etatowa Kancelarii Komendy Głównej ZS „Strzelec” OSW.
Niżej wymienieni mogą awansować maksymalnie do stopni:
Struktura etatowa Władz Naczelnych ZS „Strzelec” OSW.
Niżej wymienieni mogą awansować maksymalnie do stopni:

</doc>
<doc id="2866470" url="https://pl.wikipedia.org/wiki?curid=2866470" title="Dajczak">
Dajczak



</doc>
<doc id="2866471" url="https://pl.wikipedia.org/wiki?curid=2866471" title="Władimir Radziwanowicz">
Władimir Radziwanowicz

Władimir Radziwanowicz, podczas służby w Wojsku Polskim używał imienia Włodzimierz, (ur. w Petersburgu, zm. 12 października 1957 w Moskwie) − generał major Armii Radzieckiej, generał brygady LWP.
Życiorys.
Pochodził z polskiej rodziny zamieszkałej w Petersburgu.
Podczas rewolucji październikowej wstąpił do oddziału młodzieży robotniczej Fińskiej Gwardii Czerwonej Dzielnicy Wyborskiej, a w marcu 1918 do Armii Czerwonej. Absolwent kursu dowódców kawalerii w Szkole Kawalerii w Jelizawetgradzie (1919), uczestnik wojny domowej w Rosji, trzykrotnie ranny. Od 1921 r. zastępca dowódcy szkoły kawalerii, później dowódca samodzielnego szwadronu kawalerii, szef sztabu pułku kawalerii, szef rozpoznania pułku. W latach 1929–1936 służył w Wojskach Ochrony Pogranicza.
W styczniu 1937 zwolniony do rezerwy w ramach czystek stalinowskich, podjął studia w Instytucie Literackim imienia Gorkiego oraz studia języków obcych; opanował siedem języków (niemiecki, angielski, francuski, włoski, hiszpański, szwedzki i turecki). Był tłumaczem — przetłumaczył na język rosyjski wiele dzieł wojskowo-historycznych i literatury pięknej. Członek Związku Pisarzy ZSRR.
Po ataku Niemiec na ZSRR w 1941 r. zmobilizowany do Armii Czerwonej w stopniu podpułkownika, mianowany pomocnikiem szefa sztabu pułku kawalerii na Froncie Leningradzkim, od grudnia 1941 szef sztabu, a od stycznia 1942 dowódca pułku, wiosną 1942 ranny podczas walk. Od 1943 r. był dowódcą 13 Gwardyjskiej Brygady Zmechanizowanej 2 Stalingradzkiego Korpusu Zmechanizowanego na Froncie Południowym.
W sierpniu 1943 skierowany do służby w Polskich Siłach Zbrojnych w ZSRR i mianowany zastępcą dowódcy 1 Polskiej Dywizji Piechoty im. Tadeusza Kościuszki ds. liniowych, a we wrześniu 1943 szefem sztabu 1 Korpusu Polskich Sił Zbrojnych w ZSRR. 23 października 1943 mianowany pułkownikiem Armii Czerwonej. Od grudnia 1943 ponownie zastępca dowódcy 1 Polskiej Dywizji Piechoty im. Tadeusza Kościuszki, od kwietnia 1944 dowódca 1 Samodzielnej Brygady Kawalerii Armii Polskiej w ZSRR. Brał udział w walkach m.in. na Wale Pomorskim. W maju 1945 został dowódcą Okręgu Wojskowego nr VII w Lublinie, a 27 września 1945 dowódcą 1 Warszawskiej Dywizji Kawalerii. 14 grudnia 1945 mianowany generałem brygady przez Prezydium Krajowej Rady Narodowej. W styczniu 1947 zakończył służbę w Wojsku Polskim i wrócił do ZSRR, gdzie został szefem katedry języków obcych w Wojskowym Instytucie Pedagogicznym Armii Radzieckiej w Leningradzie.
W 1959 r. ukazały się jego pamiętniki z okresu służby w Wojsku Polskim pt. "Под польским орлом" („Pod polskim orłom”).
Żonaty z Esfirą Mojsiejewną Rywkiną.

</doc>
<doc id="2866474" url="https://pl.wikipedia.org/wiki?curid=2866474" title="Stoned Jesus">
Stoned Jesus

Stoned Jesus – ukraiński zespół grający stoner rock i doom metal. Założony w 2009 roku, nagrał do tej pory sześć albumów studyjnych.
Historia.
Pierwsze demo powstało na początku 2009 roku, kiedy Igor (Krobak, Funeral of the Sun, Voida, Arlekin, MC Прожектор) postanowił spróbować swoich sił w cięższej muzyce. Wraz z pojawieniem się pierwszego demo „Occult/Black Woods” projekt ukształtował się w gatunku stoner/doom – zainspirowanym takimi zespołami jak Black Sabbath, Sleep, Electric Wizard. Jesienią 2009 roku w pierwszym składzie zaczęły się prace nad albumem „First Communion”. Do Stoned Jesus dołączył wieloletni przyjaciel Igora, Nick i perkusista Nikita (dawniej Uprising Fomalhaut, teraz Ethereal Riffian). W tym składzie grają pierwszy koncert 18 października 2009. Później dołącza stały perkusista Alex (dawniej Coala Pascal i Melodies Easymuffin Midnight) i tą trójką grają koncerty w Kijowie, Charkowie, Moskwie, Petersburgu pod koniec 2009/na początek 2010. 18 kwietnia zespół nagrał swój debiutancki album w kijowskim studiu Happy Records Studio. Album był zrealizowany 30 sierpnia 2010 roku i otrzymał generalnie pozytywne recenzje, a zespół otrzymał pewną popularność w podziemnym środowisku.
W listopadzie 2010 r. znów zmienił się skład grupy. Według tego co Igor pisał na swym blogu, Nick i Alex opuścili zespół z powodu braku zainteresowania. Do Stoned Jesus powracają byli członkowie Wadim i Sid. Prowadzone przez Igora trio pracowało nad nowym materiałem, który został nagrany 30 stycznia 2011 w Bambrafone Records. Trzy z sześciu utworów nagrano 7 kwietnia 2011 jako EP-ka „Stormy Monday”. Zwiedzając w sierpniu i wrześniu 2011 roku Ukrainę i Rosję, trio nagrało materiał na ich drugi album w moskiewskim Destroy The Humanity Studio a resztę dokończyli w Kijowie. Drugiego grudnia 2011 r. na ich stronie na Facebooku ujawniają nazwę i listę piosenek swojego drugiego albumu. Niesie on nazwę „Seven Thunders Roar”, składając się z 5 utworów łącznie trwających prawie 50 minut. Album ten został wydany 21 marca 2012 roku przez studio Moon Records.

</doc>
<doc id="2866476" url="https://pl.wikipedia.org/wiki?curid=2866476" title="Będków (gromada)">
Będków (gromada)

Będków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954-1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954-1972.
Gromadę Będków siedzibą GRN w Będkowie utworzono – jako jedną z 8759 gromad na obszarze Polski – w powiecie brzezińskim w woj. łódzkim, na mocy uchwały nr 29/54 WRN w Łodzi z dnia 4 października 1954. W skład jednostki weszły obszary dotychczasowych gromad Będków, Kał, Nowiny, Sługocice, Rosocha, Wykno i Zacharz oraz kolonia Brzustów-Grobla z dotychczasowej gromady Brzustów ze zniesionej gminy Będków w powiecie brzezińskim; obszar dotychczasowej gromady Rzeczków ze zniesionej gminy Wolbórz w powiecie piotrkowskim; a także wieś Remiszewice z dotychczasowej gromady Remiszewice oraz część gruntów parcelacji Remiszewice, położonych na wschód od linii kolejowej Koluszki-Piotrków ze zniesionej gminy Czarnocin w powiecie łódzkim. Dla gromady ustalono 26 członków gromadzkiej rady narodowej.
31 grudnia 1959 do gromady Będków przyłączono obszar zniesionej gromady Drzazgowa Wola, kolonię Prażki oraz kolonie Prażki I, II, III, IV i V ze zniesionej gromady Prażki, wieś i kolonię Rudnik ze zniesionej gromady Olszowa oraz wieś Brzustów, wieś Wołkowa i wieś Dąbrowa ze zniesionej gromady Popielawy.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano gminę Będków.

</doc>
<doc id="2866478" url="https://pl.wikipedia.org/wiki?curid=2866478" title="HMS D4">
HMS D4

HMS D4 – brytyjski okręt podwodny typu D. Zbudowany w latach 1910–1911 w Vickers, Barrow-in-Furness, gdzie okręt został wodowany 25 maja 1911 roku. Rozpoczął służbę w Royal Navy 29 listopada 1911 roku. Pierwszym dowódcą został Lt. M.E. Nasmith. HMS D4 był pierwszym brytyjskim okrętem podwodnym, w którym na stałe zostało zamontowane działo QF.
W 1914 roku D4 stacjonował w Harwich przydzielony do Ósmej Flotylli Okrętów Podwodnych ("8th Submarine Flotilla") pod dowództwem Lt. Cdr. Kennetha M. Bruce'a.
15 czerwca 1914 roku D4 zatopił osiadły na mieliźnie w Zatoce Helgolandzkiej, niemiecki stawiacz sieci „Bielefeld”.
27 kwietnia 1918 roku D4 pod dowództwem Lt. Claude'a Barry'ego storpedował i zatopił niemiecki okręt podwodny SM UB-72.
17 grudnia 1921 roku został sprzedany firmie H. Pounds z Portsmouth.

</doc>
<doc id="2866479" url="https://pl.wikipedia.org/wiki?curid=2866479" title="Rogów (gromada w powiecie brzezińskim)">
Rogów (gromada w powiecie brzezińskim)

Rogów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rogów siedzibą GRN w Rogowie utworzono – jako jedną z 8759 gromad na obszarze Polski – w powiecie brzezińskim w woj. łódzkim, na mocy uchwały nr 29/54 WRN w Łodzi z dnia 4 października 1954. W skład jednostki weszły obszary dotychczasowych gromad Józefów, Kiełbasa, Marianów, Olsza, Popień, Rogów osada, Rogów wieś i Stefanów (z wyłączeniem os. Praga, Kobylina kol. i Kobylina wsi) ze zniesionej gminy Rogów oraz obszary dotychczasowych gromad Przyłęk Duży i Przyłęk Mały wraz z parcelą Dąbrowa, wsią Popowo i kolonią Olszewo z dotychczasowej gromady Leszczyny ze zniesionej gminy Jeżów w powiecie brzezińskim; ponadto obszar dotychczasowej gromady Strzelnia i obszar lasów Niutkowo z dotychczasowej gromady Jasień ze zniesionej gminy Słupia w powiecie skierniewickim. Dla gromady ustalono 27 członków gromadzkiej rady narodowej.
31 grudnia 1959 z gromady Rogów wyłączono parcelę Dąbrowa włączając ją do gromady Jeżów.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano gminę Rogów.

</doc>
<doc id="2866480" url="https://pl.wikipedia.org/wiki?curid=2866480" title="Jerzy Rakowski (generał)">
Jerzy Rakowski (generał)

Jerzy Rakowski (ur. 12 lutego 1932 w Michałowie, zm. 8 stycznia 2015 w Warszawie) – generał brygady pilot LWP.
Życiorys.
Do 1945 skończył 6 klas szkoły podstawowej w Kłomnicach, w 1950 skończył liceum w Radomsku. W 1948 odbył kurs szybowcowy w Fordonie. We wrześniu 1950 zgłosił się na ochotnika do służby w ludowym Wojsku Polskim. W październiku 1950 został podchorążym Oficerskiej Szkoły Lotniczej w Dęblinie. Szkołę ukończył w lipcu 1951 i został promowany na pierwszy wówczas stopień oficerski - chorążego przez dowódcę Wojsk Lotniczych gen. broni Iwana Turkiela. Po promocji pozostał w szkole na stanowisku pilota-istruktora w 6 eskadrze szkolnej. W styczniu 1953 został pilotem - instruktorem w 1 eskadrze szkolnej Oficerskiej Szkoły Lotniczej nr 5 w Radomiu. Od kwietnia 1954 był dowódcą klucza eskadry szkolnej. Od sierpnia 1954 do marca 1959 był słuchaczem Wojskowej Akademii Lotniczej w Monino (ZSRR). Po ukończeniu studiów został dowódcą klucza w 31 Pułku Szkolno-Bojowym Oficerskiej Szkoły Lotniczej im. Żwirki i Wigury w Łasku. Od sierpnia 1960 był pomocnikiem dowódcy pułku do spraw szkolenia taktycznego, a od grudnia 1960 do maja 1963 zastępcą dowódcy tego pułku ds. liniowych, od 1962 w stopniu majora. 
Od czerwca 1963 służył w Oddziału Szkolenia Lotniczego Szefostwa Lotnictwa Dowództwa Wojsk Obrony Powietrznej Kraju, gdzie był kolejno starszym pomocnikiem szefa wydziału szkolenia personelu latającego (1963-1964), starszym pomocnikiem szefa Wydziału Zastosowania Bojowego (1964-1967) i szefem Wydziału Zastosowania Bojowego (1967-1969). W 1964 ukończył kurs kwalifikacyjny na samolot MiG-21 w Centrum Szkolenia Lotniczego w Modlinie. Od marca 1969 do grudnia 1970 dowódca 34 Pułku Lotnictwa Myśliwskiego OPK w Gdyni-Babich Dołach, 1970-1971 ponownie w dowództwie Wojsk OPK, gdzie był szefem Oddziału Szkolenia Lotniczego w Szefostwie Lotnictwa OPK. Od sierpnia 1971 do sierpnia 1973 studiował w Wojskowej Akademii Sztabu Generalnego Sił Zbrojnych ZSRR im. K. Woroszyłowa w Moskwie. Od sierpnia 1973 do sierpnia 1977 szef sztabu, a od sierpnia 1977 do lutego 1979 dowódca 2 Korpusu Obrony Powietrznej Kraju w Bydgoszczy (w sierpniu 1978 zatwierdzony na stanowisku). 
5 października 1978 na mocy uchwały Rady Państwa PRL mianowany na stopień generała brygady; nominację wręczył mu w Belwederze przewodniczący Rady Państwa prof. Henryk Jabłoński. Od lutego do listopada 1979 pełnił obowiązki szefa sztabu i zastępcy dowódcy Wojsk Lotniczych w Poznaniu. Od listopada 1979 przebywał w dyspozycji ministra obrony narodowej. Od lipca 1980 do czerwca 1982 szef Oddziału Lotnictwa i OPK - zastępca szefa Zarządu I Operacyjnego Sztabu Generalnego WP. Od lipca 1982 do sierpnia 1983 był dyrektorem Centralnego Zarządu Lotnictwa Cywilnego w Ministerstwie Komunikacji. Od sierpnia 1983 ponownie w dyspozycji MON. 7 czerwca 1984 na własną prośbę zwolniony z zawodowej służby wojskowej i przeniesiony do rezerwy, a następnie w stan spoczynku.
W stanie spoczynku był członkiem Klubu Generałów Wojska Polskiego i członkiem Oddziału Warszawsko – Mazowieckiego Stowarzyszenia Seniorów Lotnictwa Wojskowego RP.
Pochowany 19 stycznia 2015 na Wojskowych Powązkach w Warszawie.
Był pilotem wojskowym I klasy. Łącznie spędził w powietrzu około 3600 godzin. Latał na samolotach UT-2, Jak-9, MiG-15, Lim-1, Lim-2 i MiG-21. W 1964 wspólnie z majorem Władysławem Pieniążkiem opracował program korekcyjny szkolenia wojsk OPK, którego opracowanie wiązało się z wyposażeniem wojsk w zestawy przeciwlotniczych rakiet kierowanych. Dowodzone przez niego jednostki - 34 pułk lotnictwa myśliwskiego OPK w 1970, a 2 Korpus Obrony Powietrznej Kraju w 1978 - zostały wyróżnione w dyrektywach szkoleniowych MON.
Odznaczenia.
I inne.
Życie prywatne.
Syn Józefa (1907-1987) i Weroniki z domu Kluska (1911-1991). Mieszkał w Warszawie. Od 1957 żonaty z Ełłą Mariewą, jedna córka.

</doc>
<doc id="2866481" url="https://pl.wikipedia.org/wiki?curid=2866481" title="Jeżów (gromada)">
Jeżów (gromada)

Jeżów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jeżów siedzibą GRN w Jeżowie utworzono – jako jedną z 8759 gromad na obszarze Polski – w powiecie brzezińskim w woj. łódzkim, na mocy uchwały nr 29/54 WRN w Łodzi z dnia 4 października 1954. W skład jednostki weszły obszary dotychczasowych gromad Góra, Jasienin Duży, Jasienin Mały, Jeżów, Kosiska, Strzelnia i Mikulin oraz parcelacja Popień z dotychczasowej gromady Władysławów ze zniesionej gminy Jeżów w powiecie brzezińskim, a także obszar dotychczasowej gromady Przybyszyce ze zniesionej gminy Słupia w powiecie skierniewickim. Dla gromady ustalono 27 członków gromadzkiej rady narodowej.
31 grudnia 1959 do gromady Jeżów przyłączono kolonię Olszewo, wieś Władysławów i kolonię Leszczyny ze zniesionej gromady Wierzchy oraz parcelę Dąbrowa z gromady Rogów.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano gminę Jeżów.

</doc>
<doc id="2866482" url="https://pl.wikipedia.org/wiki?curid=2866482" title="Raphaël Bedros XXI Minassian">
Raphaël Bedros XXI Minassian

Raphaël Bedros XXI Minassian ICPB (ur. 24 listopada 1946 w Bejrucie) – patriarcha Kościoła katolickiego obrządku ormiańskiego od 2021.
Życiorys.
Urodził się w rodzinie ormiańskiej. Studiował teologię w Papieskim Uniwersytecie Gregoriańskim w Rzymie i pedagogikę w Papieskim Uniwersytecie Salezjańskim. Jest członkiem ormiańskokatolickiej kongregacji kapłańskiej w Bzommar k. Bejrutu. Po święceniach kapłańskich w 1973 został proboszczem katedry w Bejrucie, a w 1982 sekretarzem patriarchy Howannesa Bedrosa XVIII. Był proboszczem parafii św. Krzyża w Bejrucie, a także przez kilkanaście lat proboszczem najpierw w Nowym Yorku, a później w Kalifornii. W 2004 założył kanał telewizyjny "Telepace Armenia" w telewizji watykańskiej "Telepace". W 2005 został egzarchą patriarchalnym Ormian-katolików Jerozolimy i Ammanu. 24 czerwca 2011 otrzymał od papieża Benedykta XVI nominację na ordynariusza utworzonego w 1991 Ordynariatu Europy Wschodniej dla Ormian katolików, który obejmuje Armenię, Gruzję, Rosję i Europę wschodnią. Konsekrowany na biskupa 16 lipca 2011 w Bejrucie przez patriarchę Nersesa Bedrosa XIX. Wielokrotnie odwiedzał Polskę.
23 września 2021 synod Kościoła ormiańskiego wybrał go – patriarchą Kościoła katolickiego obrządku ormiańskiego.

</doc>
<doc id="2866483" url="https://pl.wikipedia.org/wiki?curid=2866483" title="Dmosin (gromada)">
Dmosin (gromada)

Dmosin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dmosin siedzibą GRN w Dmosinie utworzono – jako jedną z 8759 gromad na obszarze Polski – w powiecie brzezińskim w woj. łódzkim, na mocy uchwały nr 29/54 WRN w Łodzi z dnia 4 października 1954. W skład jednostki weszły obszary dotychczasowych gromad Dmosin, Dmosin I, Dmosin II, Szczecin, Borki (z wyłączeniem wsi Wiesiołów), Grodzisk (z wyłączeniem wsi Janów), Osiny (z wyłączeniem ulicy Polnej i bloków kolonii mieszkaniowej Huta Józefów) i Ząbki (z wyłączeniem wsi Kraszew Wielki) ze zniesionej gminy Dmosin w powiecie brzezińskim oraz obszary dotychczasowych gromad Kałęczew i Zawady (z wyłączeniem wsi Florentynów) ze zniesionej gminy Antoniew w powiecie łowickim. Dla gromady ustalono 23 członków gromadzkiej rady narodowej.
1 stycznia 1958 do gromady Dmosin przyłączono wieś i kolonię Lubowidze, wieś Nagawki, kolonię Nagawki nr 1 i 2 oraz parcelację Nagawki z gromady Wola Cyrusowa w tymże powiecie.
31 grudnia 1959 do gromady Dmosin przyłączono kolonie Nagawki III i IV ze zniesionej gromady Wola Cyrusowa w powiecie brzezińskim oraz wieś Kuźmy ze znoszonej gromady Trzcianka w powiecie łowickim (woj. łódzkie).
31 grudnia 1961 do gromady Dmosin przyłączono obszar zniesionej gromady Nadolna.
Gromada przetrwała do końca 1972 roku, czyli do kolejnej reformy gminnej. 1 stycznia 1973 reaktywowano gminę Dmosin.

</doc>
<doc id="2866485" url="https://pl.wikipedia.org/wiki?curid=2866485" title="Luty 2013">
Luty 2013



</doc>
<doc id="2866488" url="https://pl.wikipedia.org/wiki?curid=2866488" title="Dom Rosyjski w Warszawie">
Dom Rosyjski w Warszawie

Dom Rosyjski w Warszawie () − instytucja promocji kultury rosyjskiej w Warszawie.
Opis.
Placówka została powołana w 1962 przez Związek Radzieckich Towarzystw Przyjaźni i Łączności Kulturalnej z Zagranicą () jako Dom Radzieckiej Nauki i Kultury (). Ulokowana była w pałacu Marii Przeździeckiej przy ul. Foksal 10, mieszczącym też siedzibę władz TPPR, przed wojną goszczącym poselstwo/ambasadę Japonii (1925–1939). 
Po zmianach ustrojowych w ZSRR zmieniono nazwę na Rosyjski Ośrodek Nauki i Kultury w Warszawie (Российский центр науки и культуры в Варшаве}. Od 2005 jej siedziba mieści się w budynku Przedstawicielstwa Handlowego Rosji przy ul. Belwederskiej 25. Organem założycielskim jest Federalna Agencja ds. Wspólnoty Niepodległych Państw, Rodaków Mieszkających za Granicą i Międzynarodowej Współpracy Humanitarnej w Moskwie. W 2021 zmieniono nazwę na Dom Rosyjski w Warszawie (Русский дом в Варшаве).
Instytucja działa na rzecz szerzenia wiedzy o Rosji, przybliżając język i kulturę rosyjską oraz ułatwiając wymianę kulturalną pomiędzy Polską i Rosją.
W 2017 w bibliotece Domu Rosyjskiego w Warszawie umożliwiono zdalny dostęp do zbiorów Biblioteki Prezydenckiej im. Borysa Jelcyna.

</doc>
<doc id="2866490" url="https://pl.wikipedia.org/wiki?curid=2866490" title="NVR">
NVR



</doc>
<doc id="2866491" url="https://pl.wikipedia.org/wiki?curid=2866491" title="Nolinsk">
Nolinsk

Nolinsk (ros.: Нолинск) – miasto w Rosji, w obwodzie kirowskim, nad Woją, siedziba administracyjna rejonu nolińskiego. W 2010 roku liczyło ok. 9,5 tys. mieszkańców. Ośrodek przemysłu metalowego, spożywczego i lekkiego.
Historia.
Miejscowość została założona w 1668 roku pod nazwą Nikolskij pogost; w późniejszym okresie nosiła także nazwę Noli (od pobliskiej rzeki Nola, dopływu Woi). W 1780 roku miejscowość otrzymała prawa miejskie i została przemianowana na Nolinsk. W latach 1940–1957 miasto funkcjonowało pod nazwą Mołotowsk, nadaną na cześć Wiaczesława Mołotowa.

</doc>
<doc id="2866492" url="https://pl.wikipedia.org/wiki?curid=2866492" title="Network Video Recorder">
Network Video Recorder



</doc>
<doc id="2866494" url="https://pl.wikipedia.org/wiki?curid=2866494" title="Seria GP2 – sezon 2013">
Seria GP2 – sezon 2013

Seria GP2 – sezon 2013 – był dziewiątym sezonem w historii serii, drugim po połączeniu europejskiego oraz azjatyckiego cyklu. Tytułu w klasyfikacji kierowców zdobył Szwajcar Fabio Leimer, a wśród zespołów - rosyjska ekipa Russian Time.
Kalendarz wyścigów.
19 grudnia 2012 roku został opublikowany kalendarz Serii GP2 na sezon 2013. W kalendarzy znalazło się 11 rund, a więc o jedną mniej niż w poprzednim sezonie. W odróżnieniu od sezonu 2012, odbyła się już tylko jedna runda w Bahrajnie, a kolejna z azjatyckich rund odbyła się na zakończenie sezonu na torze Yas Marina w Abu Zabi. Zgodnie z rotacją mającą miejsce w F1, wyścig w Niemczech odbył się na Nürburgringu, a wyścig w Hiszpanii - na torze Catalunya.
Klasyfikacja kierowców.
Punktacja:
Wygrana w kwalifikacjach (pole position do sobotniego wyścigu): 4 punkty
Punktacja w pierwszym wyścigu (Sobota): 25-18-15-12-10-8-6-4-2-1 (dziesięć pierwszych pozycji)
Punktacja w drugim wyścigu (Niedziela): 15-12-10-8-6-4-2-1 (osiem pierwszych pozycji)
Najszybsze okrążenie: 2 punkty (w każdym wyścigu; aby otrzymać punkt, kierowca musi przejechać przynajmniej 90% dystansu, ukończyć wyścig w pierwszej dziesiątce, a także wystartować do wyścigu z wyznaczonego pola startowego)
Uwagi:

</doc>
<doc id="2866495" url="https://pl.wikipedia.org/wiki?curid=2866495" title="Lotus-Renault GP">
Lotus-Renault GP



</doc>
<doc id="2866496" url="https://pl.wikipedia.org/wiki?curid=2866496" title="Rapax">
Rapax



</doc>
<doc id="2866498" url="https://pl.wikipedia.org/wiki?curid=2866498" title="Andrespol (gromada)">
Andrespol (gromada)

Andrespol – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Andrespol siedzibą GRN w Andrespolu utworzono – jako jedną z 8759 gromad na obszarze Polski – w powiecie brzezińskim w woj. łódzkim, na mocy uchwały nr 29/54 WRN w Łodzi z dnia 4 października 1954. W skład jednostki weszły obszary dotychczasowych gromad Andrespol, Bedoń Przykościelny i Bedoń wieś oraz wieś Hulanka z dotychczasowej gromady Justynów ze zniesionej gminy Gałkówek w powiecie brzezińskim. Dla gromady ustalono 26 członków gromadzkiej rady narodowej.
1 stycznia 1958 gromadę włączono do powiatu łódzkiego w tymże województwie. Tego samego dnia do gromady Andrespol przyłączono obszar zniesionej gromady Wiśniowa Góra (Kraszew, Stróżę i Wiśniową Górę) w tymże powiecie.
Gromadę zniesiono 30 czerwca 1963, kiedy to jej obszar (a także obszar zniesionej gromady Andrzejów) złożył się na nowo utworzone osiedle Andrespol.
W sumie osiedle Andrespol objęło maksymalny zasięg w latach 1963–1964: Andrespol, Andrzejów, Bedoń Przykościelny, Bedoń-Wieś, Feliksin, Hulanka, Kraszew, Nery, Nowy Bedoń, Sąsieczno, Stróża, Ustronie, Wiskitno A-Las i Wiśniowa Góra. 1 stycznia 1965 Ustronie wraz z nowo powstałym osiedlem mieszkaniowym Olechów oraz gruntami Polskich Kolei Państwowych wyłączono z Andrespola i włączono do Łodzi. 1 stycznia 1973 Andrespol utracił status osiedla, i rozpadł się na poszczególne miejscowości o statusie wsi, z których utworzono po raz pierwszy gminę Andrespol w powiecie łódzkim (oprócz Wiskitna A-Lasu, które weszło w skład gminy Brójce; do gminy Andrespol dołączono natomiast Janówkę i Justynów ze zniesionej gromady Gałków Duży, a Hulankę włączono do Justynowa. 1 stycznia 1988 Andrzejów, Feliksin, Nery i Sąsieczno (a także Wiskitno A-Las) włączono do Łodzi.

</doc>
<doc id="2866500" url="https://pl.wikipedia.org/wiki?curid=2866500" title="Yas Marina">
Yas Marina



</doc>
<doc id="2866501" url="https://pl.wikipedia.org/wiki?curid=2866501" title="Rachael Marshall">
Rachael Marshall

Rachael Marshall – australijska kolarka BMX, mistrzyni świata.
Kariera.
Największy sukces w karierze Rachael Marshall osiągnęła w 1998 roku, kiedy zdobyła złoty medal w kategorii elite podczas mistrzostw świata w Melbourne. W zawodach tych wyprzedziła bezpośrednio Amerykankę Marie McGilvary oraz Holenderkę Brigitte Busschers. Na rozgrywanych rok wcześniej mistrzostwach świata w Saskatoon Marshall zwyciężyła w kategorii juniorów. Została tym samym pierwszą w historii kolarką BMX, która zdobyła złote medale w kategorii juniorów i seniorów rok po roku. W 1998 roku otrzymała tytuł australijskiej kolarki roku BMX.

</doc>
<doc id="2866502" url="https://pl.wikipedia.org/wiki?curid=2866502" title="Irjan">
Irjan

Irjan − polski zespół bluesowy, powstały jesienią 1977 roku w Toruniu. 
W początkowym okresie grupę tworzyli jej założyciele: Ireneusz Dudek (śpiew, harmonijka ustna, skrzypce) i ówczesny student toruńskiego WSP Jan Janowski (śpiew, gitara akustyczna, harmonijka ustna, drumla, kazoo). Wiosną 1978 r. skład Irjana zasilił basista Andrzej Nowicki. Obowiązki managera grupy pełnił poznański dziennikarz Krzysztof Wodniczak, który jednocześnie dbał o obecność Irjana w prasie. Zespół odwiedził liczne festiwale i kluby studenckie w całej Polsce. Pojawił się m.in. na Pop Session w Sopocie, Folk - Blues Meeting i na Festiwalu Kultury Studentów w Poznaniu (1978). Podczas białostockiej Jesieni z Bluesem wspólnie z Kasą Chorych przedstawił program "Różne barwy bluesa" (1978) oraz wystąpił z nią na Międzynarodowej Wiośnie Estradowej (1979). Poprzedzał również zagraniczne gwiazdy muzyki pop: Mungo Jerry i The Rubettes. 
Irjan zarejestrował nagrania dla radia, lecz żadne z nich nie zachowało się w archiwach. Instrumentalny utwór grupy pt. "Irjanowy przekładaniec" znalazł się na longplayu upamiętniającym 10-lecie łódzkiego Stowarzyszenia Muzyki Estradowej. Zespół wykonywał bluesowe standardy, utwory Paula Butterfielda, Mike’a Bloomfielda, Alexisa Kornera, Johna Lee Hookera, Johna Mayalla i Muddy’ego Watersa. Grał też własne kompozycje, niektóre jeszcze z repertuaru zespołu Apokalipsa. Komponowane głównie przez Dudka bluesy zachowywały słowiański charakter, w czym udział miały teksty poety Józefa Andrzeja Grochowiny. Zespół korzystał także z twórczości Jerzego Harasymowicza, Macieja Zembatego i innych. 
We wrześniu 1979 r. odszedł Janowski, a Dudek powołał do życia nowy, elektryczny skład zespołu z gitarzystą Robertem Golą i basistą Bogdanem Kisielem. W 1980 roku do grupy dołączyli: klawiszowiec Stanisław Witta i perkusista Henryk Onysek, a także gitarzysta Andrzej Urny, który po odejściu Janowskiego grywał również z nim. Zespół nagrał dla opolskiego radia cztery kompozycje: "Ballada o paproci", "Daj mi znać" (z repertuaru Apokalipsy), "Czaszka bluesa" i "Ciąży mi moja pieśń". Przez krótki okres z Irjanem współpracowali: gitarzysta Maciej Radziejewski (ex-Apokalipsa), pianista Adam Żółtowski i perkusista Witold Kukuć. W tym samym roku muzycy (bez Goli) towarzyszyli Piotrowi Janczerskiemu jako Bractwo i koncertowali w Stanach Zjednoczonych, Kanadzie i w Związku Radzieckim, gdzie prezentowali świąteczny program pt. "Wieczerza wigilijna u księcia Radziwiłła Panie Kochanku". Irjan przestał istnieć wiosną 1980 roku.

</doc>
<doc id="2866505" url="https://pl.wikipedia.org/wiki?curid=2866505" title="Qui Pluribus">
Qui Pluribus

Qui Pluribus – encyklika papieża Piusa IX opublikowana 9 listopada 1846 w bazylice Matki Bożej Większej w Rzymie, zawierająca krytykę racjonalizmu.
Na początku dokumentu papież przedstawia krótko te tezy głoszone przez współczesnych mu racjonalistów, które potępia. Następnie przypomina nauczanie Kościoła na temat statusu i boskiego pochodzenia Magisterium Kościoła, oraz omawia szczegółowo sprzeczne z nim punkty w poglądach racjonalistów. Na końcu encykliki wyróżnione są zalecenia, które mają ochronić wiernych i hierarchię Kościoła przed wpływami błędnych filozofii.

</doc>
<doc id="2866507" url="https://pl.wikipedia.org/wiki?curid=2866507" title="Biała (gromada w powiecie łódzkim)">
Biała (gromada w powiecie łódzkim)

Biała – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Biała siedzibą GRN w Białej utworzono – jako jedną z 8759 gromad na obszarze Polski – w powiecie brzezińskim w woj. łódzkim, na mocy uchwały nr 29/54 WRN w Łodzi z dnia 4 października 1954. W skład jednostki weszły obszary dotychczasowych gromad Biała, Warszyce, Jasionka, Biesiekierz Rudny (z wyłączeniem wsi Romanów) i Kębliny (z wyłączeniem wsi Florianów i wsi Moszczenica) oraz osiedle Budy z dotychczasowej gromady Biesiekierz Nawojowy ze zniesionej gminy Biała w powiecie brzezińskim; kolonia Jeżewo z dotychczasowej gromady Szczawin kolonia ze zniesionej gminy Dobra w powiecie brzezińskim; obszar dotychczasowej gromady Bądków ze zniesionej gminy Rogóźno w powiecie łęczyckim; a także obszar dotychczasowej gromady Dzierżązna oraz wieś Leonów z dotychczasowej gromady Ciosny ze zniesionej gminy Lućmierz w powiecie łódzkim. Dla gromady ustalono 21 członków gromadzkiej rady narodowej.
1 lipca 1956 gromadę włączono do powiatu łódzkiego w tymże województwie.
1 stycznia 1959 do gromady Biała przyłączono wsie Władysławów, Wały, Rudno, Wola Rogozińska, Bisiekierz-Górzewo i Bisiekierz Nawojowy, kolonię Bisiekierz Nawojowy i parcelę Górzewo ze znoszonej gromady Lorenki w powiecie łęczyckim.
31 grudnia 1959 do gromady Biała przyłączono osadę Moszczenica ze znoszonej gromady Swędów w powiecie brzezińskim (woj. łódzkie).
Gromada przetrwała do końca 1972 roku, czyli do kolejnej reformy gminnej.

</doc>
<doc id="2866509" url="https://pl.wikipedia.org/wiki?curid=2866509" title="Smardzew (gromada)">
Smardzew (gromada)

Smardzew – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Smardzew siedzibą GRN w Smardzewie utworzono – jako jedną z 8759 gromad na obszarze Polski – w powiecie brzezińskim w woj. łódzkim, na mocy uchwały nr 29/54 WRN w Łodzi z dnia 4 października 1954. W skład jednostki weszły obszary dotychczasowych gromad Czaplinek, Glinik, Józefów, Szczawin wieś, Maciejów i Szczawin kolonia (z wyłączeniem wsi Jeżewo) ze zniesionej gminy Dobra w powiecie brzezińskim oraz obszary dotychczasowych gromad Łagiewniki Nowe, Łagiewniki Stare i Skotniki ze zniesionej gminy Lućmierz w powiecie łódzkim. Dla gromady ustalono 24 członków gromadzkiej rady narodowej.
1 lipca 1956 gromadę włączono do powiatu łódzkiego w tymże województwie.
1 stycznia 1965 do gromady Smardzew włączono odcinek drogi państwowej nr 138 Zgierz–Stryków o długości 2,555 km z miasta Łodzi.
1 stycznia 1970 do gromady Smardzew włączono część wsi Klęk (działki 127 i 128 wraz z częścią drogi) o łącznej powierzchni 3,72 ha z gromady Dobra w powiecie brzezińskim w tymże województwie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2866510" url="https://pl.wikipedia.org/wiki?curid=2866510" title="Witold Pałka">
Witold Pałka

Witold Pałka (ur. 5 listopada 1928 w Dąbrówce Małej, zm. 29 sierpnia 2013 w Katowicach) – polski malarz współczesny.
Od 1945 przez dwa lata był uczniem Liceum Sztuk Plastycznych, po jego ukończeniu w Akademii Sztuk Pięknych w Krakowie. Studiował na Wydziale Malarstwa pod kierunkiem Jerzego Fedkowicza, Eugeniusza Eibischa i Wacława Taranczewskiego, dyplom obronił w 1953. W 1955 uczestniczył w Wystawie Młodej Plastyki „Arsenał” w Warszawie i była to pierwsza wystawa w której brał udział Witold Pałka. W późniejszych latach artysta miał dziesięć wystaw indywidualnych, uczestniczył również w wystawach zbiorowych. Od 1965 do 1967 był członkiem Grupy Arkat, pełnił funkcję przewodniczącego rady artystycznej malarzy Zarządu Okręgowego Związku Polskich Artystów Plastyków w Katowicach. Od 1966 do 1980 był stałym współpracownikiem Komisji Sztuki i Architektury Sakralnej Diecezji Katowickiej, czego efektem są liczne dekoracje malarskie w świątyniach Górnego Śląska oraz położonych w innych częściach kraju. Jest członkiem Kapituły Złotej Odznaki Związku Polskich Artystów Plastyków.
Za swoją działalność artystyczną otrzymał wiele wyróżnień i nagród, w 1965 była to Nagroda Wojewódzka za całokształt twórczości, w 1976 wyróżniono malarza Złotym Krzyżem Zasługi, a w 1995 XXIII Śląską Nagrodę im. Juliusza Ligonia. W 2008 został odznaczony Srebrnym Medalem „Zasłużony Kulturze Gloria Artis”.
Prace Witolda Pałki znajdują się w warszawskiej Zachęcie oraz muzeach w Bytomiu, Gliwicach, Szczecinie i we Wrocławiu oraz w Muzeum Śląskim w Katowicach.

</doc>
<doc id="2866511" url="https://pl.wikipedia.org/wiki?curid=2866511" title="Bratoszewice (gromada)">
Bratoszewice (gromada)

Bratoszewice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bratoszewice siedzibą GRN w Bratoszewicach utworzono – jako jedną z 8759 gromad na obszarze Polski – w powiecie brzezińskim w woj. łódzkim, na mocy uchwały nr 29/54 WRN w Łodzi z dnia 4 października 1954. W skład jednostki weszły obszary dotychczasowych gromad Bratoszewice, Kalinów, Rokitnica, Wyskoki i Wola Błędowa ze zniesionej gminy Bratoszewice w tymże powiecie. Dla gromady ustalono 20 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2866513" url="https://pl.wikipedia.org/wiki?curid=2866513" title="Dobra (gromada w powiecie brzezińskim)">
Dobra (gromada w powiecie brzezińskim)

Dobra – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dobra siedzibą GRN w Dobrej utworzono – jako jedną z 8759 gromad na obszarze Polski – w powiecie brzezińskim w woj. łódzkim, na mocy uchwały nr 29/54 WRN w Łodzi z dnia 4 października 1954. W skład jednostki weszły obszary dotychczasowych gromad Dobra, Imielnik Stary, Kiełmina, Ługi i Moskule Nowe oraz wieś Dobra Nowiny z dotychczasowej gromady Imielnik Nowy ze zniesionej gminy Dobra, a także obszar dotychczasowej gromady Sosnowiec ze zniesionej gminy Bratoszewice w tymże powiecie. Dla gromady ustalono 24 członków gromadzkiej rady narodowej.
31 grudnia 1959 do gromady Dobra przyłączono wieś Swędów, wieś i kolonię Smolice, wieś Zelgoszcz Nowa i wieś Zelgoszcz Stara ze zniesionej gromady Swędów oraz wieś Wilanów A, wieś Kalonka, wieś Kopanka, wieś Wódka, wieś Dąbrowa, wieś Dąbrówka, wieś Niecki, wieś Borki i wieś Imielnik Nowy ze zniesionej gromady Kalonka.
1 stycznia 1970 z gromady Dobra wyłączono część wsi Klęk (działki 127 i 128 wraz z częścią drogi) o łącznej powierzchni 3,72 ha, włączając ją do gromady Smardzew w powiecie łódzkim w tymże województwie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2866514" url="https://pl.wikipedia.org/wiki?curid=2866514" title="Zapora Capanda">
Zapora Capanda

Zapora Capanda − zapora wodna na rzece Kuanza w Angoli, w Afryce. Na terenie zapory mieści się elektrownia wyposażona w 4 turbiny, każda o mocy 130 MW. Koszt budowy zapory wyniósł 4 mld US $. Prace były nadzorowane przez "Gabinete de Aproveitamento do medio Kwanza" (Gamek). Wznoszenie zapory rozpoczęło się w 1987 r.
Zapora ma 1,8 km długości oraz 110 m wysokości. 

</doc>
<doc id="2866515" url="https://pl.wikipedia.org/wiki?curid=2866515" title="Lipiny (gromada w powiecie brzezińskim)">
Lipiny (gromada w powiecie brzezińskim)

Lipiny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lipiny siedzibą GRN w Lipinach utworzono – jako jedną z 8759 gromad na obszarze Polski – w powiecie brzezińskim w woj. łódzkim, na mocy uchwały nr 29/54 WRN w Łodzi z dnia 4 października 1954. W skład jednostki weszły obszary dotychczasowych gromad Helenów, Jaroszki, Lipiny, Moskwa, Natolin, Paprotnia, Plichtów i Polik ze zniesionej gminy Lipiny w tymże powiecie. Dla gromady ustalono 19 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2866516" url="https://pl.wikipedia.org/wiki?curid=2866516" title="Stefan Łabanowski">
Stefan Łabanowski

Stefan Łabanowski (ur. 15 października 1979 w Krakowie) – polski pianista.
Życiorys.
Ukończył Państwową Szkołę Muzyczną II stopnia im. Władysława Żeleńskiego w Krakowie w klasie fortepianu Anny Szyniarowskiej oraz Akademię Muzyczną im. Karola Szymanowskiego w Katowicach w klasie fortepianu prof. Andrzeja Jasińskiego (2002), pod kierunkiem którego odbył także studia podyplomowe. Uczestniczył również w mistrzowskich kursach pianistycznych prowadzonych przez Kevina Kennera. Ukończył studia doktoranckie pod opieką artystyczną prof. Bronisławy Kawalli w Uniwersytecie Muzycznym Fryderyka Chopina w Warszawie, gdzie w 2012 roku zrealizował doktorat w specjalności: gra na fortepianie, uzyskując stopień doktora sztuki muzycznej.
Jest laureatem ogólnopolskich i międzynarodowych konkursów pianistycznych, m.in.: I nagrody na Ogólnopolskim Konkursie Pianistycznym EPTA (Kraków, 1994), I nagrody oraz nagrody specjalnej na III Międzynarodowym Konkursie „Citta di Guardiagrelle” (Włochy, 2004), II nagrody na Międzynarodowym Konkursie Pianistycznym im. Igora Strawińskiego w Champaign-Urbana (USA), II nagrody na Ogólnopolskim Konkursie Pianistycznym „Gdańska Wiosna” w Gdańsku, III nagrody na Ogólnopolskim Konkursie Pianistycznym im. J.S. Bacha w Gorzowie Wielkopolskim. Jest również finalistą XXVII Międzynarodowego Konkursu Pianistycznego „Citta di Sulmona” (Włochy, 2003).
Koncertował w Polsce, USA, Francji, Niemczech i na Ukrainie, występował także na festiwalach muzycznych, m.in.: na V Festiwalu Laureatów Konkursów Muzycznych w Bydgoszczy (2000), na VII Międzynarodowym Festiwalu Kameralistyki Ensemble w Wałbrzychu (2010), na Festiwalu Spotkań Kultur Caper Lublinensis, organizowanym przez Filharmonię im. H. Wieniawskiego w Lublinie (2011), na IV Międzynarodowym Festiwalu Braci Wieniawskich, odbywającym się także w Filharmonii im. H. Wieniawskiego w Lublinie (2017).
Nagrywa dla Acte Préalable, która wydała jego albumy (CD i DVD) z muzyką fortepianową Antoniego Stolpego (światowa premiera fonograficzna), Fryderyka Chopina, Wolfganga Amadeusza Mozarta, Roberta Schumanna, Claude'a Debussy'ego, Maurice'a Ravela i Sergiusza Prokofiewa.
Jest autorem trzech publikacji: artykułu „Z zagadnień pracy pianisty” w książce „Ćwiczenie w rozwoju i działalności muzyka wykonawcy, Teoria-Badania-Praktyka” (Uniwersytet Muzyczny Fryderyka Chopina, Warszawa, 2009), artykułu „Muzyka jako sztuka i przedsztuka” w książce „Muzyka współczesna i jej tożsamości” (Uniwersytet Muzyczny Fryderyka Chopina, Warszawa, 2010) oraz artykułu „Antoni Stolpe – kompozytor zapomniany” w książce „Teraz musicie całkiem przestawić myślenie: 35 spojrzeń na muzykę i muzyków” (Uniwersytet Muzyczny Fryderyka Chopina, Warszawa, 2016), który powstał w oparciu o referat wygłoszony na konferencji „Problem wartości w refleksji o muzyce polskiej”, zorganizowanej przez Uniwersytet Muzyczny Fryderyka Chopina w Warszawie w roku 2007.
Otrzymał nagrody i stypendia, m.in.: Stypendium Twórcze Ministra Kultury i Dziedzictwa Narodowego (2009), Nagrodę Edukacyjną Miasta Krakowa (1997), Nagrodę Fundacji Kościuszkowskiej (Chicago, USA, 1995), Stypendium Twórcze Miasta Krakowa (1994), Stypendium Fundacji Kultury Polskiej. Przez cztery lata (1992-1995) był stypendystą Krajowego Funduszu na Rzecz Dzieci.

</doc>
<doc id="2866517" url="https://pl.wikipedia.org/wiki?curid=2866517" title="Asymilacja fosforu">
Asymilacja fosforu

Asymilacja fosforu – proces pobierania i włączania do związków organicznych nieorganicznych form fosforu obecnych w środowisku życia organizmów. W efekcie powstają związki takie jak: nukleotydy, fosfolipidy, fosforany węglowodanów. Fosfor jest jednym z makroelementów. Jego zawartość może w suchej masie roślin wynosi około 0,2%.
Asymilacja fosforu u roślin.
Pobieranie związków fosforu z gleby.
Zawartość związków fosforu w glebie może być znaczna, jednak ponad 80% tych związków stanowią formy nieprzyswajalne dla roślin. Forma fosforu pobierana przez roślinę zależy od pH gleby. Może być to H3PO4, H2PO4- lub HPO42-. Przy pH 6,0 większościowy fosforu pobieranego przez roślinę stanowią jony H2PO4-. Jony te aktywnie są przenoszone przez błonę komórkowa do wnętrza komórki przez białka transportowe prawdopodobnie z jednoczesnym wydzieleniem protonu na zewnątrz. Wyniki badań wskazują, że istnieje kilka różnych białek przenoszących Pi. Przeniesienie fosforanu do chloroplastów zapewnia przenośnik białkowy nazywany przenośnikiem fosforanowym. Białko to stanowi około 10-15% wszystkich białek osłonki chloroplastu i przenosząc fosforan z cytozolu do chloroplastu jednocześnie transportuje na zewnątrz wytwarzane w chloroplaście fosfotriozy. Do mitochondriów Pi przenoszony jest również przez przenośnik na drodze antyportu z jonem OH-.
Synteza związków organicznych.
Podstawowym sposobem włączania fosforu w związki organiczne jest synteza ATP. Nieorganiczny fosfor (Pi) przyłączany jest do ADP, tworząc ester fosforanowy. Synteza ATP w komórce roślinnej zachodzi w mitochondriach, gdzie w wyniku utleniania NADH powstaje gradient protonowy w poprzek wewnętrznej błony mitochondrialnej. Gradient elektrochemiczny wykorzystuje syntaza ATP katalizująca reakcję syntezy ATP z ADP i Pi. Szereg reakcji prowadzących do powstania ATP w mitochondriach określa się jako fosforylacja oksydacyjna. Drugim miejscem syntezy ATP są chloroplasty, gdzie na świetle zachodzą reakcje fosforylacji fotosyntetycznej. Do wytwarzania organicznych związków fosforu z użyciu nieorganicznego fosforu dochodzi także w cytozolu w jednej z reakcji glikolizy. Dehydrogenazy aldehydu 3-fosfoglicerynowego przyłącza Pi do aldehydu 3-fosfoglicerynowego. Produktem reakcji jest 1,3-bisfosfoglicerynian.
Grupa fosforanowa z ATP może być przekazywana na kolejne związki organiczne w reakcjach fosforylacji. W ten sposób powstają pozostałe organiczne związki fosforu obecne w komórce roślinnej.

</doc>
<doc id="2866518" url="https://pl.wikipedia.org/wiki?curid=2866518" title="Galápagos">
Galápagos



</doc>
<doc id="2866519" url="https://pl.wikipedia.org/wiki?curid=2866519" title="Siquinalá">
Siquinalá

Siquinalá – miasto w południowej Gwatemali, w departamencie Escuintla, 23 km na zachód od stolicy departamentu miasta Escuintla. Miasto leży u ponóża wulkanu Acatenango, w górach Sierra Madre de Chiapas. Według danych szacunkowych w 2012 roku liczba ludności miasta wyniosła 28 498 mieszkańców.
Jest siedzibą władz gminy o tej samej nazwie, która w 2012 roku liczyła 44 936 mieszkańców. Gmina jak na warunki Gwatemali jest nieduża, a jej powierzchnia obejmuje 168 km².
W mieście funkcjonuje klub piłkarski Naranjeros Escuintla.

</doc>
<doc id="2866520" url="https://pl.wikipedia.org/wiki?curid=2866520" title="Bitwa pod Fragą (1134)">
Bitwa pod Fragą (1134)

Bitwa pod Fragą – starcie zbrojne, które miało miejsce w dniu 17 lipca 1134 r. w trakcie Rekonkwisty pomiędzy armią króla Alfonsa I Aragońskiego zwanego „el Batalladorem“ a Almorawidami. 
W roku 1134 po kilku sukcesach Almorawodów, król aragoński Alfons I rozpoczął oblężenie zamieszkanego przez Maurów miasta Fraga, którego mieszkańcy o pomoc zwrócili się do Almorawidów. Po nadejściu Muzułmanów w rejon miasta doszło do bitwy z Aragończykami zakończonej zwycięstwem Almorawidów. Wojska chrześcijańskie poniosły znaczne straty. Ciężko ranny Alfons I zmarł w dniu 7 września 1134. Zwycięstwo pod Fragą było ostatnim zwycięstwem Almorawidów w walkach z chrześcijanami.

</doc>
