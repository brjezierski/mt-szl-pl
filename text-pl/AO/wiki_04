<doc id="2913880" url="https://pl.wikipedia.org/wiki?curid=2913880" title="Flaga Dublina">
Flaga Dublina

Flaga Dublina – prostokątny płat o proporcjach 1:2 w kolorze zielonym z umieszczonym lewym górnym narożniku herbu Dublina tj. trzech zamków w dwoma płonącymi wieżami każdy na granatowym (niebieskim) prostokącie zajmującym czwartą część flagi. Na prawej połowie złota harfa o srebrnych strunach, tak jak na herbie Irlandii, zwrócona łukiem w lewo.
Flaga została ustanowiona w 1885 roku.
Używana jest też wersja w układzie pionowym w proporcji 2:3, z granatowym prostokątem z płonącymi trzema zamkami na górze i złotą harfą na środku zielonego kwadratu poniżej. Choć pojawiają się też wersje w proporcji 1:2 z wydłużoną dolną zieloną częścią jako prostokąta..
Zwyczajowo jako flaga Dublina, choć niemające oficjalnego statusu, używane są granatowo-niebieskie kolory hrabstwa Dublin; często w układzie pionowym z granatowym kolorem na górze.

</doc>
<doc id="2913886" url="https://pl.wikipedia.org/wiki?curid=2913886" title="Andrzej Sporzyński">
Andrzej Sporzyński

Andrzej Sporzyński (ur. 1948) – polski naukowiec, profesor nauk chemicznych, specjalista w zakresie chemii fizycznej.
Syn Tadeusza Sporzyńskiego, wnuk Ksawerego Sporzyńskiego. Absolwent Politechniki Warszawskiej (1971). Po uzyskaniu stopni naukowych doktora i doktora habilitowanego otrzymał w 2012 roku tytuł profesora nauk chemicznych. Obecnie profesor zwyczajny na Wydziale Chemicznym Politechniki Warszawskiej w Zakładzie Chemii Fizycznej.

</doc>
<doc id="2913892" url="https://pl.wikipedia.org/wiki?curid=2913892" title="Wielki łańcuch bytu">
Wielki łańcuch bytu

Wielki łańcuch bytu, drabina jestestw, drabina bytów (łac. "scala naturae") – koncept wywodzący się z filozofii greckiej (Platona, Arystotelesa). Opisuje hierarchiczny system świata, oparty na dekrecie sił niebiańskich. W tym systemie na szczycie są bogowie (lub Bóg), pod nim anioły, demony, ludzie, zwierzęta, drzewa i inne rośliny, a w końcu (na dole) szlachetne kamienie, metale i inne minerały.

</doc>
<doc id="2913893" url="https://pl.wikipedia.org/wiki?curid=2913893" title="Evaldas Petrauskas">
Evaldas Petrauskas

Evaldas Petrauskas (ur. 19 marca 1992 w Szyłokarczmie) – litewski bokser wagi lekkiej, brązowy medalista olimpijski z Londynu.
W 2012 roku podczas Letnich Igrzysk Olimpijskich zdobył w wadze lekkiej brązowy medal. W 1/16 pokonał Węgra Miklósa Varge, w 1/8 wygrał z Turka Fatiha Keleşa, a w ćwierćfinale pokonał Włocha Domenico Valentino. Petrauskas dopiero w półfinale przegrał z Koreańczykiem Han Soon-chulem. Wraz z Kubańczykiem Yasnierem Toledo zdobył brąz, ponieważ walka o 3. miejsce się nie odbyła.

</doc>
<doc id="2913895" url="https://pl.wikipedia.org/wiki?curid=2913895" title="Kaeo Pongprayoon">
Kaeo Pongprayoon

Kaeo Pongprayoon (ur. 28 marca 1980) – tajski bokser wagi papierowej, srebrny medalista olimpijski z Londynu.
W 2012 roku podczas Letnich Igrzysk Olimpijskich zdobył w wadze papierowej srebrny medal. W 1/16 pokonał Algierczyka Mohameda Flissiego, w 1/8 wygrał z Ekwadorczykiem Carlosem Quipo, w ćwierćfinale pokonał Bułgara Aleksandyra Aleksandrowa, a w półfinale pokonał Rosjanina Dawida Ajrapetiana. Pongprayoon dopiero w finale przegrał z Chińczykiem Zou Shimingiem. 

</doc>
<doc id="2913896" url="https://pl.wikipedia.org/wiki?curid=2913896" title="Twardówka (grzyb)">
Twardówka (grzyb)



</doc>
<doc id="2913897" url="https://pl.wikipedia.org/wiki?curid=2913897" title="Niall Bruton">
Niall Bruton

Niall Bruton (ur. 7 października 1971) – irlandzki lekkoatleta, specjalizujący się w biegu na 1500 metrów. Na tym dystansie wystąpił m.in.: podczas mistrzostw świata w lekkoatletyce w 1993 (14. miejsce), 1995 (11. miejsce) oraz 1997 roku (16. miejsce), a także Letnich Igrzysk Olimpijskich 1996 w Atlancie, kiedy to odpadł w półfinale.
Najlepsze wyniki w sezonie.
Bieg na 1500 metrów
Bieg na milę

</doc>
<doc id="2913899" url="https://pl.wikipedia.org/wiki?curid=2913899" title="Twardówka muszlowata">
Twardówka muszlowata



</doc>
<doc id="2913900" url="https://pl.wikipedia.org/wiki?curid=2913900" title="Chris Newman">
Chris Newman

Chris Newman (ur. 16 grudnia 1987) – irlandzki aktor filmowy i telewizyjny.
Filmografia.
seriale
film

</doc>
<doc id="2913901" url="https://pl.wikipedia.org/wiki?curid=2913901" title="Linda Byrne">
Linda Byrne

Linda Byrne (ur. 13 maja 1986) – irlandzka lekkoatletka, specjalizująca się w biegach przełajowych oraz maratonie. Na tym dystansie wystąpiła podczas Letnich Igrzysk Olimpijskich 2012 w Londynie. Zajęła wtedy 66. miejsce.
Złota medalistka mistrzostw Irlandii.
Najlepsze wyniki w sezonie.
Maraton

</doc>
<doc id="2913903" url="https://pl.wikipedia.org/wiki?curid=2913903" title="Ilse Stöbe">
Ilse Stöbe

Ilse Stöbe (ur. 17 maja 1911 w Berlinie, zm. 22 grudnia 1942 w Berlinie) – niemiecka działaczka rewolucyjna, dziennikarz, współpracowniczka radzieckich służb specjalnych.
Ukończyła szkołę ludową, a następnie średnią szkołę handlową. Po przejściu kursu sekretarek-stenografistek znalazła pracę w koncernie wydawniczym Mosse. Po pewnym czasie została dziennikarzem. Jednocześnie działała w Komunistycznej Partii Niemiec. W 1931 r. podjęła współpracę z sowieckim wywiadem wojskowym. Otrzymała pseudonim „Arnim” i „Alta”. Po uzyskaniu władzy w Niemczech przez nazistów dla utrzymania konspiracji wstąpiła do NSDAP. Od 1932 r. była korespondentem kilku gazet niemieckich i szwajcarskich w Warszawie. Weszła w skład siatki szpiegowskiej tworzonej przez Rudolfa Herrnstadta (tzw. piątki warszawskiej). Zwerbowała do współpracy urzędnika Ministerstwa Spraw Zagranicznych III Rzeszy Rudolfa von Schelihę. W końcu sierpnia 1939 r. powróciła do Berlina. Dzięki wstawiennictwu R. von Schelihy w marcu 1940 r. otrzymała pracę w służbie prasowej MSZ. W tym czasie faktycznie kierowała sowiecką grupą szpiegowską. Pod koniec grudnia tego roku przesłała drogą radiową do Moskwy informację wywiadowczą dotyczącą przygotowywania przez III Rzeszę planu ataku na ZSRR pod kryptonimem „Barbarossa”. W wyniku namierzania radiowego w poł. września 1942 r. została aresztowana przez Gestapo. Po procesie skazano ją na karę śmierci wykonaną przez ścięcie na gilotynie 22 grudnia tego roku.

</doc>
<doc id="2913904" url="https://pl.wikipedia.org/wiki?curid=2913904" title="Kościół Najświętszego Serca Pana Jezusa w Czerniowcach">
Kościół Najświętszego Serca Pana Jezusa w Czerniowcach

Kościół Najświętszego Serca Jezusa, (ukr. "Костел Найсвятішого Серця Ісуса в Чернівцях") – kościół rzymskokatolicki, znajdujący się przy ulicy Szewczenka 2a w Czerniowcach.
Historia.
Historia duszpasterstwa Towarzystwa Jezusowego na Bukowinie rozpoczyna się w 1885 roku, kiedy to arcybiskup Zygmunt Szczęsny Feliński (święty) ofiarował jezuitom swój dom.
Jezuici otworzyli kaplicę domową, w której głosili kazania po polsku i niemiecku. Wkrótce rozwinęli Bractwo Dobrej Śmierci, Różańca Świętego oraz III Zakon franciszkański
W 1894 roku ks. Franciszek Eberhard po czteroletniej budowie wykończył kościół oraz wybudował gotycki dom na rezydencję.
Kościół został poświęcony 25 października 1894 roku przez arcybiskupa Seweryna Morawskiego.
Dzięki lepszym warunkom jezuici przejęli katechizację w szkołach ludowych, założyli Kongregację Mariańską, prowadzili misje ludowe oraz służyli z posługą w Molodii i Hliboce.
Czerniowce w 1916 zostały zajęte przez Rosjan, w 1918 zostało włączone do Rumunii.
W 1924 roku w związku z nową sytuacją polityczną generał zakonu – o. Włodzimierz Ledóchowski – utworzył misję rumuńską, do której włączył czerniowieckich jezuitów. Polscy jezuici pracowali tu aż do 1944 roku, kiedy to aresztowano ostatniego proboszcza o. Władysława Kumorowicza. Wywieziono go najpierw do obozu pracy w Mongolii, następnie do Kazachstanu. Do Polski wrócił po repatriacji i został proboszczem w Bytomiu w 1961. Tego samego roku zginął tragicznie jadąc rowerem, potrącony przez samochód ciężarowy.
Czasy obecne.
Po wydaleniu ostatniego jezuity kościół oddano na krótko prawosławnym, następnie zdecydowano o świeckim przeznaczeniu budynku. Po ustawieniu nowych ścian i stropów dzielących świątynię na trzy kondygnacje – urządzono wewnątrz archiwum.
12 czerwca 2010 roku przed wejściem do świątyni odprawiono uroczystą mszę świętą odpustową, w której uczestniczyło ponad 150 parafian i gości.

</doc>
<doc id="2913905" url="https://pl.wikipedia.org/wiki?curid=2913905" title="Seán Cahill">
Seán Cahill

Seán Cahill (ur. 26 kwietnia 1967) – irlandzki lekkoatleta, specjalizujący się w biegu na 110 metrów przez płotki. Na tym dystansie wystąpił m.in.: podczas mistrzostw świata w lekkoatletyce w 1993 (17. miejsce) oraz 1995 roku (46. miejsce), a także Letnich Igrzysk Olimpijskich 1996 w Atlancie, kiedy to odpadł w eliminacjach.
Najlepsze wyniki w sezonie.
Bieg na 110 metrów przez płotki

</doc>
<doc id="2913908" url="https://pl.wikipedia.org/wiki?curid=2913908" title="Michelle Carey">
Michelle Carey

Michelle Carey (ur. 20 marca 1981) – irlandzka lekkoatletka, specjalizująca się w biegu na 400 metrów przez płotki. Na tym dystansie wystąpiła m.in.: podczas Mistrzostw świata w lekkoatletyce w 2007 (28. miejsce) oraz 2009 roku (26. miejsce), a także Letnich Igrzysk Olimpijskich 2008 w Pekinie. Zajęła wtedy 25. miejsce.
Wielokrotna mistrzyni i rekordzistka kraju.
Najlepsze wyniki w sezonie.
Bieg na 400 metrów przez płotki

</doc>
<doc id="2913913" url="https://pl.wikipedia.org/wiki?curid=2913913" title="Kuczki (województwo warmińsko-mazurskie)">
Kuczki (województwo warmińsko-mazurskie)

Kuczki – kolonia w Polsce położona w województwie warmińsko-mazurskim, w powiecie ełckim, w gminie Kalinowo.
W latach 1975–1998 miejscowość administracyjnie należała do województwa suwalskiego.
Zobacz też: Kuczki

</doc>
<doc id="2913914" url="https://pl.wikipedia.org/wiki?curid=2913914" title="Victor Costello">
Victor Costello

Victor Costello (ur. 23 października 1970 w Stepaside) – irlandzki lekkoatleta, specjalizujący się w pchnięciu kulą. W tej konkurencji wystąpił podczas Letnich Igrzysk Olimpijskich 1992 w Barcelonie. Odpadł wtedy w kwalifikacjach (22. miejsce).
Wielokrotny mistrz Irlandii oraz Irlandii Północnej.
Po zakończeniu kariery lekkoatletycznej uprawiał z powodzeniem rugby union.
Jego ojciec Pat Costello także był kulomiotem i rugbystą.

</doc>
<doc id="2913915" url="https://pl.wikipedia.org/wiki?curid=2913915" title="Ilko Struk">
Ilko Struk

Ilko (Ilj) Struk, ros. Илько (Илья) Струк (ur. w grudniu 1896 r. w powiecie czarnobylskim, zm. ?) – rosyjski, a następnie ukraiński wojskowy, antybolszewicki watażka partyzancki.
Ukończył szkołę ziemską w Czarnobylu, po czym pracował półtora roku jako wiejski nauczyciel. Po wybuchu I wojny światowej został zmobilizowany do armii rosyjskiej. Służył jako marynarz na okręcie wojennym „Sztandart” Floty Bałtyckiej. W 1916 r. ukończył szkołę junkierską, uzyskując stopień praporszczika. Po rewolucji lutowej 1917 r. sformował w rejonie Czarnobyla ochotniczy oddział „wolnego kozactwa”. Na pocz. 1918 r. przyłączył się do wojsk atamana Symona Petlury, walcząc przeciwko oddziałom bolszewickim w rejonie Czarnobyla i Kijowa. Po ustanowieniu Hetmanatu pod koniec kwietnia tego roku, poparł hetmana Pawło Skoropadskiego. W listopadzie zorganizował na północy Kijowszczyzny 2-tysięczny oddział powstańczy, ponownie stając po stronie atamana S. Petlury. W grudniu został aresztowany przez „petlurowców” pod zarzutem uprawiania rabunku i rozboje na miejscowej ludności. Wkrótce zbiegł z więzienia, po czym w lutym 1919 r. przyłączył się ze swoim oddziałem do wojsk bolszewickich jako 20 Pułk Sowiecki. Skierowano go w rejon Borodzianki. Jednakże już w marcu tego roku zdezerterował, działając odtąd jako niezależny watażka. Wiosną 1919 r. utworzył w rejonie zajętego Czarnobyla własne „państewko”. Przemianował swoje oddziały na 1 Armię Powstańczą, która „zasłynęła” pogromami ludności żydowskiej. Pod koniec maja został zmuszony przez przeważające wojska bolszewickie do odwrotu na Polesie. Kilkakrotnie przeprowadzał rajdy wojskowe w okolice Czarnobyla, zajmując nawet przejściowo miasto. We wrześniu jego oddział dotarł pod zajęty przez wojska Białych gen. Antona I. Denikina Kijów, dokonując pacyfikacji dzielnicy Podole i pogromu ludności żydowskiej. Następnie zawarł „sojusz” z Siłami Zbrojnymi Południa Rosji, przemianowując swój oddział na 1 Powstańczą Armię Ukraińską. Osiągnął on liczebność ok. 2 tys. ludzi. Działał na odcinku frontu od Desny po Dniepr. W październiku wziął udział w odparciu ataku wojsk bolszewickich na Kijów. Ataman I. Struk został odznaczony Krzyżem Św. Jerzego 2 stopnia i mianowany pułkownikiem. W dalszym ciągu jego podkomendni prowadzili jednak grabieże wśród mieszkańców miasta za milczącym pozwoleniem dowództwa Białych. W grudniu Kijów został ostatecznie zdobyty przez wojska bolszewickie. Oddział atamana I. Struka wycofał się do Jelizawetgradu, odrzucając propozycję miejscowych dowódców „petlurowskich” przyłączenia się do powstańczego ruchu ukraińskiego. W poł. stycznia 1920 r. przybył do Odessy w liczbie ok. 3 tys. ludzi. Komendant miasta zdecydowanie zabronił mu jednak grabieży i pogromów. Po przekazaniu władzy w Odessie wojskom galicyjskim gen. Sokiry-Jachontowa na pocz. lutego tego roku, ataman I. Struk otrzymał zadanie obsadzenia zachodniego sektora obrony miasta. Wobec ewakuacji morskiej wojsk Białych i zawarciu porozumienia przez wojska galicyjskie z bolszewikami wyprowadził swój oddział do okolicznej wsi Bujałyk, przygotowując się do przerwania frontu i marszu na Wozniesiensk. Udało mu się przedostać nad Dniestr, gdzie był atakowany zarówno przez wojska bolszewickie, jak też rumuńskich pograniczników. W tej sytuacji przerwał się do Besarabii, a następnie powrócił na terytorium Rosji. W walkach udało mu się przedostać w rejon Wapniarki i Koziatyna. W maju 1920 r. ataman I. Struk zawarł porozumienie z Polakami, którzy od końca kwietnia nacierali w kierunku Kijowa. Po zajęciu miasta przez Wojsko Polskie otrzymał zadanie obsadzenia linii frontu w rejonie Czarnobyla. Z kolei dowództwo Armii Czynnej Ukraińskiej Republiki Ludowej poleciło mu przeprowadzenie mobilizacji miejscowej ludności. Jednocześnie oddział atamana I. Struka miał nie wchodzić do Kijowa. Żołnierze mieli zostać podporządkowani dowództwu 6 Ukraińskiej Brygady Strzeleckiej. Ataman I. Struk odmówił jednak wykonania rozkazu, zaś po zdobyciu Kijowa przez Armię Czerwoną w poł. czerwca wycofał się w kierunku Kowla. Po przejściu granicy z Polską powrócił na sowiecką Ukrainę na czele 180-osobowego oddziału partyzanckiego. Próbował on ponownie zając Czarnobyl, ale został odrzucony. Prowadził więc w okolicach działania partyzanckie przeciwko bolszewikom. Wiosną 1921 r. jego oddział po okresie zimy znowu się zaktywizował. Oprócz napadów na miasteczka i wsie Kijewszczyzny jego celem stały się też parochody i barki rzeczne pływające po Dnieprze. Jesienią 1921 r. próbował wesprzeć na Wołyniu wyprawę płk. Jurko Tiutunnyka. Na przełomie 1921/1922 r. nie przyjął zwierzchnictwa „petlurowskiego” atamana Mordalewycza, który dowodził Północnym Frontem Powstańczym. Próbował z kolei nawiązać kontakty z Ludowego Związku Obrony Ojczyzny i Wolności i braćmi Bułak-Bałachowskimi. Ostatni raz wzmianki o działaniach atamana I. Struka pojawiają się w październiku 1922 r. w związku z pogromem w wołości martynowskiej. W tym czasie jego oddział liczył zaledwie ok. 30-50 ludzi. Dalsze jego losy są nieznane. Prawdopodobnie osiedlił się w Polsce i zmienił nazwisko. Miał dożyć do 73 lat.
Bibliografia.
Jacek Legieć, Armia Ukraińskiej Republiki Ludowej w wojnie polsko-ukraińsko-bolszewickiej w 1920 r., 2002

</doc>
<doc id="2913916" url="https://pl.wikipedia.org/wiki?curid=2913916" title="Lejkówka żółtobrązowa">
Lejkówka żółtobrązowa

Lejkówka żółtobrązowa ("Infundibulicybe gibba" (Pers.) Harmaja) – gatunek grzybów z rzędu pieczarkowców ("Agaricales").
Systematyka i nazewnictwo.
Pozycja w klasyfikacji według Index Fungorum: "Infundibulicybe, Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1801 r. Persoon nadając mu nazwę "Agaricus gibbus". Obecną, uznaną przez Index Fungorum nazwę nadał mu w 2003 r. Harri Harmaja, przenosząc go do rodzaju "Infundibulicybe". 
Synonimów ma ok. 30. Niektóre z nich: 
Nazwę polską zaproponował Władysław Wojewoda w 1987 r. W polskim piśmiennictwie mykologicznym gatunek ten ma też inne nazwy: bedłka pępiastokielichowa, bedłka lejkowata, głąbik lejkowaty, lejek, lejkówka lejkowata.
Morfologia.
Średnica 5–15 cm, u młodych owocników łukowaty z podwiniętym brzegiem i garbem, szybko jednak staje się wklęsły i lejkowaty o wyprostowanym brzegu. Brzeg czasami pofalowany i nakrapiany. Kapelusz cienkomięsisty, o powierzchni gładkiej w kolorze bladoochrowym, ochrowokremowym, czerwonawobrązowym, u starszych owocników kolor blednie .
Dość gęste i daleko zbiegające na trzon, początkowo białe, później żółtawe.
Wysokość 4–10 cm, grubość do 1 cm, walcowaty, dołem nieco rozszerzający się, miękki i elastyczny, u młodych owocników w środku watowaty, u starszych pusty. Powierzchnia naga, biaława lub bladożółta, u podstawy obrośnięta białą pilśnią. Cechą charakterystyczną jest to, ze barwa trzonu jest jaśniejsza od barwy kapelusza.
Kremowobiały, o lekkim migdałowym zapachu, lub bez zapachu.
Zarodniki szerokoelipsoidalne, nieamyloidalne, o zaostrzonym jednym końcu, gładkie. Rozmiar 5–9 × 3,5–6 μm. Cystyd brak. Strzępki w skórce splątane, o szerokości 2–7 μm, inkrustowane pigmentem. Występują sprzążki 
Występowanie i siedlisko.
Lejkówka żółtobrązowa jest szeroko rozprzestrzeniona w Ameryce Północnej, Europie i Azji. Na półkuli południowej znana jest tylko w Australii. W Polsce jest bardzo pospolita.
Występuje zarówno w lasach liściastych, jak i iglastych na opadłych liściach i na igliwiu, także na butwiejącej korze, unika jednak gleb kwaśnych i ubogich. Rośnie pod różnymi gatunkami drzew, w szczególności pod jodłą, olszą szarą, grabem, bukiem, świerkiem, sosną, robinią. Owocniki pojawiają się od czerwca do listopada.
Znaczenie.
Saprotrof. Grzyb jadalny, ale średniej wartości.

</doc>
<doc id="2913918" url="https://pl.wikipedia.org/wiki?curid=2913918" title="Clitocybe gibba">
Clitocybe gibba



</doc>
<doc id="2913919" url="https://pl.wikipedia.org/wiki?curid=2913919" title="Christopher Newman">
Christopher Newman

Christopher Newman (ur. 17 lutego 1940) – amerykański inżynier dźwięku.
Życiorys.
Christopher Newman zdobył trzy Oscary za zgranie dźwięków do filmów. Został nominowany do kolejnych pięciu Oscarów.
Filmografia.
Wygrana
Nominacja

</doc>
<doc id="2913920" url="https://pl.wikipedia.org/wiki?curid=2913920" title="Lejkówka lejkowata">
Lejkówka lejkowata



</doc>
<doc id="2913921" url="https://pl.wikipedia.org/wiki?curid=2913921" title="Amazonka żółtogłowa">
Amazonka żółtogłowa

Amazonka żółtogłowa ("Amazona ochrocephala") – gatunek średniej wielkości papugi z rodziny papugowatych (Psittacidae). Naturalnie występuje w Ameryce Południowej i Panamie, został introdukowany na Portoryko. Nie jest zagrożony wyginięciem.
Podgatunki i zasięg występowania.
Międzynarodowy Komitet Ornitologiczny wyróżnia 4 podgatunki "A. ochrocephala":
W niektórych ujęciach systematycznych do "A. ochrocephala" zaliczano 10, a nawet 11 podgatunków, większość z nich została jednak wyodrębniona do osobnych gatunków: "A. oratrix" (amazonka żółtogardła) i "A. auropalliata" (amazonka żółtoszyja).
Ptaki podgatunku nominatywnego introdukowano na Portoryko. Amazonki żółtogłowe wprowadzono również do USA. W zachodnim Los Angeles w 1961 miał miejsce pożar, który uszkodził wiele ptaszarni; część hodowców wypuściła swoje ptaki. Według danych z lat 80. XX wieku dość pospolite były wówczas grupy liczące od 2 do 3 ptaków. Obserwowano te papugi w Miami, gdzie krzyżowały się z amazonką krasnogłową ("A. viridigenalis"). W latach 1969–1970 próbowano wprowadzić amazonki żółtogłowe na Oʻahu, jednak próby te nie powiodły się.
Morfologia.
Długość ciała wynosi 35–38 cm, masa ciała 340–535 g. Ogół upierzenia jest zielony, czoło i wierzch głowy żółte; często żółte pióra występują także wokół oka. Policzki i pokrywy uszne mają barwę jaskrawozieloną, pióra od tyłu głowy po grzbiet są zielone i delikatnie czarno obrzeżone. Zgięcie skrzydła i lusterko czerwone, krawędź skrzydła w okolicy nadgarstka żółta. Lotki mają niebieskie zakończenia, sterówki żółte; zewnętrzne sterówki u nasady są czerwone. Ptaki młodociane odróżnia bardziej matowe upierzenie i mniejsza ilość żółci i czerwieni w upierzeniu.
Ekologia i zachowanie.
Amazonki żółtogłowe zamieszkują lasy tropikalne z drzewami zrzucającymi liście, wysokie cierniste krzewy, wilgotne lasy galeriowe, lasy sezonowo zalewane, lasy suche, wtórne zarośla nad rzekami, lasy namorzynowe, zarośla sosen, palm, obszary uprawne i podmiejskie. Górna granica występowania to 850 m n.p.m. Amazonki żółtogłowe żywią się owocami, orzechami, nasionami, jagodami i kwiatami roślin takich jak "Pithecellobium", akacja ("Acacia"), "Macuna", "Zuelania", "Bumelia", psianka ("Solanum"), tabebuja ("Tabebuia"), koralodrzew ("Erythrina"), figowiec ("Ficus"), "Cochlospermum", "Curatella", migdałecznik ("Terminalia") oraz "Euterpe" i inne palmy. Żywią się również roślinami uprawnymi – kukurydzą, zielonymi bananami, mango, cytrynami, awokado, lucerną i orzechami włoskimi. Możliwe, że jedzą też korę cynamonowców kamforowych ("Cinnamomum camphora").
Lęgi.
Amazonka żółtogłowa jest monogamiczna. Obydwa ptaki z pary zajmują się obroną gniazda i opieką nad młodymi. W Wenezueli okres lęgowy trwa od lutego do maja, w Kolumbii od grudnia do stycznia, w Surinamie lęgi odbywają się w styczniu. Gniazda umieszczone są w dziuplach drzew, w tym palm, od 4 do 15 m nad ziemią. W zniesieniu od 2 do 3 jaj, inkubacja trwa 25–26 dni; wysiaduje jedynie samica. Samiec uczestniczy w karmieniu młodych, karmi również samicę w gnieździe, która opuszcza je rano i po południu, by żerować. Młode opuszczają gniazdo po 59–86 dniach życia; karmione są zwróconym pokarmem.
Status.
Międzynarodowa Unia Ochrony Przyrody (IUCN) uznaje amazonkę żółtogłową za gatunek najmniejszej troski (LC – "least concern") nieprzerwanie od 1988 roku. Liczebność populacji na wolności nie została oszacowana liczbowo; w 1997 roku ptak ten opisywany był jako pospolity przynajmniej w części swojego zasięgu. Trend liczebności populacji uznaje się za spadkowy ze względu na wylesianie Amazonii. Gatunek wymieniony jest w II załączniku konwencji waszyngtońskiej (CITES).

</doc>
<doc id="2913925" url="https://pl.wikipedia.org/wiki?curid=2913925" title="Podhorce-Kolonia">
Podhorce-Kolonia

Podhorce-Kolonia – kolonia wsi Podhorce w Polsce położona w województwie lubelskim, w powiecie hrubieszowskim, w gminie Werbkowice. Miejscowość położona jest nad rzeką Huczwą.
W latach 1975–1998 wieś administracyjnie należała do województwa zamojskiego.

</doc>
<doc id="2913927" url="https://pl.wikipedia.org/wiki?curid=2913927" title="Arkadij Czernyszow">
Arkadij Czernyszow

Arkadij Iwanowicz Czernyszow (; ur. 16 marca 1914 w Niżnym Nowogrodzie, zm. 17 kwietnia 1992 w Moskwie) – radziecki sportowiec uprawiający piłkę nożną, hokej na lodzie, bandy; trener hokejowy. Zasłużony Mistrz Sportu ZSRR.
Życiorys.
Jako piłkarz był zawodnikiem Dinamo Moskwa i Dynama Mińsk w mistrzostwach ZSRR w piłce nożnej. Uprawiał również dyscyplinę bandy. W latach 1946–1948 był jednocześnie piłkarzem w Mińsku i hokeistą w sekcji hokejowej Dinama Moskwa. 22 grudnia 1946 roku był autorem trzeciego gola w mistrzostwach ZSRR w hokeju na lodzie. Dwa miesiące później zdobył pierwsze w historii hokejowe mistrzostwo ZSRR w sezonie 1946/1947 (jego partnerami w drużynie byli zawodnicy tak jak on uprawiający także piłkę nożną i bandy). Do 1948 roku w 16 meczach strzelił 4 gole, po czym zakończył karierę zawodniczą.
Trenerem został już w sezonie 1946/1947 będąc jeszcze zawodnikiem hokejowym. Przez 28 lat był szkoleniowcem drużyny Dinamo Moskwa w latach 1946-1974. Był także selekcjonerem reprezentacji ZSRR (1953-1956, 1960–1961, 1962–1972). Jego asystentem od 1963 roku był Anatolij Tarasow i obaj stworzyli duet trenerski. Był także szkoleniowcem Dinama Ryga. Pod koniec kariery trenerskiej był dyrektorem szkoły Dinamo (1974–1983) i przewodniczącym rady trenerów Federacji Hokeja na Lodzie ZSRR.
Jego siostra Raisa Czernyszowa (1903-1984) była zasłużoną mistrzynią sportu i zasłużoną trenerką ZSRR w szermierce.
Dla upamiętnienia jego osoby władze powstałej w 2008 roku rosyjskiej ligi hokejowej KHL stworzyły w ramach rozgrywek Dywizję Czernyszowa w Konferencji Wschód.
W setną rocznicę jego urodzin, 16 marca 2014 ustanowiono tablicę pamiątkową na budynku, w którym Czernyszow żył w latach 1942-1992.

</doc>
<doc id="2913931" url="https://pl.wikipedia.org/wiki?curid=2913931" title="Donat (biskup Fiesole)">
Donat (biskup Fiesole)

Donat (Donagh), biskup Fiesole (ur. w VIII wieku, zm. ok. 874-877 w Fiesole) – irlandzki nauczyciel i poeta, biskup Fiesole (od ok. 829), święty Kościoła katolickiego.
Donat urodził się w ostatnich latach VIII wieku w zamożnej irlandzkiej, chrześcijańskiej rodzinie.
Około 825 r. wyruszył z pielgrzymką do Rzymu wraz ze swoim przyjacielem Andrzejem (co nie znajduje historycznego potwierdzenia). W drodze powrotnej do domu wstąpił do katedry w Fiesole, gdzie dopatrzono się znaku Bożego ("donatus a Domino", co oznacza "dany przez Boga") i obrano go biskupem (Andrzej zaś miał zostać jego archidiakonem). Donat stanowisko to piastował przez 50 lat w trudnych dla Kościoła latach, zajmując się edukacją duchowieństwa i młodzieży. Poprowadził przynajmniej jedną wyprawę przeciw Saracenom.
W 855 roku wziął udział w koronacji Ludwika II, od którego w 866 r. otrzymał przywilej, na mocy którego miastu i Kościołowi w Fiesole zapewniono nienaruszalność dóbr (przywilej potwierdził Karol Łysy). W 861 roku biskup brał również udział w synodzie rzymskim.
Zmarł ok. 875 lub 877 roku. Pochowano go w katedrze, a na grobie wyryto epitafium, które Donat sam wcześniej ułożył. Przetrwało ono do dzisiejszych czasów w katedrze św. Romulusa (zm. w I lub IV w.), wybudowanej w XI wieku na miejscu poprzedniej świątyni, w której modlił się św. Donat.
Donat pisał teksty poetyckie. Pozostawił po sobie poematy na cześć irlandzkiej ojczyzny oraz prawdopodobnie "Żywot Brygidy z Kildare", irlandzkiej świętej, której był szczególnym czcicielem. W 850 roku założył poświęcony jej kościół w Piacenzy, który przekazał pod opiekę klasztorowi świętego Kolumbana w Bobbio.
Kult.
Jego wspomnienie liturgiczne obchodzone jest w Kościele katolickim 22 października.
W ikonografii św. Donat przedstawiany jest w stroju biskupim. Stoi obok Matki Bożej. Jego atrybutem jest rozbity kielich i pastorał.

</doc>
<doc id="2913933" url="https://pl.wikipedia.org/wiki?curid=2913933" title="Joy Nakhumicha Sakari">
Joy Nakhumicha Sakari

Joy Nakhumicha Sakari (ur. 6 czerwca 1986 we wsi Chepkoya w Prowincji Zachodniej) – kenijska lekkoatletka, sprinterka, uczestniczka igrzysk olimpijskich.
Jej pierwszą międzynarodową imprezą były igrzyska afrykańskie w 2007 roku. Rok później, podczas mistrzostw Afryki, indywidualnie zajęła 6. miejsce w biegu na 200 metrów, a wraz z koleżankami ze sztafety 4 × 400 metrów zdobyła srebrny medal. Zwyciężyła w biegu na 400 metrów podczas kenijskich kwalifikacji na igrzyska olimpijskie do Pekinu, lecz nie uzyskała wymaganego minimum. Półfinalistka biegu na 400 metrów podczas światowego czempionatu w Berlinie (2009). W 2011 zajęła 5. miejsce na igrzyskach afrykańskich w Maputo. Rok później zajęła 6. miejsce w biegu na 400 metrów oraz w sztafecie 4 × 400 metrów na mistrzostwach Afryki w Porto-Novo. Półfinalistka igrzysk olimpijskich w Londynie z 2012. Wielokrotna medalistka mistrzostw Kenii.
Podczas mistrzostw świata w 2015 wykryto u niej niedozwolony doping, krajowa federacja zdyskwalifikowała ją na 4 lata.

</doc>
<doc id="2913935" url="https://pl.wikipedia.org/wiki?curid=2913935" title="Joyce Zakari">
Joyce Zakari



</doc>
<doc id="2913936" url="https://pl.wikipedia.org/wiki?curid=2913936" title="Joyce Sakari">
Joyce Sakari



</doc>
<doc id="2913938" url="https://pl.wikipedia.org/wiki?curid=2913938" title="Eutelsat 21A">
Eutelsat 21A



</doc>
<doc id="2913942" url="https://pl.wikipedia.org/wiki?curid=2913942" title="Trojanski prochod">
Trojanski prochod

Przełęcz Trojańska, Beklemeto (bułg. "Троянски проход", "Беклемето") – przełęcz górska w zachodniej części trojańsko-kaloferskiej części Starej Płaniny (wysokość 1525 m n.p.m.).
Przechodzi przez nią szosa, będąca jedną z najwyższych w Starej Płaninie, która łączy Kyrnare (Bułgaria południowa) z Trojanem (Bułgaria północna). Ma dużo ostrych zakrętów. Przełęcz jest jedną z głównym dróg łączących północną i południową Bułgarię. Droga ma ponad 50 km długości. Pierwsza nazwa pochodzi od nazwy miasta, druga - Bekleme, z rodzajnikiem Beklemeto – od dawnej nazwy strażnicy po bułgarsku.
Historia.
W rejonie przełęczy są zachowane fragmenty dawnej rzymskiej drogi. Tutaj w czasach cesarza rzymskiego Trajana zaczęła się budowa arterii komunikacyjnej z twierdzami koło niej. Na północ od przełęczy znajdowała się przydrożna stanica Ad Radices, na południe – Sub Radices. W rejonie Beklemeta znajdowała się też przydrożna szczytowa stanica Montemno (Monte Aemno). Jej fundamenty widać do dziś. Zbierając w sobie kilka wiejskich szlaków, droga przechodziła przez dziewięć trackich wsi i umocnień w rejonie gminy Trojan, kurortu Beklemeto, szczytu Kurt chisar (Wilcza Twierdza) na południowym wschodzie i schodziła w rejonie wsi Christo Danowo. Trasa była częścią drogi Eskus – Filipopol i zapewniała jedno z najkrótszych połączeń z limesu dunajskiego do prowincji Tracja. Łączyła ona Naddunajską drogę z Centralną drogą, przecinając Hemus przez dzisiejszą Przełęcz Trojańską.
Blisko Przełęczy Trojańskiej znajduje się pomnik (arka) na szczycie Gorałtepe, znajdujący się 15 minut marszu z najwyższego punktu Beklemeta. Jest to masywna betonowa konstrukcja o wysokości 35 metrów. Mimo że przełęcz nie należy do ważnych punktów rosyjsko-tureckiej wojny wyzwoleńczej i w jeszcze mniejszym stopniu wejścia Armii Czerwonej do Bułgarii we wrześniu 1944, arka jest poświęcona „rosyjskim i sowieckim wyzwolicielom” – jej nazwa to Arka Wolności. Dochodzi się do niej wąską drogą asfaltową, od południowej strony grzbietu, przechodząc przez miejsce Kostow poługar. Na arce płaskorzeźbami są przedstawieni bułgarscy hajducy, partyzanci (czyli buntownicy z dwóch różnych epok) i rosyjscy oraz sowieccy żołnierze. Byli oni przywitani symbolicznie chlebem i solą przez kobiety w bułgarskich strojach ludowych, odpowiednio w 1878 i 1944, widoczne na północnej stronie arki. Pomnik jest na placyku, z którego na północy widać doliny Belego Osymu i Trojana, a na południe otwiera się widok na Sredną Gorę, Rodopy i Riłę, a na wschodzie i zachodzie – widać najbardziej znane szczyty Starej Płaniny, włącznie z najwyższym Botewem.
Turystyka.
Przed szczytem przełęczy, od strony trojańskiej części pasma, znajduje się turystyczna osada Beklemeto. Składa się z trzy- i czterogwiazdkowych hoteli, jak i wielu domów wypoczynkowych trojańskich zakładów pracy. Ośrodek dysponuje 2 km tras zjazdowych, jak i jedną z lepszych tras narciarstwa biegowego i biathlonu w Bułgarii. Latem wyruszają stąd wycieczki piesze do Dermenki, Kozjej steny, Czuczułu itd. Droga przez przełęcz łączy się z trasą E871 w Kyrnarach.

</doc>
<doc id="2913945" url="https://pl.wikipedia.org/wiki?curid=2913945" title="Alistair Ian Cragg">
Alistair Ian Cragg

Alistair Ian Cragg (ur. 13 czerwca 1980) – irlandzki lekkoatleta, specjalizujący się w biegu na 5000 metrów. Na tym dystansie wystąpił m.in.: podczas letnich igrzysk olimpijskich w 2004 (12. miejsce), 2008 (15. miejsce) oraz 2012 roku (31. miejsce), a także mistrzostw świata w lekkoatletyce w 2007 (28. miejsce), 2009 (27. miejsce) oraz 2011 roku (14. miejsce). Ponadto, na Letnich Igrzyskach Olimpijskich 2008 w Pekinie uczestniczył w konkursie biegu na 1500 metrów. Zajął wtedy 43. miejsce.

</doc>
<doc id="2913949" url="https://pl.wikipedia.org/wiki?curid=2913949" title="Odruch ATOS">
Odruch ATOS



</doc>
<doc id="2913951" url="https://pl.wikipedia.org/wiki?curid=2913951" title="Kala Nag">
Kala Nag

Kala Nag (tyt. oryg. "Elephant Boy") – brytyjski film z 1937 roku w reżyserii Roberta J. Flaherty i Zoltana Kordy zrealizowany w Indiach, a bazujący na opowiadaniu "Toomai - druh słoni" z książki "Księga dżungli" Rudyarda Kiplinga. W roli głównej wystąpił 13-letni indyjski chłopiec Sabu, dla którego był to początek kariery aktorskiej.

</doc>
<doc id="2913952" url="https://pl.wikipedia.org/wiki?curid=2913952" title="Wojskowa Odznaka Sprawności Fizycznej">
Wojskowa Odznaka Sprawności Fizycznej

Wojskowa Odznaka Sprawności Fizycznej (WOSF, potocznie „Woska”) – odznaka nadawana od 1969 żołnierzom Wojska Polskiego, którzy ze sprawności fizycznej osiągnęli łącznie za wszystkie obowiązujące ich w czasie roku szkolnego sprawdziany ocenę „bardzo dobrze” lub „dobrze”. 
Odznaka została wprowadzona zarządzeniem Nr 32/MON Ministra Obrony Narodowej z dnia 20 maja 1969. Początkowo „woska” była odznaką jednostopniową, koloru srebrnego. Autorem projektu odznaki był rzeźbiarz i medalier Edward Gorol (1930–2003). Wykonawcą odznak była Mennica Państwowa. 
14 grudnia 1970 Minister Obrony Narodowej wprowadził podział WOSF na trzy stopnie. Dotychczas wydane odznaki stały się z urzędu odznakami II stopnia.
Oceny na poszczególne stopnie odznaki powinny obejmować wymogi określone dla odpowiedniej grupy wieku żołnierzy w instrukcji wychowania fizycznego i sportu w Wojsku Polskim.
Żołnierz zawodowy tracił prawo noszenia odznaki po upływie jednego roku od daty przejścia do następnej grupy wiekowej w wypadku, gdy nie wykazał się sprawnością wymaganą do zdobycia odznaki w tej grupie.
Żołnierze uprawnieni do noszenia odznaki nosili ją wyłącznie na ubiorze wyjściowym (nosi się tylko odznakę jednego stopnia). W wojskach lądowych, lotniczych i obrony powietrznej kraju nosili odznakę na klapie prawej górnej kieszeni kurtki, w marynarce wojennej na prawej stronie kurtki oficerskiej na wysokości pierwszego górnego guzika, a na bluzach marynarskich 1 cm nad odznaką np. „Wzorowego Marynarza” lub „Wzorowego Kierowcy”, czy też odznaką absolwenta szkoły (kursu) (zobacz „zasady noszenia oznak wojskowych na umundurowaniu galowym”).
Odznaka została przywrócona decyzją Ministra Obrony Narodowej Nr 260/MON z dnia 3 września 2012 r. Decyzja ta określa wymagania sprawnościowe dla żołnierzy starających się o uzyskanie WOSF. Odznaka jest jednostopniowa. W 2019 weszły w życie nowe kryteria nadawania odznaki, lecz jej wygląd nie zmienił się.

</doc>
<doc id="2913953" url="https://pl.wikipedia.org/wiki?curid=2913953" title="Odruch STOS">
Odruch STOS



</doc>
<doc id="2913955" url="https://pl.wikipedia.org/wiki?curid=2913955" title="Karol Roller (Czyllok)">
Karol Roller (Czyllok)



</doc>
<doc id="2913957" url="https://pl.wikipedia.org/wiki?curid=2913957" title="Woska">
Woska



</doc>
<doc id="2913958" url="https://pl.wikipedia.org/wiki?curid=2913958" title="Bashar Abdullah">
Bashar Abdullah



</doc>
<doc id="2913959" url="https://pl.wikipedia.org/wiki?curid=2913959" title="Redemptionis Sacramentum">
Redemptionis Sacramentum

Redemptionis Sacramentum (łac. "Sakrament Odkupienia") – instrukcja opracowana przez Kongregację Kultu Bożego i Dyscypliny Sakramentów oraz Kongregację Nauki Wiary wydana 25 marca 2004 roku. Dokument ten został zapowiedziany przez Jana Pawła II w encyklice „Ecclesia de Eucharistia”. Instrukcja opisuje zagrożenia dla odprawiania sakramentów, przypomina o odmienności ról przypadającym świeckim i duchownym oraz że czytanie Ewangelii, głoszenie kazania czy modlitwa eucharystyczna powierzone zostały na mocy święceń kapłanom. Dokument przypomina zakaz wygłaszania kazań o charakterze politycznym, zawiera również szczegółowe przepisy, m.in. zakazuje podawanie sobie Ciała Chrystusa z rąk do rąk przez wiernych. Instrukcja zawiera również pouczenia o możliwości świętokradztwa i profanacji Eucharystii wskutek nieodpowiedniego jej traktowania, jak również przypomina o zakazie interkomunii oraz o tym, że osoby pozostający w stanie grzechu ciężkiego nie mogą przyjmować sakramentu Eucharystii.

</doc>
<doc id="2913960" url="https://pl.wikipedia.org/wiki?curid=2913960" title="Abdulaziz Al-Anberi">
Abdulaziz Al-Anberi



</doc>
<doc id="2913962" url="https://pl.wikipedia.org/wiki?curid=2913962" title="Abdulaziz Al-Buloushi">
Abdulaziz Al-Buloushi



</doc>
<doc id="2913963" url="https://pl.wikipedia.org/wiki?curid=2913963" title="Nick Sweeney">
Nick Sweeney

Nick Sweeney (ur. 26 marca 1968) – irlandzki lekkoatleta, specjalizujący się w rzucie dyskiem. W tej konkurencji wystąpił podczas Letnich Igrzysk Olimpijskich 1996 oraz 2000. W obu przypadkach nie zakwalifikował się do finału. Poza tym, uczestniczył także w mistrzostwach świata w lekkoatletyce w 1993 (6. miejsce), 1995, oraz 1999 roku (w dwóch ostatnich odpadł w kwalifikacjach).
Najlepsze wyniki w sezonie.
Rzut dyskiem

</doc>
<doc id="2913965" url="https://pl.wikipedia.org/wiki?curid=2913965" title="Abdullah Al-Buloushi">
Abdullah Al-Buloushi



</doc>
<doc id="2913966" url="https://pl.wikipedia.org/wiki?curid=2913966" title="Chinazom Amadi">
Chinazom Amadi

Chinazom Doris Amadi (ur. 12 września 1987) – nigeryjska lekkoatletka specjalizująca się w skoku w dal. 
W 2006 zdobyła brąz mistrzostw Afryki w Bambous. Czwarta zawodniczka igrzysk afrykańskich z 2007. W 2008 zdobyła srebro mistrzostw Czarnego Lądu. W 2012 zajęła 5. miejsce na mistrzostwach Afryki w Porto-Novo. Dwa lata później zdobyła swoje drugie srebro czempionatu Afryki. Medalistka mistrzostw Nigerii.
W 2015 zdobyła złoto igrzysk afrykańskich, jednakże medal został jej odebrany w związku z wykryciem w jej organizmie niedozwolonego dopingu. Zawodniczka otrzymała karę czteroletniej dyskwalifikacji (do 15 września 2019).
Rekordy życiowe: skok w dal (stadion) – 6,60 (21 czerwca 2012, Calabar)

</doc>
<doc id="2913968" url="https://pl.wikipedia.org/wiki?curid=2913968" title="Chinazor Amadi">
Chinazor Amadi



</doc>
<doc id="2913969" url="https://pl.wikipedia.org/wiki?curid=2913969" title="Chinaza Amadi">
Chinaza Amadi



</doc>
<doc id="2913971" url="https://pl.wikipedia.org/wiki?curid=2913971" title="Faisal Al-Dakhil">
Faisal Al-Dakhil



</doc>
<doc id="2913973" url="https://pl.wikipedia.org/wiki?curid=2913973" title="Nassir Al-Ghanim">
Nassir Al-Ghanim



</doc>
<doc id="2913974" url="https://pl.wikipedia.org/wiki?curid=2913974" title="Sami Al-Hashash">
Sami Al-Hashash



</doc>
<doc id="2913975" url="https://pl.wikipedia.org/wiki?curid=2913975" title="Neil Ryan">
Neil Ryan

Neil Ryan (ur. 24 stycznia 1968) – irlandzki lekkoatleta, specjalizujący się w biegu na 100 metrów. Na tym dystansie wystąpił podczas Letnich Igrzysk Olimpijskich 1996 w Atlancie. Odpadł wtedy w biegach eliminacyjnych. Ponadto, uczestniczył także w Mistrzostwach Świata w Lekkoatletyce 1997 w Atenach (wyeliminowany w 1. rundzie).
Najlepsze wyniki w sezonie.
Rzut dyskiem

</doc>
<doc id="2913976" url="https://pl.wikipedia.org/wiki?curid=2913976" title="Sa'ad Al-Houti">
Sa'ad Al-Houti



</doc>
<doc id="2913978" url="https://pl.wikipedia.org/wiki?curid=2913978" title="Generator parodii">
Generator parodii

Generator parodii – program komputerowy generujący poprawne syntaktycznie, ale semantycznie pozbawione znaczenia teksty stylizowane na styl określonego pisarza. Ich przeznaczeniem jest zazwyczaj satyra — pokazanie, że różnica pomiędzy tekstem wygenerowanym a rzeczywistymi przykładami jest niewielka. Wiele z nich opartych jest na technikach takich jak łańcuchy Markowa obliczane na podstawie przykładowych rzeczywistych tekstów, inne zestawiają ze sobą gotowe fragmenty tekstu wpisane ręcznie w kodzie programu (jak na przykład Chomskybot). Publikowane są często w formie stron internetowych. Długość generowanego tekstu może się wahać od pojedynczych tytułów/akapitów do kompletnych prac naukowych.

</doc>
<doc id="2913980" url="https://pl.wikipedia.org/wiki?curid=2913980" title="Jamal Al-Qabendi">
Jamal Al-Qabendi



</doc>
<doc id="2913982" url="https://pl.wikipedia.org/wiki?curid=2913982" title="Hamoud Al-Shemmari">
Hamoud Al-Shemmari



</doc>
<doc id="2913983" url="https://pl.wikipedia.org/wiki?curid=2913983" title="Brothers of the West">
Brothers of the West

Brothers of the West – amerykański film z 1937 roku w reżyserii Sama Katzmana.

</doc>
<doc id="2913984" url="https://pl.wikipedia.org/wiki?curid=2913984" title="Zdrowie psychiczne Jezusa">
Zdrowie psychiczne Jezusa

Zdrowie psychiczne Jezusa Chrystusa – zagadnienie oceny zdrowia psychicznego Jezusa historycznego, po raz pierwszy podjęte na początku XX wieku przez francuskiego psychologa i lekarza Charles’a Binet-Sanglégo, który w pracy „La folie de Jésus” („Szaleństwo Jezusa”), opublikowanej w latach 1908–1915, stwierdził, że Jezus Chrystus nie był przy zdrowych zmysłach; pogląd ten znajduje zarówno zwolenników, jak i przeciwników.
Podczas jednej z pogadanek radiowych (1941–1944), wydanych po raz pierwszy w 1952 pod tytułem "Mere Christianity", brytyjski pisarz, filolog i apologeta chrześcijański C.S. Lewis zauważył:
Rozumowanie to znane jest w apologetyce chrześcijańskiej jako ("Lord, liar, or lunatic").
Opinie podważające zdrowie.
Psychiatrzy i psycholodzy.
Charles Binet-Sanglé definiował chorobę Jezusa jako „paranoję na tle religijnym”:
Zgodził się z nim prominentny nowojorski psychiatra dr , który w 1912 opublikował „Religion and Civilization: The Conclusions of a Psychiatrist” („Religia i cywilizacja: Konkluzje psychiatry”). Dr Hirsch wyliczył przeróżne przypadki odmiennego zachowania Jezusa. Zgodził się z Binet-Sanglém co do występowania halucynacji u Jezusa i wskazywał na obecność u niego „dużych urojeń, które nieustannie potęgowały się”. Twierdził on, że Jezus był „paranoikiem” – prostym i zwyczajnym. Dodaje też:
Według Binet-Sanglégo i Hirscha cuda Jezusa były wynikiem głównie sugestii lub autosugestii.
Wcześniej zdrowie psychiczne Jezusa podważali niemieccy psychiatrzy. Oskar Panizza (1898) w swoim artykule „Christus in psicho-patologischer Beleuchtung” („Chrystus w świetle psychopatologii”) opisał Jezusa jako paranoika i przypadek psychopatologiczny. (1905) wydał pod pseudonimem „George de Loosten” pracę „Jesus Christus vom Standpunkte des Psychiaters” („Jezus Chrystus z punktu widzenia psychiatrii”), w której tłumaczy zachowania Jezusa obciążeniem dziedzicznym, które prowadziło do „degeneracji z określonymi urojeniami i halucynacjami”.
W latach 1925–1930 opublikowano w ZSRR zbiór prac „Клинический архив гениальности и одарённости” („Archiwum kliniczne geniuszu i talentu”), w którym psychiatrzy i psycholodzy omawiali związek talentu z zaburzeniami psychicznymi. W ramach cyklu ukazała się praca Jakuba Minca „Иисус Христос как тип душевнобольного” („Jezus Chrystus jako typ chorego psychicznie”). Minc zauważa, że utożsamianie się z Bogiem, Synem Bożym, oczekiwanym mesjaszem – przeznaczonym do zbawienia świata – jest charakterystyczne dla osób cierpiących na przewlekłe zaburzenia urojeniowe: paranoję. Sugeruje również, że Jezus miał halucynacje związane z , np. podczas chrztu w Jordanie czy pobytu na pustyni. Ogólnie diagnozuje u Jezusa osobowość asteniczną, aseksualną.
Zdrowie psychiczne Jezusa kwestionowali również brytyjscy psychiatrzy William Sargant i , a także niektórzy psycholodzy z nurtu psychoanalitycznego, np. Georges Berguer w pracy „Quelques traits de la vie de Jésus au point de vue psychologique et psychanalytique”.
Psycholog i filozof Władysław Witwicki z nurtu racjonalistycznego w komentarzu do własnego przekładu Ewangelii Mateusza i Marka ("Dobra Nowina według Mateusza i Marka") przypisał Jezusowi subiektywizm, wzmożone poczucie własnej mocy i wyższości nad innymi, egocentryzm i tendencję do podporządkowywania sobie innych ludzi, a także trudności w kontakcie ze światem oraz rozdwojenie jaźni, czyniące zeń typ schizotymiczny (według Ernsta Kretschmera) czy wręcz schizofreniczny. Ów przekład wraz z komentarzem (będącym w istocie psychobiografią Jezusa) został pozytywnie oceniony przez część polskich religioznawców, lecz zebrał także głosy krytyczne.
W rozprawie "Dusze chore" Witwicki napisał:
W innym swoim dziele – "Wiara oświeconych" (Paryż 1939, Warszawa 1959) – Witwicki na podstawie własnych badań empirycznych nad wiarą religijną sformułował tezę, że wierzący stosują inne, „ulgowe” kryteria etyczne przy ocenie działalności postaci religijnych, a inne, znacznie surowsze przy ocenie postępowania zwykłych ludzi.
Polski psychiatra Antoni Kępiński, nie formułując wprost tezy o zaburzeniach psychicznych Jezusa, zawarł w swoich książkach stwierdzenia sugerujące taką możliwość:
Angielski psychiatra Anthony Storr w swojej książce "Feet of Clay; Saints, Sinners, and Madmen: A Study of Gurus" sugeruje, że istnieją psychologiczne podobieństwa pomiędzy szalonymi „mesjaszami”, takimi jak Jim Jones czy David Koresh, a szanowanymi przywódcami religijnymi, np. Jezusem. Śledzi on typowe wzorce, często obejmujące choroby psychotyczne, które kształtują rozwój guru. Studium Storra jest próbą spojrzenia na Jezusa jako na jednego z wielu guru. Zgadza się on z większością badaczy Jezusa historycznego, skłaniającymi się ku hipotezie Jezusa jako proroka apokaliptycznego:
Storr dostrzega szereg podobieństw Jezusa do innych guru. Jest to np. przejście przez okres konfliktu wewnętrznego podczas postu na pustyni. Według niego, jeśli Jezus rzeczywiście uważał się za zastępcę Boga i wierzył, iż pewnego dnia zstąpi z niebios, by panować, to bardzo przypomina guru, których wcześniej ocenił jako „głosicieli ułudy opętanych manią wielkości”. Zauważa, że Jezus nie był ideałem, jeśli chodzi o życie rodzinne. Guru często pozostają obojętni wobec więzi rodzinnych (Mt 10,37; Mk 3,31-35; 10,28-30; Łk 9,59-62; 12,51-53; 14,26). Do innych podobieństw Storr zalicza wiarę Jezusa w otrzymanie szczególnego objawienia od Boga oraz skłonność do elitaryzmu w tym sensie, że Jezus wierzył, iż w sposób specjalny został naznaczony przez Boga.
W 2012 amerykańscy neurolodzy Bruce Heimburger Price i Evan David Murray oraz neuropsychiatra Miles Gregory Cunningham z Harvard Medical School opublikowali na łamach „Journal of Neuropsychiatry and Clinical Neurosciences” artykuł „The Role of Psychotic Disorders in Religious History Considered”, w którym analizują między innymi postać Jezusa z perspektywy behawioralnej, neurologicznej i neuropsychiatrycznej. Autorzy zaznaczają na wstępie, że doświadczenia Jezusa można potencjalnie ująć w ramach schizofrenii paranoidalnej (). Inne możliwości mogą obejmować zaburzenia afektywne dwubiegunowe i schizoafektywne. Analiza według nich wykazała u Jezusa tryb myślenia paranoidalny i hiperreligijny, a ponadto obecność doświadczeń określanych obecnie jako objawy psychotyczne, co sugeruje, że owe doświadczenia mogły być przejawami zaburzeń psychotycznych, takich jak na przykład urojenia czy halucynacje. Autorzy artykułu sugerują również, że Jezus celowo postawił się w okolicznościach prowadzących do jego egzekucji. Ma o tym świadczyć fakt, że z wyprzedzeniem wyjaśniał uczniom konieczność swojej śmierci jako preludium do pośmiertnego powrotu (Mt 16,21-28; Mk 8,31; J 16,16-28). Takie „samobójstwo przez pełnomocnika” zostało opisane jako „każdy incydent, w którym osoba samobójcza powoduje, że jej śmierć ma zostać przeprowadzona przez inną osobę”. Istnieje zatem prawdopodobieństwo przekonań i zachowań Jezusa prowadzących do jego śmierci. Ponadto autorzy artykułu przytaczają pracę Ann Ruth Willner, w której zbadała ona literaturę na temat przywództwa charyzmatycznego i podała związki między przywódcą a grupą wyznawców oraz „czynniki katalityczne”, które ułatwiają takiej osobie z cechami psychotycznymi stanie się przywódcą charyzmatycznym. Zalicza do nich: wpisanie się w jeden lub kilka dominujących w danym społeczeństwie mitów (np. mit mesjasza lub szerzej: mit bohatera), dokonanie niezwykłego lub heroicznego czynu, przekonanie o własnej wyjątkowości lub posiadaniu niezwykłych cech, znakomita retoryka.
Reagując na sugerowaną nieliteralną interpretację pism religijnych, autorzy artykułu zauważają, że od najdawniejszych czasów wierzący rozumieli doświadczenia postaci tam występujących dosłownie, tak jak je opisano. Biorąc zatem pod uwagę, że wiele z tych doświadczeń wykazuje uderzające podobieństwo do dobrze scharakteryzowanych zjawisk psychiatrycznych, rodzi to perspektywę dużego stopnia dokładności źródeł pisanych w stosunku do zawartych w nich szczegółów.
W podsumowaniu artykułu autorzy postulują utworzenie nowej podkategorii DSM zaburzeń psychicznych oraz stwierdzenie istnienia pewnych charakterystycznych objawów psychotycznych. Podkategoria ta może określać umysł suprafreniczny („nadprzyrodzony”). Cechuje on osoby ze zorganizowanym i względnie nienonsensownym systemem urojeń, wzniosłe, narcystyczne, z możliwymi halucynacjami oraz z bardzo silnym poczuciem misji i bycia kimś wyjątkowym. Powyższe objawy można w szczególności rozpoznać u osób ze średnią lub ponadprzeciętną inteligencją, o dużych umiejętnościach komunikacyjnych, wysokim stopniu charyzmy i zdolności do skutecznego wywoływania empatii. Osoby takie potrafią przekonać i psychicznie fascynować grupy oraz całe populacje osób, aby podążały za ich dyrektywami przez różny czas. Ich procesy myślowe są częściowo lub w całości oparte lub inspirowane przez psychotyczne procesy myślowe. Te procesy mogą być silnie związane z powszechnymi przekonaniami społecznymi, ale nie podlegają racjonalnej ocenie. Osoby dotknięte tymi zaburzeniami mogą być bardzo przekonujące i zajmować wysoką pozycję w grupie, wywierać nadmierny wpływ na jej członków. Ich przekonania mogą skutkować czynami, które są śmiertelnie niebezpieczne dla nich samych oraz dla innych osób, a także odbiegają od norm charakterystycznych dla otaczającego ich społeczeństwa. Cechy afektywne mogą być u nich obecne, ale zazwyczaj nie są wyniszczające. byłaby częstym komponentem, lecz nie zawsze występującym, gdyż może też dotyczyć np. charyzmatycznych przywódców społeczno-politycznych. Osoby te mogą wywierać bardzo silny wpływ na jednostki lub społeczeństwo. W końcowej konkluzji autorzy sugerują, że niektóre z najbardziej znaczących postaci religijnych mogły mieć objawy psychotyczne, które przyczyniły się do powstania ich objawień, a zatem istnieje możliwość, iż osoby z zaburzeniami psychotycznymi wywarły ogromny wpływ na cywilizację.
W kulturze.
Temat kwestionowania zdrowia psychicznego Jezusa poruszali również pisarze, tacy jak Fiodor Dostojewski w "Idiocie" i Michaił Bułhakow w "Mistrzu i Małgorzacie", a także dramaturg Rodrigo García w "Golgota Picnic".
Krytyczka literacka i docentka w Rosyjskim Państwowym Instytucie Sztuk Scenicznych Nadieżda Dożdikowa sugeruje, że przedstawiony (artykułowany przez Piłata) w "Mistrzu i Małgorzacie" obraz Jezusa jako nieszkodliwego szaleńca ma swe źródła w literaturze ZSRR lat 20. XX wieku, która, podążając za tradycją demitologizacji Jezusa, tworzoną w dziełach Straußa, Renana, Nietzschego i Binet-Sanglégo, wysuwała na pierwszy plan dwa główne motywy – choroby psychicznej i oszustwa. Dopiero na przełomie lat 20. i 30. zwyciężyła w propagandzie ZSRR opcja mitologiczna, czyli negowanie istnienia Jezusa.
W książce Stanisława Lema "Śledztwo" (1959), będącej refleksją nad chaosem, przypadkiem, statystyką i ludzką potrzebą poszukiwania ładu, porucznik Scotland Yardu Gregory próbuje rozwikłać zagadkę znikających nocą z wiejskich kostnic zwłok. Jedna z postaci powieści – pisarz Armour Black – stwierdza, że „tysiąc lat temu takie samo zdarzenie dałoby początek nowej religii”, inna z kolei – doktor McCatt – pyta retorycznie: „czy zaniecha pan śledztwa, jeżeli sam, na własne oczy, zobaczy pan coś w rodzaju zmartwychwstania? Więc zmarły, który siada, rusza się...”. W końcowej scenie narracji Gregory podczas rozmowy z Głównym Inspektorem Sheppardem mówi:
Kwestia diagnozowania ewentualnych zaburzeń psychicznych Jezusa pojawia się serialu "Dr House" (sezon VII, odc. 8).
Pozostali.
Pierwszymi osobami, które podważały zdrowie psychiczne Jezusa, mogli być jego krewni. Ewangelia Marka (Mk 3,21) przytacza opinię krewnych o Jezusie, jakoby „odszedł on od zmysłów”:
Schizofrenia, w odróżnieniu od innych zaburzeń psychicznych, najdłużej zachowała znamię opętania przez moce tajemne. Zapisy ewangeliczne wskazują, że Jezus był oskarżany o opętanie (Mk 3,22, 3,30; J 8,48, 8,52), również w kontekście „odchodzenia od zmysłów”, „szaleństwa” (J 10,20):
Religioznawca sugeruje w swoim artykule („The Madness of King Jesus: Why was Jesus Put to Dead, but his Followers were not?” – „Szaleństwo króla Jezusa: dlaczego Jezus został zabity, a jego wyznawcy nie?”) oraz książce („The Madness of King Jesus: The Real Reasons for His Execution” – „Szaleństwo króla Jezusa: prawdziwe powody jego egzekucji”), że Piłat i pozostali Rzymianie uważali Jezusa za obłąkanego, zwiedzionego szaleńca. Dlatego jedynie Jezus został skazany na śmierć (pod naciskiem kapłanów żydowskich), a jego uczniowie nie. Jezus miał być przedstawiony Piłatowi i skazany na śmierć jako królewski pretendent, tymczasem standardową rzymską procedurą było ściganie i egzekucja niedoszłych powstańców wraz z ich przywódcami. Uczniów Jezusa nie tylko nie spotkał taki los, ale nawet później nie doświadczali żadnych szykan ze strony władz rzymskich podczas nauczania o Jezusie.
Zdrowie psychiczne Jezusa podważał również Jean Meslier (1664–1729), który w swoim "Testamencie" podjął się udowodnić, że Jezus „był naprawdę szaleńcem, fanatykiem” ("étoit véritablement un fou, un insensé, un fanatique"). Uczynił to następnie w rozdziałach XXXIII i XXXIV.
W XIX wieku David Friedrich Strauß w swym dziele "Das Leben Jesu" (1835) twierdził, że Jezus był fanatykiem religijnym. Friedrich Nietzsche ("Antychryst", 1895) sugerował niedojrzałość psychiczną Jezusa.
Unitarianin, doktor Studiów Biblijnych i Teologii na Uniwersytecie Vanderbilta Andrew Jacob Jr w swoim artykule, zawartym w książce „The Book Your Church Doesn’t Want You Read” (1993), konstatuje zauważoną przez psychologów nieustannie rosnącą megalomanię Jezusa „Janowego” (opisanego w Ewangelii Jana). Jezus jest tam nieustannie zajęty swoim ego, otwarcie głosząc swoją mesjańską godność (J 6,29, 6,35, 6,38, 6,40, 6,47-58; 7,37-38; 8,12; 11,25-26; 14,6, 14,13-14). I konkluduje:
W latach 1998–2000 Leszek Nowak z Poznania (ur. 1962) napisał opracowanie, w którym na podstawie własnych przebytych urojeń posłanniczych oraz myśli nadwartościowych w zestawieniu z opisami ewangelicznymi (uwzględniając hipotezę Jezusa jako proroka apokaliptycznego oraz hipotezę „samobójstwa przez pełnomocnika”) próbuje zrekonstruować psychikę Jezusa. Czyni to w rozdziałach zawierających kolejno analizę cech charakteru „zbawiciela ludzkości”, opis możliwego przebiegu wydarzeń z okresu jego publicznej działalności, naturalistyczne wyjaśnienie cudów.
W sierpniu 2012 Kościół Anglii we współpracy z organizacją "", zajmującą się chorymi psychicznie osobami, opracował dokument, w którym stwierdzono, że Jezus oraz niektórzy z apostołów i świętych mogli cierpieć na zaburzenia psychiczne.
Opinie potwierdzające zdrowie.
Z opiniami Charles’a Binet-Sanglégo, Williama Hirscha oraz George’a de Loosten, podważającymi zdrowie psychiczne Jezusa, polemizowali Albert Schweitzer ("Die psychiatrische Beurteilung Jesu: Darstellung und Kritik" – "Psychiatryczna ocena Jezusa: przedstawienie [zagadnienia] i krytyka", 1913) oraz amerykański teolog ("The psychic health of Jesus" – "Zdrowie psychiczne Jezusa", 1922). Jednakże Schweitzer reprezentował pogląd, że najwcześniejsze pisma chrześcijańskie, jak autentyczne listy Pawłowe (1. List do Koryntian i 1. List do Tesaloniczan) oraz pierwsze Ewangelie (Marka i Mateusza), wyraźnie wskazują, iż Jezus wierzył, że Syn Człowieczy nadejdzie wkrótce, ówczesne potęgi upadną i zostanie ustanowione Królestwo Boże na Ziemi. Z biegiem czasu, w późniejszych pismach, przesłanie apokaliptyczne zanikało. Opinię tę wyraził w innej swojej pracy – "Geschichte der Leben-Jesu-Forschung" ("Historia badań nad życiem Jezusa", 1906) – która stała się słynna pod angielskim tytułem "The Quest of the Historical Jesus" (1910) i jest uważana za „tekst fundacyjny” hipotezy o postaci Jezusa jako proroka apokaliptycznego Królestwa. Pogląd ten podziela większość współczesnych badaczy Jezusa historycznego ("third quest"). Po publikacji "The Quest of the Historical Jesus" zarzucano Schweitzerowi, jakoby jego opinie teologiczne wspierały tendencje do opisywania Jezusa jako osoby chorej psychicznie lub fanatyka religijnego. Pisząc "Die psychiatrische Beurteilung Jesu: Darstellung und Kritik" (jako rozprawę doktorską) Schweitzer zamierzał odrzucić te zarzuty. W pracy tej połączył w sposób transdyscyplinarny argumenty teologiczne, psychiatryczne i psychopatologiczne.
Według Carla Gustava Junga (1875–1961), twórcy psychologii głębi i szkoły psychologii analitycznej, Chrystus był przykładem doskonałego, zintegrowanego archetypu jaźni. Jaźń w psychologii Junga reprezentuje jedność i pełnię osobowości wraz ze wszystkimi zjawiskami psychicznymi. W swej pracy "" (1952) napisał on:
Dla Junga Chrystus historyczny jako archetyp nie tylko przemawia do duszy, ale sprawia w niej przebudzenie, ożywienie, oczyszczenie i zbawienie. Chodzi o szerszą świadomość, która łączy poczucie tożsamości i pełni z miłością bliźniego. Wykorzystując Janowy temat Chrystusa jako drogi, prawdy i światła (por. J 14,6), napisał też, że:
Obronie zdrowia psychicznego Jezusa został poświęcony artykuł wstępny czasopisma jezuitów włoskich „La Civiltà Cattolica”, opublikowany 5 listopada 1994. Na tytułowe pytanie: "E se Gesù si fosse ingannato?" ("A jeśli Jezus został zwiedziony?"), redakcja odpowiada przecząco, argumentując że Jezus nie był fanatykiem ani megalomanem, lecz osobą zdrową psychicznie i bardzo realistyczną. Dlatego nie oszukiwał siebie, mówiąc, że jest mesjaszem i Synem Bożym.
Pisarz i apologeta chrześcijański Lee Strobel w swojej książce "The Case for Christ" (1998), zawierającej analizę osoby Jezusa, przytacza opinię amerykańskiego psychologa klinicznego Garry’ego R. Collinsa (prezesa American Association of Christian Counselors, specjalizującego się w coachingu chrześcijańskim):
Z opiniami podważającymi zdrowie psychiczne Jezusa polemizuje również chrześcijański pisarz Josh McDowell w swojej książce "Więcej niż cieśla", przytaczając między innymi tezy chrześcijańskich teologów i apologetów oraz amerykańskiego psychiatry Jamesa T. Fishera sugerujące „całkowite zdrowie umysłowe” Jezusa. Cytowany przez McDowella protestancki teolog i historyk chrześcijaństwa Philip Schaff argumentuje:
Benedykt XVI w swojej książce "Jezus z Nazaretu" przestrzega przed rozpatrywaniem Jezusa na gruncie psychologicznym i w tym kontekście ewentualnych urojeń wielkościowych oraz posłanniczych:
Zdrowia psychicznego Jezusa bronią również psychiatrzy – m.in. Olivier Quentin Hyder – na łamach czasopisma „” (1977) w artykule „On the Mental Health of Jesus Christ” („O zdrowiu psychicznym Jezusa Chrystusa”), a także i w swojej książce "Mad or God? Jesus: The healthiest mind of all" ("Szalony czy Bóg? Jezus: najzdrowszy umysł spośród wszystkich", 2018).
Opis sporu.
Spór z początku XX wieku na temat zdrowia psychicznego Jezusa pomiędzy Charles’em Binet-Sanglém, Williamem Hirschem i George’em de Loosten z jednej strony, a Albertem Schweitzerem i Walterem Bundym z drugiej strony opisali Francis G. Johann („The Life of Jesus as a Religious Paranoic” – „Życie Jezusa jako religijnego paranoika”, 2010) oraz Don Havis w czasopiśmie „Secular Nation” („An Inquiry into the Mental Health of Jesus: Was He Crazy?”).

</doc>
<doc id="2913991" url="https://pl.wikipedia.org/wiki?curid=2913991" title="Herb Ochocka">
Herb Ochocka

Herb Ochocka – oficjalny symbol miasta Ochock. Został ustanowiony w 1976 roku, a jego autorem był Gennadij Usow. Białe fale dzielą tarczę na dwie części, w górnej części jest czerwone słońce, a w dolnej dwie kotwice, ryba i sztandar ochocka.
Wcześniejszy herb obowiązywał od 26 października 1790 roku.

</doc>
<doc id="2913992" url="https://pl.wikipedia.org/wiki?curid=2913992" title="Googolplex">
Googolplex

Googolplex (gugolpleks) – liczba, której zapis dziesiętny składa się z jedynki i googola zer, czyli:
Googolplex w zapisie bez wielokrotnego potęgowania to:
1010 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000.
Przyjmuje się, że zapisanie tak dużej liczby w systemie dziesiętnym jako jedynki i ciągu zer jest fizycznie niemożliwe, gdyż liczba jej cyfr dziesiętnych jest większa od liczby dostępnych atomów w znanym nam Wszechświecie, ocenianej na około 1080 (100 tridecylionów atomów).

</doc>
<doc id="2913993" url="https://pl.wikipedia.org/wiki?curid=2913993" title="Bumar Żołnierz">
Bumar Żołnierz



</doc>
<doc id="2913995" url="https://pl.wikipedia.org/wiki?curid=2913995" title="Abdul Hamid">
Abdul Hamid

Mohammad Abdul Hamid (ur. 1 stycznia 1944 w Kamalpur) – bengalski polityk, wiceprzewodniczący Zgromadzenia Narodowego w latach 1996-2001 i jego przewodniczący od 12 lipca do 28 października 2001 oraz ponownie od 25 stycznia 2009. Od 20 marca 2013 pełniący obowiązki prezydenta Bangladeszu. Zaprzysiężony na tym stanowisku 24 kwietnia 2013.
Życiorys.
Abdul Hamid urodził się w 1944 w miejscowości Kamalpur, położonej w dystrykcie Kishoregonj w prowincji Dhaka. Ukończył szkołę Gurudayal College of Kishoregonj, a następnie prawo na Uniwersytecie w Dhace, po czym został przyjęty w szeregi adwokatury. W latach 1990-1996 pięciokrotnie pełnił funkcję przewodniczącego Stowarzyszenia Prawników Dystryktu Kishoregonj.
Po raz pierwszy zaangażował się w działalność polityczną w 1959. W czasie studiów na Gurudayal College of Kishoregonj w 1961 uczestniczył w ruchu przeciwko pakistańskim władzom na czele z prezydentem Muhammadem Ayubem Khanem, domagając niezależności Pakistanu Wschodniego. Był również działaczem ruchu studenckiego, za co był więziony przez władze. W 1963 został sekretarzem, a w 1965 wiceprzewodniczącym Związku Studentów Gurudayal College of Kishoregonj. W 1964 był jednym z współzałożycieli Chatra League, organizacji młodzieżowej Ligi Awami, której oficjalnie został członkiem w 1969. Od 1978 do 2009 pełnił funkcję przewodniczącego partii w dystrykcie Kishoregonj.
W 1971 brał udział w wojnie o niepodległość Bangladeszu. Kierował obozem dla rekrutów w Maghalayi w Indiach, a także był dowódcą jednego z oddziałów bengalskich sił wyzwoleńczych.
W 1970 został po raz pierwszy wybrany do Zgromadzenia Narodowego, zostając najmłodszym spośród deputowanych. W kolejnych latach ponawiał mandat deputowanego jeszcze sześciokrotnie, w wyborach w 1973, 1986, 1991, 1996, 2001 oraz w 2008. Od 1976 do 1978 był więziony przez władze po zabójstwie prezydenta Sheikha Mujibura Rahmana.
Od 16 lipca 1996 do 10 lipca 2001 pełnił funkcję wiceprzewodniczącego Zgromadzenia Narodowego, a następnie od 12 lipca do 28 października 2001 funkcję przewodniczącego. W kolejnej kadencji parlamentu, od 1 listopada 2001 do 27 października 2006 był wiceliderem opozycji. Po uzyskaniu kolejnego mandatu w wyborach z 29 grudnia 2008, został 25 stycznia 2009 wybrany na stanowisko przewodniczącego Zgromadzenia Narodowego.
14 marca 2013, zgodnie z konstytucją, przejął obowiązki prezydenta Bangladeszu, cztery dni po tym jak prezydent Zillur Rahman został hospitalizowany w Singapurze z powodu niewydolności płuc i nerek. Obowiązki szefa państwa pełnił nadal po śmierci Rahmana 20 marca 2013. 22 kwietnia 2013 został wybrany nowym prezydentem kraju. Nastąpiło po tym, gdy okazało się, że został jedynym kandydatem nominowanym do objęcia prezydentury, a jego nominacja została uznana przez Komisję Wyborczą za ważną. 24 kwietnia 2013 Hamid został zaprzysiężony na stanowisku 20. prezydenta Bangladeszu po tym, jak ustąpił ze stanowiska przewodniczącego Zgromadzenia Narodowego.

</doc>
<doc id="2913997" url="https://pl.wikipedia.org/wiki?curid=2913997" title="Anatolij Tarasow">
Anatolij Tarasow

Anatolij Władimirowicz Tarasow (ros. Анатолий Владимирович Тарасов; ur. 10 grudnia 1918 w Moskwie, zm. 23 czerwca 1995 tamże) – radziecki sportowiec uprawiający hokej na lodzie oraz piłkę nożną i bandy. Trener hokejowy.
Życiorys.
Przed II wojną światową uprawiał piłkę nożną i bandy w klubach CDKA Moskwa i Dynama Odessa. W czasie II wojny światowej walczył w stopniu kapitana, a następnie majora. Po wojnie w 1946 roku rozpoczął karierę hokejową, gdy zapoczątkowano mistrzostwa ZSRR w hokeju na lodzie. Był wówczas graczem klubu WWS Moskwa (1945–1947). Wkrótce otrzymał zadanie stworzenia od podstaw sekcji hokejowej CSKA Moskwa (oraz generalnie państwowego programu hokejowego) i był hokeistą tej drużyny w latach 1947–1953. Rozegrał 100 meczów, w których strzelił 106 bramek.
W 1937 roku rozpoczął studia w Wyższej Szkole Trenerów w Moskiewskim Instytucie Wychowania Fizycznego, łącząc wiedzę praktyczną uprawiania sportu z teorią. Był pierwszym trenerem drużyny CSKA Moskwa w latach 1946–1975 (w tym do 1950 roku jako grający trener; zaś później z przerwą od stycznia do listopada 1961 roku). Po odejściu z CSKA jesienią 1961 został trenerem SKA Nowosybirsk. Ponadto od listopada 1974 i w sezonie 1975 roku był trenerem sekcji piłkarskiej CSKA Moskwa. W ramach swojej pracy w klubie kontrolowanym przez Armię Czerwoną funkcjonował także w stopniu wojskowym pułkownika. Z jego inicjatywy powstała akcja "Złoty Krążek", w ramach której corocznie ponad milion dzieci niezrzeszonych w klubach grało w hokeja. Te rozgrywki służyły za okazję do wyszukiwania talentów sportowych. Był także selekcjonerem reprezentacji ZSRR (1958-1960). Od 1963 roku był asystentem Arkadija Czernyszowa tworząc z nim duet szkoleniowy do 1972 roku. Jego znanym powiedzeniem było ""raboti, raboti" (pracować, pracować)". Motto Tarasowa brzmiało: "Kto pracuje więcej od innych, ma też więcej sukcesów niż inni". Jego metody szkoleniowe były określane przez reprezentantów ZSRR jako "nieludzkie" z racji dziennej dawki treningów w wymiarze nawet siedmiu godzin. Encyklopedia Britannica nazwała go mianem "ojca rosyjskiego hokeja". Reprezentacja ZSRR trenowana przez niego była przez wiele lat najlepsza na świecie. Karierę trenerską zakończył po igrzyskach w 1972 roku. Swoje metody szkoleniowe opisał w książkach (m.in. polskie wydanie "Hokej jest moją pasją" z 1971 roku). Zmarł w Moskwie w 1995 roku. Został pochowany na cmentarzu Wagańkowskim.
Jego brat Jurij, także hokeista, zginął w katastrofie samolotu drużyny WWS MWO Moskwa w 1950 roku. Córka Tatiana (ur. 1947) uprawiała łyżwiarstwo figurowe, a po namowie ojca została również trenerką tej dyscypliny.
W 1974 roku został przyjęty do Hockey Hall of Fame jako pierwszy trener z Europy.
Dla upamiętnienia jego osoby władze powstałej w 2008 roku rosyjskiej ligi hokejowej KHL stworzyły w ramach rozgrywek Dywizję Tarasowa w Konferencji Zachód.
Po sezonie KHL (2013/2014) władze ligi po raz pierwszy przyznały Nagrodę „Wiara w Młodzież” im. Anatolija Tarasowa dla trenerów dających szansę gry obiecującym zawodnikom młodego pokolenia.

</doc>
<doc id="2914001" url="https://pl.wikipedia.org/wiki?curid=2914001" title="Korpus Specjalny">
Korpus Specjalny

Korpus Specjalny () – związek operacyjny Armii Radzieckiej stacjonujący w latach 1955–1957 na Węgrzech. 
Korpus Specjalny został sformowany w miejsce pierwszej, istniejącej w latach 1945–1955 Centralnej Grupy Wojsk powołanej na mocy traktatów paryskich z 10 lutego 1947 jako wojska okupacyjne, która straciła podstawę prawnomiędzynarodową po wycofaniu się Związku Sowieckiego z Austrii w 1955. Z tych samych jednostek utworzono Korpus Specjalny, którego podstawą był Układ Warszawski z tego samego roku. 
Po wybuchu powstania węgierskiego w 1956 jednostek Korpusu Specjalnego użyto do jego stłumienia. Zostały one wtedy wzmocnione o oddziały sowieckie sprowadzone doraźnie z zachodniej Rumunii. Po stłumieniu powstania i umocnieniu władzy komunistycznej w 1957 roku ZSRR w miejsce Korpusu Specjalnego powołał Południową Grupę Wojsk (drugą formację tej nazwy). 

</doc>
<doc id="2914004" url="https://pl.wikipedia.org/wiki?curid=2914004" title="Don Donald">
Don Donald

Don Donald – amerykański krótkometrażowy film animowany z 1937 roku w reżyserii Bena Sharpsteena.
Akcja rozgrywa się w pustynnych rejonach Meksyku. Kaczor Donald jest tu przedstawiony jako stereotypowy Meksykanin - podróżujący na ośle, z gitarą w rękach, w charakterystycznym stroju, z ogromnym sombrero na głowie. Śpiewa piosenkę "Cielito Lindo" jadąc do swojej ukochanej, Kaczki Daisy. Ta schodzi z balkonu po wysokim, piętrowym kaktusie, po czym wsiada na osła i wykonuje ludowy taniec kapeluszowy - "Jarabe Tapatio", jednak potem osioł zrzuca ją z grzbietu, z czego Donald się śmieje. Daisy wścieka się na Donalda, uderza go i rozbija jego gitarę, a po powrocie do domu niszczy jego portret. Osioł naśmiewa się z sytuacji Donalda, więc ten zamienia osła na samochód i ponownie zjawia się przed domem Daisy. Ta jest zachwycona samochodem i całuje Donalda, który zabiera ją na przejażdżkę. Po chwili silnik przestaje działać. Donald próbuje rozwiązać problem, ale samochód reaguje zbyt mocno, wyrzuca Donalda z siedzenia kierowcy i rusza bez niego, więżąc Daisy na tylnym siedzeniu. Donald próbuje gonić samochód, ale zostaje dwa razy przejechany. W końcu samochód uderza w skałę, a Daisy wypada z niego i wpada do kałuży błota. Donald po raz kolejny śmieje się z wypadku Daisy, na co ona zaczyna okładać go trąbką klaksonu po głowie, po czym odjeżdża na monocyklu, który trzymała w torebce. Donald wyładowuje frustrację na samochodzie, rzucając w niego trąbką - wówczas eksploduje radiator i gorąca woda ląduje na jego sombrero, które się od tego znacznie kurczy.
Jest to pierwszy film z Kaczką Daisy.

</doc>
<doc id="2914006" url="https://pl.wikipedia.org/wiki?curid=2914006" title="Święty Donat">
Święty Donat

Zobacz też:

</doc>
<doc id="2914007" url="https://pl.wikipedia.org/wiki?curid=2914007" title="L.R. Eswari">
L.R. Eswari

L.R. Eswari, właśc. Lourde-Mary Rajeswari Eswari (ur. 7 grudnia 1939) – indyjska wokalistka podkładająca głos w piosenkach filmowych.
Urodziła się w Ćennaj, w rodzinie katolickiej. Nie odebrała formalnego kształcenia muzycznego. Karierę rozpoczęła w latach 50. XX wieku. Związana głównie z tamilskim przemysłem filmowym, wykonywała również utwory w językach angielskim, telugu, kannada, malajalam i tulu. Uhonorowana nagrodą Kalaimamani, przyznawaną przez rząd stanowy Tamil Nadu.

</doc>
<doc id="2914012" url="https://pl.wikipedia.org/wiki?curid=2914012" title="Amazona ochrocephala">
Amazona ochrocephala



</doc>
<doc id="2914013" url="https://pl.wikipedia.org/wiki?curid=2914013" title="Naser Al-Sohi">
Naser Al-Sohi



</doc>
<doc id="2914014" url="https://pl.wikipedia.org/wiki?curid=2914014" title="Wspaniały widok na nic interesującego">
Wspaniały widok na nic interesującego

Wspaniały widok na nic interesującego – drugi album studyjny polskiego rapera Buki. Wydawnictwo ukazało się 13 marca 2013 roku nakładem wytwórni muzycznej MaxFloRec. Nagrania wyprodukowali Feru, Miliony Decybeli, DonDe, Magiera, DiNO oraz Timothy Drake. Z kolei wśród gości znaleźli się Skor, K2, Mati, Bisz oraz Rahim. Miksowanie i mastering wykonał Tomasz Karczewski. Natomiast oprawę graficzną przygotował Dawid Tkocz.
Jako materiał dodatkowy do albumu został dołączony zremiksowany minialbum "Po drugiej stronie lustra".
Płyta zadebiutowała na 7. miejscu zestawienia OLiS. W ramach promocji albumu do utworów „Orchidee”, „Zamknij oczy”, „Zanim powiem nara” i „Wznieśmy toast” zostały zrealizowane teledyski.
Lista utworów.
Opracowano na podstawie materiału źródłowego.

</doc>
<doc id="2914018" url="https://pl.wikipedia.org/wiki?curid=2914018" title="Kościół Matki Bożej Bolesnej w Pyrzycach">
Kościół Matki Bożej Bolesnej w Pyrzycach

Kościół Matki Bożej Bolesnej w Pyrzycach – jeden z dwóch rzymskokatolickich kościołów parafialnych w Pyrzycach, w województwie zachodniopomorskim. Należy do dekanatu Pyrzyce archidiecezji szczecińsko-kamieńskiej.
Historia.
Jest to najstarszy kościół w mieście. Świątynia została wybudowana z cegły w 1260 roku jako kościół klasztorny sióstr augustianek . W XVI stuleciu został zniszczony przez pożar i powoli niszczał. Pod koniec wieku został odbudowany, ale na bardzo krótko, ponieważ już w XVII wieku ponownie został doszczętnie zrujnowany. W II połowie XIX wieku, budowla została wyremontowana i rozbudowana. W czasie II wojny światowej została spalona. Odbudowana w latach 1989–1991 dzięki staraniom księdza Tomasza Koszyka TChr. W dniu 31 grudnia 1986 roku została utworzona przy kościele nowa parafia.
Dzwony.
Na przykościelnej dzwonnicy wiszą 4 dzwony, oprócz tego na wieży wisi sygnaturka.

</doc>
<doc id="2914019" url="https://pl.wikipedia.org/wiki?curid=2914019" title="Youssef Al-Suwayed">
Youssef Al-Suwayed



</doc>
<doc id="2914022" url="https://pl.wikipedia.org/wiki?curid=2914022" title="Ahmed Al-Tarabilsi">
Ahmed Al-Tarabilsi



</doc>
<doc id="2914023" url="https://pl.wikipedia.org/wiki?curid=2914023" title="Jasem Bahman">
Jasem Bahman



</doc>
<doc id="2914025" url="https://pl.wikipedia.org/wiki?curid=2914025" title="Delikatna przesyłka">
Delikatna przesyłka

Delikatna przesyłka (ang. "Donald's Ostrich") – amerykański krótkometrażowy film animowany z 1937 roku w reżyserii Jacka Kinga.

</doc>
<doc id="2914026" url="https://pl.wikipedia.org/wiki?curid=2914026" title="Fathi Kamel">
Fathi Kamel



</doc>
<doc id="2914028" url="https://pl.wikipedia.org/wiki?curid=2914028" title="Christine Prinsloo">
Christine Prinsloo

Christine Seraphine "Chris" Prinsloo (ur. 3 maja 1952 w Oldeani (Tanzania)) – zimbabwejska hokeistka na trawie, złota medalistka olimpijska.
Wraz z drużyną reprezentowała swój kraj na igrzyskach w Moskwie – w turnieju kobiet wywalczyły pierwsze miejsce, zdobywając jednocześnie pierwszy medal olimpijski w historii występów Zimbabwe na igrzyskach olimpijskich. Zawodniczka klubu Postals.

</doc>
<doc id="2914030" url="https://pl.wikipedia.org/wiki?curid=2914030" title="Mohammed Karam">
Mohammed Karam



</doc>
<doc id="2914034" url="https://pl.wikipedia.org/wiki?curid=2914034" title="Odnożyca jesionowa">
Odnożyca jesionowa

Odnożyca jesionowa ("Ramalina fraxinea" (L.) Ach.) – gatunek grzybów z rodziny odnożycowatych ("Ramalinaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Ramalina, Ramalinaceae, Lecanorales, Lecanoromycetidae, Lecanoromycetes, Pezizomycotina, Ascomycota".
Po raz pierwszy takson ten zdiagnozował w 1753 r. Karol Linneusz nadając mu nazwę "Lichen fraxinus". Obecną, uznaną przez Index Fungorum nazwę nadał mu w 1810 r. Erik Acharius.
Niektóre synonimy naukowe:
Nazwa polska według "Krytycznej listy porostów i grzybów naporostowych Polski".
Morfologia.
Gatunek bardzo zmienny morfologicznie, tworzący dużą liczbę form. Plecha listkowata lub krzaczkowata, o długości do 20 cm i szerokości do 2 cm, mniej lub bardziej widełkowato rozgałęziona. Odcinki plechy mają szerokość 0,2–5 cm, są płaskie lub pogięte, czasami rynienkowato zwinięte, dość grube. Obydwie powierzchnie plechy są jednakowo pomarszczone, siateczkowate lub znajdują się w nich liczne dołeczki. Do podłoża plech przyczepia się krótką nasadą. Jest sztywna, zwisająca lub odstająca od podłoża. Powierzchnia matowa lub nieco błyszcząca, o barwie oliwkowej lub szarozielonej. Pod korą znajduje się w niej mechaniczna nibytkanka. Widoczne są wyraźne białawe szczelinki w korze. Są to pseudocyfelle. Reakcje barwne: wszystkie reakcje negatywne.
Niemal zawsze tworzy owocniki. Są to apotecja lekanorowe o średnicy do 1 cm. Są zagięte (nerkowate). Mają bladocieliste lub szarozielonawe tarczki i cienki, szybko zanikający brzeżek plechowy. W jednym worku powstaje po 8 dwukomórkowych, bezbarwnych, elipsoidalnych lub wrzecionowatych askospor o rozmiarach 12-16 × 5–6 μm.
Występowanie i siedlisko.
Występuje na wszystkich kontynentach, łącznie z Antarktyką. Występuje na niżu i w górach po regiel dolny. W Polsce występuje na obszarze całego kraju, ale jest bardzo rzadki. Znajduje się na "Czerwonej liście roślin i grzybów Polski". Ma status EN – gatunek wymierający. W Polsce podlega ścisłej ochronie gatunkowej.
Jest wrażliwy na zanieczyszczenia powietrza SO2. Rośnie w miejscach dobrze oświetlonych i osłoniętych od wiatru, na korze drzew liściastych, zazwyczaj rosnących samotnie. Można go spotkać na drzewach przydrożnych, nad rzekami. Występuje na drzewach żywych, rzadko tylko na martwych.
Znaczenie.
W niektórych krajach gatunek ten jest wykorzystywany jako pasza dla zwierząt. Posiada dużą wartość odżywczą. Może stanowić surowiec do wyrabiania gum. W Szwecji, północnej Europie i północnej Rosji jest używany do produkcji perfum. Czasami używa się go także do przyprawiania brandy.

</doc>
<doc id="2914037" url="https://pl.wikipedia.org/wiki?curid=2914037" title="The Erasure Show">
The Erasure Show

The Erasure Show – Live in Cologne – koncertowy album brytyjskiego zespołu Erasure, wydany w 2007. Koncert zarejestrowano 25 października 2005 w Kolonii.
Bonusowy materiał.
Promocyjne teledyski:

</doc>
<doc id="2914039" url="https://pl.wikipedia.org/wiki?curid=2914039" title="Uranczimegijn Mönch-Erden">
Uranczimegijn Mönch-Erden

Uranczimegijn Mönch-Erden (ur. 20 marca 1982 w Arwajcheer) – mongolski bokser wagi lekkopółśredniej, brązowy medalista olimpijski z Londynu. Uczestniczył także na Letnich Igrzysk Olimpijskich 2008 w Pekinie i Letnich Igrzyskach Olimpijskich 2004 w Atenach.
W 2012 roku podczas Letnich Igrzysk Olimpijskich zdobył w wadze lekkopółśredniej brązowy medal. W 1/16 pokonał Czecha Zdenka Chládka, w 1/8 wygrał z Maurytyjczykiem Richarno Colinem, a w ćwierćfinale pokonał Brytyjczyka Thomasa Stalkera. Mongoł dopiero w półfinale przegrał z Ukraińcem Denysem Berinczykiem. Wraz z Włochem, Vincenzem Mangiacapre zdobył brąz, ponieważ walka o 3. miejsce się nie odbyła.

</doc>
<doc id="2914042" url="https://pl.wikipedia.org/wiki?curid=2914042" title="Uranczimegijn Mönch-Erdene">
Uranczimegijn Mönch-Erdene



</doc>
<doc id="2914046" url="https://pl.wikipedia.org/wiki?curid=2914046" title="Kościół Zmartwychwstania Pańskiego w Drawsku Pomorskim">
Kościół Zmartwychwstania Pańskiego w Drawsku Pomorskim

Kościół Zmartwychwstania Pańskiego w Drawsku Pomorskim – jeden z dwóch rzymskokatolickich kościołów parafialnych należący do dekanatu Drawsko Pomorskie, diecezji koszalińsko-kołobrzeskiej, metropolii szczecińsko-kamieńskiej, zlokalizowany w Drawsku Pomorskim, w województwie zachodniopomorskim.
Historia.
Świątynia została zbudowana w stylu późnogotyckim Proces budowy trwał od połowy XIV w. (położenie kamienia węgielnego) do połowy XV w. (wybudowanie wieży). W 1664 świątynię nawiedził pożar powodując m.in. zawalenie się gotyckich sklepień – odbudowano je w 1913 r.
Architektura.
Jest to kościół halowy o trzech nawach, posiadający ośmioboczną absydę i wysoką na 75 m wieżę. Pomimo wielokrotnych pożarów w mieście, które także niszczyły kościół, oraz zmian i przebudów, budowla zachowała do dnia dzisiejszego architekturę późnogotycką. Najcenniejszymi jej elementami są portale boczne: północny i południowy, które są ozdobione przez tzw. bestiariusze, czyli płaskorzeźby wypalone w cegle, na których są przedstawione postacie na pół ludzkie i mityczne (smoki, syreny, centaury, rycerze, jednorożce) oraz motywy roślinne. Portal główny poddano przebudowie w połowie XIX stulecia na sześciouskokowy. Został on zbudowany z cegły czerwonej i czarnej, która jest ułożona w malownicze pasy.
Wyposażenie.
Zabytkowy wystrój wnętrza tworzą: barokowy, drewniany ołtarz główny z 1705-1706, drewniana balustrada ołtarzowa, barokowa chrzcielnica, drewniana ambona, dwie drewniane empory organowe, drewniany prospekt organowy, neobarokowe stalle oraz komplet witraży z początku XX w..
Elementy dekoracyjno-symboliczne portalu południowego i północnego.
Portal południowy został ozdobiony 12 ceramicznymi reliefami umieszczonymi w strefie kapitelowej. 
Portal północny jest zdecydowanie mniej rozbudowany symbolicznie. Przeważają na nim wizerunki smoków i mantykor.

</doc>
<doc id="2914047" url="https://pl.wikipedia.org/wiki?curid=2914047" title="Romulus (biskup Fiesole)">
Romulus (biskup Fiesole)

Romulus, biskup Fiesole (I lub IV w.) – biskup Fiesole, rzekomy męczennik chrześcijański w czasach panowania Domicjana (81–96), święty Kościoła katolickiego.
Niewiele o nim wiadomo. Prawdopodobnie był wyznawcą a jego relikwie spoczęły w katedrze św. Reparaty we Florencji (zbudowanej na przełomie IV i V wieku).
Z początkiem XI w. dokonano translacji relikwii. Z fragmentów zachowanej inskrypcji, ówczesny badacz wywnioskował, że Romulus był biskupem diecezji w Fiesole (erygowanej w I w.).
Według późniejszych dociekań, które nie znajdują uzasadnienia, Romulus miał być uczniem św. Piotra Apostoła wysłanym do Fiesole na ewangelizację tamtejszej społeczności i zginąć, jako męczennik w czasach prześladowania chrześcijan za panowania Domicjana.
Jego wspomnienie liturgiczne obchodzone jest, za "Martyrologium Rzymskim", 6 lipca.

</doc>
<doc id="2914048" url="https://pl.wikipedia.org/wiki?curid=2914048" title="Boris Dittrich">
Boris Dittrich

Boris Ottokar Dittrich (ur. 21 lipca 1955 w Utrechcie) – holenderski polityk, prawnik, aktywista na rzecz praw osób LGBT, parlamentarzysta, od 2003 do 2006 lider Demokratów 66.
Życiorys.
Jest synem emigranta z Czechosłowacji, który przybył do Holandii w 1948. Ukończył studia prawnicze na Uniwersytecie w Lejdzie. Pracował jako prawnik w Amsterdamie w ramach prywatnej kancelarii prawniczej. Następnie był sędzią sądu rejonowego w Alkmaarze w latach 1989–1994.
W 1981 wstąpił do Demokratów 66. Był członkiem komitetu doradczego i przewodniczącym zespołu prawnego partii. Od 1990 do 1994 był radnym i przewodniczącym klubu radnych w dzielnicy Amsterdam-Zuid. W 1994 po raz pierwszy został wybrany na posła do Tweede Kamer. Reelekcję uzyskiwał w 1998, 2002 i 2003, zasiadając w niższej izbie holenderskiego parlamentu do 2006. Był inicjatorem ustawy wprowadzającej do porządku prawnego małżeństwa osób tej samej płci. Od 22 stycznia 2003 do 3 lutego 2006 był liderem politycznym Demokratów 66. Następnie wycofał się z działalności politycznej.
W marcu 2007 został prawnikiem w Human Rights Watch w Nowym Jorku, specjalizując się w szczególności w zakresie praw gejów. W 2019 powrócił do polityki krajowej, został wybrany na senatora do Eerste Kamer.
Boris Dittrich jest jawnym homoseksualistą, zawarł związek małżeński z pochodzącym z Izraela rzeźbiarzem Jehoshuą Rozenmanem. W 2006 wyróżniony Orderem Oranje-Nassau V klasy.

</doc>
<doc id="2914049" url="https://pl.wikipedia.org/wiki?curid=2914049" title="Davide Marra">
Davide Marra

Davide Marra (ur. 12 marca 1984 w Praia a Mare) – włoski siatkarz, grający na pozycji Libero, reprezentant kraju. Od sezonu 2019/2020 występuje w drużynie Emma Villas Siena.
Sukcesy klubowe.
Puchar Challenge:
Mistrzostwo Włoch:
Puchar Włoch:

</doc>
<doc id="2914053" url="https://pl.wikipedia.org/wiki?curid=2914053" title="Mauricio Galvao">
Mauricio Galvao

Mauricio Luis Juan Galvao (ur. 21 stycznia 1890 w Belgrano, zm. 6 marca 1945 w Castelnuovo) – niemiecki hokeista na trawie pochodzenia argentyńskiego, który występował m.in. na pozycji pomocnika, uczestnik Letnich Igrzysk Olimpijskich 1908.
Na igrzyskach w Londynie, Galvao reprezentował swój kraj w dwóch spotkaniach (czyli we wszystkich, jakie Cesarstwo Niemieckie rozegrało na tym turnieju); były to mecze przeciwko ekipom: Francji (1-0 dla Niemców) i Szkocji (0-4 na korzyść Szkocji). W klasyfikacji końcowej, jego drużyna zajęła przedostatnie piąte miejsce. 
Jego brat Raulino również był w składzie reprezentacji Niemiec na igrzyskach w Londynie.

</doc>
<doc id="2914054" url="https://pl.wikipedia.org/wiki?curid=2914054" title="All Over Town">
All Over Town

All Over Town – amerykański film z 1937 w reżyserii Jamesa W. Horne’a.

</doc>
<doc id="2914057" url="https://pl.wikipedia.org/wiki?curid=2914057" title="Helen Volk">
Helen Volk

Helen Volk (ur. 29 marca 1954) – zimbabwejska hokeistka na trawie, złota medalistka olimpijska.
Wraz z drużyną reprezentowała swój kraj na igrzyskach w Moskwie - w turnieju kobiet wywalczyły pierwsze miejsce, zdobywając jednocześnie pierwszy medal olimpijski w historii występów Zimbabwe na igrzyskach olimpijskich. Zawodniczka klubu Bulawayo Athletic, była także reprezentantką Zimbabwe w softballu.
Bibliografia.
 

</doc>
<doc id="2914060" url="https://pl.wikipedia.org/wiki?curid=2914060" title="Alfons Brehm">
Alfons Brehm

Alfons Maria Franz Brehm (ur. 16 lipca 1882 w Hamburgu, zm. 7 grudnia 1968 tamże) – niemiecki hokeista na trawie, który występował m.in. na pozycji pomocnika, uczestnik Letnich Igrzysk Olimpijskich 1908.
Na igrzyskach w Londynie, Brehm reprezentował swój kraj w dwóch spotkaniach (czyli we wszystkich, jakie Cesarstwo Niemieckie rozegrało na tym turnieju); były to mecze przeciwko ekipom: Francji (1-0 dla Niemców) i Szkocji (0-4 na korzyść Szkocji); był na tym turnieju kapitanem drużyny niemieckiej. W klasyfikacji końcowej, jego drużyna zajęła przedostatnie piąte miejsce.

</doc>
<doc id="2914061" url="https://pl.wikipedia.org/wiki?curid=2914061" title="Lejkówka mięsista">
Lejkówka mięsista



</doc>
<doc id="2914062" url="https://pl.wikipedia.org/wiki?curid=2914062" title="Annemarie Schwarzenbach">
Annemarie Schwarzenbach

Annemarie Schwarzenbach (ur. 23 maja 1908 w Zurychu, zm. 15 listopada 1942 w Sils im Engadin/Segl) – szwajcarska pisarka, dziennikarka, fotografka i podróżniczka.
Życiorys.
Annemarie Schwarzenbach urodziła się w Bocken, dzielnicy Zurychu, w Szwajcarii. Jej ojciec, Alfred Schwarzenbach, był zamożnym przemysłowcem zajmującym się handlem i przetwórstwem jedwabiu. Matka, Renée de domo Wille, pochodząca z niemieckiej rodziny arystokratycznej, była fotografką i córką generała.
Uczyła się w prywatnej szkole w Zurychu, gdzie wykładano tylko język niemiecki, historię i muzykę. Pobierała także lekcje tańca. Dołączyła do Wandervögel, ruchu miłośników przyrody. Przez krótki czas studiowała w Paryżu. W wieku 23 lat obroniła doktorat z historii na Uniwersytecie w Zurychu. Pisała na temat historii Engadyny w średniowieczu. Już na studiach rozpoczęła pracę dziennikarki, a niedługo po ich ukończeniu opublikowała swoją pierwszą nowelę – "Freunde um Bernhard" ("Przyjaciele Bernharda").
W 1933 wydała powieść "Lyrische Novelle" opartą na własnych doświadczeniach. Po rozstaniu pisarka nawiązała bliski kontakt z Klausem Mannem, bratem Eriki, i zamieszkała na kilka miesięcy w rodzinnej posiadłości jego ojca, Thomasa Manna. W tym okresie Schwarzenbach nadużywała alkoholu i narkotyków, a także odbywała podróże do Francji, Skandynawii, Włoch i Hiszpanii.
Po dojściu do władzy Adolfa Hitlera artystka wspierała żydowską rodzinę Mannów, finansowała także ich antyfaszystowskie czasopismo, „Die Sammlung”. Pozostawała w opozycji do własnej rodziny popierającej nazistów.
Pod koniec 1933 wyruszyła na 6 miesięcy na Bliski Wschód (Turcja, Liban, Syria, Irak, Persja, gdzie wzięła udział w wykopaliskach archeologicznych). Pisała artykuły w prasie szwajcarskiej, opublikowała przewodnik dla podróżników i wiele opowiadań. W 1934 ponownie pojechała do Persji. W 1934 uczestniczyła w Kongresie Związku Pisarzy w Moskwie. W latach 1936–1937 dwukrotnie była w USA. Wyruszyła z Maine na Południe. Pisała teksty o skutkach Wielkiego Kryzysu dla robotników fabrycznych i dzierżawców rolnych. Opublikowała reportaże z krajów bałtyckich. Działała na rzecz oporu wobec nazistowskiej polityki Niemiec. Za pośrednictwem fotoreportaży i felietonów relacjonowała skutki polityki Hitlera w Czechosłowacji i w Austrii. W 1939 z Ellą Maillart ruszyła fordem od Adriatyku do Afganistanu. Wyprawę opisała w reportażach w prasie szwajcarskiej i zagranicznej.
Po wybuchu II wojny światowej opuściła Europę. Przebywała m.in. w Afganistanie, Turkmenistanie, Indiach, a także w kilku krajach Afryki. W 1940 wyjechała do Nowego Jorku. Została repatriowana po kolejnej próbie samobójczej. Potem wyjechała do Konga, by przyłączyć się do Wolnych Francuzów (miała obywatelstwo francuskie i podróżowała z paszportem dyplomatycznym jako małżonka Claraca). W Kongu pisała o belgijskim i francuskim kolonializmie. Wróciła przez Maroko, potem pojechała do wiejskiego domu w Sils Maria w Engadynie.
Życie prywatne.
Otwarcie zadeklarowała orientację homoseksualną.
W 1930 wdała się w romans z niemiecką pisarką Eriką Mann, co zaowocowało przeprowadzką do Berlina.
W 1934 w Persji poznała Claude’a Achille’a Claraca, homoseksualnego francuskiego dyplomatę w Teheranie. Pobrali się w 1935. Spędzili razem tylko kilka miesięcy, bo Schwarzenbach ponownie ruszyła w podróż. Potem prawie w ogóle się nie widzieli.
W 1942 uległa wypadkowi podczas jazdy na rowerze, który spowodował nieodwracalny uraz czaszki. Zmarła dwa miesiące później w swoim domu w Sils im Engadin/Segl.
Dziedzictwo.
Spuściznę literacką i fotograficzną przekazano jednej z jej przyjaciółek. W 1980 trafiły do biblioteki w Bernie.
W 2011 wyszedł film na jej temat.
Twórczość w Polsce.
W 2015 ukazał się monograficzny numer kwartalnika literackiego „Zeszyty Literackie” (nr 131) z esejami Annemarie Schwarzenbach, jej listami do Klausa i Eriki Mannów, a także tekstami (m.in.: Ruth Landshoff-Yorck, Roberta Aldricha, Carson McCullers) omawiającymi jej twórczość i biografię. W 2016 ukazał się wybór jej szkiców podróżniczych "Podróże przez Azję i Europę" (tłum. Barbara Andrunik, Warszawa).

</doc>
<doc id="2914063" url="https://pl.wikipedia.org/wiki?curid=2914063" title="Tequila i Bonetti">
Tequila i Bonetti

Tequila i Bonetti "(org.tyt. Tequila and Bonetti)" – amerykański 12-odcinkowy serial kryminalny z elementami komedii z 1992. Głównymi bohaterami są policjant Nick Bonetti (w tej roli Jack Scalia) i pies imieniem Tequila rasy mastif francuski. W serialu słyszymy myśli Tequili (głos Brada Sandersa). 
Serial spotkał się z negatywną opinią krytyków i po kilku miesiącach telewizja CBS zaprzestała jego emisji. Jednak w Europie wśród widzów cieszył się sporą popularnością; również w Polsce, gdzie emitowany był m.in. pod koniec lat 90. w telewizji Polsat.
W 2000 roku powstała włoska 14-odcinkowa wersja serialu pt. "Tequila i Bonetti w Rzymie". Podobnie jak w wersji amerykańskiej główną rolę zagrał Scalia.
Zarys fabuły.
Nowojorski policjant włoskiego pochodzenia Nick Bonetti podczas akcji przypadkowo zabija dziewczynkę. Po tym wydarzeniu zostaje przeniesiony do służby w Los Angeles. Tam jego nowym partnerem zostaje pies policyjny imieniem Tequila. Bonetti początkowo odnosi się z niechęcią do nowej sytuacji. Jednak z czasem stworzy z Tequilą niezawodny duet walczący z miejscową przestępczością.

</doc>
<doc id="2914067" url="https://pl.wikipedia.org/wiki?curid=2914067" title="Little Nemo The Dream Master">
Little Nemo The Dream Master



</doc>
<doc id="2914069" url="https://pl.wikipedia.org/wiki?curid=2914069" title="Raulino Galvao">
Raulino Galvao

Raulino P. Galvao (ur. 30 września 1888 w Buenos Aires, zm. około 1960) – niemiecki hokeista na trawie pochodzenia argentyńskiego, który występował m.in. na pozycji pomocnika, uczestnik Letnich Igrzysk Olimpijskich 1908.
Na igrzyskach w Londynie, Galvao reprezentował swój kraj w dwóch spotkaniach (czyli we wszystkich, jakie Cesarstwo Niemieckie rozegrało na tym turnieju); były to mecze przeciwko ekipom: Francji (1-0 dla Niemców) i Szkocji (0-4 na korzyść Szkocji). W klasyfikacji końcowej, jego drużyna zajęła przedostatnie piąte miejsce. 
Jego brat Mauricio również był w składzie reprezentacji Niemiec na igrzyskach w Londynie.

</doc>
<doc id="2914070" url="https://pl.wikipedia.org/wiki?curid=2914070" title="I liga seria B polska w piłce siatkowej kobiet (2004/2005)">
I liga seria B polska w piłce siatkowej kobiet (2004/2005)

I liga seria B w piłce siatkowej kobiet 2004/2005 – 15. edycja ligowych rozgrywek piłki siatkowej kobiet drugiego szczebla w Polsce, zorganizowana przez Polski Związek Piłki Siatkowej pod nazwą I ligi serii B.
System rozgrywek.
Dwurundowa faza zasadnicza – przeprowadzona w formule ligowej, systemem kołowym (tj. "każdy z każdym – mecz i rewanż").

</doc>
<doc id="2914072" url="https://pl.wikipedia.org/wiki?curid=2914072" title="Rozenek">
Rozenek

Zobacz też:

</doc>
<doc id="2914074" url="https://pl.wikipedia.org/wiki?curid=2914074" title="Jules Fehr">
Jules Fehr

Jules W. Fehr – niemiecki hokeista na trawie, który występował m.in. na pozycji napastnika, uczestnik Letnich Igrzysk Olimpijskich 1908.
Na igrzyskach w Londynie, Fehr reprezentował swój kraj w dwóch spotkaniach (czyli we wszystkich, jakie Cesarstwo Niemieckie rozegrało na tym turnieju); były to mecze przeciwko ekipom: Francji (1-0 dla Niemców) i Szkocji (0-4 na korzyść Szkocji). W klasyfikacji końcowej, jego drużyna zajęła przedostatnie piąte miejsce.

</doc>
<doc id="2914077" url="https://pl.wikipedia.org/wiki?curid=2914077" title="Franz Diederichsen">
Franz Diederichsen

Franz Diederichsen – niemiecki hokeista na trawie, który występował m.in. na pozycji napastnika, uczestnik Letnich Igrzysk Olimpijskich 1908.
Na igrzyskach w Londynie, Diederichsen reprezentował swój kraj w dwóch spotkaniach (czyli we wszystkich, jakie Cesarstwo Niemieckie rozegrało na tym turnieju); były to mecze przeciwko ekipom: Francji (1-0 dla Niemców) i Szkocji (0-4 na korzyść Szkocji). W klasyfikacji końcowej, jego drużyna zajęła przedostatnie piąte miejsce.

</doc>
<doc id="2914078" url="https://pl.wikipedia.org/wiki?curid=2914078" title="Robert Skidelsky">
Robert Skidelsky

Robert Skidelsky, Robert Jacob Alexander, Lord Skidelsky (ur. 25 kwietnia 1939 w Harbinie) – historyk gospodarczy, profesor Uniwersytetu w Oksfordzie i Warwick.
Życiorys.
Jego rodzice Borys Skidelsky i Galia Sapelkin byli obywatelami brytyjskimi rosyjskiego pochodzenia. Ojciec pracował w rodzinnej firmie LS Skidelsky, która wydzierżawiła kopalnię Mulin od rządu Chin. Po wybuchu wojny między Japonią i Wielką Brytanią, w grudniu 1942, zostali internowani, a następnie wymienieni na Japończyków internowanych w Wielkiej Brytanii.
W latach 1953–1958 uczył się w Brighton College, a następnie w Jesus College w Oksfordzie. W latach 1961–1969 był studentem, a potem pracownikiem naukowym w Nuffield College w Oksfordzie. W 1967 opublikował swoją pierwszą książkę na temat polityki brytyjskiej w czasach Wielkiego kryzysu. Napisał też biografię sir Oswalda Mosleya, przywódcy brytyjskich faszystów w latach 30. XX w. Jego najważniejszą książką jest trzytomowa biografia Maynarda Keynesa wydana w latach 1983, 1992, 2000.
W latach siedemdziesiątych był członkiem Partii Pracy. W 1980 zaczął czynnie uprawiać politykę zakładając z innymi Partię Socjaldemokratyczną, wywodzącą się z prawego skrzydła Partii Pracy, której był członkiem do jej rozwiązania w 1992. Od 1991 zasiada w Izbie Lordów. W 1992 r. wstąpił do Partii Konserwatywnej. W latach 1997–1999 był głównym rzecznikiem opozycji w Izbie Lordów, najpierw ds. kultury, a następnie ds. skarbu, ale został pozbawiony pozycji przez lidera Partii Konserwatywnej Williama Hague’a za publiczny sprzeciw wobec bombardowania Kosowa przez NATO w 1999 r. W 2001 r. odszedł z partii i został lordem bezpartyjnym.
Od 2003 r. pisze na temat historii gospodarczej dla międzynarodowej organizacji medialnej Project Syndicate.
We wrześniu 2015 r. poparł kampanię Jeremy’ego Corbyna w wyborach na lidera Partii Pracy.
W Polsce ukazały się jego dwie książki:

</doc>
<doc id="2914083" url="https://pl.wikipedia.org/wiki?curid=2914083" title="PTH Poznań">
PTH Poznań

Poznańskie Towarzystwo Hokejowe – polski klub hokeja na lodzie z siedzibą w Poznaniu, obecnie grający w I lidze.
Historia.
Poznańskie Towarzystwo Hokejowe powstało 13 maja 2005 roku. Inicjatorem powstania i wieloletnim prezesem Towarzystwa był Michał Sieradzki. Nadrzędnym celem istnienia PTH jest szeroko pojęta popularyzacja hokeja na lodzie przez czynny udział w rozgrywkach sportowych oraz ich organizacji. Początkowo swoje mecze i treningi drużyna odbywała na Lodowisku "Malta" i Bogdance.
Pierwszym zarejestrowanym meczem było towarzyskie starcie z "Marian Team", rozegrane 21 lutego 2006 roku na Lodowisku Bogdanka, zakończone wynikiem 11:11.
17 października 2007 roku klub został przyjęty w poczet członków PZHL.
Towarzystwo w dużym stopniu przyczyniło się też do powstania zadaszonego lodowiska w Poznaniu, a także reaktywacji 2 Ligi hokeja na lodzie, którą drużyna wygrała w sezonie 2011/12. W finale grupy zachodniej sezonu 2012/2013 drużyna pokonała WTH Wrocław 9:1, tym samym awansowała do finału ligi, w którym 6 kwietnia 2013 uległa zwycięzcom grupy wschodniej, KKH Kaszowski Krynica - Zdrój 6:11.
Towarzystwo od początku swojej działalności prowadzi również szkółkę hokejową dla dzieci i młodzieży "Koziołki".
Drużyna przejęła tradycję innych poznańskich zespołów: Bogdanki, Cybiny i Tarpana. Historia poznańskiego hokeja .
W gronie sympatyków zespołu są między innymi: Bartosz Bosacki i Mariusz Czerkawski.
W 2013 zawodnikiem zespołu został reprezentant Islandii, Snorri Sigurbjörnsson.
Sukcesy.
Ligi: 2014

</doc>
<doc id="2914084" url="https://pl.wikipedia.org/wiki?curid=2914084" title="Kościół Wniebowzięcia Najświętszej Maryi Panny w Miasteczku Śląskim">
Kościół Wniebowzięcia Najświętszej Maryi Panny w Miasteczku Śląskim

Kościół Wniebowzięcia Najświętszej Maryi Panny – rzymskokatolicki kościół parafialny w Miasteczku Śląskim.
Historia.
Pierwotnie Miasteczko Śląskie należało do parafii w Żyglinie. Mieszkańcy chcieli jednak, aby w mieście powstała samodzielna parafia. W 1898 r. rozważano, w związku z tym, rozbudowę drewnianego kościoła pod wezwaniem św. Jerzego i Wniebowzięcia Najświętszej Maryi Panny. Ostatecznie w 1900 r. Królewska Rejencja postanowiła, że zostanie wybudowana nowa świątynia obok starej. Autorem projektu nowego kościoła został architekt Oskar Hoßfeld, a budowniczym – Hudemann. W dniu 3 września 1905 r. został poświęcony kamień węgielny pod budowę świątyni przez księdza Józefa Konieczkę z Radzionkowa. W dniu 5 listopada 1908 r. wybudowana świątynia została poświęcona. Suma była celebrowana przez żyglińskiego proboszcza, księdza Kaspra Orlińskiego. W dniu 1 lutego 1914 r. została ustanowiona nowa parafia w Miasteczku Śląskim. W 1935 r. świątynia została zelektryfikowana. W 1937 r. wprowadzono do kościoła relikwie bł. Bronisławy. W 1941 r. na potrzeby wojenne zostały zarekwirowane dwa dzwony. W 1948 r. świątynia otrzymała dzwon pochodzący z innego kościoła. W dniu 18 września 1966 r. świątynia została konsekrowana przez biskupa Herberta Bednorza.

</doc>
<doc id="2914086" url="https://pl.wikipedia.org/wiki?curid=2914086" title="Długoszowski">
Długoszowski



</doc>
<doc id="2914087" url="https://pl.wikipedia.org/wiki?curid=2914087" title="Syn człowieczy">
Syn człowieczy



</doc>
<doc id="2914089" url="https://pl.wikipedia.org/wiki?curid=2914089" title="Simson S 53">
Simson S 53



</doc>
<doc id="2914090" url="https://pl.wikipedia.org/wiki?curid=2914090" title="Wieniawa-Długoszowski">
Wieniawa-Długoszowski



</doc>
<doc id="2914092" url="https://pl.wikipedia.org/wiki?curid=2914092" title="Jelena Czurakowa">
Jelena Czurakowa

Jelena Anatoljewna Czurakowa (ros.: Елена Анатольевна Чуракова; ur. 16 grudnia 1986 w Kungurze) – rosyjska lekkoatletka specjalizująca się w biegu na 400 metrów przez płotki.
Półfinalistka mistrzostw świata w Berlinie (2009). W 2011 zajęła 8. miejsce na światowym czempionacie w Daegu. Piąta zawodniczka mistrzostw Europy z 2012. W tym samym roku startowała na igrzyskach olimpijskich w Londynie, na których odpadła w półfinale. Medalistka mistrzostw Rosji.
W styczniu 2013 podczas obozu treningowego w Portugalii zawodniczka została poddana testom antydopingowym. W jej organizmie wykryto niedozwolony testosteron oraz metandienon. Na zawodniczkę nałożono karę dwuletniej dyskwalifikacji (do 28 lutego 2015).
Rekordy życiowe: bieg na 400 metrów przez płotki – 54,78 (29 czerwca 2012, Helsinki).

</doc>
<doc id="2914094" url="https://pl.wikipedia.org/wiki?curid=2914094" title="Śmigły">
Śmigły



</doc>
<doc id="2914095" url="https://pl.wikipedia.org/wiki?curid=2914095" title="Lejkówka okazała">
Lejkówka okazała



</doc>
<doc id="2914096" url="https://pl.wikipedia.org/wiki?curid=2914096" title="Metsaküla (Kaisma)">
Metsaküla (Kaisma)



</doc>
<doc id="2914097" url="https://pl.wikipedia.org/wiki?curid=2914097" title="Lejkówka ziemnozwrotna">
Lejkówka ziemnozwrotna



</doc>
<doc id="2914098" url="https://pl.wikipedia.org/wiki?curid=2914098" title="Marta Thomas">
Marta Thomas



</doc>
<doc id="2914099" url="https://pl.wikipedia.org/wiki?curid=2914099" title="Sam Pivnik">
Sam Pivnik

Sam Pivnik, właśc. Szmuel Piwnik (ur. 1 września 1926 w Będzinie, zm. 30 sierpnia 2017 w Londynie) − Żyd polskiego pochodzenia ocalały z Holocaustu. 
Syn krawca Lejba Piwnika i Fejgli Piwnik. Piwnikowie, jako rodzina żydowska, musieli się na początku 1943 roku wyprowadzić z własnego mieszkania i przenieść do getta Kamionka, a 6 sierpnia zostali deportowani do Auschwitz-Birkenau. Jego rodzice, młodsza siostra Chana i młodsi bracia Meir, Wolf i Józef zostali zamordowani zaraz po przyjeździe do obozu, a starsza siostra ok. 10 dni później.
Sam Pivnik został zarejestrowany z numerem 135913. Po ok. dwóch tygodniach spędzonych na obszarze kwarantanny w obozie Birkenau został skierowany do Rampekommando, gdzie pracował przy rozładunku przyjeżdżających pociągów z transportami więźniów, którzy zaraz po wyjściu z wagonów byli zabierani do obozu albo do komór gazowych. Dzięki temu miał dostęp do żywności i wartościowych przedmiotów z bagaży nowo przybyłych więźniów, co pozwalało mu utrzymać się przy życiu, a nawet przekupywać kapo.
27 grudnia 1943 Pivnik trafił do szpitala obozowego na terenie kwarantanny KL Auschwitz II, z podejrzeniem tyfusu. Przetrwał kilka „selekcji” i 11 stycznia 1944 przeniesiono go do głównego szpitala obozowego w Auschwitz II-Birkenau BIIf. Po powrocie do zdrowia udało mu się dostać do pracy kopalni węgla "Fürstengrube", (obecnie KWK „Wesoła”) w KL Auschwitz III, gdzie pracował w brygadzie budowlanej, pełniąc nawet przez pewien czas funkcję "vorarbeitera". Podczas pobytu w obozie widywał Ottona Molla i Josefa Mengele.
19 stycznia 1945 roku obóz przy Fürstengrube został ewakuowany w obliczu ofensywy Armii Czerwonej. Więźniowie, którzy mieli dość siły, powędrowali pod eskortą na stację kolejową w Gliwicach. Wielu tych, którzy po drodze opadli z sił, zostało zastrzelonych przez strażników z SS, dowodzonych przez SS-Oberscharführera Maxa Schmidta. Po dziewięciodniowej podróży w otwartych wagonach, niemal bez żywności i wody, grupa Pivnika dotarła 28 stycznia 1945 roku do KL Mittelbau-Dora. Następne trzy miesiące Pivnik spędził przy robotach budowlanych, a potem – wraz z około dwustoma dawnymi więźniami Fürstengrube – został ewakuowany barką z Magdeburga do Holsztynu na północy Niemiec. Tam więźniów znów skierowano do pracy: Pivnik pracował w gospodarstwie rodziców komendanta Fürstengrube, Maxa Schmidta, w Neu Glasau.
Na początku maja roku Pivnik i inni więźniowie pomaszerowali do portu w Neustadt, gdzie 3 maja 1945 załadowano ich na statki więzienne. Pivnik znalazł się na pokładzie „Cap Arcona”. Po niedługim czasie cała flotylla została zaatakowana przez myśliwce bombardujące RAF. Dwa ze statków, „Cap Arcona” i „Thielbek” stanęły w płomieniach i zatonęły. Pivnik wydostał się na górny pokład, skoczył do morza i dopłynął do brzegu. Z ok. siedmiu tysięcy więźniów, znajdujących się na obydwu statkach, ocalało nie więcej niż pięciuset. Następnego dnia Neustadt zostało zdobyte przez Armię Brytyjską i Pivnik odzyskał wolność.
W roku 2012 ukazały się jego wspomnienia pt. "Survivor – Auschwitz, The Death March and My Fight for Freedom" (). Polskie tłumaczenie "Ocalały" () zostało wydane przez wydawnictwo Prószyński i S-ka.

</doc>
<doc id="2914101" url="https://pl.wikipedia.org/wiki?curid=2914101" title="Jerzy Orwid">
Jerzy Orwid



</doc>
<doc id="2914103" url="https://pl.wikipedia.org/wiki?curid=2914103" title="Ko Young Eun">
Ko Young Eun



</doc>
<doc id="2914107" url="https://pl.wikipedia.org/wiki?curid=2914107" title="Zdroje (Czerwonak)">
Zdroje (Czerwonak)

Zdroje – część Czerwonaka, wsi gminnej w powiecie poznańskim.
Zdroje zlokalizowane są na wschód od centrum wsi. Zabudowa koncentruje się przede wszystkim wzdłuż ulicy Zdroje - głównego traktu osiedla. Pozostałe ulice noszą nazwy związane z gatunkami drzew (np. Jesionowa, Bukowa, Klonowa). Początki intensywnej zabudowy jednorodzinnej tego rejonu sięgają roku 1960. Osiedle obsługiwane jest przez autobusy firmy "Transkom" (linie 342 i 312 na Rondo Śródka w Poznaniu). Przez teren osiedla przepływa Ciek Zdroje (rów melioracyjny). Istnieją tu też bezimienne stawy rybne na Rowie "K" Zdroje. Funkcjonuje kanalizacja burzowa.

</doc>
<doc id="2914108" url="https://pl.wikipedia.org/wiki?curid=2914108" title="Kim Kwang Sun">
Kim Kwang Sun



</doc>
<doc id="2914110" url="https://pl.wikipedia.org/wiki?curid=2914110" title="František Ogurčák">
František Ogurčák

František Ogurčák (ur. 24 kwietnia 1984 w Nowej Wsi Spiskiej) – słowacki siatkarz grający na pozycji przyjmującego, reprezentant kraju. W reprezentacji Słowacji rozegrał 127 meczów. 
Sukcesy klubowe.
Puchar Słowacji:
Liga słowacka:
Liga czeska:
Liga belgijska:
Superpuchar Belgii:
Puchar Challenge:
Liga włoska:
Puchar Ligi Greckiej:
Puchar Grecji:
Sukcesy reprezentacyjne.
Liga Europejska:

</doc>
<doc id="2914111" url="https://pl.wikipedia.org/wiki?curid=2914111" title="Kim Hong-Kyun">
Kim Hong-Kyun



</doc>
<doc id="2914115" url="https://pl.wikipedia.org/wiki?curid=2914115" title="Córka samurajów">
Córka samurajów

 – japońsko-niemiecki film z 1937 roku w reżyserii Mansaku Itami oraz Arnolda Fancka.

</doc>
<doc id="2914116" url="https://pl.wikipedia.org/wiki?curid=2914116" title="Aleksander de Rosset-Fleury">
Aleksander de Rosset-Fleury



</doc>
<doc id="2914117" url="https://pl.wikipedia.org/wiki?curid=2914117" title="P.U. Chinnappa">
P.U. Chinnappa

P.U. Chinnappa właściwie Pudukottai Ulaganathan Chinnappa (ur. 1915, zm. 23 września 1951) – indyjski aktor filmowy i teatralny, wykonujący również piosenki filmowe.
Należał do wędrownej trupy teatralnej Madurai Original Boys (jej członkiem był również, między innymi, M.G. Ramachandran). Uzdolniony wokalnie, był jedną z czołowych postaci Kollywood w latach 30. i 40. Wystąpił w kilkudziesięciu filmach, między innymi w "Uttama Puttiran" (1940), "Kannagi" (1942) i "Aryamala" (1942).

</doc>
<doc id="2914118" url="https://pl.wikipedia.org/wiki?curid=2914118" title="Stefan Wojciech">
Stefan Wojciech



</doc>
<doc id="2914119" url="https://pl.wikipedia.org/wiki?curid=2914119" title="Kim Yoo Suk">
Kim Yoo Suk



</doc>
<doc id="2914128" url="https://pl.wikipedia.org/wiki?curid=2914128" title="Ludwik Marynowski">
Ludwik Marynowski



</doc>
<doc id="2914131" url="https://pl.wikipedia.org/wiki?curid=2914131" title="Kristina Ohlsson">
Kristina Ohlsson

Kristina Ohlsson (urodzona w 1979 roku w Kristianstad) to szwedzka autorka kryminałów, politolog. Do niedawna urzędnik ds. zwalczania terroryzmu w OBWE (Organizacji Bezpieczeństwa i Współpracy w Europie). Wcześniej pracowała w szwedzkich służbach specjalnych, szwedzkim Ministerstwie Spraw Zagranicznych oraz szwedzkiej Akademii Obrony Narodowej (Swedish National Defense College), gdzie specjalizowała się w problematyce Bliskiego Wschodu oraz polityce zagranicznej Unii Europejskiej.
W 2009 roku debiutowała powieścią "Niechciane" (oryg. "Askungar"), pierwszą częścią cyklu kryminalnego o Fredrice Bergman. Dwie kolejne powieści Ohlsson, "Odwet" (oryg. "Tusenkönor") oraz "Na skraju ciszy" (oryg. "Änglavakter"), zyskały uznanie Szwedzkiej Akademii Literatury Kryminalnej i zostały nominowane do nagrody za najlepszą powieść kryminalną, odpowiednio w 2010 i 2011 roku. W 2010 roku Kristina Ohlsson otrzymała prestiżową Stabilo Prize, a w 2012 roku jeden z największych dzienników szwedzkich, Expressen, uznał ją za najlepszą skandynawską autorkę powieści kryminalnych.
Kristina Ohlsson mieszka w Sztokholmie. W 2012 roku zaangażowała się w kampanię prezydencką Baracka Obamy, a ostatnio została ambasadorką ds. przedsiębiorczości kobiet przy szwedzkiej Agencji Rozwoju Gospodarczego i Regionalnego (Swedish Agency for Economic and Regional Growth). Włada językiem niemieckim i hebrajskim, których uczyła się odpowiednio w Niemczech i w Izraelu.

</doc>
<doc id="2914137" url="https://pl.wikipedia.org/wiki?curid=2914137" title="Kościół Narodzenia Najświętszej Maryi Panny w Miasteczku Śląskim">
Kościół Narodzenia Najświętszej Maryi Panny w Miasteczku Śląskim

Kościół Narodzenia Najświętszej Maryi Panny – rzymskokatolicki kościół parafialny Parafii Narodzenia Najświętszej Maryi Panny w Miasteczku Śląskim z XIX wieku Miasteczku Śląskim-Żyglinie w powiecie tarnogórskim, wpisany do rejestru zabytków nieruchomych województwa śląskiego.
Historia.
Pierwszy kościół w Żyglinie wzniesiono z drewna i poświęcono 7 września 1253 roku; spłonął lub został rozebrany w listopadzie 1700 roku. Drugi kościół zbudowano w latach 1703–1705, miał wymiary 7 × 14 m.
Wniosek o budowę nowej świątyni na miejscu drugiego kościółka został złożony w 1801 roku przez parafian na landratowi bytomskiemu hrabiemu Erdmannowi Gustawowi Hencklowi von Donnersmarckowi, który następnie przekazał go w dniu 30 września do wyższej instytucji – Królewsko Pruskiej Kamery Wojenno-Dominialnej we Wrocławiu. Sprawą zainteresowały się władze państwowe, ponieważ świątynia w Żyglinie posiadała patronat króla. 13 maja 1835 roku bytomski landrat nakazał zamknąć kościół z uwagi na jego zły stan techniczny. Długoletnie spory sprawiły, że zezwolenie na budowę nowego kościoła wydano po niemal 40 latach od złożenia wniosku. 30 kwietnia 1838 roku ministerstwo spraw duchownych, oświatowych i zdrowotnych w Berlinie wydało zgodę na budowę świątyni. Projekt kościoła autorstwa królewskiego inspektora budowlanego Fellera z Gliwic, który powstał przed 14 sierpnia 1835 roku, został oceniony przez ministerstwo jako gustowny. 15 stycznia 1839 roku landrat bytomski postanowił o przetargu na dostarczenie materiałów budowlanych, który obowiązywał w całym powiecie, a nawet w urzędowym organie rejencji opolskiej. 
Budowa kościoła przebiegała w latach 1840–1842 pod kierownictwem mistrza ciesielskiego Spohra; nowa świątynia została poświęcona 24 listopada 1842 roku przez ks. Antoniego Schneiderskiego z Tarnowskich Gór. Za projekt wnętrza odpowiadał prawdopodobnie Uhlig, radca budowlany z Gliwic. 10 sierpnia 1853 roku pobłogosławiono dwa boczne ołtarze: Matki Boskiej fundacji Bractwa Wstrzemięźliwości, i św. Barbary, fundacji górników i radcy górniczego Seidla. W 1857 roku wzniesiono plebanię na planie krzyża (ul. św. Marka 21).
W latach 1873-1874 (bądź wyłącznie w 1873 roku) do kościoła została dobudowana wieża według projektu królewskiego powiatowego mistrza budowlanego Augusta Hanniga z Bytomia, który został ukończony 8 lutego 1868 roku. Przy jej budowie pracowali: mistrz murarski Morawiec, mistrz ciesielski Kocula i przedsiębiorstwo kamieniarskie Halbiga z Orzesza. Od maja do października 1881 roku przerobiono dwa okna na otwory drzwiowe oraz przedsionki z daszkami według projektu wspomnianego Augusta Hanniga.
W latach 1979–1982 przeprowadzono kompleksowy remont i modernizację obiektu, a 8 września 1982 roku kościół został poświęcony przez biskupa Herberta Bednorza. 
W latach 2000–2002 wnętrze świątyni poddano pracom rekonstrukcyjnym i remontowym, odrestaurowano ołtarze, które 21 maja 2003 roku poświęcił biskup Gerard Kusz
Wieża i elewacja kościoła zostały odnowione w 2006 roku. Pomiędzy kościołem a cmentarzem wzniesiono nową kaplicę przedpogrzebową w latach 2010–2012 oraz utwardzono drogę na cmentarz.
31 lipca 2014 roku rzeźby znajdujące się przed kościołem zostały wpisane do wpisany do rejestru zabytków ruchomych województwa śląskiego (numer rejestru B/281/14).
Architektura.
Świątynia wzniesiona w centrum Żyglina, w jego najwyższej części, murowana z wapienia żyglińskiego i cegły, w stylu arkadowym (według innych źródeł neoromańska lub neogotycka), z wieżą, stanowiącą dominantę wysokościową w obrębie Żyglina, otoczona ogrodzeniem. Przed wejściem do kościoła znajdują się dwie rzeźby w stylu akademizmu przedstawiające Matkę Bożą i św. Jana Ewangelistę.
We wnętrzu pomieszczono kilka elementów wyposażenia w stylu barokowym z poprzedniego kościoła oraz obrazy autorstwa malarza Höckera z Wrocławia, a także dwa ołtarze boczne.

</doc>
<doc id="2914142" url="https://pl.wikipedia.org/wiki?curid=2914142" title="Frantisek Ogurcak">
Frantisek Ogurcak



</doc>
<doc id="2914143" url="https://pl.wikipedia.org/wiki?curid=2914143" title="Kościałkowski">
Kościałkowski



</doc>
<doc id="2914145" url="https://pl.wikipedia.org/wiki?curid=2914145" title="Michel Djotodia">
Michel Djotodia

Michel An-Nondokro Djotodia (ur. 1949 w Prefekturze Vakaga) – środkowoafrykański wojskowy, lider antyrządowej koalicji wojskowej Seleka. Wicepremier i minister obrony od 3 lutego 2013 do 24 marca 2013. Prezydent Republiki Środkowoafrykańskiej od 24 marca 2013 do 10 stycznia 2014. 
Życiorys.
Michel Djotodia urodził się w 1949 w regionie Vakaga w Ubangi-Szari. 
W 2012 stał na czele koalicji Seleka, antyrządowej koalicji organizacji paramilitarnych sprzeciwiających się władzy prezydenta François Bozizé, która w grudniu 2012 wszczęła przeciwko niemu rebelię. 
W styczniu 2013 reprezentował Selekę w czasie negocjacji politycznych ze stroną rządową, zmierzających do zakończenia konfliktu. W ich wyniku 11 stycznia 2013 podpisane zostało porozumienie w Libreville, zakładające powołanie rządu jedności narodowej złożonego z przedstawicieli różnych stron. W nowym rządzie Nicolasa Tiangaye'a objął 3 lutego 2013 stanowisko wicepremiera i ministra obrony.
Po trzydniowej ofensywie, wznowionej po tym jak rebelianci oskarżyli prezydenta o złamanie porozumienia z Libreville, rebelianci zajęli 24 marca stolicę kraju - Bangi. Prezydent François Bozizé uciekł z kraju, a Djotodia ogłosił się w jego miejsce prezydentem. Lider Seleki zadeklarował wolę przeprowadzenia demokratycznych wyborów w ciągu trzech lat oraz zachowanie rządu skonstruowanego na podstawie ustaleń z Libreville. Jednak nie wszystkie ugrupowania rebelianckie uznały Djotodię jako prezydenta kraju. Mimo tego 28 marca 2013 został uznany przez wojskowych jako prezydent kraju.
31 marca 2013 Djotodia ogłosił powołanie rządu tymczasowego, w którym przejął samodzielnie pięć ministerstw siłowych z 34 resortów. Na stanowisku premiera pozostał Nicolas Tiangaye. Samozwańczy prezydent poinformował, iż na stanowisku pozostanie do czasów wyborów prezydenckich, wstępnie planowanych na 2016. Formalnie zaprzysiężony na stanowisku prezydenta został 18 sierpnia 2013.
Za rządów Djotodii, Republika Środkowoafrykańska pogrążyła się w totalnej anarchii, stając się państwem upadłym, w którym wybuchła wojna domowa między chrześcijanami i muzułmanami.
10 stycznia 2014 Michael Djotodia podczas nadzwyczajnego regionalnego szczytu Wspólnoty Gospodarczej Państw Afryki Środkowej (ECCAS) w Ndżamenie wraz z chrześcijańskim premierem Nicolasem Tiangayem podał się do dymisji. Po ogłoszeniu rezygnacji, Djotodia udał się na wygnanie do Beninu.
Przez dziesięć dni tymczasowym prezydentem został przewodniczący parlamentu Alexandre-Ferdinand Nguendet. 20 stycznia 2014 odbyły się tam wybory przejściowego prezydenta, które wygrała Catherine Samba-Panza.
Linki zewnętrzne.
Michel Djotodia.com − oficjalna strona Michel Djotodia

</doc>
<doc id="2914146" url="https://pl.wikipedia.org/wiki?curid=2914146" title="Tepic (gmina)">
Tepic (gmina)

Tepic – gmina w środkowej części meksykańskiego stanu Nayarit, położona w odległości około 50 km od wybrzeża Oceanu Spokojnego. Jest jedną z 20 gmin w tym stanie. Siedzibą władz gminy jest miasto Tepic. 
Populacja gminy Tepic wynosiła w 2010 roku 380 249 osób, co czyni ją najliczebniejszą gminą w stanie Nayarit. Główne grupy etniczne gminy to Huiczole, Cora, Tepehuán i potomkowie Azteków posługujący się językiem nahuatl.
Geografia gminy.
Powierzchnia gminy wynosi 1 983,3 km² i zajmuje 7,25% powierzchni stanu, co czyni ją średniej wielkości gminą w stanie Nayarit. Obszar gminy jest górzysty (Sierra Madre Occidental), a średnie wyniesienie ponad poziom morza wynosi ponad 1000 m n.p.m. Na terenie gminy wznoszą się wulkany Kordyliery Wulkanicznej Sangangüey (2 340 m n.p.m.), San Juan (2 180 m n.p.m.), Las Navajas (1680 m n.p.m.) i El Rincón (1 600 m n.p.m.) .
Klimat jest ciepły, latem wilgotny, z dużą amplitudą temperatur dobowych w wyżej położonych rejonach a średnioroczna temperatura wynosi 21,1°C. Opady występują głównie w miesiącach lipiec - październik (91,05% rocznych) i wynoszą przeciętnie 1 121 mm.
Gospodarka.
Gmina ma charakter rolniczo-przemysłowy i w tych branżach jest zatrudnionych ponad 60% ludności. Uprawiane są najczęściej trzcina cukrowa, kukurydza, chili, mango, avocado, banany i kawę. Ponadto prowadzi się hodowlę bydła i trzody chlewnej. Dominującymi gałęziami przemysłowymi jest przetwórstwo rolno-spożywcze.

</doc>
<doc id="2914152" url="https://pl.wikipedia.org/wiki?curid=2914152" title="Z miłości do gry">
Z miłości do gry

Z miłości do gry – album studyjny polskiego rapera Peerzeta. Wydawnictwo ukazało się 26 października 2012 roku nakładem wytwórni muzycznej Aptaun Records. Nagrania wyprodukowali TmkBeatz, Tyno oraz Donatan. Wśród gości na płycie znaleźli się Pyskaty, Kojot, VNM i Te-Tris. 
Płyta dotarła do 9. miejsca zestawienia OLiS.
Lista utworów.
Opracowano na podstawie materiału źródłowego.

</doc>
<doc id="2914154" url="https://pl.wikipedia.org/wiki?curid=2914154" title="Orłowo gnezdo">
Orłowo gnezdo

Orle Gniazdo (bułg. "Орлово гнездо") – schron turystyczny w Starej Płaninie w Bułgarii.
Opis i położenie.
Znajduje się na grzbiecie Starej Płaniny, na wschód od Beklemeta. Do schronu odbija się na grzbiet z drogi Trojan – Kyrnare. Jest to murowany jednopiętrowy budynek z wewnętrznymi węzłami sanitarnymi i łazienką. Dysponuje dwiema sypialniami, dwoma pokojami z dwoma łóżkami każdy, jednym pokojem z czterema łóżkami i pryczą dla 15 osób. Ponadto dysponuje jadalnią, grillem i kuchnią. Budynek ma dostęp do wody bieżącej, prądu i centralnego ogrzewania. Jest otwarty cały rok, ze stałą obsługą. Schronisko jest na trasie europejskiego długodystansowego szlaku pieszego E3 ( Kom - Emine).
Sąsiednie obiekty turystyczne:
Szlaki są znakowane.
Punkt wyjściowy: Beklemeto – 1,30 godz. znakowanym szlakiem.

</doc>
<doc id="2914155" url="https://pl.wikipedia.org/wiki?curid=2914155" title="Fit for a King">
Fit for a King

Fit for a King – amerykański film z 1937 roku w reżyserii Edwarda Sedgwicka.

</doc>
<doc id="2914158" url="https://pl.wikipedia.org/wiki?curid=2914158" title="Skotnicki">
Skotnicki

Zobacz też:

</doc>
<doc id="2914172" url="https://pl.wikipedia.org/wiki?curid=2914172" title="Arizona Gunfighter">
Arizona Gunfighter

Arizona Gunfighter – amerykański film z 1937 roku w reżyserii Sama Newfielda.

</doc>
<doc id="2914175" url="https://pl.wikipedia.org/wiki?curid=2914175" title="Język konongo">
Język konongo

Język konongo (kikonongo) – dialekt lub wariant języka nyamwezi, należącego do rodziny bantu. Jest używany w Tanzanii przez ludność regionu Katavi.

</doc>
<doc id="2914177" url="https://pl.wikipedia.org/wiki?curid=2914177" title="Labcabincalifornia">
Labcabincalifornia

Labcabincalifornia – drugi studyjny album amerykańskiej grupy hip-hopowej The Pharcyde

</doc>
<doc id="2914182" url="https://pl.wikipedia.org/wiki?curid=2914182" title="Nawwaf al-Chalidi">
Nawwaf al-Chalidi

Nawwaf al-Chalidi, "Nawaf Al Khaldi", arab. نواف خالد الخالدي (ur. 25 maja 1981 w Kuwejcie) – kuwejcki piłkarz występujący na pozycji bramkarza. Obecnie jest zawodnikiem Al-Qadisiyah Hawalli.
Kariera.
Jest wychowankiem Chaitan SC. W 2001 roku odszedł do Al-Qadisiyah Hawalli.

</doc>
<doc id="2914184" url="https://pl.wikipedia.org/wiki?curid=2914184" title="The Wicked Symphony">
The Wicked Symphony

The Wicked Symphony – czwarty studyjny album grupy muzycznej Avantasia, wydany został 3 kwietnia 2010 roku nakładem Nuclear Blast. Równolegle wydany został album Angel of Babylon. W ramach promocji do utworu „Dying for an Angel”, w którym gościnnie wystąpił Klaus Meine, został zrealizowany teledysk.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2914185" url="https://pl.wikipedia.org/wiki?curid=2914185" title="Mubarak Marzouq">
Mubarak Marzouq



</doc>
<doc id="2914188" url="https://pl.wikipedia.org/wiki?curid=2914188" title="Luciano Savorini">
Luciano Savorini

Luciano Savorini (ur. 3 października 1885 w Argencie, zm. 30 października 1964 w Bolonii) – włoski gimnastyk, medalista olimpijski.
W 1912 r. reprezentował barwy Zjednoczonego Królestwa Włoch na letnich igrzyskach olimpijskich w Sztokholmie, zdobywając złoty medal w wieloboju drużynowym.

</doc>
<doc id="2914190" url="https://pl.wikipedia.org/wiki?curid=2914190" title="Abdullah Mayouf">
Abdullah Mayouf



</doc>
<doc id="2914191" url="https://pl.wikipedia.org/wiki?curid=2914191" title="Jamal Mubarak">
Jamal Mubarak



</doc>
<doc id="2914193" url="https://pl.wikipedia.org/wiki?curid=2914193" title="Wyspa w płomieniach">
Wyspa w płomieniach

Wyspa w płomieniach (ang. "Fire over England") – brytyjski film z 1937 roku w reżyserii Williama K. Howarda.

</doc>
<doc id="2914194" url="https://pl.wikipedia.org/wiki?curid=2914194" title="Mahboub Mubarak">
Mahboub Mubarak



</doc>
<doc id="2914195" url="https://pl.wikipedia.org/wiki?curid=2914195" title="Giovanni Mangiante">
Giovanni Mangiante

Giovanni Agostino Generoso Mangiante (ur. 28 sierpnia 1893 w Brescii, zm. 6 grudnia 1957 tamże) – włoski gimnastyk, medalista olimpijski.
Brat gimnastyka Lorenzo Mangiante, olimpijczyka z 1912 i 1920.
W 1912 r. reprezentował barwy Zjednoczonego Królestwa Włoch na letnich igrzyskach olimpijskich w Sztokholmie, zdobywając złoty medal w wieloboju drużynowym. 

</doc>
<doc id="2914202" url="https://pl.wikipedia.org/wiki?curid=2914202" title="I Love Saturday">
I Love Saturday

I Love Saturday – trzeci singel brytyjskiego duetu Erasure z szóstego albumu studyjnego I Say I Say I Say.
Lista utworów.
I Love Saturday – Ep
12" – 12 Mute 166
I Love Saturday – Kaseta
I Love Saturday – CD Sleeve
I Love Saturday – LCD Sleeve

</doc>
<doc id="2914204" url="https://pl.wikipedia.org/wiki?curid=2914204" title="Naeem Mubarak">
Naeem Mubarak



</doc>
<doc id="2914205" url="https://pl.wikipedia.org/wiki?curid=2914205" title="Waleed Mubarak">
Waleed Mubarak



</doc>
<doc id="2914209" url="https://pl.wikipedia.org/wiki?curid=2914209" title="Garganega">
Garganega

Garganega, grecanico bianco – biała odmiana winorośli, pochodząca z Włoch i uprawiana przede wszystkim w Wenecji Euganejskiej. Niektóre starsze źródła jako ojczyznę odmiany podają Grecję, jednak skojarzenie prawdopodobnie wywodzi się od stylu wina, a nie kraju pochodzenia. Pierwsza zachowana wzmianka o szczepie garganega pochodzi z XIII wieku, w opisach Pietro de Crescenziego. Odgrywa ważną rolę we włoskim winiarstwie: wśród białych szczepów lokuje się pod względem powierzchni upraw z  ha na szóstym miejscu, a wśród wszystkich na jedenastym. Najbardziej znanym winem produkowanym z garganegi jest soave, w którym odmiana jest zwykle kupażowana z trebbiano di soave (verdicchio bianco).
Charakterystyka.
Szczep należy do późno dojrzewających, jest plenny i wymaga ograniczania zbiorów, by wydobyć pełny smak owoców. Cechuje się dobrą odpornością na choroby grzybowe. 
Analizy DNA pozwoliły stwierdzić, że szczep jest tożsamy z popularnym na Sycylii grecanico bianco, a także z nieuprawianą już katalońską odmianą malvasia de manresa. Garganega jest rodzicem kilku ważnych włoskich odmian, m.in. catarratto bianco, marzemina bianca i trebbiano toscano.
Rozpowszechnienie.
Garganega jest podstawą znanych win z apelacji Soave DOC i Soave Superiore DOCG i Gambellara DOC, położonych na wschód od jeziora Garda, między Weroną a Vicenzą. Popularna jest także w innych częściach regionu Wenecja Euganejska, gdzie wchodzi w skład win zarówno wieloodmianowych, jak i jednoodmianowych kategorii DOC i IGT. W tych okolicach była uprawiana już w okresie renesansu.
Na mniejszą skalę garganega jest uprawiana w innych regionach, np. w Umbrii i na Sycylii, gdzie jest bardziej znana pod nazwą grecanico albo grecanico dorato i bywa składnikiem marsali. W 2008 powierzchnia upraw na wyspie sięgała  ha.
Pierwsze owocujące winnice poza Włochami założono w Australii (Mount Crawford w Barossa). Z Wiktorii pochodzą nawet wina musujące.
Wina.
Część winiarzy korzysta z wysokiej plenności odmiany i produkuje z garganegi pozbawione wyraźnego aromatu wina. Wina produkowane na najlepszych stanowiskach i przez winiarzy ograniczających zbiory cechują się wyraźnym zapachem cytrusów i migdałowatym posmakiem, z którego słynie odmiana.
Garganega wchodzi także w skład win musujących i
win naturalnie słodkich, wytwarzanych ze wstępnie podsuszanych gron, np. recioto di soave.
Synonimy.
Popularnym synonimem jest grecanico, ale zarejestrowano także inne synonimy: d’oro, decanico, dorana di venetia, garganega bijela, garganega comune, garganega di gambellara, garganega gentile, garganega grossa, garganega piramidale, garganega veronese, grecani, grecanico dorato, grecanicu biancu, grecanio, greccanico, lizzara, malvasia de manresa, ora, ora d’oro, oro, ostesa, ostesona i recanicu.

</doc>
<doc id="2914210" url="https://pl.wikipedia.org/wiki?curid=2914210" title="Boreham Wood F.C.">
Boreham Wood F.C.

Boreham Wood F.C – angielski klub piłkarski mający swoją siedzibę w Borehamwood, w hrabstwie Hertfordshire. Został założony 1948 roku. Obecnie gra w National League. Największymi osiągnięciami zespołu był dwukrotny awans do 2 rundy Pucharu Anglii. Drużyna znana jest również pod przydomkiem "The Wood"
Historia.
Klub powstał w 1948 roku przez połączenie istniejących lokalnych zespołów Boreham Rovers i Royal Retournez. Od powstania do roku 1966 grał w takich ligach jak Mid-Herts League i Parthenon League. W 1966 r. drużyna wystartowała w Athenian League, gdzie wygrała rozgrywki w sezonie 1973/74. Po tym sukcesie "The Wood" dołączyli do Isthmian League. W 1977 r. klub grał w Isthmian League Premier Division. Przez kolejne 27 lat istnienia, balansował między dwoma najwyższymi klasami regionalnych rozgrywek. Po reorganizacji systemu lig krajowych w Anglii przeniesiony do Southern Football League Eastern Division, W sezonie 2005/2006 zdobył mistrzostwo ligi. Po kolejnej reorganizacji przenesiony do Isthmian League Premier Division. W roku 2010 Boreham Wood po zwycięstwie w finałowym meczu play-off Isthmian League Premier Division awansował pierwszy raz w swojej historii do Conference South. W sezonie 2014/2015 zajęli drugie miejsce w tej dywizji i po barażach udało im się awansować do Conference National.

</doc>
<doc id="2914212" url="https://pl.wikipedia.org/wiki?curid=2914212" title="Angel of Babylon">
Angel of Babylon

Angel of Babylon – piąty studyjny album grupy muzycznej Avantasia, wydany został 3 kwietnia 2010 roku nakładem Nuclear Blast. Równolegle wydany został album The Wicked Symphony. Album jest trzecią i ostatnią częścią "The Wicked Trilogy"
Lista utworów.
Opracowano na podstawie materiału źródłowego.
Wszystkie utwory napisane przez Tobias'a Sammet'a, oprócz "Symphony of Life" – muzyka i tekst – Sascha Paeth.
Twórcy.
Opracowano na podstawie materiału źródłowego.

</doc>
<doc id="2914213" url="https://pl.wikipedia.org/wiki?curid=2914213" title="Wiśnie">
Wiśnie



</doc>
<doc id="2914214" url="https://pl.wikipedia.org/wiki?curid=2914214" title="Porzeczki">
Porzeczki



</doc>
<doc id="2914215" url="https://pl.wikipedia.org/wiki?curid=2914215" title="Štadión Antona Malatinského">
Štadión Antona Malatinského

Štadión Antona Malatinského – stadion piłkarski w Trnawie, stanowiący własność miasta, którego operatorem jest spółka City-Arena a.s. Otwarty w 1921 r., od 1923 r. domowy obiekt Spartaka Trnawa. Okazjonalnie mecze rozgrywa na nim reprezentacja Słowacji oraz słowackie kluby grające w europejskich pucharach.
Po ostatniej rozbudowie, przeprowadzonej w latach 2013–2015, pojemność jego trybun wynosi 19 200 miejsc, co czyni go drugim pod tym względem stadionem na Słowacji (po Národným futbalovým štadiónie w Bratysławie).
14 stycznia 1998 nazwany na cześć Antona Malatinskiego – piłkarza, a następnie legendarnego trenera Spartaka Trnawa.

</doc>
<doc id="2914216" url="https://pl.wikipedia.org/wiki?curid=2914216" title="Alaksiej Hauryłowicz">
Alaksiej Hauryłowicz

Alaksiej Wiktarawicz Hauryłowicz, biał. Аляксей Віктаравіч Гаўрыловіч, ros. Алексей Викторович Гаврилович (ur. 5 stycznia 1990 w Pińsku) – białoruski piłkarz grający na pozycji obrońcy. Obecnie jest zawodnikiem FK Homel.
Kariera.
Hauryłowicz jest wychowankiem Dynamy Mińsk. Do kadry pierwszego zespołu dołączył w 2008 roku. W rozgrywkach Wyszejszajej lihi zadebiutował 8 listopada 2009 w meczu przeciwko Dniapro Mohylew (5:2). Od 12 marca do 31 grudnia 2012 przebywał na wypożyczeniu w Naftanie Nowopołock. 31 stycznia 2013 odszedł na zasadzie wolnego transferu do FK Homel.
Kariera reprezentacyjna.
Hauryłowicz reprezentował białoruskie reprezentacyjne kategorie do lat 19, 20 i 21. W 2012 roku został powołany do kadry U-23 na Igrzyska Olimpijskie w Londynie. Wystąpił na nich w jednym spotkaniu - w przegranym 1:3 meczu fazy grupowej przeciwko Brazylii.

</doc>
<doc id="2914217" url="https://pl.wikipedia.org/wiki?curid=2914217" title="Bohdan Filipowski">
Bohdan Filipowski

Bohdan Filipowski (zm. ok. 5 stycznia 1934) – polski taternik, okultysta i działacz ochrony przyrody.
W Warszawie lat 20. znany głównie z działalności okultystycznej. Był sekretarzem Czesława Czyńskiego, w 1923 został jednym ze współzałożycieli Towarzystwa Studiów Ezoterycznych. Pod koniec lat 20. zamieszany był w nagłośnioną sprawę samobójstw osób związanych z kręgami okultystycznymi, jednakże nie przedstawiono mu żadnych zarzutów.
Po przybyciu w 1926 do Zakopanego bez powodzenia imał się różnych zajęć: udzielał lekcji tańca, jazdy konnej i taternictwa, zajmował się także wróżbiarstwem. W kwietniu 1930 r. doprowadził do powstania sekcji taternickiej Klubu Sportowego „Tatry” i został jej pierwszym prezesem. Działając w KS „Tatry” zajmował się również sportem i ochroną przyrody.
Przyjaźnił się z Witkacym i napisał rozdział poświęcony morfinie w jego traktacie o narkotykach "". Przetłumaczył na język polski wiersze o tematyce tatrzańskiej Michała Choromańskiego, był też pierwowzorem postaci Ignacego Lilipowskiego w jego powieści "Schodami w górę, schodami w dół".
Dokumenty związane z Bohdanem Filipowskim, w tym rękopis jego nieopublikowanej powieści „Upiór Żabiej Przełęczy”, przechowywane są w Ośrodku Dokumentacji Tatrzańskiej.

</doc>
<doc id="2914219" url="https://pl.wikipedia.org/wiki?curid=2914219" title="S.G. Kittappa">
S.G. Kittappa

S.G. Kittappa właściwie Shencottah Ganagathara Krishnamurthi (ur. 1906, zm. 1933) – indyjski aktor teatralny, również śpiewak klasyczny.
Zadebiutował na scenie w wieku 5 lat. Wykonywał utwory wywodzące się z Karnataki, nie dawał jednak koncertów, czyniąc ze śpiewu jeden z istotnych elementów swojej aktywności aktorskiej. Ceniony za specyficzną barwę głosu, uznawany jest za jedną z najwybitniejszych postaci tamilskiego teatru.

</doc>
<doc id="2914220" url="https://pl.wikipedia.org/wiki?curid=2914220" title="Pęczniew (gromada)">
Pęczniew (gromada)

Pęczniew – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pęczniew siedzibą GRN w Pęczniewie utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Kraczynki, Pęczniew, Popów, Przywidz, Rudniki i Wylazłów ze zniesionej gminy Pęczniew w tymże powiecie. Dla gromady ustalono 20 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
31 grudnia 1959 do gromady Pęczniew przyłączono wieś Księża Wólka, wieś Łyszkowska Wólka, kolonię Wólka Smolna, wieś i kolonię Siedlątków Poduchowny, wieś Nerki i wieś Łyszkowice ze zniesionej gromady Siedlątków.
Gromada przetrwała do końca 1972 roku, czyli do kolejnej reformy gminnej. 1 stycznia 1973 – tym razem w powiecie poddębickim i woj. łódzkim – reaktywowano gminę Pęczniew.

</doc>
<doc id="2914223" url="https://pl.wikipedia.org/wiki?curid=2914223" title="Niewiesz (gromada)">
Niewiesz (gromada)

Niewiesz – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Niewiesz siedzibą GRN w Niewieszu utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Grocholice, Kobylniki, Ksawercin, Lipnica, Niewiesz, Niewiesz-Kolonia, Szarów Księży i Sempółki ze zniesionej gminy Niewiesz w tymże powiecie. Dla gromady ustalono 16 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
1 stycznia 1958 do gromady Niewiesz przyłączono część zniesionej gromady Wilczków (wieś Wilczków, wieś Karnice, kolonia Józefów, wieś Polesie, kolonia Piotrów, kolonia Bronów I i kolonia Wilczków).
1 stycznia 1959 do gromady Niewiesz przyłączono obszar zniesionej gromady Dominikowice.
31 grudnia 1959 z gromady Niewiesz wyłączono wieś Łęg Baliński włączając ją do znoszonej gromady Człopy.
Gromada przetrwała do końca 1972 roku, czyli do kolejnej reformy gminnej. 1 stycznia 1973 – tym razem w powiecie poddębickim i woj. łódzkim – reaktywowano gminę Niewiesz.

</doc>
<doc id="2914225" url="https://pl.wikipedia.org/wiki?curid=2914225" title="Biernacice (gromada)">
Biernacice (gromada)

Biernacice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954-1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954-1972.
Gromadę Biernacice siedzibą GRN w Biernacicach utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Biernacice, Bronów, Bronówek, Józefów, Konopnica i Wola Przedmiejska ze zniesionej gminy Niewiesz oraz obszary dotychczasowych gromad Czekaj i Felicjanów ze zniesionej gminy Orzeszków w tymże powiecie. Dla gromady ustalono 15 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
31 grudnia 1959 do gromady Biernacice przyłączono wieś i kolonię Grabiszew, kolonię Hipolitów, kolonię Ładawy, wieś Tollów, wieś Wólka, wieś Zacisze, wieś Zelgoszcz, wieś Światonia, wieś Gąsiory i wieś Gorzew ze zniesionej gromady Ładawy.
Gromada przetrwała do końca 1972 roku, czyli do kolejnej reformy gminnej.
Zobacz też: gmina Biernacice.

</doc>
<doc id="2914227" url="https://pl.wikipedia.org/wiki?curid=2914227" title="Niemysłów (gromada)">
Niemysłów (gromada)

Niemysłów – dawna gromada.
Gromadę Niemysłów siedzibą GRN w Niemysłowie utworzono w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Antonina, Lubiszewice, Niemysłów i Wola Pomianowa ze zniesionej gminy Pęczniew oraz obszary dotychczasowych gromad Krempa i Dzierżązna ze zniesionej gminy Niewiesz w tymże powiecie. Dla gromady ustalono 14 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
31 grudnia 1959 z gromady Niemysłów wyłączono wieś i kolonię Wola Pomianowa włączając je do gromady Drużbin; do gromady Niemysłów przyłączono natomiast wieś i parcelę Księże Młyny ze zniesionej gromady Siedlątków.
Gromada przetrwała do końca 1972 roku, czyli do kolejnej reformy gminnej. 
Zobacz też: gmina Niemysłów.

</doc>
<doc id="2914229" url="https://pl.wikipedia.org/wiki?curid=2914229" title="Bizarre Ride II the Pharcyde">
Bizarre Ride II the Pharcyde

Bizarre Ride II the Pharcyde – debiutancki album studyjny amerykańskiej grupy hip-hopowej The Pharcyde. Album znalazł się na 
75. miejscu listy Billboard 200.
Pozycje na listach.
Notowania albumu Bizarre Ride II the Pharcyde
Notowane utwory

</doc>
<doc id="2914230" url="https://pl.wikipedia.org/wiki?curid=2914230" title="Run to the Sun">
Run to the Sun

Run to the Sun – drugi singel brytyjskiego duetu Erasure z szóstego albumu studyjnego I Say I Say I Say.
Lista utworów.
7" – Mute 153
Run To The Sun - 12" Sleeve
12" – 12 Mute 153
Run To The Sun - Cassette Sleeve
Cassette – C Mute 153
Run To The Sun - CD Sleeve 
CD – CD Mute 153
Run To The Sun - LCD Sleeve 
LCD – LCD Mute 153

</doc>
<doc id="2914232" url="https://pl.wikipedia.org/wiki?curid=2914232" title="Lubola (gromada)">
Lubola (gromada)

Lubola – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lubola siedzibą GRN w Luboli utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Brzeg, Brodnia, Ferdynandów, Jadwichna Nowa, Lubola, Osowiec i Zagórki ze zniesionej gminy Pęczniew w tymże powiecie. Dla gromady ustalono 20 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
Gromada przetrwała do końca 1972 roku, czyli do kolejnej reformy gminnej. 
Zobacz też: gmina Lubola.

</doc>
<doc id="2914233" url="https://pl.wikipedia.org/wiki?curid=2914233" title="Wilamów (gromada)">
Wilamów (gromada)

Wilamów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wilamów siedzibą GRN w Wilamowie utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Brzozówka, Czepów Dolny, Góry, Kuczki, Lekaszyn, Wilamów i Skotniki "oraz" miejscowości Czepów Górny, Czepów Górny-Kolonia, Czepów Średni, Czepów Średni-Kolonia, Czepów-Osada młyńska i Kaliska z dotychczasowej gromady Stanisławów ze zniesionej gminy Orzeszków w tymże powiecie. Dla gromady ustalono 25 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2914235" url="https://pl.wikipedia.org/wiki?curid=2914235" title="Devil Diamond">
Devil Diamond

Devil Diamond – amerykański film z 1937 roku w reżyserii Lesliego Goodwinsa.

</doc>
<doc id="2914236" url="https://pl.wikipedia.org/wiki?curid=2914236" title="Orzeszków (gromada)">
Orzeszków (gromada)

Orzeszków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Orzeszków siedzibą GRN w Orzeszkowie utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Brzeziny, Kościelnica, Orzeszków, Orzeszków-Kolonia, Ostrosko, Wielenin i Wielenin-Kolonia oraz miejscowość Stanisławów z dotychczasowej gromady Stanisławów ze zniesionej gminy Orzeszków w tymże powiecie. Dla gromady ustalono 21 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
Gromadę zniesiono 31 grudnia 1959, a jej obszar włączono do nowo utworzonej gromady Kościelnica.

</doc>
<doc id="2914237" url="https://pl.wikipedia.org/wiki?curid=2914237" title="Charles Rocket">
Charles Rocket

Charles Rocket, "właściwie" Charles Adams Claverie (ur. 24 sierpnia 1949 w Bangor, zm. 7 października 2005 w Canterbury w Connecticut) – amerykański aktor filmowy i telewizyjny.
Życiorys.
Wczesne lata.
Urodził się w Bangor w stanie Maine jako syn Mary Aurelia (z domu Fogler) i Sumnera Abbotta „Hama” Claverie. Uczęszczał do Rhode Island School of Design w Rhode Island. W latach 70. był częścią kultury niszowej i sceny undergroundowej, do której należeli też frontman zespołu Talking Heads – David Byrne czy reżyser Gus Van Sant.
Kariera.
Początkowo jako Charles Kennedy był reporterem telewizyjnych wiadomości i prezenterem Channel 12 WPRI, KOAA-TV w Pueblo w Kolorado oraz WTVF w Nashville w Tennessee. W latach 1980–81 występował w programie rozrywkowym NBC "Saturday Night Live", którego producentem był Lorne Michaels. Pojawił się gościnnie w sitcomie HBO "Detektywi" ("The Investigators", 1984) jako legendarny Truman Knuman z Paulem Reiserem i serialu ABC "Hawajska gorączka" ("Hawaiian Heat", 1984) z Tracy Scoggins. Wystąpił także w teledyskach: „Yer So Bad” Toma Petty (1989), „King of the Hill” Rogera McGuinna z Tomem Petty (1991) i „Good Year” zespołu The Refreshments (1997). Grał role drugoplanowe w kilku kinowych hitach, m.in.: "Tańczący z wilkami" (1990) czy "Głupi i głupszy" (1994).
Życie prywatne.
W 1970 roku w Fall River w stanie Massachusetts na pokładzie pancernika USS Massachusetts poślubił swoją dziewczynę Beth Crellin, z którą miał syna Zane’a.
7 października 2005 jego ciało zostało znalezione na polu w pobliżu Canterbury w Connecticut. Jego śmierć była samobójstwem. Miał 56 lat.

</doc>
<doc id="2914238" url="https://pl.wikipedia.org/wiki?curid=2914238" title="Ładawy (gromada)">
Ładawy (gromada)

Ładawy – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ładawy siedzibą GRN w Ładawach utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Grabiszew, Hipolitów, Stemplew, Światonia, Tollów, Wólka, Zacisze i Zelgoszcz ze zniesionej gminy Świnice w tymże powiecie. Dla gromady ustalono 12 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
31 grudnia 1959 z gromady Ładawy wyłączono wieś i parcelę Stęplew włączając je do gromady Świnice Warckie w powiecie łęczyckim, po czym gromadę Ładawy zniesiono, a jej pozostały obszar (wieś i kolonię Grabiszew, kolonię Hipolitów, kolonię Ładawy, wieś Tollów, wieś Wólka, wieś Zacisze, wieś Zelgoszcz, wieś Światonia, wieś Gąsiory i wieś Gorzew) włączono do gromady Biernacice w powiecie poddębickim.

</doc>
<doc id="2914239" url="https://pl.wikipedia.org/wiki?curid=2914239" title="Alaksiej Kazłou (piłkarz)">
Alaksiej Kazłou (piłkarz)

Alaksiej Piatrowicz Kazłou (biał. Аляксей Пятровіч Казлоў, ros. Алексей Петрович Козлов, "Alieksiej Pietrowicz Kozłow"; ur. 11 lipca 1989 w Mińsku) – białoruski piłkarz grający na pozycji obrońcy. Od 2016 jest zawodnikiem Dynamy Mińsk.
Kariera.
Kazłou jest wychowankiem FK Mińsk. Do kadry pierwszego zespołu dołączył w 2007 roku. W rozgrywkach Wyszejszajej lihi zadebiutował 15 kwietnia 2007 w meczu przeciwko FK Smorgonie (1:2). W styczniu 2008 roku odszedł do Tarpiedy-BiełAZ Żodzino. W latach 2014–2015 grał w klubie Biełszyna Bobrujsk, a w 2016 trafił do Dynamy Mińsk.
Kariera reprezentacyjna.
Kazłou reprezentował białoruskie reprezentacyjne kategorie do lat 21 i 23. W 2012 roku został powołany do kadry U-23 na Igrzyska Olimpijskie w Londynie.

</doc>
<doc id="2914240" url="https://pl.wikipedia.org/wiki?curid=2914240" title="Saków (gromada)">
Saków (gromada)

Saków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Saków siedzibą GRN w Sakowie utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Drozdów, Dzierżawy, Kiki, Rogów, Saków i Wola Świnecka ze zniesionej gminy Świnice w tymże powiecie. Dla gromady ustalono 15 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
31 grudnia 1959 z gromady Saków wyłączono wieś i kolonię Rogów, wieś Drozdów oraz kolonie Drozdów A i Drozdów B – włączając je do gromady Piaski w powiecie łęczyckim, a także wieś i kolonię Wola Świnicka oraz kolonię Wola Olesin – włączając je do gromady Świnice Warckie w powiecie łęczyckim, po czym gromadę Saków zniesiono, a jej pozostały obszar (wieś Borek, wieś Dzierżawy, kolonię Dzierżawy Małe, kolonię Dzierżawy Wielkie, wieś i kolonię Kiki, kolonię Pauzew i kolonię Saków) włączono do znoszonej gromady Gostków w powiecie poddębickim.

</doc>
<doc id="2914241" url="https://pl.wikipedia.org/wiki?curid=2914241" title="Lilit Svangaskarð">
Lilit Svangaskarð

Lilit Svangaskarð – wielofunkcyjny obiekt sportowy w miejscowości Toftir, na Wyspach Owczych. 
Obiekt powstał w 1980 roku. Usytuowany tuż za trybuną główną byłego stadionu narodowego Svangaskarð. Jest kolejnym, już nieco mniejszym obiektem. Pełni rolę zaplecza lekkoatletycznego oraz ma boisko dla rozgrywania meczów. Cztery niewielkie sektory z krzesełkami na nasypach mogą pomieścić 1200 widzów. Jest rezerwowym boiskiem drużyny B68 Toftir.

</doc>
<doc id="2914243" url="https://pl.wikipedia.org/wiki?curid=2914243" title="Siedlątków (gromada)">
Siedlątków (gromada)

Siedlątków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Siedlątków siedzibą GRN w Siedlątkowie utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Siedlątków, Wólka Księża, Łyszkowice i Młyny Księże ze zniesionej gminy Pęczniew w tymże powiecie. Dla gromady ustalono 10 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
Gromadę zniesiono 31 grudnia 1959, a jej obszar włączono do gromad Niemysłów (wieś i parcelę Księże Młyny) i Pęczniew (wieś Księża Wólka, wieś Łyszkowska Wólka, kolonię Wólka Smolna, wieś i kolonię Siedlątków Poduchowny, wieś Nerki i wieś Łyszkowice).

</doc>
<doc id="2914244" url="https://pl.wikipedia.org/wiki?curid=2914244" title="Arribada">
Arribada

Arribada () – masowe wyjście na plażę samic żółwi oliwkowych ("Lepidochelys olivacea") w celu złożenia jaj. Zjawisko występuje tylko na pięciu plażach na świecie: dwie znajdują się w stanie Orisa w Indiach, jedna w Meksyku oraz dwie na pacyficznym wybrzeżu Kostaryki – Playa Ostional i Playa Nancite. "Arribada" trwa 4 dni. W tym czasie żółwie po złożeniu jaj wracają do morza, a kolejne wychodzą na ląd. Na Playa Ostional w Kostaryce podczas "Arribady" może przebywać wtedy do 200 000 samic. Zjawisko występuje jeszcze u pokrewnego, lecz znacznie rzadszego żółwia zatokowego ("Lepidochelys kempii").

</doc>
<doc id="2914246" url="https://pl.wikipedia.org/wiki?curid=2914246" title="Dominikowice (gromada w powiecie poddębickim)">
Dominikowice (gromada w powiecie poddębickim)

Dominikowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dominikowice siedzibą GRN w Dominikowicach utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Balin, Borzewisko, Dominikowice, Gibaszew, Leśnik, Łęg Baliński i Paulina ze zniesionej gminy Niewiesz w tymże powiecie. Dla gromady ustalono 11 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
Gromadę zniesiono 1 stycznia 1959, a jej obszar włączono do gromady Niewiesz w tymże powiecie.

</doc>
<doc id="2914248" url="https://pl.wikipedia.org/wiki?curid=2914248" title="Zbiory Sprzętu Ratownictwa Kolejowego w Poznaniu">
Zbiory Sprzętu Ratownictwa Kolejowego w Poznaniu

Zbiory Sprzętu Ratownictwa Kolejowego – nieistniejąca izba muzealna, która zlokalizowana była w Poznaniu, przy ul. Kolejowej 23, na terenach stacji Poznań Główny (lokomotywownia).
Charakterystyka.
Izba powstała w latach 1979-1980 z inicjatywy Bernarda Kramera - kierownika Specjalnego Pociągu Ratunkowego w Poznaniu. Zbiory dotyczyły ratownictwa kolejowego i prezentowane były w dawnym wagonie warsztatowym z 1911 o oznaczeniu 7780 Xk, który był używany jeszcze w latach 70. XX wieku przez służby drogowe PKP. Wagon prawdopodobnie był budowy francusko-belgijskiej. Konstrukcja wskazuje na pochodzenie węgierskie. Wagon wraz ze zbiorami prezentowany był na terenie Lokomotywowni Poznań. Wagon odrestaurowano w 2005 w malowaniu jasnoniebieskim. Został przekazany do Parowozowni Wolsztyn.
Zwiedzenie placówki zaliczało się do zdobycia Odznaki Krajoznawczej PTTK "Znam Polskie Muzea".

</doc>
<doc id="2914252" url="https://pl.wikipedia.org/wiki?curid=2914252" title="Lejkówka mglista">
Lejkówka mglista



</doc>
<doc id="2914254" url="https://pl.wikipedia.org/wiki?curid=2914254" title="Andrej Szczarbakou">
Andrej Szczarbakou

Andrej Anatoljewicz Szczarbakou (biał. Андрэй Анатольевіч Шчарбакоў, ros. Андрей Анатольевич Щербаков; "Andriej Anatoljewicz Szczerbakow"; ur. 31 stycznia 1991 w Witebsku, zm. 17 grudnia 2018 w Tołoczynie) – białoruski piłkarz grający na pozycji bramkarza. Jego ostatnim klubem był FK Witebsk.
Kariera.
Andrej Szczarbakou jest wychowankiem FK Witebsk. Do kadry pierwszego zespołu dołączył w 2010 roku. W tym samym roku odszedł do BATE Borysów. W rozgrywkach Wyszejszajej lihi zadebiutował 27 października 2011 w meczu przeciwko FK Witebsk (2:2). W 2013 roku został wypożyczony do swojego macierzystego klubu.
Kariera reprezentacyjna.
Szczarbakou reprezentował białoruskie reprezentacyjne kategorie do lat 20 i 21. W 2012 roku został powołany do kadry U-23 na Igrzyska Olimpijskie w Londynie.
17 grudnia 2018 zginął w wypadku samochodowym z rodziną.
Śmierć.
Andrej jechał w okolicy Witebska autostradą w poniedziałek wieczorem i wpadł w poślizg. Nie udało mu się zapanować nad autem i zderzył się czołowo z nadjeżdżającym samochodem ciężarowym. Zginął razem z żoną i sześcioletnim synkiem. Cudem przeżyło tylko ich trzyletnie dziecko.

</doc>
<doc id="2914255" url="https://pl.wikipedia.org/wiki?curid=2914255" title="Lejkówka">
Lejkówka



</doc>
<doc id="2914256" url="https://pl.wikipedia.org/wiki?curid=2914256" title="Wilczków (gromada w powiecie poddębickim)">
Wilczków (gromada w powiecie poddębickim)

Wilczków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wilczków siedzibą GRN w Wilczkowie utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Józefów-Kolonia, Karnice, Polesie, Sędów i Wilczków ze zniesionej gminy Niewiesz w tymże powiecie. Dla gromady ustalono 9 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
Gromadę zniesiono 1 stycznia 1958, a jej obszar włączono do gromad: Niewiesz (wieś Wilczków, wieś Karnice, kolonia Józefów, wieś Polesie, kolonia Piotrów, kolonia Bronów I i kolonia Wilczków) i Gostków (wieś Sędów, kolonia Sędów i kolonia Władysławów).

</doc>
<doc id="2914257" url="https://pl.wikipedia.org/wiki?curid=2914257" title="Lejkówka wonna">
Lejkówka wonna



</doc>
<doc id="2914259" url="https://pl.wikipedia.org/wiki?curid=2914259" title="Dermenka">
Dermenka

Dermenka (bułg. "Дерменка") – schronisko turystyczne w Starej Płaninie w Bułgarii.
Opis i położenie.
Znajduje się na grzbiecie centralnej Starej Płaniny – Trojańskiego Bałkanu w rezerwacie Steneto. Jest to murowany trzypiętrowy budynek o pojemności 100 miejsc: piętro hotelowe – 30 miejsc i 70 miejsc w części turystycznej. Ma wewnętrzne węzły sanitarne i łazienkę. Budynek ma dostęp do wody bieżącej, prądu i centralnego ogrzewania. Schronisko dysponuje dobrze wyposażoną kuchnią i restauracją. Na życzenie turyści mogą być przywiezieni z Beklemeta do schroniska. Zimą można dostać się do schroniska ratrakiem 15-osobowym z Beklemeta. Dla miłośników turystyki zimowej drogę utrzymuje się a poruszanie się po niej jest łatwe i przyjemne. Inny szlak turystyczny wiedzie z Kyrnarów – 3 godz. Schronisko to jest na trasie europejskiego długodystansowego szlaku pieszego E3 ( Kom - Emine).
Sąsiednie obiekty turystyczne:
Wszystkie szlaki są znakowane.
Punkty wyjściowe:
Ze wszystkich punktów wyjściowych szlaki są znakowane.

</doc>
<doc id="2914261" url="https://pl.wikipedia.org/wiki?curid=2914261" title="Andriej Łoktionow">
Andriej Łoktionow

Andriej Wiaczesławowicz Łoktionow (ros. Андрей Вячеславович Локтионов; ur. 30 maja 1990 w Woskriesiensku) – rosyjski hokeista, reprezentant Rosji.
Kariera.
Wychowanek Chimika Woskriesiensk. W drafcie NHL z 2008 został wybrany przez Los Angeles Kings. W barwach tego klubu zadebiutował w lidze NHL 25 listopada 2009 roku i był to jego jedyny mecz w sezonie NHL (2009/2010). Następnie występował w LA Kings w sezonach NHL (2010/2011) i NHL (2011/2012). Od lutego 2013 zawodnik New Jersey Devils. W czerwcu przedłużył kontrakt o rok. Od marca 2014 zawodnik Carolina Hurricanes. Zawodnikiem Carolina był do końca czerwca 2014. Od końca listopada 2014 zawodnik Łokomotiwu Jarosław. Od lipca do września 2017 ponownie zawodnik LA Kings. Później nadal występował w Łokomotiwie. Od maja 2018 zawodnik Mietałłurga Magnitogorsk. Od maja 2020 zawodnik CSKA Moskwa. Pod koniec maja 2021 przeszedł do Amuru Chabarowsk, a stamtąd pod koniec sierpnia 2021 został przetransferowany do Spartaka Moskwa w toku wymiany za Kiriłła Slepieca.
Uczestniczył w turniejach mistrzostw świata w 2013, 2014.

</doc>
<doc id="2914266" url="https://pl.wikipedia.org/wiki?curid=2914266" title="Forlorn River">
Forlorn River

Forlorn River – amerykański film z 1937 roku w reżyserii Charlesa Bartona.

</doc>
<doc id="2914267" url="https://pl.wikipedia.org/wiki?curid=2914267" title="Miniszew (gromada)">
Miniszew (gromada)

Miniszew (od 1 VII 1967 "Chwalborzyce") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Miniszew siedzibą GRN w Miniszewie (obecnie w granicach wsi Kozanki Podleśne) utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Chwalborzyce, Chorzepin, Kozanki Podleśne, Kozanki Wielkie, Pęgów i Zaborów ze zniesionej gminy Świnice oraz obszary dotychczasowych gromad Domanin i Różniatów-Kolonia ze zniesionej gminy Orzeszków w tymże powiecie. Dla gromady ustalono 20 członków gromadzkiej rady narodowej.
1 stycznia 1956 gromada weszła w skład nowo utworzonego powiatu poddębickiego w woj. łódzkim.
1 stycznia 1967 gromadę Miniszew zniesiono w związku z przeniesieniem siedziby GRN z Miniszewa do Chwalborzyc i zmianą nazwy jednostki na "gromada Chwalborzyce".
Uwaga: Nazwa "gromada Miniszew" występuje we wszystkich wykazach do początku lat 1960.. W wykazie z 1965 roku pojawia się jednak jednokrotnie nazwa "gromada Mniszew".

</doc>
<doc id="2914274" url="https://pl.wikipedia.org/wiki?curid=2914274" title="The Mystery of Time">
The Mystery of Time

The Mystery of Time – szósty studyjny album grupy muzycznej Avantasia, mającego światową premierę 29 marca 2013 roku. W Polsce premiera albumu odbyła się 1 kwietnia 2013.
W nagraniach wzięła udział Niemiecka Filmowa Orkiestra Babelsberg.
Lista utworów.
Opracowano na podstawie materiału źródłowego. Autorem wszystkich utworów jest Tobias Sammet.

</doc>
<doc id="2914280" url="https://pl.wikipedia.org/wiki?curid=2914280" title="Miniszew (Kozanki Podleśne)">
Miniszew (Kozanki Podleśne)

Miniszew – dawniej samodzielna wieś, obecnie część wsi Kozanki Podleśne w województwie łódzkim, w powiecie łęczyckim, w gminie Świnice Warckie.
W związku z reformą reorganizującą administrację wiejską przeprowadzoną jesienią 1954 Miniszew stał się ośrodkiem administracyjnym gromady Miniszew w powiecie tureckim, w województwie poznańskim, obejmującej wsie Chwalborzyce, Chorzepin, Kozanki Podleśne, Kozanki Wielkie, Pęgów, Zaborów, Domanin i Różniatów-Kolonia
. 1 stycznia 1956 gromada Miniszew weszła w skład nowo utworzonego powiatu poddębickiego w woj. łódzkim.

</doc>
<doc id="2914284" url="https://pl.wikipedia.org/wiki?curid=2914284" title="Gramoatom">
Gramoatom



</doc>
<doc id="2914286" url="https://pl.wikipedia.org/wiki?curid=2914286" title="Podatek majątkowy">
Podatek majątkowy

Podatek majątkowy – podatek, którego wartość wylicza się na podstawie posiadanego majątku (tzw. masa majątkowa), czyli inaczej niż w większości innych podatków gdzie opodatkowany jest przyrost majątku (np. w podatku dochodowym). Na masę majątkową mogą się składać m.in. nieruchomości gruntowe, budynki (podatek katastralny), przedsiębiorstwa, nieruchomości rolne lub leśne oraz papiery wartościowe czy aktywa bankowe.
W Polsce wprowadzono go np. podczas reformy Grabskiego, objął posiadających majątek powyżej 10 tysięcy ówczesnych franków złotych. 

</doc>
<doc id="2914287" url="https://pl.wikipedia.org/wiki?curid=2914287" title="Alaksiej Kazlau">
Alaksiej Kazlau



</doc>
<doc id="2914289" url="https://pl.wikipedia.org/wiki?curid=2914289" title="Andrej Szczarbakau">
Andrej Szczarbakau



</doc>
<doc id="2914290" url="https://pl.wikipedia.org/wiki?curid=2914290" title="Roman Hamrlík">
Roman Hamrlík

Roman Hamrlík (ur. 12 kwietnia 1974 w Gottwaldovie) – czeski hokeista, reprezentant Czech, dwukrotny olimpijczyk.
Jego brat Martin (ur. 1973) także został hokeistą i występuje w macierzystym klubie PSG Zlín.
Kariera klubowa.
Wychowanek klubu HC Zlín. W drafcie NHL z 1992 został wybrany przez Tampa Bay Lightning z numerem 1. Tym samym jest jednym z dwóch Czechów w historii wybranych z pierwszego miejsca w drafcie NHL. Od marca 2013 zawodnik New York Rangers. W październiku 2013 oficjalnie zakończył karierę zawodniczą.
Uczestniczył w turniejach mistrzostw świata w 1994, 2004, Pucharu Świata 1996, 2004 oraz na zimowych igrzyskach olimpijskich 1998, 2002.

</doc>
<doc id="2914291" url="https://pl.wikipedia.org/wiki?curid=2914291" title="Atlantic Flight">
Atlantic Flight

Atlantic Flight – amerykański film z 1937 roku w reżyserii Williama Nigha.
Opis fabuły.
Lotnik Dick Bennett (Dick Merrill) postanawia przebyć niebezpieczną podróż przez Atlantyk, by uratować życie przyjaciela. Kiedy Bennettowi zakazano brania udziału w zawodach lotniczych, jego inżynier Bill (Weldon Heyburn) decyduje się na przetestowanie samolotu jego produkcji. Konstruktor jednak ginie. Dick postanawia wówczas przebyć rekordowy lot do Londynu, by uratować kolegę.

</doc>
<doc id="2914292" url="https://pl.wikipedia.org/wiki?curid=2914292" title="Nikola Milojević (piłkarz)">
Nikola Milojević (piłkarz)

Nikola Milojević, cyr. Никола Милојевић (ur. 16 kwietnia 1981 w Mladenovacu) – serbski piłkarz występujący na pozycji bramkarza.
Kariera.
Nikola Milojević jest wychowankiem OFK Mladenovac. W latach 1999–2000 grał w Zemunie Belgrad. W 2000 roku odszedł do FK Bane 1931 Raška. Po 3 latach gry w tym klubie został zawodnikiem Hajduka Kula. Następnie w 2006 roku wyjechał do Portugalii, do Vitórii Setúbal. W 2010 roku powrócił do Serbii. W 2013 roku zakończył karierę.

</doc>
<doc id="2914294" url="https://pl.wikipedia.org/wiki?curid=2914294" title="Alaksiej Hawryłowicz">
Alaksiej Hawryłowicz



</doc>
<doc id="2914295" url="https://pl.wikipedia.org/wiki?curid=2914295" title="Andrej Warankau">
Andrej Warankau



</doc>
<doc id="2914297" url="https://pl.wikipedia.org/wiki?curid=2914297" title="Michaił Hardzjejczuk">
Michaił Hardzjejczuk



</doc>
<doc id="2914301" url="https://pl.wikipedia.org/wiki?curid=2914301" title="Człopy (gromada)">
Człopy (gromada)

Człopy – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954-1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954-1972.
Gromadę Człopy siedzibą GRN w Człopach utworzono – jako jedną z 8759 gromad na obszarze Polski – w powiecie tureckim w woj. poznańskim, na mocy uchwały nr 39/54 WRN w Poznaniu z dnia 5 października 1954. W skład jednostki weszły obszary dotychczasowych gromad Człopy, Spicimierz, Wieścice i Zieleń ze zniesionej gminy Orzeszków oraz miejscowość Ewinów z dotychczasowej gromady Ewinów ze zniesionej gminy Przykona w tymże powiecie. Dla gromady ustalono 12 członków gromadzkiej rady narodowej.
1 stycznia 1957 gromadę włączono do powiatu poddębickiego w woj. łódzkim.
31 grudnia 1959 do gromady Człopy przyłączono wieś Łęg Baliński z gromady Niewiesz w powiecie poddębickim (woj. łódzkie); z gromady Człopy wyłączono natomiast wieś, kolonię i osadę leśną Ewinów, obszar leśny "Czarny Las" oraz łąki wsi Boleszyn, Smulsko i Wichertów, włączając je do gromady Przykona w powiecie tureckim w woj. poznańskim. Po zmianach tych, gromadę Człopy zniesiono, a jej (pozostały) obszar włączono do nowo utworzonej gromady Kościelnica w powiecie poddębickim (woj. łódzkie).

</doc>
<doc id="2914302" url="https://pl.wikipedia.org/wiki?curid=2914302" title="Spicimierz">
Spicimierz



</doc>
<doc id="2914306" url="https://pl.wikipedia.org/wiki?curid=2914306" title="Sokol Kushta">
Sokol Kushta

Sokol Kushta (ur. 17 sierpnia 1964 we Wlorze) – albański piłkarz grający na pozycji napastnika. W swojej karierze rozegrał 31 meczów i strzelił 10 goli w reprezentacji Albanii.
Kariera klubowa.
Swoją karierę piłkarską Kushta rozpoczął w klubie Flamurtari Wlora. W 1981 roku zadebiutował w nim w albańskiej ekstraklasie. Grał w nim do końca sezonu 1983/1984. W 1984 roku przeszedł do Partizani Tirana. W sezonie 1986/1987 wywalczył z nim tytuł mistrza Albanii. Po tym sukcesie wrócił do Flamurtari, w którym występował do lata 1991.
W 1991 roku Kushta wyjechał do Grecji i został piłkarzem Iraklisu Saloniki. Grał w nim w latach 1991–1993. W sezonie 1993/1994 był piłkarzem Apollonu Kalamaria. W 1994 roku przeszedł do cypryjskiego Olympiakosu Nikozja. Z kolei w sezonie 1995/1996 występował w Ethnikosie Achna, w którym zakończył karierę.
Kariera reprezentacyjna.
W reprezentacji Albanii Kushta zadebiutował 25 marca 1987 roku w przegranym 1:5 meczu eliminacjach do Euro 88 z Rumunią. W swojej karierze grał też w: eliminacjach do MŚ 1990, ME 1992, MŚ 1994, ME 1996 i MŚ 1998. W kadrze narodowej od 1987 do 1996 roku rozegrał 31 meczów i zdobył 10 goli.

</doc>
<doc id="2914307" url="https://pl.wikipedia.org/wiki?curid=2914307" title="Jasem Yacob">
Jasem Yacob



</doc>
<doc id="2914308" url="https://pl.wikipedia.org/wiki?curid=2914308" title="Labama Kamana Bokota">
Labama Kamana Bokota



</doc>
<doc id="2914309" url="https://pl.wikipedia.org/wiki?curid=2914309" title="Siarhiej Palicewicz">
Siarhiej Palicewicz



</doc>
<doc id="2914310" url="https://pl.wikipedia.org/wiki?curid=2914310" title="Maksim Botin">
Maksim Botin

Maksim Botin (ur. 15 lipca 1983 roku w Moskwie) – rosyjski siatkarz, grający na pozycji przyjmującego. 
Sukcesy klubowe.
Mistrzostwo Rosji:
Puchar Rosji:
Superpuchar Rosji:
Liga Mistrzów:
Puchar Challenge:

</doc>
<doc id="2914311" url="https://pl.wikipedia.org/wiki?curid=2914311" title="Lejkówka śnieżysta">
Lejkówka śnieżysta



</doc>
<doc id="2914313" url="https://pl.wikipedia.org/wiki?curid=2914313" title="Festliches Nürnberg">
Festliches Nürnberg

Festliches Nürnberg – niemiecki film propagandowy z 1937 roku w reżyserii Hansa Weidemanna.

</doc>
<doc id="2914316" url="https://pl.wikipedia.org/wiki?curid=2914316" title="Lista zabytków Los Angeles w rejonie Downtown Los Angeles">
Lista zabytków Los Angeles w rejonie Downtown Los Angeles

W Downtown Los Angeles i jego okolicach mieści się przeszło 120 zabytków mających charakter historyczno-kulturalny. Zaliczają się do nich:Old Plaza Historic District, Little Tokyo, Chinatown, Broadway Theater District, Spring Street Financial District i Fashion District.

</doc>
<doc id="2914317" url="https://pl.wikipedia.org/wiki?curid=2914317" title="Peter Kagabo">
Peter Kagabo

Peter Kagabo (ur. 11 listopada 1985) – rwandyjski piłkarz grający na pozycji napastnika w tamtejszym klubie Police Kibungo, reprezentant Rwandy.
Kariera klubowa.
Kagabo karierę klubową rozpoczął w 2006 roku w grającym w I lidze rwandyjskiej ATRACO FC. W 2009 roku przeniósł się do drużyny Rayon Sports FC. Od 2011 roku jest zawodnikiem Police Kibungo.
Kariera reprezentacyjna.
W reprezentacji Rwandy Mugiraneza zadebiutował w 2010 roku. Na razie nie strzelił w barwach Rwandy bramki. Na dzień dzisiejszy dla reprezentacji Rwandy rozegrał 9 meczów. (stan na 24.03.2013)

</doc>
<doc id="2914318" url="https://pl.wikipedia.org/wiki?curid=2914318" title="Józef Ostachowski">
Józef Ostachowski

Józef Ostachowski (ur. 16 lutego 1883 w Sułoszowej, zm. 19 kwietnia 1960 w Olkuszu) – polski polityk ruchu ludowego, wicemarszałek Sejmu Ustawodawczego (1919–1922).
Życiorys.
Urodził się 16 lutego 1883 w Sułoszowej jako syn Pawła i Marianny (Marii?) z domu Półtorak. Ukończył miejską szkołę powszechną w Sułoszowej. Około 1900 roku wyjechał do Zagłębia Dąbrowskiego, gdzie pracował jako robotnik w kopalni „Renard”. Był członkiem Narodowego Związku Robotników, w 1904 służył w armii austriackiej. W latach 1905–1906 służył w armii rosyjskiej w Kursku. Następnie pracował jako rolnik i kołodziej w Sułoszowej. Członek Rady Gminnej, Sejmiku Powiatowego w Olkuszu, Rady Szkolnej, zarządu Polskiej Macierzy Szkolnej i wielu lokalnych organizacji społecznych i gospodarczych. W 1903 roku współzałożyciel i przez 13 lat prezes Stowarzyszenia Spożywczego „Promyk”. Członek Narodowego Związku Chłopskiego (1907), kolporter nielegalnej prasy, w 1911 roku więziony przez władze carskie. Podczas I wojny światowej w Legionach Polskich, komisarz werbunkowy Departamentu Wojskowego Naczelnego Komitetu Narodowego, w 1916 roku zwolniony z Legionów Polskich ze względów rodzinnych. W latach 1916–1917 członek Rady Narodowej Okręgowej Ziemi Kieleckiej, w latach 1917–1918 członek Polskiej Organizacji Wojskowej w Olkuskiem. Członek Rady Stanu Królestwa Polskiego. W 1917 roku przyczynił się do połączenia NZCh ze Zjednoczeniem Ludowym, w 1918 roku współtwórca i prezes Polskiego Zjednoczenia Ludowego. Mianowany członkiem Rady Stanu w 1918 roku.
Od 1919 do 1922 był posłem na Sejm Ustawodawczy. Mandat uzyskał z listy nr 1 w okręgu wyborczym nr 28 (Olkusz), w 1919 roku był reprezentantem Polskiego Zjednoczenia Ludowego w Konwencie Seniorów (jako wicemarszałek Sejmu). Bez powodzenia kandydował w wyborach do Sejmu w 1922 roku.
Od 1919 roku członek PSL „Piast” (w okresie 1920–1921 członek ZG, w latach 1921–1924 członek RN, od 1931 roku w Stronnictwie Ludowym. W czasie II wojny światowej członek konspiracyjnego Stronnictwa Ludowego „Roch”. Prawdopodobnie po 1928 roku członek Bezpartyjnego Bloku Współpracy z Rządem. Zmarł 19 kwietnia 1960 w Olkuszu; pochowany na cmentarzu w Sułoszowej.
Rodzina.
Żonaty z Apolonią z domu Brandys, mieli syna Wojciecha i córkę Michalinę Głowacką. Brat posła Jana Ostachowskiego.

</doc>
<doc id="2914320" url="https://pl.wikipedia.org/wiki?curid=2914320" title="Stadion 19 Maja w Samsunie">
Stadion 19 Maja w Samsunie

Stadion 19 Maja w Samsunie (tur. "Samsun 19 Mayıs Stadyumu") – wielofunkcyjny obiekt sportowy w Samsunie w Turcji. 
Został otwarty 23 lutego 1975 roku, dwukrotnie – w 2008 i 2011 roku – był modernizowany. Pojemność stadionu to 17 400 miejsca. Obecnie spełnia wszystkie kryteria UEFA do rozgrywania najważniejszych spotkań piłkarskich. Na stadionie swoje mecze domowe rozgrywa miejscowy klub Samsunspor.
Na stadionie swoje mecze rozgrywała reprezentacja Turcji oraz kluby grające w europejskich pucharach.

</doc>
<doc id="2914322" url="https://pl.wikipedia.org/wiki?curid=2914322" title="Laurin &amp; Klement - Škoda 360">
Laurin &amp; Klement - Škoda 360

Laurin &amp; Klement - Škoda 360 – samochód osobowy wytwarzany w latach 1926–1927 w zakładach Laurin &amp; Klement na terenie Czechosłowacji, które w 1925 roku zostały przejęte przez firmę Škoda
Model 360 był siostrzanym projektem samochodu Laurin &amp; Klement - Škoda 350. Pojazd wyposażony był w silnik o pojemności 3970 cm³ i mocy 40 kW (55 KM). Napęd przenoszony na tylną oś pozwalał osiągnąć prędkość 100 km/h. 
Wyprodukowano 27 egzemplarzy tego modelu.

</doc>
<doc id="2914325" url="https://pl.wikipedia.org/wiki?curid=2914325" title="Lejkówka odbielona">
Lejkówka odbielona



</doc>
<doc id="2914326" url="https://pl.wikipedia.org/wiki?curid=2914326" title="Parafia Niepokalanego Poczęcia Najświętszej Maryi Panny w Kończycach">
Parafia Niepokalanego Poczęcia Najświętszej Maryi Panny w Kończycach

Parafia Niepokalanego Poczęcia Najświętszej Maryi Panny w Kończycach – jedna z 12 parafii rzymskokatolickiej dekanatu Radom-Zachód diecezji radomskiej. 
Historia.
Kościół pw. Niepokalanego Poczęcia Najświętszej Maryi Panny, według projektu atch. Jana Chmielewskiego i konstr. Tadeusza Bedyńskiego, zbudowany został w latach 1982–1983 staraniem ks. Andrzeja Pawlika, wikariusza parafii Cerekiew. Od 1988 zamieszkał przy kościele duszpasterz. Parafia została erygowana przez bp. Edwarda Materskiego 25 grudnia 1989. Kościół jest budowlą z cegły czerwonej i kamienia łamanego.
Terytorium.
Do parafii należą wierni z Radomia mieszkający przy ulicach: Kieleckiej (część), Małcużyńskiego, Pianistów, Wiolinowej oraz mieszkańcy wsi: Kończyce-Kolonia, Kosów, Podlesie, Podkończyce i Zabierzów.

</doc>
<doc id="2914329" url="https://pl.wikipedia.org/wiki?curid=2914329" title="Good Morning, Boys">
Good Morning, Boys

Good Morning, Boys – amerykański film z 1937 roku w reżyserii Marcela Varnela.

</doc>
<doc id="2914330" url="https://pl.wikipedia.org/wiki?curid=2914330" title="Aleksiej Samojlenko">
Aleksiej Samojlenko

Aleksiej Samojlenko (ur. 23 czerwca 1985 roku) – rosyjski siatkarz, grający na pozycji środkowego. Od sezonu 2020/2021 występuje w drużynie Biełogorje Biełgorod.
Sukcesy klubowe.
Mistrzostwo Rosji:
Puchar Rosji:
Superpuchar Rosji:
Liga Mistrzów:
Puchar Challenge:
Klubowe Mistrzostwa Świata:

</doc>
<doc id="2914341" url="https://pl.wikipedia.org/wiki?curid=2914341" title="J. D. Overdrive">
J. D. Overdrive

J. D. Overdrive (dawniej Jack Daniels Overdrive) – polski zespół muzyczny wykonujący southern metal, założony w styczniu 2007 roku w Katowicach.
Historia.
Zespół J. D. Overdrive (wcześniej znany jako Jack Daniels Overdrive) został założony przez gitarzystę Michała „Stempla” Stemplowskiego, który początkowo z perkusistą Maciejem „Luksusem” Rutkowskim pracował nad materiałem grupy. Wkrótce do składu dołączył basista Kuba „Oldboy” Pawlewski, natomiast w sierpniu 2007 roku dołączył wokalista Wojciech „Suseł” Kałuża. W marcu 2008 roku nagrany został debiutancki materiał zespołu - EP „Pure Concentrated Evil”.
W październiku 2008 roku z zespołem rozstał się basista Kubą „Oldboyem” Pawlewskim z przyczyn osobistych. Od tego momentu w zespole grał muzyk sesyjny Łukasz „Peo” Pomietło, który niedługo później dołączył do składu na stałe. Zespół zadebiutował na scenie grając z Jesus Chrysler Suicide, następne dwa koncerty odbyły się z Beatallicą. W styczniu 2010 roku zespół zmienił nazwę z Jack Daniels Overdrive na J. D. Overdrive - zostało to podyktowane otrzymaniem oficjalnego pisma, w którym to właściciel marki Jack Daniel’s domagał się zaprzestania użytkowania nazwy Jack Daniels Overdrive. W maju 2011 roku ukazało się pełnowymiarowe wydawnictwo muzyczne zespołu zatytułowane "Sex, Whiskey &amp; Southern Blood".
Zespół supportował takie zespoły jak Down (2009, 2013), Beatallica, Black Label Society, Whitesnake, Soulfly, Europe, Blood Ceremony, czy Tim "Ripper" Owens.
Rok 2012 zespół poświęcił na granie koncertów (wystąpił m.in. w programie Kuba Wojewódzki 24 kwietnia) i tworzenie materiału na następną płytę.
Drugi longplay J. D. Overdrive, zatytułowany "Fortune Favors The Brave" ukazał się w Polsce 13 maja 2013 roku nakładem Metal Mind Productions. Premierę europejską miał miejsce 27 maja 2013 roku, natomiast w Stanach Zjednoczonych album pojawił się na sklepowych półkach 2 lipca 2013 roku.
W październiku 2013 stanowisko basisty obejmuje Marcin 'Stasiu' Łyźniak, który udzielał się już podczas koncertów zespołu jako muzyk sesyjny. Tym samym grupa zakończyła współpracę z Łukaszem "Peo" Pomietło.
"The Kindest of Deaths" - trzeci album Katowiczan ukazuje się w Europie 13 kwietnia 2015, a na terenie Stanów Zjednoczonych 5 maja 2015 roku nakładem Metal Mind Productions. Nad produkcją i nagraniem czuwał Piotr Gruenpeter, znany ze współpracy z takimi zespołami jak Behemoth, Major Kong czy Belzebong.
31 października 2016 roku zespół zdecydował się wypuścić własnym nakładem split z wrocławskim kolektywem Palm Desert. Na tym albumie, zatytułowanym "Rusted Into Oblivion" znalazło się osiem utworów; cztery skomponowane i nagrane przez J. D. Overdrive; cztery spod szyldu Palm Desert.
Czwarty album długogrający muzycy ponownie nagrali pod okiem Piotra Gruenpetera. Instrumenty zarejestrowano w dolnośląskim Monochrom Studio, a partie wokalne w sosnowieckim Satanic Audio. Płyta, zatytułowana "Wendigo" ukazuje się 20 października 2017 roku w Europie oraz 9 grudnia 2017 roku w Stanach Zjednoczonych.

</doc>
<doc id="2914349" url="https://pl.wikipedia.org/wiki?curid=2914349" title="Klasztor w Sandomierzu">
Klasztor w Sandomierzu

Klasztor w Sandomierzu (szw. "Klostret i Sendomir") – szwedzki niemy film dramatyczny z 1920 roku w reżyserii Victora Sjöströma stworzony na podstawie krótkiego opowiadania z 1828 roku autorstwa Franza Grillparzera. Premiera niemieckiej adaptacji tego opowiadania w reżyserii Rudolfa Meinerta ("Das Kloster von Sendomir") miała miejsce rok wcześniej.
Fabuła.
Główną część filmu stanowi retrospekcja dokonana przez mnicha, który opowiada dwóm szlachcicom zmierzającym do Warszawy historię panowania hrabiego Starszeńskiego nad Sandomierzem. W wyniku intrygi uknutej przez jego niewierną żonę, która zdradziła go z jej własnym kuzynem, zmuszony był przeznaczyć wszystkie środki na budowę klasztoru, w którym się znajdują. Na końcu filmu okazuje się, że mnich jest w rzeczywistości hrabią Starszeńskim.

</doc>
<doc id="2914352" url="https://pl.wikipedia.org/wiki?curid=2914352" title="Władisław Żłoba">
Władisław Żłoba

Władisław Żłoba (ur. 2 marca 1982 roku w Homlu) – rosyjski siatkarz, grający na pozycji rozgrywającego. Od lutego 2020 roku występuje w drużynie Ural Ufa.
Sukcesy klubowe.
Puchar Challenge:
Mistrzostwo Rosji:

</doc>
<doc id="2914353" url="https://pl.wikipedia.org/wiki?curid=2914353" title="Górki (gmina Kałuszyn)">
Górki (gmina Kałuszyn)

Górki – kolonia w Polsce położona w województwie mazowieckim, w powiecie mińskim, w gminie Kałuszyn.
W latach 1975–1998 miejscowość administracyjnie należała do województwa siedleckiego.

</doc>
<doc id="2914354" url="https://pl.wikipedia.org/wiki?curid=2914354" title="Sermeq Kujalleq">
Sermeq Kujalleq



</doc>
<doc id="2914360" url="https://pl.wikipedia.org/wiki?curid=2914360" title="Alone">
Alone



</doc>
<doc id="2914361" url="https://pl.wikipedia.org/wiki?curid=2914361" title="Huta Warszawa (zakład)">
Huta Warszawa (zakład)



</doc>
<doc id="2914364" url="https://pl.wikipedia.org/wiki?curid=2914364" title="Alone (singel)">
Alone (singel)



</doc>
<doc id="2914367" url="https://pl.wikipedia.org/wiki?curid=2914367" title="Stadion im. Apostolosa Nikolaidisa">
Stadion im. Apostolosa Nikolaidisa

Stadion im. Apostolosa Nikolaidisa (gr. "Γήπεδο Απόστολος Νικολαΐδης") – stadion piłkarski w stolicy Grecji, Atenach. 
Został otwarty w 1922 roku, ostatnio trzykrotnie – w 2001, 2007, 2013 roku – był modernizowany. Pojemność stadionu to 16 620 miejsc. Obecnie spełnia wszystkie kryteria UEFA do rozgrywania najważniejszych spotkań piłkarskich. Na stadionie swoje mecze domowe rozgrywa miejscowy klub Panathinaikos AO.
Stadion nosi imię greckiego piłkarza i klubu prezydenta Apostolos Nikolaidis. Znajduje się w dzielnicy Aten Abelokipi, na wschód od góry Likawitos, na prospekcie Aleksandras, więc jest bardziej znany jako "'Stadion Leoforos Aleksandras". Na prospekcie Aleksandrasa z wyjątkiem stadionu są również boisko do koszykówki, kort tenisowy, basen, ring bokserski i inne obiekty sportowe.
Rekord frekwencji na stadionie został zanotowany w 1967 roku, kiedy to 29 665 kibiców oglądali mecz Pucharu Zdobywców Pucharów pomiędzy Panathinaikos i Bayern Monachium.
Na stadionie również swoje mecze rozgrywa reprezentacja Grecji oraz kluby grające w europejskich pucharach.

</doc>
<doc id="2914368" url="https://pl.wikipedia.org/wiki?curid=2914368" title="World Behind My Wall">
World Behind My Wall

World Behind My Wall – 3. singel niemieckiego zespołu Tokio Hotel, promujący wydany w 2009 roku album "Humanoid". Swoją premierę w USA miał 8 stycznia 2010. „Lass uns laufen” jest niemieckojęzyczną wersją tej piosenki, która ukazała się 22 stycznia tego samego roku.
Singel zawiera:

</doc>
<doc id="2914370" url="https://pl.wikipedia.org/wiki?curid=2914370" title="Stadio Apostolos Nikolaidis">
Stadio Apostolos Nikolaidis



</doc>
<doc id="2914374" url="https://pl.wikipedia.org/wiki?curid=2914374" title="Negroamaro">
Negroamaro

Negroamaro, Negro amaro, Negro Amaro – czerwony szczep winorośli, pochodzący z południowych Włoch i uprawiany przede wszystkim w Apulii. Odmianę negro amaro powszechnie sadzono tam już od VI w. p.n.e. i dopiero z czasem zyskała obecną nazwę. Odgrywa ważną rolę we włoskim winiarstwie: wśród czerwonych szczepów lokuje się pod względem powierzchni upraw z  ha na piątym miejscu, a wśród wszystkich na ósmym. 
Charakterystyka.
Jagody mają niemal czarny odcień skórek, który dał nazwę szczepowi ("negro"). Choć "amaro" w języku włoskim znaczy gorzki, to równie prawdopodobnym źródłem tego członu nazwy jest greckie słowo "maru" (czarny). 
Rozpowszechnienie.
Jeszcze w 1990 roku powierzchnia upraw była niemal dwukrotnie wyższa ( ha). Mimo to nadal negroamaro stanowi najważniejszą odmianę w Apulii, tzw. "obcasie włoskiego buta".
Wina klasy DOC z negroamaro są wytwarzane w ramach apelacji
Salice Salentino DOC oraz Alezio, Brindisi, Copertino, Galatina, Nardò, Rosso di Cerignola i Squinzano
Popularne są także regionalne wina klasy Indicazione geografica tipica (np. IGT Salento).
Wina.
Czerwone wino z negroamaro jest intensywnie czerwono-rubinowe, wonne, o pełnym i intensywnym, lekko korzennym smaku i dość wysokim poziomie alkoholu. Negro amaro bywa mieszane z innymi odmianami, np. tradycyjnie z malvasia nera w winach salice salentino, copertino, nardò i innych albo z uva di troia (w rosso di cerignola). Grona winifikuje się także na wina różowe.
Synonimy.
Winorośl negro amaro jest znana także pod innymi nazwami: abbruzzese, abruzzese, albese, amaro nero, amaronero, arbese, arbise, jonico, lacrima, lacrimo, mangia verde, mangiaverde, mangiaverme, morese, negra della lorena, nero amaro, nero leccese, nicra amaro, niuri maru, niuru maru, san lorenzo, san marzuno, uva cane.

</doc>
<doc id="2914381" url="https://pl.wikipedia.org/wiki?curid=2914381" title="Jezus w chrześcijaństwie">
Jezus w chrześcijaństwie

Jezus w chrześcijaństwie – artykuł ten analizuje znaczenie i rolę Jezusa Chrystusa dla religii chrześcijańskiej.
Poglądy o Jezusie.
Chrześcijańskie poglądy o Jezusie opierają się na wiedzy z kanonicznych Ewangelii, listach Nowego Testamentu oraz chrześcijańskich wyznaniach wiary. 
Podstawowe poglądy większości chrześcijan o Jezusie:

</doc>
<doc id="2914384" url="https://pl.wikipedia.org/wiki?curid=2914384" title="Samsung Galaxy S IV">
Samsung Galaxy S IV



</doc>
<doc id="2914389" url="https://pl.wikipedia.org/wiki?curid=2914389" title="Michaił Grigorienko">
Michaił Grigorienko

Michaił Olegowicz Grigorienko, ros. Михаил Олегович Григоренко (ur. 16 maja 1994 w Chabarowsku) – rosyjski hokeista, reprezentant Rosji, dwukrotny olimpijczyk.
Jego brat Jurij (ur. 1986) także został hokeistą.
Kariera klubowa.
Wychowanek CSKA Moskwa. W sezonie 2010/2011 występował w juniorskiej drużynie tego klubu – Krasnaja Armija Moskwa – występującej w rozgrywkach Młodzieżowej Hokejowej Ligi, zdobywając z nią mistrzostwo rozgrywek. W 2011 roku został wybrany w KHL Junior Draft z numerem 8 przez CSKA Moskwa. W 2011 roku w KHL Junior Draft 2011 został wybrany przez CSKA Moskwa z numerem 8 w pierwszej rundzie. Następnie wyjechał do Kanady i występował w drużynie Quebec Remparts w juniorskich rozgrywkach QMJHL. W drafcie NHL z 2012 został wybrany przez Buffalo Sabres numerem 12 w pierwszej rundzie. W lipcu 2012 roku podpisał trzyletni kontrakt z Buffalo Sabres, jednak wskutek ogłoszonego lokautu w NHL od początku sezonu 2012/2013 nadal występował w klubie z Québecu. Po wznowieniu sezonu w sezonie NHL (2012/2013) zadebiutował w lidze NHL 20 stycznia 2013 roku i od tego czasu występuje w zespole Sabres. W międzyczasie w kwietniu 2013 został tymczasowo przekazany do zespołu farmerskiego, Rochester Americans, w lidze AHL. Od końca czerwca 2015 zawodnik Colorado Avalanche (wraz z nim jego rodak Nikita Zadorow). Odszedł z klubu w połowie 2017. Od lipca 2017 zawodnik CSKA Moskwa, związany trzyletnim kontraktem. W kwietniu 2020 został zawodnikiem Columbus Blue Jackets, podpisując roczną umowę. W lipcu 2020 potwierdzono tę informację. Na początku lipca 2021 ogłoszono jego powrotny transfer do CSKA.
Kariera reprezentacyjna.
Został reprezentantem Rosji. Uczestniczył w turniejach mistrzostw świata do lat 17 w 2010, do lat 18 edycji 2011, do lat 20 edycji 2012, 2013, 2014. W ramach ekipy olimpijskich sportowców z Rosji brał udział w turnieju zimowych igrzysk olimpijskich 2018. W seniorskiej kadrze Rosji uczestniczył w turniejach mistrzostw świata edycji 2018, 2019. W składzie reprezentacji Rosyjskiego Komitetu Olimpijskiego (ang. ROC) brał udział w turnieju MŚ edycji 2021. W barwach reprezentacji Rosyjskiego Komitetu Olimpijskiego uczestniczył w turnieju zimowych igrzysk olimpijskich 2022.

</doc>
<doc id="2914394" url="https://pl.wikipedia.org/wiki?curid=2914394" title="Wojownicy Ninja - Tajemnica Dwóch Mieczy">
Wojownicy Ninja - Tajemnica Dwóch Mieczy



</doc>
<doc id="2914398" url="https://pl.wikipedia.org/wiki?curid=2914398" title="Gajówka Osiny (województwo śląskie)">
Gajówka Osiny (województwo śląskie)

Gajówka Osiny – osada leśna w Polsce położona w województwie śląskim, w powiecie częstochowskim, w gminie Kamienica Polska.
W latach 1975–1998 miejscowość administracyjnie należała do województwa częstochowskiego.

</doc>
<doc id="2914399" url="https://pl.wikipedia.org/wiki?curid=2914399" title="Milton Babbitt">
Milton Babbitt

Milton Byron Babbitt (ur. 10 maja 1916 w Filadelfii, zm. 29 stycznia 2011 w Princeton) – amerykański kompozytor i teoretyk muzyki.
W latach 50. był pionierem zastosowania teorii informatycznych w muzyce; włączył teorię zbiorów do metody przekształceń seryjnych. Wprowadził termin „klasy tonacji” dla określania każdej oktawy wartością nutową. Twórca muzyki elektronicznej. 
Jest autorem m.in. czterech kwartetów smyczkowych, kompozycji "Philomel" na sopran i taśmę (1963–1964), "Ensembles for Synthesizer" (1967).

</doc>
<doc id="2914400" url="https://pl.wikipedia.org/wiki?curid=2914400" title="Social Distortion (album Chassis)">
Social Distortion (album Chassis)

Social Distorion – drugi album studyjny polskiego zespołu Chassis.

</doc>
<doc id="2914404" url="https://pl.wikipedia.org/wiki?curid=2914404" title="Hucisko (gmina Kamienica Polska)">
Hucisko (gmina Kamienica Polska)

Hucisko – osada leśna w Polsce położona w województwie śląskim, w powiecie częstochowskim, w gminie Kamienica Polska.
W latach 1975–1998 miejscowość administracyjnie należała do województwa częstochowskiego.
Zobacz też: Hucisko

</doc>
<doc id="2914412" url="https://pl.wikipedia.org/wiki?curid=2914412" title="Gamescom 2012">
Gamescom 2012

gamescom 2012 – czwarta edycja targów gier komputerowych gamescom, która odbyła się w dniach 15-19 sierpnia 2012 roku na terenie Koelnmesse w Kolonii w Niemczech. Zostały zorganizowane przez Bundesverband Interaktive Unterhaltungssoftware (ang. German Federal Association of Interactive Entertainment Software). 
Targi odwiedziło 275 tys. osób, w tym 24 500 osób z 83 krajów bezpośrednio związanych z sektorem elektronicznej rozrywki (wzrost o 14% w porównaniu z poprzednią edycją) i 250 500 zwiedzających indywidualnie. Swoje towary prezentowało 600 wystawców (wzrost o 8%) z 40 krajów (o jeden więcej niż poprzednio) i zaprezentowano 330 gier (wzrost o 10%). Targi relacjonowało około 5 400 dziennikarzy z 54 krajów świata. gamescom 2013 odbędzie się w dniach 21-25 sierpnia.
Nagrody.
Najwięcej nagród na gamescom 2012 przyznano grze "Dishonored" studia Arkane Studios. 
Konferencje.
14 sierpnia odbyła się konferencja Electronic Arts. Firma zaprezentowała: "SimCity", "Crysis 3", "Dead Space 3", ', "FIFA 13", "Battlefield 3", ', ', ' oraz "NHL 13". Zapowiedziano także, że platforma dystrybucji cyfrowej Origin pojawi się na komputerach z systemem Mac OS. Poza tym ogłoszono wsparcie dla systemu osiągnięć, więcej ekskluzywnej zawartości oraz produkcji free-to-play. Podano także informację, że platforma Origin skupiała wtedy 21 milionów użytkowników.
Tego samego dnia, wieczorem odbyła się także konferencja Sony, która skupiała się na produkcjach na PlayStation Vita. Firma zapowiedziała: wprowadzenie usługi "Cross Buy" dzięki, której po zakupieniu określonych tytułów w wersji na konsolę stacjonarną, jego wydanie na urządzenie przenośne zostanie udostępnione za darmo, nowej serii wydawniczej "PlayStation Essentials" oraz zwiększenie ilość dostępnej pamięci w chmurze ze 150 MB do 1 GB dla abonentów "PlayStation Plus". Następnie zaprezentowano trzy tytuły korzystające z funkcji Wonderbook: ' autorstwa J.K. Rowling, "Diggs Nightcrawler" autorstwa studia Moonbot oraz cykl produkcji o dinozaurach oparty na popularnym serialu „Wędrówki z dinozaurami“ i przygotowywany we współpracy z telewizją BBC Earth. Ogłoszono także nawiązanie współpracy z firmą Disney oraz pokazano dwa nowe tytuły wykorzystujące kontroler PlayStation Move: "LittleBigPlanet Karting" i "FIFA 13". Na konferencji zaprezentowano również: "The Last of Us", DLC do "LittleBigPlanet 2", ', "PlayStation All-Stars Battle Royale" oraz "".
Dzień później odbyła się konferencja Ubisoftu, na której skupiono się na produkcjach free-to-play. Zaprezentowano ', ', "The Settlers Online", ', "ManiaPlanet", "Might &amp; Magic: Duel of Champions", "Anno Online", "Silent Hunter Online", '. Podczas trwania konferencji doszło do oficjalnego startu "Tom Clancy’s Ghost Recon Online", która do tej pory znajdowała się w fazie beta–testów.

</doc>
<doc id="2914413" url="https://pl.wikipedia.org/wiki?curid=2914413" title="Układ Warszawski (serial telewizyjny)">
Układ Warszawski (serial telewizyjny)



</doc>
<doc id="2914416" url="https://pl.wikipedia.org/wiki?curid=2914416" title="Przykarpacki Okręg Wojskowy">
Przykarpacki Okręg Wojskowy



</doc>
<doc id="2914423" url="https://pl.wikipedia.org/wiki?curid=2914423" title="Zapalenie opłucnej">
Zapalenie opłucnej

Zapalenie opłucnej (łac. "pleuritis") – stan zapalny opłucnej, który rzadko występuje samoistnie na ogół towarzysząc innym chorobom.
Etiologia.
Zgodnie z polskim źródłami przyczyną zapalenia opłucnej najczęściej (50-80%) jest prątek gruźlicy, jednakże według danych Zakładu Epidemiologii i Organizacji Walki z Gruźlicą Instytutu Gruźlicy i Chorób Płuc liczba zachorowań na pozapłucne postacie gruźlicy spadła o ponad 50%. Zgodnie z amerykańskimi źródłami przyczyną zapalenia opłucnej najczęściej jest infekcja bakteryjna lub wirusowa. U chorych z zespołem nabytego niedoboru odporności odsetek zapaleń opłucnej o etiologii gruźliczej jest wyższy niż w populacji bez infekcji wirusem HIV.
Suche zapalenie opłucnej.
Pacjent może skarżyć się na ból klatki piersiowej przy oddychaniu oraz suchy i bolesny kaszel. Chorzy również podają, iż leżenie na boku po stronie chorej zmniejsza dolegliwości bólowe.
Do postawienia rozpoznania suchego zapalenia opłucnej wystarczą typowe dolegliwości w wywiadzie oraz tarcie opłucnowego w badaniu fizykalnym. Spośród badań dodatkowych wykonuje się przeglądowe zdjęcie rentgenowskie klatki piersiowej celem wykluczenia obecności płynu w jamie opłucnowej, potencjalnych złamań oraz w niektórych przypadkach nacieku nowotworowego ściany klatki piersiowej.
W rozpoznaniu różnicowym należy wziąć pod uwagę:
Leczenie suchego zapalenia opłucnej, w przypadku rozpoznania choroby podstawowej, polega głównie na leczeniu tej choroby. W przeciwnym przypadku leczenie samego zapalenia opłucnej jest objawowe:
Wysiękowe zapalenie opłucnej.
Początek choroby jest zwykle nagły i objawia się bólem klatki piersiowej przy oddychaniu, wysoką gorączką, potami oraz suchym kaszlem.
Rozpoznanie.
Rozpoznanie stawia się na podstawie stwierdzenia płynu w jamie opłucnowej na zdjęciu rentgenowskim klatki piersiowej. W diagnostyce różnicowej kluczową rolę odgrywa dokładny wywiad i szczegółowe badanie przedmiotowe, ponieważ w większości przypadków obraz płynu opłucnowego jest niecharakterystyczny i nie pozwala na postawienie rozpoznania. Pobranie płynu opłucnowe pozwala na wykluczenie wysięku surowiczo-włóknistego, gruźliczego czy ropnego.
Rozpoznanie różnicowe.
Podstawowe przyczyny obecności płynu w jamie opłucnowej (90% pacjentów):
Podstawowe przyczyny obecności wysięku w jamie opłucnowej (90% pacjentów):
Leczenie.
Celem leczenia jest usunięcie przyczyny wysięku oraz zapobieganie rozległym płaszczyznowym zrostom, zwłaszcza przeponowych części opłucnej. Nawet w przypadkach niewielkiej ilości płynu należy go usunąć, aby zapobiec wytworzeniu masywnych zrostów.

</doc>
<doc id="2914426" url="https://pl.wikipedia.org/wiki?curid=2914426" title="Stadion Neo GSZ">
Stadion Neo GSZ

Stadion Neo GSZ lub Gimnastyczny Klub Zenon (gr. "Γυμναστικός Σύλλογος Ζήνων; Γ.Σ.Ζ.") – wielofunkcyjny obiekt sportowy w miejscowości Larnaka na Cyprze. 
Został otwarty w 1989 roku. Pojemność stadionu to 13 032 miejsca. Obecnie spełnia wszystkie kryteria UEFA do rozgrywania najważniejszych spotkań piłkarskich. Do października 2016 roku na stadionie swoje mecze domowe rozgrywał miejscowy klub AEK Larnaka. Potem zespół ten przeniósł się na wybudowany obok nowy stadion - AEK Arena. W sezonie 2016/17 swoje mecze w roli gospodarza na tym stadionie Karmiotissa Pano Polemidia, ponieważ ich domowy stadion Stadion Miejski w Pano Polemidii nie spełnia wymogów najwyższej klasy rozgrywkowej na Cyprze.
Zazwyczaj jest określany jako Neo GSZ, aby odróżnić go od starego stadionu GSZ, którego zastąpił. Właścicielem stadionu jest Klub Gimnastyczny Zenon, który wziął swoją nazwę od miejscowego filozofa Zenona z Kition. Przed fuzją klubów Pezoporikos Larnaka i EPA Larnaka do nowego klubu piłkarskiego AEK Larnaka była areną domową obydwu klubów.
Reprezentacja Cypru rozegrała na tym stadionie jeden mecz. Odbył się on w roku 2012 przeciwko reprezentacji Serbii, a zakończył się bezbramkowym remisem. Obiekt niekiedy jest również wykorzystywany przez cypryjskie kluby, w meczach rozgrywanych w ramach europejskich pucharów.

</doc>
<doc id="2914432" url="https://pl.wikipedia.org/wiki?curid=2914432" title="Mistrzostwa Świata w Siatkówce Plażowej 2013">
Mistrzostwa Świata w Siatkówce Plażowej 2013

Mistrzostwa Świata w Siatkówce Plażowej 2013 – 9. w historii mistrzostwa świata w siatkówce plażowej, które odbywały się w dniach od 1 do 7 lipca 2013 roku w Starych Jabłonkach.
W zawodach brało udział łącznie 96 par (po 48 męskich i kobiecych), które w pierwszej rundzie rywalizowały w dwunastu czterozespołowych grupach. Mistrzostwa rozgrywane były na pięciu boiskach, w tym dwóch stadionach – głównym mieszczącym 9 tysięcy widzów i mniejszym o pojemności 3 tysięcy osób. Łączna pula nagród wyniosła milion dolarów amerykańskich, a sygnał telewizyjny z zawodów nadawano do 1,65 miliarda odbiorców w ponad 130 krajach.

</doc>
<doc id="2914433" url="https://pl.wikipedia.org/wiki?curid=2914433" title="Duch i nas dwóch">
Duch i nas dwóch

Duch i nas dwóch (ang. "Dude, That's My Ghost!", 2013) – francusko-brytyjski serial animowany stworzony przez Jana Van Rijsselberge'a, twórcę seriali "Robotboy" i "Gawayn". Wyprodukowany przez francuskie studio Alphanim.
Światowa premiera serialu miała miejsce 2 lutego 2013 roku na brytyjskim Disney XD. W Polsce premiera serialu odbyła się 6 kwietnia 2013 roku na kanale Disney XD.
Opis fabuły.
Serial opowiada o perypetiach Spencera Wrighta, który po przeprowadzce do Hollywood, musi nauczyć się żyć ze swoim nowym kolegą – duchem sławnego kuzyna, Billym Joe Cobrą.
Wersja polska.
Wersja polska: SDI Media Polska
Reżyseria: Wojciech Paszkowski
Dialogi: Piotr Radziwiłowicz
Montaż: Magdalena Waliszewska 
Koordynacja produkcji: Ewa Krawczyk
Wystąpili:
Lektor: Karol Jankiewicz

</doc>
<doc id="2914435" url="https://pl.wikipedia.org/wiki?curid=2914435" title="Vito Dumas">
Vito Dumas

Vito Dumas (ur. 26 września 1900 w Buenos Aires, zm. 28 marca 1965 tamże) – argentyński żeglarz, który odbył samotny rejs dookoła świata poprzez "ryczące czterdziestki".
Młodość.
Vito Dumas urodził się w rodzinie pochodzenia francuskiego, która podczas rewolucji francuskiej wyemigrowała do Włoch, a następnie do Argentyny. Od 14 roku życia musiał pracować zarobkowo. Pasjonował się pływaniem. W 1923 przepłynął La Platę w ciągu doby i 1 godziny, co przyniosło mu rozgłos.
Rejs przez Atlantyk.
W 1931 uczestniczył w Paryżu w międzynarodowych zawodach pływackich, w których zwyciężył. Postanowił powrócić do Argentyny jachtem. Nabył zbudowany w 1912 jacht, który nazwał "LEHG". Dopłynął najpierw do Vigo, następnie po 16 dniach żeglugi na Wyspy Kanaryjskie. 7 stycznia 1933 opuścił Las Palmas i po 45 dniach samotnej żeglugi dopłynął do Rio Grande 13 marca. Potem przepłynął do Montevideo.
Rejs dookoła świata.
Dumas postanowił samotnie przepłynąć kulę ziemską. Po trzech latach pracy uzbierał wystarczająco dużo pieniędzy, by wybudować jacht, który nazwał "LEHG II". Jednak w 1938 kłopoty rodzinne zmusiły go do poniechania marzeń o rejsie. Sprzedał jacht i rozpoczął pracę farmera.
W 1942 udało mu się jednak rozpocząć rejs dookoła Ziemi wokół "ryczących czterdziestek" na swym jachcie "LEHG II", który udało mu się odkupić. Samotna podróż tą trasą była wyczynem bez precedensu. Na tych szerokościach geograficznych pływały tylko znacznie większe jednostki. Dumas wyruszył 1 lipca 1942 z Montevideo. Podczas sztormu jacht zaczął przeciekać, a Dumas podczas uszczelniania pokaleczył sobie dłonie. Podczas dalszego rejsu musiał posługiwać się tylko jedną ręką. Mimo to kontynuował rejs. Dotarł do Kapsztadu po 55 dniach żeglugi.
14 września wyruszył w dalszą drogę. Opłynął Przylądek Dobrej Nadziei i wyszedł na Ocean Indyjski. Podczas trwającego 27 dni huraganu został rozbity 200 litrowy zbiornik wody pitnej i Dumasowi pozostało tylko 160 litrów. Po 104 dniach żeglugi udało mu się dotrzeć do Wellington w Nowej Zelandii 27 grudnia.
Wyszedł z portu 30 stycznia 1943 i po 72 dniach żeglugi po Oceanie Spokojny dotarł do Valparaíso. Podjął podróż 30 maja. 24 czerwca opłynął Przylądek Horn i 7 marca wpłynął do Mar del Plata. 24 sierpnia, podczas ostatniego odcinka rejsu, Jacht Dumasa został wyrzucony na brzeg. Z pomocą marynarki argentyńskiej udało się ściągnąć go na wodę i Dumas mógł kontynuować rejs. 30 sierpnia wszedł do Montevideo kończąc swoją podróż.
Rejs Dumasa miał miejsce podczas II wojny światowej i możliwy był tylko dlatego, że jego jacht płynął pod banderą Argentyny, a więc kraju neutralnego. Był wówczas najszybszym samotnym rejsem dookoła świata. Dziś rejs ten nie byłby jednak uznany za rekordowy, gdyż Dumas podczas żeglugi nie przeciął równika (płynął tylko przez półkulę południową), a od lat sześćdziesiątych XX w. przyjęto, że do odnotowywanych rejsów żeglarskich dookoła świata zalicza się tylko te, podczas których przekroczono równik.
Trzeci rejs.
1 września 1945 Dumas wypłynął na "LEHG II" z Buenos Aires do Rio de Janeiro, a następnie 5 lutego 1946 do Hawany. Z tego portu wypłynął na pętlę po Atlantyku, przepływając w pobliżu Nowego Jorku, Azorów, Madery, Wysp Kanaryjskich i Wysp Zielonego Przylądka. Zawinął 16 września do jednego z portów w stanie Ceará w Brazylii po 104 dniach samotnej żeglugi, o 2 dni dłużej niż podczas rejsu z Kapsztadu do Wellington. Potem powrócił jachtem do Montevideo, a stamtąd 28 stycznia 1947 do Buenos Aires.
Mapa tego rejsu zamieszczona jest na stronie navegantevitodumas.com.ar Tam data dotarcia do Brazylii 17 sierpnia po 106 dniach żeglugi.
Czwarty rejs.
W 1955 Dumas przepłynął samotnie z Buenos Aires na Bermudy, a stamtąd do Nowego Jorku.
W 1956 wydał swą książkę "Los Cuarenta Bramadores: La Vuelta al Mundo Por la "Ruta Imposible"" ("Ryczące czterdziestki. Podróż dookoła świata "niemożliwą drogą"").
Zmarł 28 marca 1965 na udar mózgu. Jego nazwiskiem nazwano kilka ulic i organizacji w Argentynie.

</doc>
<doc id="2914437" url="https://pl.wikipedia.org/wiki?curid=2914437" title="His First Flame">
His First Flame

His First Flame – amerykański film z 1927 roku w reżyserii Harry'ego Edwardsa.

</doc>
<doc id="2914439" url="https://pl.wikipedia.org/wiki?curid=2914439" title="Metropolia litewska">
Metropolia litewska

Metropolia litewska – metropolia Patriarchatu Konstantynopolitańskiego funkcjonująca w latach 1299–1330, 1354–1389 i (niekanonicznie) 1415–1420.
W jej jurysdykcji pozostawały struktury prawosławne na ziemiach Wielkiego Księstwa Litewskiego. Inicjatorami utworzenia, a następnie reaktywowania administratury byli władcy tego państwa, którzy pragnęli w ten sposób uniezależnić się od wpływów moskiewskich, jakie przenikałyby na Litwę za sprawą związanych z Księstwem Moskiewskim metropolitów kijowskich rezydujących w Moskwie. Stolicą metropolii litewskiej był Nowogródek, katedrą – sobór Świętych Borysa i Gleba w Nowogródku. Metropolia przez większość swojego istnienia podlegała patriarsze Konstantynopola, który wyświęcał na metropolitę kandydata wskazanego przez wielkiego księcia litewskiego. Jedynie metropolita Grzegorz został wybrany przez synod biskupów ruskich bez zgody patriarchy, co oznaczało faktyczną autokefalizację administratury.
Historia.
Utworzenie metropolii litewskiej.
Administratura została utworzona z inicjatywy wielkiego księcia litewskiego Witenesa. Sam będąc poganinem, pragnął on, by prawosławna prowincja kościelna w rządzonym przez niego państwie była niezależna zarówno od metropolii kijowskiej z siedzibą w Moskwie, jak i od metropolii halickiej. Metropolia litewska powstała w 1299, jej utworzenie potwierdził patriarcha konstantynopolitański Jan XII. Inicjatywa Witenesa była po myśli cesarza bizantyńskiego Andronika II, w ocenie którego erekcja nowej administratury miała wzmocnić pozycję prawosławia na ziemiach ruskich, na niekorzyść Kościoła łacińskiego, który coraz wyraźniej rozwijał (poprzez działalność zakonów) aktywność misyjną w Wielkim Księstwie Litewskim. Metropolia litewska została wpisana do wykazu administratur Patriarchatu Konstantynopolitańskiego na 82 miejscu. Z woli Andronika II pierwszym metropolitą litewskim został najprawdopodobniej hierarcha pochodzenia greckiego, jednak jego imię nie jest znane, gdyż akta synodu patriarszego z 1317 wspominają jedynie o obecności metropolity litewskiego, nie wskazując jego imienia. W wymienionym roku 1317 metropolia litewska rozpoczęła faktyczną działalność.
Pierwszym znanym z imienia duchownym sprawującym ten urząd był wymieniony w 1327 Teofil. Katedrą eparchii był sobór Świętych Borysa i Gleba w Nowogródku.
Funkcjonowanie metropolii do 1330.
Metropolita litewski nie mógł rozwijać szerokiej działalności misyjnej wśród pogańskich Litwinów, gdyż władcy państwa w dalszym ciągu byli poganami. Propagowanie prawosławia utrudniała także działalność katolickich zakonów. Wiernymi metropolii byli natomiast prawosławni Rusini z etnicznie ruskich ziem, które Wielkie Księstwo Litewskie inkorporowało w toku rozwoju terytorialnego. Litewska elita asymilowała się z kulturą ruską, przyjmowała język ruski, częste były przypadki przyjmowania prawosławia.
Według Rowella metropolii litewskiej podlegały organizacyjnie dwie eparchie: archieparchia połocka oraz eparchia turowsko-pińska. Antoni Mironowicz dowodzi, że druga z wymienionych administratur podlegała metropolii kijowskiej. Podstawą dla tego twierdzenia jest fakt, iż w 1328 ordynariusz eparchii turowskiej, biskup Stefan, brał udział w soborze biskupów tejże metropolii we Włodzimierzu. W 1330 metropolia litewska została zlikwidowana. Zabiegał o to metropolita kijowski Teognost, dążący do zjednoczenia pod swoją jurysdykcją wszystkich struktur prawosławnych na ziemiach ruskich i litewskich. Teognost przekonał patriarchę Konstantynopola, że chrześcijan na Litwie jest niewielu i z powodzeniem mogą oni uzyskiwać opiekę duszpasterską od duchownych ruskich. Likwidacja metropolii litewskiej nastąpiła po śmierci metropolity Teofila.
Powtórne utworzenie metropolii i jej istnienie w latach 1354–1389.
W 1354, dzięki staraniom wielkiego księcia litewskiego Olgierda, metropolia litewska została reaktywowana. Metropolita Teognost już wówczas nie żył, zmarł w 1353. Pierwszym zwierzchnikiem odnowionej administratury został Teodoryt. Jeszcze w tym samym roku zastąpił go biskup Roman, szwagier Olgierda. Natychmiast znalazł się on w konflikcie z rezydującym w Moskwie metropolitą kijowskim Aleksym, który nie pogodził się z wyłączeniem metropolii litewskiej spod jego jurysdykcji. W 1355 kwestia ta była przedmiotem obrad patriarszego synodu w Konstantynopolu. W roku następnym ostatecznie rozstrzygnął on kwestię podziału administracyjnego Kościoła na ziemiach litewskich i ruskich, podporządkowując metropolitom litewskim eparchie nowogródzką, briańską i połocką. Metropolita Roman nadal starał się jednak o przejęcie urzędu metropolity kijowskiego. Spór między hierarchami, utrudniający metropoliom prowadzenie działań misyjnych, zniechęcił Olgierda do przeprowadzenia chrztu Litwy w obrządku prawosławnym. W 1362, po zajęciu przez Litwę ziemi kijowskiej, Roman przeniósł swoją rezydencję do Kijowa. Chociaż za panowania Olgierda doszło do znaczącego rozwoju Kościoła prawosławnego na Litwie, nie stał się on wyznaniem panującym.
W 1361 synod patriarszy w Konstantynopolu powrócił do kwestii granicy między dwiema prawosławnymi metropoliami na ziemiach ruskich oraz struktury metropolii litewskiej. Siedzibą jej zwierzchników miał nadal być Nowogródek. Granice metropolii litewskiej oparto na granicach państwowych: Księstwa Moskiewskiego, Korony Królestwa Polskiego i Wielkiego Księstwa Litewskiego. Oznaczało te, że oprócz biskupstwa metropolitalnego w skład administratury weszły ponownie eparchie połocka i turowska. W 1371 eparchia turowska przeszła formalnie do reaktywowanej metropolii halickiej, "de facto" pozostawała jednak pod zarządem metropolitów litewskich, taki stan prawny przywrócono w 1375. W tym samym roku, ponownie pod naciskiem wielkiego księcia Olgierda, patriarcha Konstantynopola mianował nowego metropolitę litewskiego – Bułgara Cypriana, który miał być równocześnie metropolią halickim. Patriarcha postanowił także, że po śmierci rezydującego w Moskwie metropolity kijowskiego Aleksego metropolita Cyprian zostanie zwierzchnikiem wszystkich struktur prawosławnych na ziemiach ruskich, zjednoczonych w jednej metropolii. Faktycznie zjednoczenie takie nastąpiło, po poważnych sporach jurysdykcyjnych, dopiero w 1389. Do śmierci w 1406 Cyprian kierował metropoliami litewską, halicką i kijowską (moskiewską).
Synod nowogródzki, ponowne utworzenie metropolii litewskiej i jej ostateczna likwidacja.
Po śmierci metropolity Cypriana jego następcą został w Moskwie wybrany Focjusz. Nastąpiło to w 1408. Sześć lat później wielki książę litewski Witold zażądał od patriarchy powołania kolejnego metropolity litewskiego, wypędzając Focjusza ze swojego państwa podczas prowadzonej przez niego wizytacji kanonicznej. Jako kandydata na nowego metropolitę wskazał Grzegorza, bratanka metropolity Cypriana. Patriarcha odmówił jednak, przez co Witold postanowił erygować metropolię litewską bez jego zgody, jedynie na mocy decyzji synodu miejscowych biskupów. Doszło do tego na synodzie w Nowogródku w 1415. Utworzona wówczas metropolia litewsko-ruska była "de facto" strukturą autokefaliczną. Witold oczekiwał następnie, że metropolita Grzegorz odegra aktywną rolę w zawarciu unii kościelnej między Kościołem katolickim a Kościołem prawosławnym na ziemiach litewskich, do czego jednak nie doszło. Rok po śmierci metropolity Grzegorza wielki książę Witold, pragnąc znormalizować swoje stosunki z Moskwą, doszedł do porozumienia z metropolitą Focjuszem i zgodził się na faktyczną likwidację metropolii litewskiej poprzez rozciągnięcie jurysdykcji metropolity kijowskiego także na teren swojego państwa.
Do ostatecznych i trwałych zmian w strukturze administratur prawosławnych na ziemiach ruskich doszło w 1458, gdy metropolici kijowscy rezydujący w Moskwie przyjęli ostatecznie tytuł metropolitów moskiewskich i zrzekli się pretensji do jurysdykcji nad strukturami prawosławnymi poza państwem moskiewskim. Strukturami w Wielkim Księstwie Litewskim kierowali odtąd metropolici kijowscy, nie posługując się już tytułem metropolitów litewskich.

</doc>
<doc id="2914442" url="https://pl.wikipedia.org/wiki?curid=2914442" title="Stadion Republikański w Kiszyniowie">
Stadion Republikański w Kiszyniowie



</doc>
<doc id="2914453" url="https://pl.wikipedia.org/wiki?curid=2914453" title="Chlorek węgla(IV)">
Chlorek węgla(IV)



</doc>
<doc id="2914454" url="https://pl.wikipedia.org/wiki?curid=2914454" title="Stadion Tsirio">
Stadion Tsirio

Stadion Tsirio (gr. "Τσίρειο Στάδιο") – wielofunkcyjny obiekt sportowy w miejscowości Limassol na Cyprze. 
Został otwarty w 1975 roku, aby zastąpić starzejącego GSO Stadium. Ostatnio w latach 80. XX wieku był modernizowany. Pojemność stadionu to 13 331 miejsc. Obecnie spełnia wszystkie kryteria UEFA do rozgrywania najważniejszych spotkań piłkarskich. Na stadionie swoje mecze domowe rozgrywa miejscowy klub AEK Larnaka oraz Apollon Limassol, Aris Limassol i APEP Pitsilias.
Ogromną pomoc w budowie stadionu wniósł wielki filantrop Petros I. Tsiros, bardzo hojny dobroczyńca i humanista na Cyprze, stąd nazwa stadionu. Właścicielem stadionu jest Cypryjska Organizacja Sportowa (gr. Κυπριακός Οργανισμός Αθλητισμού).
Na stadionie również swoje mecze rozgrywała reprezentacja Cypru oraz kluby grające w europejskich pucharach.

</doc>
<doc id="2914456" url="https://pl.wikipedia.org/wiki?curid=2914456" title="Cirion Stadio">
Cirion Stadio



</doc>
<doc id="2914459" url="https://pl.wikipedia.org/wiki?curid=2914459" title="Eric Hosmer">
Eric Hosmer

Eric John Hosmer (ur. 24 października 1989) – amerykański baseballista występujący na pozycji pierwszobazowego w San Diego Padres.
Przebieg kariery.
Hosmer po ukończeniu szkoły średniej został wybrany w 2008 roku w pierwszej rundzie draftu z numerem trzecim przez Kansas City Royals i początkowo występował w klubach farmerskich tego zespołu, między innymi w Omaha Storm Chasers, reprezentującym poziom Triple-A. W Major League Baseball zadebiutował 6 maja 2011 w meczu przeciwko Oakland Athletics. 15 lipca 2011 w spotkaniu z Minnesota Twins zdobył zwycięskiego, dwupunktowego home runa. W 2011 w głosowaniu do nagrody Rookie of the Year Award w American League zajął 3. miejsce za Jeremym Hellicksonem z Tampa Bay Rays i Markiem Trumbo z Los Angeles Angels of Anaheim. W sezonach 2013 i 2014 otrzymał Złotą Rękawicę spośród pierwszobazowych.
W lipcu 2016 po raz pierwszy został wybrany do AL All-Star Team, otrzymując najwięcej głosów spośród pierwszobazowych. W Meczu Gwiazd zdobył home runa, zaliczył RBI single i został wybrany najbardziej wartościowym zawodnikiem spotkania.
17 lutego 2018 podpisał ośmioletni kontrakt wart 144 miliony dolarów z San Diego Padres.

</doc>
<doc id="2914462" url="https://pl.wikipedia.org/wiki?curid=2914462" title="RAF-2203">
RAF-2203

RAF-2203 Łatwija (ros. РАФ-2203 Латвия, łot. RAF-2203 Latvija) – rodzina samochodów użytkowych produkowanych w latach 1976-1991 w ZSRR, a następnie do 1997 roku na Łotwie, przez łotewskie zakłady RAF. Podstawową wersją nadwozia był mikrobus do przewozu osób; budowano także sanitarki i inne wersje specjalistyczne (noszące odrębne oznaczenia), a pod koniec produkcji także nieliczne furgony i lekkie ciężarówki.
Historia powstania.
Głównym producentem mikrobusów w ZSRR była państwowa fabryka RAF w Rydze, w ówczesnej Łotewskiej SRR. Już w 1963 roku podjęto tam prace nad następcą modelu RAF-977, początkowo oznaczonym RAF-982. Konstrukcja i wygląd nowego modelu się zmieniały – pierwotnie opracowano prototyp z nadwoziem z włókna szklanego, lecz po odsunięciu od władzy Chruszczowa, prace nad materiałami tego typu w ZSRR uległy zahamowaniu i powrócono do klasycznego stalowego nadwozia. Dalsze prace w fabryce RAF powierzono dwóm zespołom konstrukcyjnym. Prototyp RAF-982-1 opracowany przez zespół A. Mejzisa przedstawiał dość konserwatywną konstrukcję o ciężkim wyglądzie, przypominającym pojazdy amerykańskie, z krótką wysuniętą maską silnika i przednią osią przed kierowcą. Drugi prototyp RAF-982-2 zespołu A. Bergsa z 1968 roku miał futurystyczne mocno przeszklone nadwozie, o ostrych liniach, aczkolwiek zachował przednią oś pod kierowcą, jak RAF-977, niekorzystną z uwagi na jej nadmierne obciążenie. Autorem stylistyki był plastyk Artur Ejsert. Model ten był promowany przez dyrekcję zakładów, mającą nadzieję na uzyskanie decyzji władz o rozbudowie fabryki w celu produkcji nowoczesnego samochodu. Tak też się stało i w 1971 roku ministerstwo przemysłu samochodowego wybrało do produkcji drugi model oraz zdecydowało o rozbudowie fabryki RAF. Nowy, nowocześnie wyposażony zakład zbudowano w Jełgawie. W tym samym czasie prowadzono prace, wespół z instytutem NAMI, nad ulepszeniem projektu i dostosowaniem go do produkcji. Stylistyka samochodu stała się mniej awangardowa, lecz zachowano ogólną sylwetkę prototypu i dużą, pochyloną przednią szybę. 
Samochód skierowano do produkcji pod oznaczeniem RAF-2203, według nowego systemu oznaczeń samochodów w ZSRR. Poszczególne wersje otrzymywały inne numery, zgodne z tym systemem. Pierwszy samochód seryjny wyprodukowano w grudniu 1975, a masowa produkcja rozpoczęła się w lutym 1976. Podobnie, jak poprzedni model RAF-977, nowy samochód otrzymał nazwę Łatwija (po łotewsku: Latvija), oznaczającą „Łotwa”, a potocznie nazywany był „Rafik”. Osobliwością wśród radzieckich samochodów było to, że samochody RAF nosiły znak fabryczny i nazwę Latvija napisane literami alfabetu łacińskiego (używanego dla języka łotewskiego), zamiast urzędowej cyrylicy. Specjalnie dla nowego modelu zaprojektowano nowy znak firmowy, przedstawiający stylizowaną sylwetkę mikrobusu z wpisanymi literami RAF.
Opis modelu.
Podstawową wersją nadwoziową był mikrobus 2203, przewożący 11 pasażerów na trzech rzędach indywidualnych foteli i jednym miejscu z przodu obok kierowcy. Nadwozie było samonośne, miało dwoje drzwi dla kierowcy i pasażera z przodu, duże prostokątne drzwi do przedziału pasażerskiego po prawej stronie, otwierane do przodu, oraz drzwi z tyłu do przedziału bagażowego. Klapa tylna była unoszona (w wersji 2203 i pochodnych na wałkach skrętnych, w zmodernizowanej wersji 22038 na zewnętrznych zawiasach i siłownikach). Silnik, umieszczony pomiędzy kierowcą a pasażerem, był przykryty osłoną – dostęp do niego był tylko z wnętrza samochodu. Krótka otwierana maska umożliwiała dostęp m.in. do zbiorników płynów eksploatacyjnych. System hamulcowy był dwuobwodowy.
Samochód wykorzystywał szereg podzespołów osobowej Wołgi GAZ-24, jak silnik benzynowy o pojemności 2,45 l i mocy 95 KM (w zmodyfikowanej wersji ZMZ-2203), skrzynia biegów, mechanizm kierowniczy, tablica przyrządów (stosowana od 1977 roku do końca lat 80.). Część podzespołów była unifikowana z innymi modelami, np. tylne resory pochodziły od GAZ-13 Czajki, a tylne światła z indywidualnymi kloszami były zaadaptowane przez późniejsze radzieckie autobusy. Narożne kierunkowskazy i osobne światła pozycyjne z przodu, pod reflektorami, także pochodziły z Wołgi – od 1980 roku zastąpiono je przez małe kierunkowskazy, a światła pozycyjne zintegrowano z reflektorami. 
Samochód był bezpieczniejszy i wygodniejszy od RAF-977 oraz zabierał o jedną osobę więcej. Większa szerokość, obniżony środek ciężkości i nowsze zawieszenie powodowały większą stabilność i wygodę. Z drugiej strony, nadwozie miało wciąż niewielką sztywność i krótką strefę zgniotu z przodu, co zwiększało ryzyko obrażeń na przednich siedzeniach w stosunku do innych konstrukcji. Przeciążenie przedniej osi i ogólnie słaba konstrukcja samonośnego nadwozia powodowały natomiast, że samochody te dość szybko zużywały się i wymagały remontów, szczególnie przy intensywnej eksploatacji.
Produkcja i modernizacje.
Podstawowa rodzina.
Wielkoseryjna produkcja samochodów rodziny RAF-2203 trwała od 1976 roku i rocznie produkowano ich ok. 15 000. Podstawowym modelem był mikrobus RAF-2203, używany masowo m.in. w roli „marszrutek” – taksówek zbiorowych poruszających się po wyznaczonej trasie w miastach ZSRR. W tym celu opracowano też specjalną wersję RAF-22032.
Drugą co do liczebności wersją samochodu był ambulans RAF-22031. Oprócz wyposażenia medycznego, wyróżniał się oświetleniem na dachu – w standardowym wykonaniu: jednym niebieskim światłem błyskowym, reflektorami – szperaczami z przodu i z tyłu oraz dwoma reflektorami z podświetlanym znakiem czerwonego krzyża z przodu dachu. Wersja ta miała oszklenie, jak w mikrobusie, tylko szyby w tylnej części były mleczne. Od 1979 roku budowano także karetki reanimacyjne, wyposażane przez fińską firmę Tamro, lecz były one mniej liczne z uwagi na wysoką cenę bogatego wyposażenia. Wyróżniały się z zewnątrz podwyższonym dachem i brakiem szyb z tyłu, bogatszym oświetleniem, a także kolorystyką (żółto-czerwone, w miejsce standardowych biało-czerwonych).
Spośród innych modyfikacji, wyróżniał się operacyjno-sztabowy samochód pożarniczy RAF-22034, służący do dowodzenia akcją gaśniczą, wyposażony m.in. w różne środki łączności i przedział sprzętowy z tyłu. Samochody tego typu powstawały w ramach konwersji pozafabrycznej. Nietypowym wariantem był opancerzony bankowóz RAF-Labbe, opracowany na zamówienie radzieckie w 1986 przez francuską firmę Labbe i następnie zbudowany przez nią na bazie RAF-2203 w liczbie 62 egzemplarzy. Przedni most w tej wersji stosowano od furgonu Mercedes-Benz 408, lecz konstrukcja była przeciążona i nie była udana.
Szczególne zastosowanie dla samochodów rodziny RAF-2203 wiązało się z Olimpiadą 1980 roku w Moskwie, na potrzeby której zbudowano 156 samochodów w siedmiu specjalnych wersjach (opisanych dalej), oraz 55 zmodyfikowanych samochodów 2203 dostosowanych do ciągnięcia przyczep z łodziami. Wśród nich znajdowały się m.in. samochody sędziowskie, samochody do eskorty biegaczy z ogniem olimpijskim i samochody w wersji pick-up do serwisowania rowerów. 
Modernizacja.
W latach 80. widoczna stała się potrzeba modernizacji samochodu, szczególnie w zakresie wzmocnienia nadwozia. Od 1987 roku model 2203 został zastąpiony przez przejściowy RAF-2203-01, z częściowo wzmocnionym nadwoziem i zmodernizowanym silnikiem ZMZ-402.10 o mocy 98 KM. Jego produkcję zakończono w 1992 roku. Od 1989 roku rozpoczęto produkcję docelowej zmodernizowanej wersji bazowej RAF-22038. Cechowała się ona wzmocnionym nadwoziem wyposażonym m.in. w niską przegrodę między przedziałem kierowcy a pasażerskim, silnikiem ZMZ-402.10 czy też hamulcami tarczowymi na przednich osi. Wersja ta wyróżniała się nowym pasem przednim ze wspólną plastikową atrapą chłodnicy obejmującą reflektory i kierunkowskazy pod nimi; zmieniono także wystrój wnętrza i zastosowano wyższą, bardziej ergonomiczną deskę przyrządów. Zmieniono mocowanie tylnych drzwi na zewnętrzne zawiasy i wprowadzono także luk wentylacyjny w dachu. 
W latach 90., po rozpadzie ZSRR, fabryka RAF znalazła się na niepodległej Łotwie. Podobnie jak inne poradzieckie zakłady, musiała konkurować na wolnym rynku, w zmienionej sytuacji ekonomicznej. Zakłady usiłowały rozszerzyć gamę komercyjnych modeli samochodu i stworzono między innymi 1-tonową lekką ciężarówkę skrzyniową, z jednorzędową (RAF-33111) lub dwurzędową kabiną (RAF-3311) oraz furgon RAF-2920. Stworzenie tych wersji wiązało się z pewnymi trudnościami, związanymi z koniecznością adaptacji samonośnego nadwozia samochodu i nie były one szczególnie udane, chociaż przez pewien czas nie miały większej konkurencji w tej klasie ze strony samochodów produkowanych w państwach poradzieckich. Popyt w latach 90. utrzymywał się głównie na karetki pogotowia, eksportowane do Rosji i Ukrainy, lecz był on niestabilny. Problemy ekonomiczne, spotęgowane przez pogorszenie relacji między Rosją a Łotwą i pojawienie się udanego taniego rosyjskiego samochodu tej klasy GAZ Gazela, spowodowały ostatecznie zaprzestanie produkcji i upadek zakładów RAF w 1997 roku.
Wersje.
Specjalne wersje zbudowane dla potrzeb Letnich Igrzysk Olimpijskich w 1980 roku:

</doc>
<doc id="2914463" url="https://pl.wikipedia.org/wiki?curid=2914463" title="Sportowiec z miłości">
Sportowiec z miłości

Sportowiec z miłości (ang. "College") – amerykański film z 1927 roku w reżyserii Bustera Keatona oraz Jamesa W. Horne.

</doc>
<doc id="2914464" url="https://pl.wikipedia.org/wiki?curid=2914464" title="Semigalskie Centrum Olimpijskie">
Semigalskie Centrum Olimpijskie

Semigalskie Centrum Olimpijskie (łot. "Zemgales Olimpiskais centrs") – wielofunkcyjny stadion w Jełgawie, na Łotwie. Obiekt posiada zadaszoną trybunę główną, mogącą pomieścić 1560 widzów oraz tartanową bieżnię lekkoatletyczną. Został wybudowany w latach 2008–2010. Wraz ze stadionem powstała również hala sportowa, a koszt budowy całego kompleksu wyniósł 16,5 mln łatów. Swoje spotkania na stadionie rozgrywa drużyna FK Jelgava.

</doc>
<doc id="2914467" url="https://pl.wikipedia.org/wiki?curid=2914467" title="Blaž Slišković">
Blaž Slišković

Blaž „Baka” Slišković (ur. 30 maja 1959 w Mostarze) – bośniacki piłkarz występujący na pozycji pomocnika, długoletni reprezentant Jugosławii i trener, między innymi selekcjoner reprezentacji Bośni i Hercegowiny.
Nazywany był "Maradoną Bałkanów" lub "bośniackim George’em Bestem". Uznawany za jednego z najlepszych piłkarzy w historii Zinédine Zidane powiedział o nim: "Dzisiejsza młodzież zachwyca się występami Cristiano Ronaldo czy Lionela Messiego. Ja, będąc w ich wieku, miałem trzech idoli: Enzo Francescolego, Jean-Pierre’a Papina oraz Blaža Sliškovicia".
Kariera piłkarska.
Urodził się w serbskiej rodzinie zamieszkującej tereny Bośni i Hercegowiny. Jego ojciec Blaško zasłużył sobie na miano legendy Veležu Mostar. Najpierw grał tam przez ponad 15 lat, a potem zapisał do zespołu swojego syna. Tam też, mając u swego boku Vahida Halilhodžicia, talent „Baki” szybko eksplodował. W pierwszym zespole zadebiutował w wieku szesnastu lat. W 1978 roku sięgnął po triumf na mistrzostwach Europy do lat 21. Trzy lata później przeniósł się do bardziej utytułowanego Hajduka Split. Tam też nadeszły najowocniejsze lata w jego karierze. Przez dobre pięć lat, wraz z Boro Primoracem i Zoranem Vujoviciem eliminowali z europejskich pucharów marki pokroju Stuttgartu, Beveren, FC Metz czy Sparty Praga. Zespół z Jugosławii (obecnie chorwacki) potrafił rozbijać na własnym stadionie Valencię i Girondins Bordeaux po 4-1.
Po znakomitych występach na arenie międzynarodowej Sliškoviciem zaczęły interesować się czołowe kluby Starego Kontynentu. W 1986 roku zdecydował się na transfer do Olympique’u Marsylia. Tam Jugol miał okazję wskoczyć na wyższy poziom – na południu Francji spotkał bowiem zawodników z absolutnego światowego topu – bramkarza Bella, obrońcę Förstera, pomocników – mistrzów Europy z 1984 roku: Domergue’a, Giresse’a i Genghiniego oraz napastnika Papina. Pomimo tego, Slišković rozegrał tam tylko jeden, pełny sezon. Jego krótka przygoda na Stade Vélodrome nie została jednak zapomniana.
W 1987 roku trafił do Serie A i jego klubem została Delfino Pescara 1936. Szybko odnalazł się tam u boku Brazylijczyka Júniora, z którym sięgnął po tytuł „Najlepszej pary sezonu”, wyprzedzając takie duety jak Boniek – Völler, Gullit – van Basten, a także Passarella – Scifo. Mimo rewelacyjnego sezonu w Italii, Jugol opuścił Abruzję, wyruszając w wędrówkę po Europie. Była to jednak raczej trasa przypominająca zjazd po równi pochyłej – RC Lens, FC Mulhouse i Stade Rennais. Wiązało się to oczywiście z utratą miejsca w reprezentacji "Plavi". W sumie zaliczył w niej jedynie 26 spotkań.
Pod koniec przygody z futbolem powrócił jeszcze do Pescary. Grał też w Hrvatskim Dragovoljac oraz Zrinjskim Mostar.
Kariera trenerska.
Po zakończeniu kariery został szkoleniowcem. Od 1999 do 2012 roku prowadził 10 klubów, między innymi Hajduk Split. W latach 2002–2006 był selekcjonerem reprezentacji Bośni i Hercegowiny. Prowadzeni przez niego piłkarze byli bliscy awansu na EURO 2004. W ostatnim meczu eliminacyjnym "Zmajevi" musieli wygrać z Danią, ale ostateczny wynik – remis 1:1 – pozwolił na zajęcie zaledwie czwartego miejsca w grupie, za wspomnianą Danią, Norwegią, a także Rumunią. W eliminacjach na Mundial 2006 prowadzeni przez Sliškovicia piłkarze okazali się z kolei słabsi od Serbii i Czarnogóry oraz Hiszpanii.

</doc>
<doc id="2914468" url="https://pl.wikipedia.org/wiki?curid=2914468" title="Stadion Tasos Marku">
Stadion Tasos Marku

Stadion Tasos Marku (gr. "Στάδιο Τάσος Μάρκου") – wielofunkcyjny obiekt sportowy w miejscowości Paralimni na Cyprze. 
Został otwarty w 1996 roku. Pojemność stadionu to 5 800 miejsc. Na stadionie swoje mecze domowe rozgrywa miejscowy klub Enosis Neon Paralimni oraz AO Ajia Napa.
Trybuny są zorientowane na wschód i zachód.
Na stadionie również swoje mecze rozgrywała reprezentacja Cypru oraz kluby grające w europejskich pucharach.

</doc>
<doc id="2914469" url="https://pl.wikipedia.org/wiki?curid=2914469" title="Paralimni Municipal Stadium">
Paralimni Municipal Stadium



</doc>
<doc id="2914470" url="https://pl.wikipedia.org/wiki?curid=2914470" title="Stojanów (Ukraina)">
Stojanów (Ukraina)



</doc>
<doc id="2914471" url="https://pl.wikipedia.org/wiki?curid=2914471" title="Włodzimierz Czetwertyński-Światopełk">
Włodzimierz Czetwertyński-Światopełk

Włodzimierz Ludwik Stanisław Czetwertyński-Światopełk (ur. 26 września 1837 w Woronczynie, zm. 20 sierpnia 1918 w Warszawie) – książę, radca Komitetu Towarzystwa Kredytowego Ziemskiego, spiskowiec, naczelnik cywilny powiatu łuckiego w powstaniu styczniowym, zesłaniec, obywatel ziemski guberni siedleckiej w 1909 roku.
Zarys biografii.
Syn Kaliksta Czetwertyńskiego (1809–1888) i Marii Kropińskiej (1819–1839). Wnuk generała Ludwika Kropińskiego, prawnuk: Jana Tomasza Czetwertyńskiego-Światopełk, kasztelana czernihowskiego, Marcina Grocholskiego wojewody bracławskiego i Stanisława Kropińskiego, posła i konfederata barskiego. 
Brał udział w powstaniu styczniowym na Wołyniu. Został aresztowany i zesłany na ciężkie roboty na Syberię. Po 4 latach powrócił z zesłania (1867). W 1906 roku został prezesem Komitetu Towarzystwa Kredytowego Ziemskiego oraz Warszawskiego Towarzystwa Dobroczynności. Był współzałożycielem Komitetu Obywatelskiego miasta Warszawy. Główny opiekun Tajnego Towarzystwa opieki nad Weteranami w Warszawie. Po swym teściu Sewerynie Macieju Uruskim (1817–1890), otrzymał cenny księgozbiór heraldyczny. 
Został pochowany na warszawskich Powązkach (pod murem ul. Powązkowskiej II-18/19).
Podczas I wojny światowej członek Szwajcarskiego Komitetu Generalnego Pomocy Ofiarom Wojny. 
Jego żona Maria Czetwertyńska-Światopełk z domu Uruska, którą poślubił we Lwowie 10 lipca 1873, urodziła 5 dzieci, była właścicielką dóbr Rudzieniec, działaczką społeczną, katolicką, oświatową, wieloletnią przewodniczącą Katolickiego Związku Polek, zmarła w 1931. Mieli trzech synów: Seweryna Włodzimierza Szczęsnego i Ludwika oraz Zofię hr. Zamoyską, Marię za Adamem Tarnowskim i Wandę hr. Żółtowską. Najstarszy syn Seweryn (1873–1945) był prezesem Centralnego Towarzystwa Rolniczego w Warszawie.

</doc>
<doc id="2914474" url="https://pl.wikipedia.org/wiki?curid=2914474" title="John Randall Reding">
John Randall Reding

John Randall Reding (ur. 18 października 1805, zm. 8 października 1892) - był członkiem Izby Reprezentantów Stanów Zjednoczonych ze stanu New Hampshire.
Urodził się w Portsmouth w New Hampshire. Uczęszczał do szkoły powszechnej. Początkowo terminował jako sprzedawca drukarek, później został redaktorem.
Został wybrany jako Demokrata na 27. i 28. kadencję Kongresu (4 marca 1841 i 3 marca 1845).

</doc>
<doc id="2914475" url="https://pl.wikipedia.org/wiki?curid=2914475" title="Jan Surzycki (1898–1921)">
Jan Surzycki (1898–1921)

Jan Surzycki herbu Gierałt (ur. 24 grudnia 1898 w Grojcu, zm. 9 maja 1921 pod Starym Koźlem) − podporucznik artylerii Wojska Polskiego, działacz niepodległościowy, kawaler Orderu Virtuti Militari, uczestnik III powstania śląskiego, harcerz, student Studium Rolniczego Uniwersytetu Jagiellońskiego. 
Życiorys.
Urodził się 24 grudnia 1898 w Grojcu, w ówczesnym powiecie chrzanowskim Królestwa Galicji i Lodomerii, w rodzinie Stefana (1864–1936), profesora Uniwersytetu Jagiellońskiego i Zofii z Niccielskich (1874-1957). Jego chrzestnym ojcem był Stanisław Witkiewicz. Od 1901 mieszkał z rodziną w Czernichowie, a od 1909 w Krakowie, gdzie uczęszczał do III Gimnazjum im. Króla Jana III Sobieskiego. 
Związał się ze skautingiem krakowskim od początku jego istnienia; założył na początku 1912 zastęp „Orły”, który pod jego kierunkiem działał od marca tego roku na terenie III Gimnazjum. m.in. wydawał w 1913 własne (a potem całej drużyny) pisemko „Czuwaj”. W styczniu 1916 zreorganizował 5. Krakowską Drużynę Skautową im. ks. Józefa Poniatowskiego, którą następnie kierował do sierpnia 1917. Równocześnie od lutego do lipca 1917 był drużynowym 3. Krakowskiej Drużyny Skautowej im. Kazimierza Pułaskiego. 10 października 1917 został mianowany zastępcą drużynowego (pełniącym obowiązki drużynowego), a 8 kwietnia 1918 drużynowym 5. Krakowskiej Drużyny Skautowej. Ponadto w Komendzie Krakowskiej Chorągwi Męskiej był referentem organizacyjnym. W czerwcu 1917 zdał egzamin dojrzałości i został studentem Studium Rolniczego UJ. 
31 października 1918, po usunięciu w Krakowie komend armii austriackiej i przejęciu władzy przez Polską Komisję Likwidacyjną, zorganizował i objął dowództwo nad dwudziestoosobowym lotnym oddziałem skautowym przy dowództwie 4. pułku piechoty w dyspozycji komendanta wojsk okręgu krakowskiego Bolesława Roi. Od 4 listopada 1918 pełnił służbę w pociągu pancernymi nr 2 „Śmiały”; w tym miesiącu brał udział w walkach z Ukraińcami o Przemyśl (gdzie został ranny w rękę) i Lwów. Następnie ukończył kurs szkoły podoficerskiej i 15 lutego 1919 został mianowany plutonowym. W marcu 1919 walczył pod Sądową Wisznią, gdzie pod ogniem nieprzyjaciela odczepił płonący wagon z materiałami wybuchowymi i uratował z niego dwóch żołnierzy. Skierowany do Szkoły Podchorążych Artylerii w Krakowie, z powodu odwołania kursu, został tamże instruktorem w 6 pułku artylerii ciężkiej, a następnie służył ponownie na froncie galicyjskim (5 maja - 5 czerwca). Posiadał stopień podharcmistrza i harcerza Rzeczypospolitej. Przed plebiscytem na Górnym Śląsku prowadził ćwiczenia Drużyn Bartoszowych, tworzonych na nowo przez powołaną w 1920 w Krakowie Akademicką Egzekutywę Plebiscytową. Odbył kurs rezerwowy w Szkole Podchorążych Artylerii w Poznaniu (15 kwietnia-20 lipca 1920) po czym wziął udział w wojnie polsko-sowieckiej. Mianowany 21 sierpnia ogniomistrzem, otrzymał przydział do l. baterii I dywizjonu 12 pułku artylerii polowej. Po wybuchu III powstania śląskiego (z 2 na 3 maja 1921) przedarł się samowolnie 5 maja na Górny Śląsk z działem zabranym z parku artyleryjskiego przy ul. Rakowickiej w Krakowie. W południowej grupie wojsk powstańczych objął dowództwo baterii (działonu) „Gerah” złożonej z trzech dział. Pod dowództwem Pawła Cymsa uczestniczył w natarciu na Kędzierzyn; ostrzeliwując z działka kaliber 37 mm pozycje niemieckie, przyczynił się do zdobycia ważnego taktycznie Starego Koźla. 
Zginął postrzelony w głowę pod Starym Koźlem, został pochowany z honorami wojskowymi w grobowcu rodzinnym na krakowskim cmentarzu Rakowickim. 

</doc>
<doc id="2914478" url="https://pl.wikipedia.org/wiki?curid=2914478" title="Katedra św. Florinusa w Vaduz">
Katedra św. Florinusa w Vaduz



</doc>
<doc id="2914482" url="https://pl.wikipedia.org/wiki?curid=2914482" title="Aleksiej Pczelincew">
Aleksiej Pczelincew

Aleksiej Aleksiejewicz Pczelincew, ros. Алексей Алексеевич Пчелинцев (ur. 18 kwietnia 1991 w Ałmaty) – kazachski skoczek narciarski, zawodnik klubu z Ałmaty.
Przebieg kariery.
W oficjalnych zawodach organizowanych przez FIS po raz pierwszy wystartował w 2004 w wieku 13 lat. 4 grudnia zajął 98. (przedostatnie) miejsce w konkursie Pucharu Kontynentalnego w Rovaniemi. W kolejnym sezonie zadebiutował w FIS Cup, a 3 grudnia 2005 w Vikersund zdobył pierwsze punkty cyklu, zajmując 27. miejsce. W latach 2006–2011 sześciokrotnie wystartował na mistrzostwach świata juniorów. Indywidualnie najwyżej – na 44. pozycji – sklasyfikowany był w 2008 w Zakopanem.
13 grudnia 2011 w Ałmaty zajął 29. miejsce w konkursie Pucharu Kontynentalnego, uzyskując tym samym prawo do startu w zawodach Pucharu Świata. Po raz pierwszy z tego prawa skorzystał podczas zawodów na mamuciej skoczni Kulm 15 stycznia 2012. W rozgrywanych bez przeprowadzania kwalifikacji zawodach dwukrotnie zajął 53. miejsce. W dalszej części sezonu dwukrotnie zajął 4. miejsce w konkursach FIS Cup w Zakopanem, a także po raz kolejny zdobył punkty Pucharu Kontynentalnego dzięki 19. pozycji w Brotterode. 19 lutego 2012 ustanowił swój rekord życiowy, skacząc 152,5 m podczas drużynowego konkursu Pucharu Świata na Heini-Klopfer-Skiflugschanze w Oberstdorfie. Wystartował też w Mistrzostwach Świata w Lotach Narciarskich 2012 w Vikersund, zajmując 35. miejsce w kwalifikacjach do konkursu indywidualnego oraz 10. w konkursie drużynowym.
22 września 2012 zdobył pierwsze punkty w zawodach najwyższej rangi, zajmując 28. miejsce w konkursie Letniego Grand Prix w Ałmaty. W listopadzie 2012 wraz z innymi reprezentantami Kazachstanu – Jewgienijem Lowkinem i Nikołajem Karpienką – uległ poważnemu wypadkowi samochodowemu. Do końca sezonu nie wystartował już w żadnych zawodach międzynarodowych. W sezonie 2013/2014 powrócił do startów, nie zajmując jednak miejsc punktowanych na żadnych zawodach.
Trzy punkty zdobyte przez Pczelincewa w LGP w Ałmaty były jedynymi zdobytymi przez jakiegokolwiek Kazacha w najwyższej rangi zawodach w okresie przed Zimowymi Igrzyskami Olimpijskimi 2014. Został powołany, jako jeden z dwóch kazachskich skoczków, do występu na igrzyskach.
Latem 2014 zrezygnował z występów w sezonie 2014/2015, zamierzając powrócić w 2015 do dalszego uprawiania skoków narciarskich.

</doc>
<doc id="2914486" url="https://pl.wikipedia.org/wiki?curid=2914486" title="II liga polska w hokeju na lodzie (2012/2013)">
II liga polska w hokeju na lodzie (2012/2013)

II liga polska w hokeju na lodzie w sezonie 2012/2013 została rozegrana na przełomie 2012 i 2013 roku. Był to 2. sezon rozgrywek o mistrzostwo II ligi w hokeju na lodzie po reaktywacji rozgrywek na tym poziomie ligowym. W poprzednim sezonie zwyciężyła drużyna PTH Poznań.
Przed sezonem 2012/2013 dokonano poszerzenia składu ligi. Obok zespołów z poprzedniego sezonu, do których dołączono dwie nowe ekipy, skupionych w grupie zachodniej, stworzono grupę wschodnią. Inauguracja rozgrywek grupy wschodniej nastąpiła 21 października 2012 roku w hali Arena Sanok, zaś w grupie zachodniej sezon rozpoczął się w listopadzie, a wszystkie spotkania były rozgrywane na poznańskiej Chwiałce. Grupę Wschodnią wygrała drużyna KKH Kaszowski Krynica. Turniej finałowy o Mistrzostwo Polski II ligi przewidziano na marzec 2013 roku.
Grupa zachodnia.
Tabela sezonu zasadniczego.
Legenda:
Msc. = lokata w tabeli, M = liczba rozegranych spotkań, Pkt = Liczba zdobytych punktów, W = Liczba meczów wygranych, WPD = Liczba meczów wygranych po dogrywce, WPK = Liczba meczów wygranych po karnych, PPD = Liczba meczów przegranych po dogrywce, PPK = Liczba meczów przegranych po karnych, P = Liczba meczów przegranych, G+ = Gole strzelone, G- = Gole stracone, +/- = Bilans bramkowy
     = Mistrz sezonu zasadniczego, uczestnictwo w play-off     = Uczestnictwo w play-off
Finał.
Mecz finałowy odbył się 6 kwietnia 2013 roku o godzinie 17:00 na Lodowisku Chwiałka w Poznaniu, a zmierzą się w nim PTH Poznań i KKH Kaszowski Krynica. Zwyciężyła drużyna z Krynicy 11:6 i została mistrzem II ligi w sezonie 2012/2013.

</doc>
<doc id="2914487" url="https://pl.wikipedia.org/wiki?curid=2914487" title="Audi Sportpark">
Audi Sportpark

Audi Sportpark (z niem. "Park Sportowy Audi") – stadion piłkarski w miejscowości Ingolstadt w Niemczech. 
Został otwarty w 2010 roku. Pojemność stadionu to 15 000 miejsc, w tym 9 621 siedzących oraz 5 824 stojących. Obecnie spełnia wszystkie kryteria UEFA do rozgrywania najważniejszych spotkań piłkarskich. Na stadionie swoje mecze domowe rozgrywa miejscowy klub FC Ingolstadt 04.
Na stadionie również swoje mecze towarzyskie rozgrywają inne reprezentacje.

</doc>
<doc id="2914488" url="https://pl.wikipedia.org/wiki?curid=2914488" title="Toporów (Ukraina)">
Toporów (Ukraina)



</doc>
<doc id="2914490" url="https://pl.wikipedia.org/wiki?curid=2914490" title="Blaz Sliskovic">
Blaz Sliskovic



</doc>
<doc id="2914496" url="https://pl.wikipedia.org/wiki?curid=2914496" title="Acura RLX">
Acura RLX

Acura RLX – samochód osobowy klasy średniej-wyższej produkowany przez japoński koncern motoryzacyjny Honda Motor Corporation pod marką Acura od 2013 roku. Pojazd po raz pierwszy zaprezentowano podczas targów motoryzacyjnych w Los Angeles w 2012 roku. Sprzedaż samochodu rozpoczęto w Ameryce 15 marca 2013 roku. Wersję hybrydową pojazdu wprowadzono do produkcji w połowie 2013 roku. 
Stylistyka i wyposażenie.
Pojazd cechuje się dynamiczną linią nadwozia z w pełni wykonanym w technologii LED reflektorami przednimi zwanymi "Jewel Eye". 
We wnętrzu pojazdu umieszczono dwa ekrany dotykowe odpowiadające za sterowanie m.in. systemem multimedialnym, jeden 8- i drugi 9-calowy; trzy strefową klimatyzację z czujnikiem jakości i filtracji powietrza, system audio marki ELS (opcjonalnie KRELL) z 10 głośnikami z łączem Bluetooth, USB oraz interfejsem do iPoda, aktywny tempomat, ABS, układ automatycznego hamowania, podgrzewane i elektrycznie regulowane lusterka zewnętrzne z pochyleniem w dół w trakcie jazdy na biegu wstecznym, elektrycznie regulowane fotele przednie w dwunastu płaszczyznach oraz system P-WAS czyli skrętną tylną oś pojazdu sterowaną niezależnie, poduszki powietrzne oraz boczne kurtyny z systemem AcuraLink informującym o uruchomieniu poduszki powietrznej, śledzącym skradziony pojazd oraz alarmie, a także 18 lub 19-calowe koła z oponami Michelin 245/40 (R19). 
Opcjonalnie auto można wyposażyć w pakiety:
Silniki.
Pojazd wyposażono w silnik benzynowy o pojemności 3.5 litra wykonany w technologii VTEC w układzie V6 oraz dysponujący mocą 310 KM i momentem obrotowym 272 Nm wyposażony w system odłączania połowy cylindrów podczas jazdy z niewielkim obciążeniem oraz w 6-biegową automatyczno-sekwencyjną skrzynię zmiany biegów SPORTSHIFT z manetkami zmiany biegów w kierownicy.
W wersji hybrydowej pojazd oprócz benzynowego silnika V6 3.5 VTEC 310 KM posiada trzy silniki elektryczne, które łącznie z silnikiem spalinowym generują moc 370 KM. Wersja ta napędza cztery koła pojazdu poprzez siedmiobiegową dwu sprzęgłową przekładnie automatyczną.

</doc>
<doc id="2914497" url="https://pl.wikipedia.org/wiki?curid=2914497" title="Leon Misiołek">
Leon Misiołek

Leon Misiołek (ur. 8 lutego 1860 w Dębowcach, zm. 25 grudnia 1929 w Krakowie) – polski polityk socjalistyczny, drukarz, poseł na Sejm i senator w II Rzeczypospolitej.
Życiorys.
Członek zarządu krakowskiego Stowarzyszenia Robotników „Siła”, członek redakcji „Naprzodu”. Zasiadał też w zarządzie Stowarzyszenia Socjalno-Demokratycznego Proletariat dla Galicji i Śląska. Organizował strajki i pochody pierwszomajowe. Wielokrotnie więziony. Radny krakowski. W styczniu 1919 roku został wybrany z listy Polskiej Partii Socjalno-Demokratycznej w okręgu wyborczym nr 41 (okręg Jasło, Krosno i Sanok) na posła na Sejm Ustawodawczy (1919–1922). Senator z ramienia Polskiej Partii Socjalistycznej w latach 1922-1925. Był też członkiem Rady Nadzorczej Związku Robotniczych Stowarzyszeń Spółdzielczych i prezesem Krakowskiej Rady Kasy Chorych. Pochowany w Krakowie na cmentarzu Rakowickim

</doc>
<doc id="2914498" url="https://pl.wikipedia.org/wiki?curid=2914498" title="Jay Love Japan">
Jay Love Japan

Jay Love Japan – pośmiertny album studyjny amerykańskiego producenta hip-hopowego J Dilli.

</doc>
<doc id="2914499" url="https://pl.wikipedia.org/wiki?curid=2914499" title="Lista koncertów na Stadionie Wembley">
Lista koncertów na Stadionie Wembley

Artykuł przedstawia listę koncertów muzycznych, które odbyły i odbędą się na Stadionie Wembley, narodowej arenie Anglii znajdującej się w londyńskiej dzielnicy Wembley. Nazwa ta odnosi się do dwóch różnych stadionów znajdujących się w tym samym miejscu: Starego Wembley (istniejącego od 1923 do 2000) i Nowego Wembley (otwartego w 2007). Lista może być niepełna. Dane co do widowni i dochodów pochodzą od tygodnika „Billboard”.

</doc>
<doc id="2914510" url="https://pl.wikipedia.org/wiki?curid=2914510" title="Synod nowogródzki">
Synod nowogródzki

Synod nowogródzki – synod biskupów prawosławnych, jaki odbył się 15 listopada 1415 w Nowogródku, pod przewodnictwem wielkiego księcia litewskiego Witolda. W czasie jego trwania ogłoszono Grzegorza Cambłaka metropolitą litewskim i kijowskim, zwierzchnikiem Kościoła prawosławnego w Wielkim Księstwie Litewskim, co oznaczało proklamację autokefalii metropolii litewskiej bez wymaganej w podobnych przypadkach zgody dotychczasowego zwierzchnika (w tym przypadku patriarchy Konstantynopola). Synod podjął również istotne postanowienia dotyczące funkcjonowania Kościoła, nadając świeckim władcom Litwy, chociaż nie byli oni wyznawcami prawosławia, prawo wskazywania kandydatów na urzędy biskupie.
Okoliczności zwołania synodu.
W 1414 wielki książę litewski Witold zażądał od patriarchy Konstantynopola ponownego utworzenia autonomicznej metropolii litewskiej, istniejącej w latach 1299-1330 i 1354-1389. Jako kandydata na nowego metropolitę wskazał Grzegorza Cambłaka. Patriarcha odmówił jednak, przez co Witold postanowił erygować metropolię litewską bez jego zgody. Jesienią 1414 w Nowogródku synod złożony z biskupów, przełożonych klasztorów oraz książąt i bojarów nominował Grzegorza na metropolitę litewskiego. Wiosną następnego roku Grzegorz Cambłak bezskutecznie prosił patriarchę o zatwierdzenie jego wyboru. Wówczas Witold postanowił sam przeprowadzić kolejny synod i zadecydować o utworzeniu metropolii litewskiej z pominięciem przyjętych dotąd procedur.
Przebieg i postanowienia synodu.
Synod odbył się w Nowogródku pod przewodnictwem wielkiego księcia litewskiego Witolda, został otwarty 15 listopada 1415. W obradach wzięli udział biskupi połocki Teodozjusz, czernihowski Izaak, łucko-ostrogski Dionizy, włodzimierski Gerazym oraz turowski Eutymiusz.
Synod potwierdził dokonany rok wcześniej wybór Grzegorza Cambłaka na metropolitę i intronizował go na urząd. Biskupi ogłosili, że decyzja ta była w pełni zgodna z prawem kanonicznym i zwyczajami Kościoła wschodniego. W ich ocenie patriarcha Konstantynopola niesłusznie rościł sobie pretensje do nominowania metropolitów litewskich i kierowaniach ich do eparchii - w istocie to miejscowi biskupi powinni typować swojego zwierzchnika, a patriarcha - jedynie błogosławić wybór, bez prób wpływania nań. Oznaczało to faktycznie jednostronną proklamację autokefalii metropolii litewskiej (litewsko-ruskiej). Tak utworzony Kościół lokalny miał być zorganizowany na wzór Kościołów Serbskiego i Bułgarskiego; ustrój tychże doskonale znał Grzegorz Cambłak, sam Bułgar z pochodzenia. Biskupi zadeklarowali przy tym swój szacunek wobec wszystkich istniejących patriarchatów prawosławnych.
Opracowany na synodzie nowogródzkim porządek obsadzania katedry metropolitalnej (litewskiej, a następnie kijowskiej, obejmującej ziemie Litwy i Korony) oficjalnie pozostał w mocy do końca istnienia państwa polsko-litewskiego. Organem uprawnionym do nominowania metropolitów stał się sobór lokalny, w którym brali udział biskupi, przedstawiciele monasterów, białego duchowieństwa oraz świeckiej szlachty. Soborom (zwanym także synodami) nadano także uprawnienia w zakresie przeprowadzania różnego rodzaju zmian organizacyjnych w metropolii. Konsekwentnie wzrosła rola synodów eparchialnych, w czasie których rozpatrywano bieżące kwestie organizacyjne i personalne.
Równocześnie biskupi zgodzili się uznać prawo ktitorstwa i podawania władcy Wielkiego Księstwa Litewskiego w stosunku do metropolity litewskiego i wszystkich innych biskupów. Oznaczało to podporządkowanie Kościoła prawosławnego władcy innego wyznania, nieprzychylnego prawosławiu. Decyzja ta została podjęta pod naciskiem Witolda, który w ten sposób mógł przystąpić do realizacji planów zaprowadzenia na Litwie unii kościelnej. Jak pisze Mironowicz
Z hierarchów, którzy wzięli udział w synodzie, jedynie biskup włodzimierski Gerazym negatywnie odnosił się do podjętych na nim decyzji.

</doc>
<doc id="2914514" url="https://pl.wikipedia.org/wiki?curid=2914514" title="Jańczuk">
Jańczuk



</doc>
<doc id="2914515" url="https://pl.wikipedia.org/wiki?curid=2914515" title="Janczuk">
Janczuk



</doc>
<doc id="2914522" url="https://pl.wikipedia.org/wiki?curid=2914522" title="Zimbabwe na Letnich Igrzyskach Olimpijskich 1980">
Zimbabwe na Letnich Igrzyskach Olimpijskich 1980

Zimbabwe na Letnich Igrzyskach Olimpijskich 1980 reprezentowało 42 zawodników: 23 mężczyzn i 19 kobiet. Był to 4 start reprezentacji Zimbabwe na letnich igrzyskach olimpijskich.
Skład kadry.
Hokej na trawie.
Kobiety
Judo.
Mężczyźni
Kolarstwo szosowe.
Mężczyźni
Lekkoatletyka.
Mężczyźni
Łucznictwo.
Mężczyźni
Pływanie.
Kobiety
Mężczyźni
Podnoszenie ciężarów.
Mężczyźni
Strzelectwo.
Mężczyźni
Kobiety
Skoki do wody.
Kobiety
Mężczyźni
Żeglarstwo.
Mężczyźni

</doc>
<doc id="2914523" url="https://pl.wikipedia.org/wiki?curid=2914523" title="Forrest C. Donnell">
Forrest C. Donnell

Forrest C. Donnell (ur. 20 sierpnia 1884 w Quitman w stanie Missouri, zm. 3 marca 1980 w Saint Louis w stanie Missouri) – amerykański polityk, działacz Partii Republikańskiej, prawnik.
Życiorys.
W latach 1941-1945 pełnił funkcję gubernatora stanu Missouri. Od 1945 do 1951 był senatorem 3. klasy z Missouri.
29 stycznia 1913 poślubił Hildę Hays. Para miała dwoje dzieci.

</doc>
<doc id="2914526" url="https://pl.wikipedia.org/wiki?curid=2914526" title="Herb gminy Kamieniec">
Herb gminy Kamieniec

Herb gminy Kamieniec przedstawia w czerwonej tarczy herbowej cztery krzyże kościelne srebrne w układzie 1:2:1 nad dwiema wstęgami srebrnymi.
Krzyże symbolizują cztery parafie powstałe w średniowieczu i działające do dziś na terenie gminy: parafia pw. św. Wawrzyńca w Kamieńcu, parafia pw. św. Katarzyny i Niepokalanego Serca Najświętszej Maryi Panny w Łękach Wielkich, parafia pw. św. Michała Archanioła w Parzęczewie i parafia pw. św. Andrzeja Apostoła w Konojadzie. Wstęgi srebrne symbolizują rzeki: Obrę i Mogilnicę.
Herb ustanowiono uchwałą Rady Gminy nr XXIII/159/2009 z 17 czerwca 2009. Autorem projektu herbu jest Paweł Stróżyk.

</doc>
<doc id="2914529" url="https://pl.wikipedia.org/wiki?curid=2914529" title="Kosmos (Gombrowicz)">
Kosmos (Gombrowicz)



</doc>
<doc id="2914531" url="https://pl.wikipedia.org/wiki?curid=2914531" title="Simeon Bulgaru">
Simeon Bulgaru

Simeon Bulgaru (ur. 26 maja 1985 w Kiszyniowie) – mołdawski piłkarz grający na pozycji środkowego obrońcy. Od 2014 roku jest zawodnikiem klubu Irtysz Pawłodar.
Kariera klubowa.
Swoją karierę piłkarską Bulgaru rozpoczął w klubie Zimbru Kiszyniów. W sezonie 2003/2004 zadebiutował w jego barwach w pierwszej lidze mołdawskiej. W sezonach 2003/2004 i 2006/2007 zdobył z nim dwa Puchary Mołdawii. Na początku 2007 roku odszedł do Sheriffu Tyraspol. W sezonach 2006/2007 i 2007/2008 wywalczył z Sheriffem dwa mistrzostwa kraju. W tym drugim przypadku zdobył również krajowy puchar.
Na początku 2008 roku Bulgaru przeszedł do duńskiego Viborga. Swój debiut w Superligaen zanotował 16 marca 2008 w przegranym 0:4 domowym meczu z Esbjergiem. Na koniec sezonu 2007/2008 spadł z Viborgiem do 1. division.
W 2010 roku Bulgaru został zawodnikiem Ałaniji Władykaukaz. Zadebiutował w niej 8 sierpnia 2010 w wygranym 1:0 domowym spotkaniu ze Spartakiem Nalczyk. Na koniec roku spadł z Ałaniją do Pierwszej Dywizji. W sezonie 2011/2012 powrócił do Priemjer-Ligi.
W 2013 roku Bulgaru przeszedł do Wołgi Niżny Nowogród. Swój debiut w niej zaliczył 8 marca 2013 w przegranym 0:2 domowym meczu z Kubaniem Krasnodar.
W 2014 roku Bulgaru został piłkarzem Irtyszu Pawłodar.
Kariera reprezentacyjna.
W reprezentacji Mołdawii Bulgaru zadebiutował 7 lutego 2007 roku w przegranym 0:2 towarzyskim meczu z Rumunią, rozegranym w Bukareszcie.

</doc>
<doc id="2914535" url="https://pl.wikipedia.org/wiki?curid=2914535" title="Forrest Donnell">
Forrest Donnell



</doc>
<doc id="2914537" url="https://pl.wikipedia.org/wiki?curid=2914537" title="Michalina Krzyżanowska">
Michalina Krzyżanowska

Michalina Krzyżanowska (ur. 3 września 1883 w Warszawie, zm. 16 lipca 1962 tamże) – polska malarka.
Życiorys.
Pochodziła z rodziny ziemiańskiej, jej rodzice: Franciszek Piotruszewski i Maria z Andrzeykowiczów (1853–1939), pochodzili z Wołynia. Naukę malarstwa rozpoczęła pobierając prywatne lekcje u Miłosza Kotarbińskiego, w 1904 podjęła studia w warszawskiej Szkole Sztuk Pięknych w pracowni Konrada Krzyżanowskiego, z którym w 1906 zawarła związek małżeński. W trakcie studiów brała udział w organizowanych przez męża plenerach; w 1907 oboje wyjechali w podróż do Włoch i na Korsykę. Uczelnię ukończyła w 1909, Konrad Krzyżanowski równocześnie zrezygnował z pracy wykładowcy. Trzy lata później wyjechali do Londynu, a następnie do Paryża, gdzie artystka doskonaliła umiejętności malarskie w Académie Ranson u Maurice Denisa. 
W 1914 Krzyżanowscy powrócili do Warszawy, lecz po wybuchu I wojny światowej udali się do krewnych osiedlonych na Wołyniu. W 1917 zamieszkali w Kijowie, gdzie Konrad Krzyżanowski wykładał w Polskiej Szkole Sztuk Pięknych. W 1918 powrócili do Warszawy, gdzie mąż artystki wznowił działalność prywatnej szkoły malarskiej. Michalina Krzyżanowska uczestniczyła w plenerach organizowanych dla uczniów w Płocku, Kartuzach i Chmielnie. Po śmierci męża w 1922 uaktywniła się jako malarka, wstąpiła do Towarzystwa Zachęty Sztuk Pięknych i zaczęła uczestniczyć w wystawach organizowanych w kraju i zagranicą. 
W 1950 została aresztowana pod zarzutem uczestnictwa w działalności konspiracyjnej i do 1956 była więźniem politycznym. W tym czasie jej obrazy oraz spuścizna po mężu dostały zdeponowane w magazynach Muzeum Narodowego w Warszawie.
Tworzyła w nurcie ekspresjonizmu pod silnym wpływem męża, malowała przede wszystkim pejzaże, rzadko portrety.
Zmarła w Warszawie. Pochowana na cmentarzu Powązkowskim (kwatera 234-5-5,6).

</doc>
<doc id="2914543" url="https://pl.wikipedia.org/wiki?curid=2914543" title="SM U-36 (1914)">
SM U-36 (1914)

SM U-36 – niemiecki okręt podwodny typu "U-31" zbudowany w Friedrich Krupp Germaniawerft w Kilonii w latach 1913-1914. Wodowany 6 czerwca 1914 roku, wszedł do służby w Cesarskiej Marynarce Wojennej14 listopada 1914 roku. Służbę rozpoczął w II Flotylli pod dowództwem kapitana Ernsta Graeffa. U-37 w czasie dwóch patroli zatopił 14 statków o łącznej pojemności BRT, oraz zdobył trzy pryzy.
8 maja 1915 roku w czasie pierwszego patrolu, U-36 zatopił pierwszy statek, był to duński parowiec SS Lilian Drost o pojemności BRT. W czasie tego samego patrolu skonfiskował dwa statki parowe szwedzki Björn oraz holenderski Niobe.
W czasie drugiego patrolu zatopił 13 statków oraz skonfiskował jeden amerykański żaglowiec „Pass of Balmaha” (później przekształcony w niemiecki rajder SMS „Seeadler”). 
24 lipca 1915 roku okręt U-36 wraz z częścią 31 osobowej załogi został zatopiony na Morzu Północnym w okolicy North Rona na Hebrydach Zewnętrznych przez brytyjski statek pułapkę HMS "Prince Charles". Kapitan Graeffel wraz z 15 członkami załogi został uratowany.

</doc>
<doc id="2914549" url="https://pl.wikipedia.org/wiki?curid=2914549" title="Gendun Chophel">
Gendun Chophel

Gendun Chophel (Gendün Chöphel, Gendun Choephel, Gendun Chopel) (tyb.: དགེ་འདུན་ཆོས་འཕེལ, Wylie: "dge 'dun choe 'phel", ) (ur. w kwietniu lub maju 1903 w Zhöpang, region Rebkong, prowincja Amdo; zm. w październiku 1951 w Lhasie) – buddyjski mnich, uczony i podróżnik; jeden z najbardziej kontrowersyjnych i oryginalnych myślicieli tybetańskich XX wieku.
Życiorys.
Młodość.
Młodość spędził w klasztorze Labrang szkoły gelug, gdzie kształcił się z zakresu w dysput religijnych. Za sprawą swojej nieortodyksyjności musiał opuścić klasztor. W 1927 wstąpił do słynącego z wysokiego poziomu nauczania klasztoru Drepung w Lhasie. Opiekę nad nim sprawował wybitny uczony gesze Sherab Gyatso, z którym nie miał jednak dobrego kontaktu (nauczyciel zwracał się do niego "per" „szaleniec”). W owych czasach jego pasją stało się malarstwo niereligijne. Do dziś przetrwało parę portretów ówczesnej tybetańskiej arystokracji jego autorstwa. Po uzyskaniu najwyższego stopnia wykształcenia (gesze lharampa) opuścił mury klasztorne.
Indie.
W roku 1934 spotkał Rahula Sankrityayana, indyjskiego badacza nauk buddyjskich i komunistycznego działacza w walce o niepodległość Indii. Odbył z nim podróż po Tybecie i Indiach. W przeciwieństwie do teokratyczno-feudalnego Tybetu, w Indiach miał miejsce proces przemian politycznych, nasilały się walki o niepodległość. Gendun Chophel zmienił radykalnie ogląd ojczyzny i jej kultury, co ostatecznie doprowadziło do zerwania ślubów zakonnych. Odrzucił normy społeczne i zaczął wieść żywot „świętego szaleńca”: żebrzącego palacza i pijaka, odwiedzającego burdele i biblioteki.
Razem z Rahulem poszukiwał starych sanskryckich tekstów buddyjskich, które, pomimo ich zniszczenia w Indiach, przetrwały w klasztornych bibliotekach tybetańskich. Gendun Chophel był tłumaczem Rahula, a także jego pośrednikiem w zgłębianiu kultury tybetańskiej. Przeprowadzone badania ukazały mu w pełni zasięg przesądów tybetańskich, skutkujący m.in. niszczeniem starych pism buddyjskich i wykorzystywaniem ich jako kartek modlitewnych do ozdabiania ołtarzy. Współpraca z Rahulem zaowocowała dwunastoletnim pobytem Genduna Chophela w Indiach oraz kontaktami z Maha Bodhi Society, międzynarodową organizacją buddyjską. Chophel odwiedził Cejlon, by zgłębić filozofię buddyzmu Therawady. Opublikował szereg tekstów kwestionujących tradycyjne poglądy tybetańskie na historię i geografię świata oraz pochodzenie pisma tybetańskiego, a także poezję satyryczną. Chophel był pierwszym badaczem starożytnych rękopisów z okresu tybetańskiego „wielkiego królestwa” (VII-IX wiek). Współpracował z pionierem tybetologii, amerykańskim badaczem buddyzmu tybetańskiego, Theosem Bernardem.
Pobyt Genduna Chophela w Kullu w Instytucie Urusvati założonym przez Nikołaja Roericha zaowocował współpracą z jego synem Jurijem Roerichem. Razem przetłumaczyli XV-wieczne "Blue Annals", które stanowią źródło na temat historii tybetańskiego buddyzmu. W tym czasie miał kontakt z takimi ideami, jak sufizmu, prawosławie rosyjskie, filozofia Kanta, Schopenhauera i Marksa, jak też ze sztuką modernistyczną i symbolizmem.
W trakcie swojego pobytu w Indiach Chophel opublikował szereg artykułów w tybetańskojęzycznym niskonakładowym periodyku „The Tibet Mirror” związanym z kręgami reformatorskimi dążącymi do obalenia rządów Dalajlamy. Ponadto przetransponował do kultury tybetańskiej Kamasutrę, wzbogacając ją o komentarz oparty na własnym doświadczeniu (książka "Tibetan Arts of Love: Sex, Orgasm &amp; Spiritual Healing"). Jednym z jego bardziej znanych dzieł jest krytycznych wobec hinduizmu, chrześcijaństwa oraz brytyjskiego imperializmu zbiór esejów ""Grains of Gold: Tales of a Cosmopolitan Pilgrimage" z lat 1934-1946. Podczas drogi powrotnej do Tybetu Gendun Chophel opracował mapę terenów wzdłuż linii McMahona, stanowiącej granicę pomiędzy Indiami, Tybetem a Chinami. Stało się to pretekstem do jego późniejszego oskarżenia i uwięzienia jako „komunistycznego szpiega”.
Tybet.
Po powrocie do Lhasy Chophel, współpracując z brytyjskim tybetologiem i dyplomatą Hughiem Richardsonem, zajął się pracą nad historią polityczną Tybetu - "White Annals", której nie ukończył. Jego wolnomyślicielstwo doprowadziło w 1947 do aresztowania na podstawie sfabrykowanych oskarżeń konserwatywnej arystokracji i ortodoksyjnego duchowieństwa. W czasie aresztu większość jego zapisków i innych materiałów naukowych została skradziona. Po uwolnieniu, na przełomie 1949 i 1950 roku, Chophel powrócił do nauczania oraz ukończył z pomocą ucznia lamy Dawa Zangpo pracę nad najbardziej znanym i kontrowersyjnym ze swoich dzieł „An Ornament to Nagarjuna's Intent”.
We wrześniu 1951 był świadkiem zajęcia Lhasy w ramach „pokojowego wyzwolenia” Tybetu przez wojska chińskie. Zmarł w 1951, wkrótce po zajęciu Tybetu przez wojska chińskie. Najprawdopodobniej cierpiał na marskość wątroby.
Gendun Chophel w kulturze masowej.
Postać Genduna Chophela tak naprawdę pojawiła się w kulturze masowej dopiero na przełomie XX i XXI wieku. Tak późna percepcja jego twórczości w Europie czy Stanach Zjednoczonych jest o tyle ciekawa, że, pomimo ogromnych zasług w kwestii wprowadzenia tybetańskiego buddyzmu do kultury zachodniej, został odkryty dopiero po ponad pół wieku po śmierci. Życie Chophela ma także wymiar symboliczny, gdyż odzwierciedlało w pełni dramatyzm i tragizm przemian społeczno-politycznych Tybetu w I poł. XX wieku. Gendun jest również prekursorem beatników oraz późniejszej kontestacji.
Na kanwie historii Chophela, widzianej z perspektywy współczesnego Tybetu, powstał dokument w formie filmu drogi - Zbuntowany mnich. Zrealizowany został przez szwajcarskiego reżysera Luca Schaedlera. Jest on podróżą po przeszłym i współczesnym Tybecie, zderzeniem unikalnej tradycji i duchowości z rozwojem technologicznym i komercjalizacją życia. Film został nominowany w kategorii dokumentu do World Cinema Jury Prize na Festiwalu Filmowym w Sundance w 2006 r.

</doc>
<doc id="2914552" url="https://pl.wikipedia.org/wiki?curid=2914552" title="Tornike Szengelia">
Tornike Szengelia

Tornike Szengelia (gruz. თორნიკე შენგელია; ur. 5 października 1991) – gruziński koszykarz, grający na pozycji niskiego skrzydłowego lub silnego skrzydłowego, aktualnie zawodnik CSKA Moskwa.
Jego ojciec – Kacha Szengelia w sezonie 1998/1999 grał w Zepterze Śląsku Wrocław.
Tornike został wybrany w drafcie NBA w 2012 roku przez Philadelphia 76ers. Następnie został oddany do Brooklyn Nets. W lidze letniej średnio zdobywał 10,2 punktów na mecz i 3,6 zbiórek. Po dobrych meczach z Philadelphią (17 punktów, 6 zbiórek i 2 asysty) i Indiana Pacers (16 punktów, 4 przechwyty i 3 bloki) trener Avery Johnson w wywiadzie z New York Post pochwalił Gruzina.
24 lipca 2012 roku podpisał dwuletnią umowę z Nets.
W trakcie pobytu w Nets wielokrotnie był wysyłany do drużyny Springfield Armor, partnera Nets z D-League.
21 stycznia 2014 został wytransferowany do Chicago Bulls w zamian za Marquisa Teague. 14 kwietnia 2014 został zwolniony przez Bulls.
15 czerwca 2020 został zawodnikiem rosyjskiego CSKA Moskwa.

</doc>
<doc id="2914555" url="https://pl.wikipedia.org/wiki?curid=2914555" title="CD Mirandés">
CD Mirandés

Club Deportivo Mirandés – hiszpański klub piłkarski z siedzibą w mieście Miranda de Ebro (prowincja Burgos, wspólnota Kastylia i León). Został założony 3 maja 1927 roku. Aktualnie występuje w Segunda División. Sezon 2011/12 był najlepszym w historii tego klubu – drużyna pod wodzą trenera Carlosa Pouso wywalczyła wówczas swój pierwszy awans do drugiej ligi (po wygranych spotkaniach barażowych z Atlético Baleares) i rewelacyjnie spisywała się w Copa del Rey, w którym wyeliminowała m.in. Villarreal CF, Racing Santander i RCD Espanyol, a uległa dopiero w półfinale Athletikowi Bilbao.
Stadion.
Gracze "Rojillos" spotkania domowe rozgrywają na obiekcie Estadio Municipal de Anduva, mogącym pomieścić 6900 kibiców. Został oddany do użytku 22 stycznia 1950 roku. W 2006 roku był areną zmagań reprezentacji Hiszpanii do lat 21 z młodzieżową reprezentacją Polski – mecz ten zakończył się zwycięstwem Polaków 0:1 (jedyną bramkę zdobył Łukasz Piszczek).
Obecny skład.
"Stan na 12 maja 2016 r."

</doc>
<doc id="2914563" url="https://pl.wikipedia.org/wiki?curid=2914563" title="Jańczyk">
Jańczyk



</doc>
<doc id="2914565" url="https://pl.wikipedia.org/wiki?curid=2914565" title="Janczyk">
Janczyk



</doc>
<doc id="2914570" url="https://pl.wikipedia.org/wiki?curid=2914570" title="Kościół Wniebowzięcia Najświętszej Maryi Panny we Włochach">
Kościół Wniebowzięcia Najświętszej Maryi Panny we Włochach

Kościół Wniebowzięcia Najświętszej Maryi Panny – rzymskokatolicki kościół parafialny we wsi Włochy, należący do parafii Wniebowzięcia Najświętszej Maryi Panny w dekanacie Namysłów wschód, archidiecezji wrocławskiej.
Historia kościoła.
We wsi Włochy wraz z powołaniem parafii, już między 1246 a 1270 rokiem został zbudowany drewniany kościół. W 1525 roku (w czasach reformacji), został przejęty przez protestantów. W tamtym czasie obiekt sakralny był pod wezwaniem Św. Mikołaja. W okresie wojny 30-letniej budynek spłonął w czasie pożaru, odbudowany został w 1676 roku, a konsekrował go biskup Jerzy Szustrowicz. W 1927 roku kolejny pożar doszczętnie strawił drewnianą budowlę. Obecną, murowaną świątynię wybudowano w 1929 roku, zachowując plan dawnego, drewnianego budynku.
Organy.
We wnętrzu kościoła znajdują się organy piszczałkowe. Zostały one wykonane przez firmę Rieger z Krnova w 1930 roku pod firmowym numer "Opus 2428". Brzmienie tego instrumentu jest ciężkie i monumentalne, podobne do brzmienia organów niemieckich. Posiadają 18 głosów, które obsługują dwie klawiatury ręczne (manuały) i klawiatura nożna (pedał).

</doc>
<doc id="2914573" url="https://pl.wikipedia.org/wiki?curid=2914573" title="Smartwatch">
Smartwatch

Smartwatch, inteligentny zegarek – elektroniczne urządzenie mobilne typu wearables z ekranem dotykowym, wielkości naręcznego zegarka spełniające wszystkie funkcje tradycyjnego zegarka elektronicznego oraz dodatkowo posiadające niektóre funkcje smartfonu, takie jak wyświetlanie komunikatów z telefonu, sterowania jego funkcjami (np. odbieranie rozmów, kontrolowanie odtwarzacza muzycznego) oraz funkcje dodatkowe, np. mierzenie tętna lub liczby wykonanych kroków. Najczęściej działa w oparciu o system operacyjny Android Wear, iOS lub Tizen. Gadżety tego typu mogą posiadać funkcje takie jak: aparat fotograficzny, akcelerometr, alarm wibracyjny, termometr, pulsometr, wysokościomierz, barometr, kompas, chronograf, kalkulator, telefon komórkowy, GPS, odtwarzacz MP3 i inne. Są też wyposażane w różne typy komunikacji bezprzewodowej, jak Wi-Fi, Bluetooth, NFC oraz IrDA.
Historia.
Pierwsze wzmianki na temat smartwatchy sięgają 1946 roku. Wtedy to urządzenie to pojawiło się w komiksie o przygodach detektywa Dicka Tracy'ego. Początkowo bohater posługiwał się zegarkiem wyposażonym w dwukierunkowe radio. Kilka lat później używał smartwatcha pozwalającego na prowadzenie wideorozmów.
Od roku 1960 smartwatche były obecne w telewizji – nosił je wówczas między innymi kapitan James T. Kirk ze Star Treka. W 1982 urządzenie to pojawiło się na nadgarstku Michaela Knighta z Knight Ridera. Ze smartwatchów korzystali także bohaterowie kreskówek takich jak Jetsonowie czy Flintstonowie.
Ważną datą w historii smartwatchów był rok 1972, kiedy to firma Hamilton zaprezentowała pierwszy ogólnodostępny zegarek naręczny Pulsar P1 Limited Edition, który wyposażony był w wyświetlacz LED, kopertę z 18-karatowego złota oraz szybkę z syntetycznego kryształu rubinu.
Rok później pojawił się Hamilton Pulsar P2, z którego to korzystał James Bond w filmie „Żyj i pozwól umrzeć”. Był to pierwszy produkowany na masową skalę smartwatch.
W tym samym roku zadebiutował zegarek Seiko O6LC, który wyposażony był w kwarcowy wyświetlacz LCD, podświetlaną tarczę oraz był w stanie wyświetlać sześć cyfr.
W roku 1975 na sklepowe półki trafił Hamilton Pulsar Calculator Watch, który łączył w sobie funkcje zegarka oraz kalkulatora.
W roku 1976 nastąpiła kolejna rewolucja w dziedzinie smartwatchy – firma Texas Instruments wypuściła na rynek pierwszy elektroniczny zegarek naręczny w cenie nieprzekraczającej 20 dolarów.
W roku 1980 wprowadzone zostały plastikowe koperty zegarków elektronicznych, co spowodowało znaczące obniżenie ich cen. Powstało wtedy również sporo modeli zegarków z wbudowanymi grami, jak na przykład Casio Game-10.
W tym samym roku zadebiutował Casio C-80 z funkcją kalkulatora. Od poprzednich zegarków tego typu różnił się on gumowymi przyciskami, które pozwalały na obsługę urządzenia bez konieczności używania rysika.
Ważną datą w historii smartwatchy był także rok 1982, kiedy to pojawił się Seiko TV Watch – zegarek wyposażony w funkcję wyświetlania na żywo obrazu telewizyjnego oraz słuchania radia FM.
W 1982 firma Hamilton wprowadziła na rynek młodszego brata modelu Pulsar P2, którym był Pulsar NL C01 wyposażony w funkcję przechowywania danych.
W roku 1983 pojawił się Seiko Data-2000 – pierwszy smartwatch wykorzystujący bezprzewodową łączność, który sprzedawany był wraz ze stacją dokującą wyposażoną w klawiaturę.
Rok później zadebiutował Seiko RC-1000 Wrist Terminal, który pozwalał na połączenie z komputerem. Wyposażony był on również w funkcję wyświetlania notatek oraz czasu na świecie.
W 1985 na sklepowych pólkach pojawił się Epson RC-20 – pierwszy na świecie zegarek z dotykowym ekranem.
Równie innowacyjny był debiutujący w 1988 roku Casio JP-100W, który posiadał wbudowany pulsometr.
W roku 1989 firma Casio zaprezentowała model ARW-320 wyposażony w barometr oraz wysokościomierz. Poza wyświetlaczem LCD posiadał on również analogowe wskazówki.
Kolejną przełomową datą w historii smartwatchy był rok 1990, kiedy to pojawił się Seiko Receptor będący połączeniem zegarka oraz pagera. Umożliwiał on również bezprzewodowe połączenie ze światem zewnętrznym.
W 1994 roku pojawił się Timex Data Link, który łączył się z komputerem za pomocą umieszczonego na tarczy zegarka czujnika optycznego.
W tym samym roku Casio zaprezentowało model CMD-40 będący połączeniem zegarka oraz pilota IR, którym z poziomu smartwatcha sterować można było telewizorem, magnetowidem czy domowym zestawem stereo.
W 1999 firma Samsung wypuściła na rynek zegarek SPH-WP10 stanowiący hybrydę zegarka naręcznego oraz telefonu komórkowego. Był to najmniejszy, a zarazem najlżejszy z ówczesnych telefonów komórkowych.
Równie przełomowy był smartwatch Casio WQV-1 Wrist Camera, który zadebiutował w roku 2000. Był to pierwszy na świecie zegarek wyposażony w aparat fotograficzny o rozdzielczości 120 × 120 pikseli.
W tym samym roku firma Casio zaprezentowała model WMP-1V Mp3 Wrist Audio Player, który to połączony był z odtwarzaczem MP3.
Rok później firma IBM wraz z firmą Citizen stworzyła oparty na Linuxie zegarek WatchPad wyposażony w 8 MB pamięci operacyjnej, 16 MB pamięci flash, akcelerator oraz łączność Bluetooth.
W 2015 firma Apple Inc. wypuściła na rynek zegarek Apple Watch.

</doc>
<doc id="2914574" url="https://pl.wikipedia.org/wiki?curid=2914574" title="Lorenzo Mangiante">
Lorenzo Mangiante

Lorenzo Giovanni „Renzo” Mangiante (ur. 14 marca 1891 w Brescii, zm. 16 czerwca 1936 w Kurytybie) – włoski gimnastyk, dwukrotny medalista olimpijski.
Brat gimnastyka Giovanni Mangiante, olimpijczyka z 1912.
Dwukrotnie reprezentował barwy Zjednoczonego Królestwa Włoch na letnich igrzyskach olimpijskich (Sztokholm 1912, Antwerpia 1920), w obu przypadkach zdobywając złote medale w wieloboju drużynowym. 

</doc>
<doc id="2914575" url="https://pl.wikipedia.org/wiki?curid=2914575" title="Renzo Mangiante">
Renzo Mangiante



</doc>
<doc id="2914579" url="https://pl.wikipedia.org/wiki?curid=2914579" title="Paolo Salvi">
Paolo Salvi

Luigi Paolo Salvi (ur. 22 listopada 1891 w Brescii, zm. 12 stycznia 1945 na terenie Niemiec) – włoski gimnastyk, dwukrotny medalista olimpijski.
Dwukrotnie reprezentował barwy Zjednoczonego Królestwa Włoch na letnich igrzyskach olimpijskich (Sztokholm 1912, Antwerpia 1920), w obu przypadkach zdobywając złote medale w wieloboju drużynowym.
W 1911 r. zdobył w Turynie trzy medale mistrzostw świata w gimnastyce sportowej: srebrny (w ćwiczeniach na koniu z łękami) oraz dwa brązowe (w wieloboju drużynowym i ćwiczeniach na poręczach). W kolejnych mistrzostwach świata (Paryż, 1913) zdobył brązowy medal w wieloboju drużynowym.

</doc>
<doc id="2914581" url="https://pl.wikipedia.org/wiki?curid=2914581" title="Stanisław Piotr Koczorowski">
Stanisław Piotr Koczorowski

Stanisław Piotr Koczorowski (ur. 29 czerwca 1888 w Warszawie, zm. 30 listopada 1958 w Kielcach) – polski bibliotekarz, bibliograf i bibliofil.
Życiorys.
Urodził się w rodzinie Stanisława Edwarda i Zofii z Węcewiczów. Uczestniczył w strajku szkolnym w 1905. Ukończył gimnazjum gen. P. Chrzanowskiego. Studiował na Uniwersytecie Lwowskim, a następnie na Uniwersytecie Jagiellońskim. Naukę kontynuował w Paryżu, otrzymał "„diplome d’etudes universitaires”". W latach 1919–1920 pracował jako referent archiwum okupacyjnego w Głównym Urzędzie Likwidacyjnym. Od 1920, z ramienia Polskiej Akademii Umiejętności, pełnił funkcję bibliotekarza, a od 1927 kustosza w Bibliotece Polskiej w Paryżu. Był również współzałożycielem i prezesem w latach 1924–1930 Polskiego Towarzystwa Przyjaciół Książki w Paryżu. W 1931 powrócił do Warszawy, otrzymał etat kierownika Biura Międzynarodowej Wymiany Wydawnictw w Bibliotece Narodowej, od 1939 był kustoszem w Dziale Wydawnictw Nowszych. Był autorem publikacji dotyczących czytelnictwa, biografii polskich pisarzy i poetów i recenzentem książek.
Zmarł w Kielcach. Pochowany na cmentarzu Stare Powązki (kwatera PPRK-1-146).

</doc>
<doc id="2914584" url="https://pl.wikipedia.org/wiki?curid=2914584" title="Golden delicious">
Golden delicious



</doc>
<doc id="2914586" url="https://pl.wikipedia.org/wiki?curid=2914586" title="Haavapää">
Haavapää

Haavapää – wieś w Estonii, w prowincji Põlva, w gminie Veriora.

</doc>
<doc id="2914587" url="https://pl.wikipedia.org/wiki?curid=2914587" title="Kufstein Arena">
Kufstein Arena

Kufstein Arena – wielofunkcyjny obiekt sportowy w miejscowości Kufstein w Austrii.
Został wybudowany w 2005 roku na miejscu dawnej hali sportowej w centrum sportowym obok rzeki Inn. W skład kompleksu Kufstein Arena wchodzą takie obiekty sportowe jak: Grenzlandstadion, otwarty basen, kryte i odkryte korty tenisowe, lodowisko, hala do gry w koszykówkę. Na obiektach Areny są organizowane wydarzenia w dziedzinie sportu, kultury i gospodarki. Nowa arena lodowa przylegająca do hali są wykorzystywana dla wielkich targów w Kufstein i Innsbruck-Rosenheim. Pojemność hali jest około 1800 widzów.
Stadion, zwany Grenzlandstadion (z niem. "Stadion przygraniczny") został otwarty 13 września 1925 roku. Boisko do piłki nożnej jest pokryte murawą naturalną. Historyczny rekord frekwencji został zanotowany 20 czerwca 1946 roku, kiedy 7000 widzów oglądało porażkę 2:4 tyrolskiej drużyny przeciwko Górnej Austrii. Podobne tłumy później można było obserwować tylko podczas międzynarodowych meczów towarzyskich w 1980, kiedy Bayern Monachium gościł w Kufstein. Oficjalna pojemność została zmniejszona do około 5 000 miejsc.
Stadion został odnowiony w 1999 roku i nadal jest własnością stowarzyszenia. Jednakże kiedy w 2005 obok został otwarty nowy centrum sportowy Kufstein Arena, nazwa oficjalnie została zmieniona na Kufstein Arena. Stadion często gości reprezentacje narodowe. Tak, na Kufstein Arena, odbyły się sparingi towarzyskie w ramach przygotowań do Mistrzostw Świata juniorów 2010: 30 maja 2010 roku Korea Południowa – Białoruś (0:1) i 2 czerwca 2010 roku Serbia – Polska (0:0). Również w okresie przygotowań do Euro 2012: 28 maja 2012 Ukraina – Estonia (4:0) i 31 maja 2012 Grecja – Armenia (1:0).
Na stadionie swoje mecze domowe rozgrywa miejscowy klub FC Kufstein.

</doc>
<doc id="2914588" url="https://pl.wikipedia.org/wiki?curid=2914588" title="Francesco Loi">
Francesco Loi

Francesco Loi (ur. 21 lutego 1891 w Cagliari, zm. 9 marca 1977 w Modenie) – włoski gimnastyk, dwukrotny medalista olimpijski.
Dwukrotnie reprezentował barwy Zjednoczonego Królestwa Włoch na letnich igrzyskach olimpijskich (Sztokholm 1912, Antwerpia 1920), w obu przypadkach zdobywając złote medale w wieloboju drużynowym.
W 1911 r. zdobył w Turynie brązowy medal mistrzostw świata w wieloboju drużynowym.

</doc>
<doc id="2914589" url="https://pl.wikipedia.org/wiki?curid=2914589" title="Francesco Loy">
Francesco Loy



</doc>
<doc id="2914595" url="https://pl.wikipedia.org/wiki?curid=2914595" title="Krzysztof Minkowski">
Krzysztof Minkowski

Krzysztof Minkowski (ur. w 1980 w Szczecinie) – polski reżyser teatralny, mieszkający w Berlinie.
Życiorys.
Studiował zarządzanie we Frankfurcie nad Odrą, a później aktorstwo i teatrologię w Berlinie. W 2008 skończył reżyserię teatralną w Państwowej Wyższej Szkole Teatralnej „Ernst Busch” w Berlinie. Jego dyplom „Paw królowej” Doroty Masłowskiej wystawił w Maxim Gorki Theater w Berlinie. Realizuje spektakle w Polsce, Niemczech, Danii i Szwajcarii. W 2007 reżyserował w Nordharzer Städtebundtheater „Disco Pigs” Enda Walsha i polską prapremierę „We are camera. Materiał Jazona” Fritza Katera w Teatrze Jeleniogórskim. „Trzy siostry” Antona Czechowa zdobyły nagrodę „Najlepszego spektaklu sezonu” w Jeleniej Górze i zostały zaproszone na Warszawskie Spotkania Teatralne. Od 2009 pracuje także regularnie w więzieniach w Berlinie, inscenizując projekty z więźniami i aktorami. Następnie w 2010 reżyserował spektakl „Iliada” Homera z udziałem uchodźców z Bośni i Hercegowiny w Heimathafen w Berlinie. W Szwajcarii zrealizował w Luzerner Theater szwajcarskie prapremiery: „Inwazja!” Jonasa Hassana Khemiriego i „Idiotów” Larsa von Triera. W 2013 był "artist in residence" w teatrze Momentum w Odense w Danii, gdzie wystawił prapremierę powieści „Ten, kto mrugnie, boi się śmierci” Knuda Romera. Następnie zrealizował projekty: „Hamlet” William Williama Szekspira w Teatrze Ludowym w Krakowie, „Obowiązek lub prawda” Stephana Lacka, jako szwajcarską prapremierę, „Czarownice z Salem” Arthura Millera i „Ronja, córka rozbójnika” Astrid Lindgren w Theater St. Gallen, „Hamlet” Williama Szekspira w Nationaltheater w Mannheim, „Ryszard III” Williama Szekspira w Theater Konstanz,„Świętoszek” Moliera i "Dżumę " Alberta Camus w Theater Magdeburg, "Folwark zwierzęcy" George Orwell i "Nadzieja" Stijn Devillé w Saarländisches Staatstheater w Saarbrücken, "O dwóch takich, co ukradli księżyc (Die zwei Monddiebe)” oraz "Moja prywatna Apokalipsa/ My private Appocalypse" w Maxim Gorki Theater w Berlinie, „Smilla w labiryntach śniegu” Petera Høeg i "The Cocka Hola Company" Matias Faldbakken w Kopenhadze. Krzysztof Minkowski pracuje również jako pedagog aktorstwa w Konserwatorium w Wiedniu. W 2016 był uczestnikiem Międzynarodowego Forum Berlińskich Spotkań Teatralnych.

</doc>
<doc id="2914601" url="https://pl.wikipedia.org/wiki?curid=2914601" title="Wypędzenie przekupniów ze świątyni (obraz El Greca z 1570)">
Wypędzenie przekupniów ze świątyni (obraz El Greca z 1570)

Wypędzenie przekupniów ze świątyni – obraz autorstwa hiszpańskiego malarza pochodzenia greckiego Dominikosa Theotokopulosa, znanego jako El Greco.
Jest to pierwszy sygnowany obraz z okresu weneckiego. Podpis znajduje się z lewej strony koło klatki z ptakiem: DOMÉNIKOS THEOTOK[O]POULOS KR[E]S. Jest to również pierwszy z sześciu znanych kopii obrazów podejmujących temat Chrystusa wypędzającego przekupniów. Został namalowany na desce.
Geneza.
Temat obrazu obrazuje motyw opisany w Nowym Testamencie w Ewangelii Jana: 
Opis obrazu.
Scena malowana była na gruncie z brunatnawej ziemi grubymi pociągnięciami pędzla, widoczne są ślady palców, które wygładzały nierówności. W centralnej części obrazu dominuje postać Chrystusa w czerwonej tunice, ale jest to postać bez siły wyrazu, nie panuje na tłumem. Bicz trzymany w ręku nie dosięga nikogo z tłumu. El Grecowi brakowało jeszcze sił ekspresji, dopiero eksperymentował z perspektywą. Tłum skupiony jest po lewej stronie pod monumentalnym łukiem, z prawej strony widoczny jest rząd kolumn na szachownicy podłogi. Grupę stłoczonych ciał otaczają postacie zupełnie obojętne na wydarzenie. Na pierwszym planie poniżej znajduje się handlarka gołębiami z klatką. Ma obnażona nogę aż po udo a jej pierś wyłania się z fałd draperii. El Greco nadał jej typowe weneckie rysy upodobniając do mitycznych postaci Danae lub Wenus leżącej na łożu. Z prawej strony, przy kolumnach znajduje się kobieta, ta sama, która występuje u Rafaela, z obnażonymi piersiami i ramionami. Idzie spokojnie trzymając na ramieniu kij z wiadrem wody i z nagim dzieckiem u boku. Wokół El Greco umieścił wiele elementów martwej natury: przy nagim dziecku leżącym na posadzce znajduje się otwarta księga, skrzynia i baranek przywiązany do kija. U dołu widać jakiegoś ptaka obok świnek morskich, kurczęta, drób i koszyk gołębi.
Nad grupą kupców El Greco ujawnił swoją pasję i wyczucie do architektury. Widać to w ustawieniu łuku, w ciężkości sklepienia, w kolumnach z korynckimi głowicami i w starożytnych posążkach stojących po obu stronach łuku.
Proweniencja.
Prawdopodobnie do 1866 roku obraz znajdował się w kolekcji Josè Salamanca y Mayol. W 1868 został sprzedany do zbiorów Sir Francisca Cook z Doughty House w Richmond. Drogą dziedziczenia dzieło pozostawało w kolekcji rodzinnej Cooków do 1955 roku, kiedy to został sprzedany Margaret Drey, a następnie do Samuel H. Kress Foundation z Nowego Jorku. W 1957 został podarowany waszyngtońskiemu National Gallery of Art.

</doc>
<doc id="2914604" url="https://pl.wikipedia.org/wiki?curid=2914604" title="Floryn (wyznawca)">
Floryn (wyznawca)

Floryn, wyznawca (zm. 856) – żyjący w VI lub VII wieku święty Kościoła katolickiego, jeden z pierwszych świętych diecezji Chur w dzis. Szwajcarii.
Według tradycji Floryn był synem Żydówki i anglosaskiego chrześcijanina, którzy na powrocie z pielgrzymki do Rzymu osiedlili się w dolinie Vinschgau. Nauki Floryn pobierał u ks. Aleksandra w miejscowym kościele św. Piotra. Tam też został jego następcą. Legenda mówi o wielu cudach, które miały tu miejsce.
Podobnie rzecz miała się w Remüs (do 1934; dzis. Ramosch), gdzie Floryn był proboszczem i gdzie znajduje się jego grób. Już w 719 kościół ten, gdy proboszczem był św. Otmar (zm. 759), nosił imię świętego Floryna. Poświęcony został w 930 i stał się siedzibą Hartberta, późniejszego biskupa diecezji Chur.
Około 950 relikwie świętego, za sprawą księcia Hermanna I von Schwaben, trafiły do Koblencji, Heidelbergu, gdzie książę założył klasztor św. Floryna (niem. "Kloster Schönau bei Heidelberg") i dalej do Ratyzbony (niem. "Regensburg") i Churwaldenu w Gryzonii. Relikwie świętego znajdują się również w katedrze w Vaduz (Liechtenstein).
W kościele parafialnym w Ramosch rok 2006 ogłoszony został rokiem pamięci św. Floryna.
Jego wspomnienie liturgiczne obchodzone jest 17 listopada.
Jest patronem Dolnej Endagyny i Vinschgau. W latach 1288-1962 patronował diecezji Chur.

</doc>
<doc id="2914605" url="https://pl.wikipedia.org/wiki?curid=2914605" title="Ucho zapaśnika">
Ucho zapaśnika

Ucho zapaśnika (, ), inaczej ucho kalafiorowate (ang. ) – nabyte zniekształcenie małżowiny usznej powstałe w wyniku następstw urazu mechanicznego ucha zewnętrznego.
Przyczyny.
Najczęstszą przyczyną jest tępy uraz małżowiny usznej powstały podczas uprawiania sportów kontaktowych, takich jak zapasy, boks, BJJ, MMA, rugby. Znacznie rzadszą przyczyną jest uszkodzenie małżowiny usznej przez piercing albo przez ogólnoustrojową chorobę tkanki chrzęstnej (chondropatię).
Patomechanizm.
Tworzący się w wyniku urazu krwiak znajduje się pomiędzy chrząstką małżowiny usznej a otaczającą ją ochrzęstną. Powoduje to oddzielenie tych dwóch struktur od siebie i ucisk otaczających tkanek. Uszkodzona w wyniku tego zjawiska chrząstka pozostaje niedokrwiona, częściowo obumiera i zostaje zastąpiona tkanką łączną włóknistą. Ulegający stopniowej resorpcji krwiak pozostawia zwapnienia. Tak przebiegający proces gojenia pozostawia trwałe zniekształcenie małżowiny usznej. Zniekształcenie to swoim wyglądem przypomina kwiat kalafiora, stąd nazwa schorzenia.
Objawy.
Silny ból i obrzęk małżowiny usznej, deformacja tkanek miękkich ucha zewnętrznego z powodu narastającego krwiaka.
Leczenie.
Leczenie może być skuteczne jedynie przy jak najwcześniejszym podjęciu działań medycznych. Wymaga ono ewakuacji krwiaka przy pomocy nacięcia lub nakłucia igłą i aspiracji jego zawartości na zewnątrz, niekiedy dodatkowo ze wstrzyknięciem w to miejsce roztworu glikokortykosteroidu, a także osłony antybiotykowej. Następnie konieczne jest założenie opatrunku uciskowego. Postępowanie takie ma za zadanie ograniczyć rozprzestrzeniania się uszkodzeń i zmniejszyć ich skalę. Pewne pozostałości, które powstały pomimo podjętych działań terapeutycznych, można leczyć zabiegami chirurgii plastycznej i rekonstrukcyjnej. Jakkolwiek niektórzy sportowcy nie są zainteresowani usuwaniem skutków zaistniałego urazu, uważając, że „kalafiorowate ucho” daje dowód ich waleczności i wzbudza respekt przeciwnika w kolejnych walkach.
Zapobieganie.
Zmniejszenie ryzyka urazu małżowiny usznej w czasie uprawiania sportów walki jest możliwe dzięki stosowaniu specjalnego rodzaju kasków lub ochraniaczy na głowę ze szczególnym uwzględnieniem wrażliwych struktur ucha zewnętrznego.

</doc>
<doc id="2914607" url="https://pl.wikipedia.org/wiki?curid=2914607" title="Stadion ha-Moszawa">
Stadion ha-Moszawa

Stadion ha-Moszawa (hebr. אצטדיון המושבה, "Itztadion Ha-Moszawa") – stadion piłkarski w mieście Petach Tikwa w Izraelu.
Został otwarty w 2011 roku po dwóch latach budowy, zastępując zamknięty w 2010 roku Stadion Miejski. Pojemność stadionu to 11 500 miejsc. Na stadionie swoje mecze domowe rozgrywają miejscowe kluby Hapoel Petach Tikwa oraz Maccabi Petach Tikwa.
Jako część większego parku sportowego w nowej strefie przemysłowej miasta, kompleks również pochwalić wielofunkcyjną arenę na 3000 miejsc i sztucznymi polami treningowymi z murawą.
W Petach Tikwa rozpoczęła się dyskusja na temat nazwy stadionu. Niektórzy mieszkańcy chcieli go nazwać Rosz Ha-Zachaw (złota głowa), inni nazwać go na cześć piłkarza miejscowego klubu Hapoel Petach Tikwa i reprezentacji Izraela Nachuma Stelmacha. Ostatecznie został nazwany Ha-Moszawa po przydomku miasta Petach Tikwa – Em HaMoszawot ("Matka Moszawot").
Na stadionie również swoje mecze rozgrywała reprezentacja Izraela oraz kluby grające w europejskich pucharach.

</doc>
<doc id="2914608" url="https://pl.wikipedia.org/wiki?curid=2914608" title="HaMoshava Stadion">
HaMoshava Stadion



</doc>
<doc id="2914609" url="https://pl.wikipedia.org/wiki?curid=2914609" title="Mini Paceman">
Mini Paceman

Mini Paceman – samochód osobowy typu crossover klasy aut miejskich produkowany przez brytyjską markę Mini w latach 2012 – 2016.
Historia i opis modelu.
Samochód został zaprezentowany w wersji koncepcyjnej na Salonie Samochodowym w Detroit w 2011 roku. Prezentacja seryjnego modelu miała miejsce na Międzynarodowym Salonie Samochodowym w Paryżu. Producent określa samochód jako "Sports Activity Coupe" (SAC). Pojazd zbudowany został na bazie pięciodrzwiowego Mini Countryman, w odróżnieniu do którego posiada troje drzwi. Stylistycznie przednia część samochodu do słupka A włącznie jest identyczna jak u Mini Countryman. Występuje zarówno w wersji przednionapędowej jak i z napędem na cztery koła.
Wiosną 2014 Paceman został poddany liftingowi. Pojawiły się nowe wzory felg, nowe kolory nadwozia, przemodelowano odrobinę przednią i tylną część nadwozia. We wnętrzu znajdziemy standardowe sportowe fotele oraz chromowane wstawki. Poprawiono również wygłuszenie, modernizacji poddano jednostki napędowe.

</doc>
<doc id="2914611" url="https://pl.wikipedia.org/wiki?curid=2914611" title="Rezerwat przyrody Przełomy pod Książem">
Rezerwat przyrody Przełomy pod Książem



</doc>
<doc id="2914613" url="https://pl.wikipedia.org/wiki?curid=2914613" title="Mistrzostwa Świata w Siatkówce Plażowej 2015">
Mistrzostwa Świata w Siatkówce Plażowej 2015

Mistrzostwa Świata w Siatkówce Plażowej 2015 – 10. w historii mistrzostwa świata w siatkówce plażowej, które odbywały się w dniach od 25 czerwca do 5 lipca 2015 roku w 4 holenderskich miastach: Hadze, Amsterdamie, Apeldoorn i Rotterdamie.

</doc>
<doc id="2914615" url="https://pl.wikipedia.org/wiki?curid=2914615" title="Przywołówki">
Przywołówki

Przywołówki, przywołówki szymborskie, przywoływki dyngusowe – kujawski zwyczaj wielkanocny, obchodzony od połowy XIX w. w pierwsze święto Wielkanocy w Szymborzu – obecnej dzielnicy Inowrocławia.
Wieczorem w niedzielę wielkanocną mieszkańcy wsi zbierali się na centralnym placu, a kawalerowie udawali się na podwyższenie, skąd wygłaszali wierszyki na temat okolicznych panien. W przywołówkach również stwierdzano, ile wody będzie wylane na poszczególne panny w lany poniedziałek.
Tradycja.
Zwyczaj został zapoczątkowany w 1832 lub 1833 roku, początkowo obejmował teren Kujaw, później charakterystyczny wyłącznie dla Szymborza. Przywołówki polegały na symbolicznym kojarzeniu par. Wybrany chłopak wspinał się na drzewo lub dach i przywoływał panny słowami:
"Pierwszy numer ode dwora, jest tam dziewczyna ładno, urodno, do ludzi podobno..."
Zadaniem chłopaków (kawalerów) było wykupienie panien za pomocą podarunków, takich jak wóz piachu czy grzebień.
Najstarsze zachowane przywołówki z zapisów Stowarzyszenia Klubu Kawalerskiego:
Czasy współczesne.
Współcześnie przywołówki są organizowane przez Stowarzyszenie Klubu Kawalerskiego. Chłopcy „przywołują” ze specjalnej konstrukcji, tzw. „szubienicy”. W kolejnych przywołówkach zmieniają się numery domów i nazwisko właściciela, po czym następuje prezentacja dziewczyny. Liczba wiader, beczek czy butelek wody, ręczników haftowanych i wyszywanych, zawartych w wierszyku, jest miarą sympatii. Na koniec podaje się nazwisko kawalera, który ma wykupić pannę.
Obecnym prezesem Stowarzyszenia Klubu Kawalerskiego jest Tomasz Rolirad.

</doc>
<doc id="2914618" url="https://pl.wikipedia.org/wiki?curid=2914618" title="Sportanlage Buechenwald">
Sportanlage Buechenwald

Sportanlage Buechenwald – wielofunkcyjny obiekt sportowy w miejscowości Gossau w Szwajcarii.
Stadion został wybudowany w 1952 roku. Obecnie oficjalna pojemność została zmniejszona do około 3 500 miejsc, w tym 3 000 siedzących i 500 stojących. W skład kompleksu Sportanlage Buechenwald wchodzą takie obiekty sportowe jak: stadion zwany Gemeindesportplatz Buchenwald, otwarty basen, kryte i odkryte korty tenisowe, lodowisko, hala do gry w koszykówkę.
Stadion ma oświetlenie sztuczne, w 2006 roku powierzchnia boiska zmieniona na murawę sztuczną.
Na stadionie swoje mecze domowe rozgrywa miejscowy klub FC Gossau. Stadion również gości reprezentacje narodowe.

</doc>
<doc id="2914620" url="https://pl.wikipedia.org/wiki?curid=2914620" title="Pia Elda Locatelli">
Pia Elda Locatelli



</doc>
<doc id="2914624" url="https://pl.wikipedia.org/wiki?curid=2914624" title="Kruszczyk Muellera">
Kruszczyk Muellera

Kruszczyk Muellera ("Epipactis muelleri" Godfery) – gatunek byliny z rodziny storczykowatych ("Orchidaceae"). Występuje w środkowej i zachodniej Europie. W Polsce jest to gatunek nowy, ze względu na stosunkowo niedawne wydzielenie z gatunku kruszczyka szerokolistnego.
Rozmieszczenie geograficzne.
Takson skrajnie rzadki, znany tylko z kilku stanowisk w Sudetach i Karpatach. Pierwsze stanowisko na obszarze Polski, zostało odkryte w 2008 r. na terenie Pienin przy szlaku z polany Wyrobek na Górę Zamkową. W Sudetach stwierdzony w dwóch pasmach górskich, są to Góry Kaczawskie (m.in. góra Góra Połom, wzgórza Wapniki, okolice miejscowości Nowe Rochowice) oraz Góry Orlickie (obszar Koziej Hali koło Zieleńca).
Biologia i ekologia.
Bylina, geofit. gatunek wapieniolubny. Kwitnie od czerwca do sierpnia. Rośnie na brzegach lasów, na łąkach i wrzosowiskach. Liczba chromosomów 2n = 40.
Zagrożenia i ochrona.
Roślina objęta w Polsce ścisłą ochroną gatunkową. Umieszczona na polskiej czerwonej liście w kategorii DD (stopień zagrożenia nie może być określony).

</doc>
<doc id="2914645" url="https://pl.wikipedia.org/wiki?curid=2914645" title="Zbiornik Wyżary">
Zbiornik Wyżary

Zbiornik retencyjny Wyżary, "sztuczny zbiornik wodny Wyżary" – sztuczny zbiornik wodny na rzece Radulinka w Polsce, położony na obszarze kompleksu leśnego Puszczy Knyszyńskiej w województwie podlaskim, w powiecie białostockim, na terenie gminy Gródek w pobliżu osady Wyżary.
Zbiornik został utworzony w roku 1970, ma pojemność 63,35 dam³, zajmuje powierzchnię 4,85 ha, średni przepływ 0,04 m³/s. Spełnia on funkcje ochrony przeciwpożarowej, rekreacyjno–wypoczynkową i ochronny przyrody.

</doc>
<doc id="2914648" url="https://pl.wikipedia.org/wiki?curid=2914648" title="Bronisław Mieszkowski">
Bronisław Mieszkowski

Bronisław Mieszkowski (ur. 1873, zm. 1967 w Warszawie) – polski fotograf, popularyzator fotografii i kina w Warszawie.
Życiorys.
Od 1897 r., był właścicielem zakładu fotograficznego przy ul. Nowy Świat 27 w Warszawie, a od 1907 r., prowadził także salon rozrywek z fotoplastykonem, teatrem marionetkowym i salą kinową, drugą w ówczesnej Warszawie. W swoim zakładzie wprowadził format pocztówkowy zdjęć co znacząco przyczyniło się do jego popularyzacji. Był zdobywcą Złotego Medalu na Wystawie w Warszawie w 1900 r., oraz Najwyższej Nagrody i Dyplomu Honorowego w 1911 r.
Działacz ruchu fotograficznego początku XX wieku. Był współzałożycielem Stowarzyszenia Fotografów Zawodowych Królestwa Polskiego powstałego w 1910 r., oraz Cechu Fotografów w 1922 r. Aktywnym fotografem był do 1958 r., związany ze spółdzielnią Polifoto. W 1964 r., otrzymał Dyplom Honorowy 75-lecia pracy w zawodzie.
Spoczywa na cmentarzu Powązkowskim w Warszawie (kwatera 163, rząd 1/2, grób 27).

</doc>
<doc id="2914649" url="https://pl.wikipedia.org/wiki?curid=2914649" title="Halina Lerman">
Halina Lerman

Halina Lerman (ur. 22 lipca 1928 w Szopienicach, zm. 20 marca 2013 w Katowicach) – polska malarka-kolorystka, długoletnia członkini i działaczka Związku Polskich Artystów Plastyków (ZPAP).
Od 1947 studiowała na Akademii Sztuk Pięknych w Krakowie na Wydziale Grafiki w Katowicach, uzyskując dyplom w 1955. ziałała w Polskim Związku Artystów Plastyków w Katowicach, w latach 1995–2003 była członkiem Zarządu PZAP. Swoje prace prezentowała na licznych wystawach w tym 40 indywidualnych zarówno w kraju jak i za granicą (Niemcy oraz Holandia). Obrazy artystki znajdują się w zbiorach Muzeum Śląskiego w Katowicach, Galerii Sztuki Współczesnej BWA w Katowicach, a także Raciborzu, Opolu oraz prywatnych kolekcjach w Polsce i na świecie.
Pogrzeb artystki odbył się 27 marca 2013, na cmentarzu przy ul. H. Sienkiewicza w Katowicach.
Od 2014 imię Haliny Lerman nosi skwer w Katowicach-Szopienicach.

</doc>
<doc id="2914653" url="https://pl.wikipedia.org/wiki?curid=2914653" title="Sportpark Ronhof">
Sportpark Ronhof

Sportpark Ronhof – stadion piłkarski w Fürth, w Niemczech. Obiekt może pomieścić 16 626 widzów, w tym 8126 może siedzieć na krzesełkach. Został otwarty 11 września 1910 roku. Swoje spotkania rozgrywa na nim drużyna SpVgg Greuther Fürth.
Dotychczasowe nazwy:

</doc>
<doc id="2914654" url="https://pl.wikipedia.org/wiki?curid=2914654" title="Trolli Arena">
Trolli Arena



</doc>
<doc id="2914655" url="https://pl.wikipedia.org/wiki?curid=2914655" title="Lądowisko Ciechanów">
Lądowisko Ciechanów

Lądowisko Ciechanów – lądowisko sanitarne w Ciechanowie, w województwie mazowieckim, położone przy ul. Powstańców Wielkopolskich 2. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Specjalistyczny Szpital Wojewódzki Samodzielny Publiczny Zakład Opieki Zdrowotnej. W roku 2013 zostało wpisane do ewidencji lądowisk Urzędu Lotnictwa Cywilnego pod numerem 189
Prace budowlane lądowiska rozpoczęto latem 2012.

</doc>
<doc id="2914659" url="https://pl.wikipedia.org/wiki?curid=2914659" title="Lądowisko Opole">
Lądowisko Opole

Lądowisko Opole – lądowisko sanitarne w Opolu, w województwie opolskim, położone przy Al. W. Witosa 26. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. W roku 2014 zostało wpisane do ewidencji lądowisk Urzędu Lotnictwa Cywilnego pod poz. 267 (nr ewidencyjny 296). 
Zarządzającym lądowiskiem jest Publiczny Samodzielny Zakład Opieki Zdrowotnej Wojewódzkie Centrum Medyczne w Opolu. 
Dane lądowiska.
Uroczyste przekazanie lądowiska dla WCM-u odbyło się 20 grudnia 2010 roku. Budowa trwała ponad pół roku, a jej koszt wyniósł 650 tys. zł, z czego 85 % pochodziło z Unii, a 60 tys. zł od marszałka województwa opolskiego. Był też wkład własny szpitala. Wartość całej inwestycji wraz z parkingiem wyniosła 1 mln 400 tys. zł.
Podczas uroczystego otwarcia płytę lądowiska poświęcił biskup opolski Andrzej Czaja

</doc>
<doc id="2914661" url="https://pl.wikipedia.org/wiki?curid=2914661" title="Mistrzostwa Świata w Snowboardzie 2015">
Mistrzostwa Świata w Snowboardzie 2015



</doc>
<doc id="2914664" url="https://pl.wikipedia.org/wiki?curid=2914664" title="Mistrzostwa Świata w Snowboardzie 2017">
Mistrzostwa Świata w Snowboardzie 2017



</doc>
<doc id="2914669" url="https://pl.wikipedia.org/wiki?curid=2914669" title="Lądowisko Radomsko">
Lądowisko Radomsko

Lądowisko Radomsko – lądowisko sanitarne w Radomsku, w województwie łódzkim, położone przy ul. Jagiellońskiej 36. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Szpital Powiatowy. W roku 2011 zostało wpisane do ewidencji lądowisk Urzędu Lotnictwa Cywilnego pod numerem 87
Koszt budowa lądowiska wyniósł około 1 mln zł.

</doc>
<doc id="2914673" url="https://pl.wikipedia.org/wiki?curid=2914673" title="Stoneham (Kanada)">
Stoneham (Kanada)

Stoneham – miasto w Kanadzie, w prowincji Quebec, w regionie Capitale-Nationale. Miasto położone jest nad Rzeką Świętego Wawrzyńca.
Liczba mieszkańców Stoneham wyniosła 7106 w roku 2011. Język francuski jest językiem ojczystym dla 98,1%, angielski dla 1,7% mieszkańców (2006)
W mieście rozgrywały się Mistrzostwa Świata w Snowboardzie 2013.
W Stoneham urodziła się Laurie Blouin, kanadyjska snowboardzistka, wicemistrzyni olimpijska.

</doc>
<doc id="2914675" url="https://pl.wikipedia.org/wiki?curid=2914675" title="The Village (ekowioska)">
The Village (ekowioska)

The Village – rozwijający się projekt utworzenia ekowioski na zasadach ekologicznego, społecznego i gospodarczego zrównoważonego rozwoju, i pierwsza w Irlandii ekowioska. Wspólnota rozwija się na terenie o powierzchni 67 akrów (270 000 m²) na terenie nabytym w 2005 i łączy się z istniejącą od XIII w. miejscowością Cloughjordan w hrabstwie Tipperary w Irlandii. Leży 143 km na południowy zachód od Dublina i 57 km na północny wschód od Limerick, zaś 94 km na południowy wschód od Galway i 156 km na północny wschód od Cork.
W 2012 została uznana za drugą w Irlandii najlepszą wieś do zamieszkania (ang. "Best Place to Live") przez czasopismo The Irish Times. 29 sierpnia 2009 ekowioskę odwiedził ambasador Kuby, Noel Carillo, szukając rozwiązań do przeszczepienia na grunt kubański. 6 czerwca 2012 prezydent Irlandii Michael D. Higgins wygłosił we ekowiosce przemówienie otwierając festiwal Convergence 2012.
Historia.
W przeciwieństwie do wielu projektów ekowiosek, inicjatorzy projektu nie starali się budować na terenach leśnych ani nieużytkach (co mogłoby doprowadzić do wieloletnich problemów z uzyskaniem pozwolenia na budowę, jak np. w organizacji Lammas w Wielkiej Brytanii). Zamiast tego szukali miejscowości, której liczebność spadła, aby ją ponownie zasiedlić i przywrócić do życia. W 2002 miejscowość Cloughjordan miała 431 mieszkańców, zaś po zasiedleniu, w latach 2010–2011, ok. 700. 
W 1999 inicjatorzy projektu utworzyli w Dublinie organizację Sustainable Projects Ireland Limited. Zanim wybrano Cloughjordan, rozważano 40 innych lokalizacji. Przed rozpoczęciem działań przeprowadzono szerokie konsultacje z dotychczasowymi mieszkańcami Cloughjordan i wobec ich poparcia dla inicjatywy rozpoczęto starania o budowę nowych budynków. Pozwolenie na budowę uzyskano już po pierwszej aplikacji, obwarowane 32 warunkami, ale bez sprzeciwów. W rejonie wsi wytyczono 130 miejsc pod budowę (114 budynków mieszkalnych i 16 instytucji). 
Budowę rozpoczęto w 2007, a do roku 2009 sprzedano ok. 80 domów. Pierwsi mieszkańcy wprowadzili się do niskoenergetycznych domów w ekowiosce w grudniu 2009. W 2010 trwały prace nad pierwszymi 25 budynkami. W 2010 do inicjatywy dołączył zespół architektów Solearth jako koordynator indywidualnych projektów, mający zapewnić spójność architektoniczną całego założenia; zaprojektował też kilka domów. 
W maju 2011 zainstalowano 500 m² kolektorów słonecznych, które wspomagają system ogrzewania wody zasilany przez piec opalany zrębkami opałowymi. Każdy z domów wyposażony jest w 800-litrowy zbiornik ciepłej wody, aby wyrównać pobór wody w godzinach szczytu. Fundusze na bojler i zbiorniki uzyskano z programu Concerto Komisji Europejskiej poprzez regionalny program SERVE (Sustainable Energy In a Rural Village Environment). 
Na początku 2012 domy w The Village były nadal określane jako nieukończone (ang. "unfinished housing estates"), dlatego pierwsi mieszkańcy zostali zwolnieni z ustanowionego pod koniec 2011 roku podatku za dom "household charge" w wysokości 100 euro obowiązującego w roku 2012.
Do marca 2013 do ekowioski przeprowadziło się ok. 50 rodzin poszukujących spokojnego stylu życia.
Inicjatywy wspólnotowe.
W 2008 spośród mieszkańców ekowioski i miasta utworzono wspólnotę rolną (ang. "Community-supported agriculture") Cloughjordan Community Farm, skupiającą ok. 60 gospodarstw. Wspólnota ma na celu zapewnienie tworzącym je rodzinom żywności, stosując zasady rolnictwa biodynamicznego. Do gospodarstwa należy 12 akrów ziemi na terenie ekowioski oraz tereny leżące pomiędzy miejscowościami Cloughjordan i Shinrone.
Założono szkółkę sadowniczą ze 100 odmianami jabłek, otworzono też kilka sklepów, bibliotekę, księgarnię, kawiarnię, piekarnię i ekologiczny hostel z 36 miejscami noclegowymi. Szerokopasmowy dostęp do Internetu zapewnia jego miejscowy dostawca.
Działalność edukacyjna.
W ekowiosce działa grupa Village Education Research and Training (VERT) organizująca kursy zrównoważonego stylu życia: ekologicznego budownictwa, energii odnawialnej i ogrodnictwa. Kursy projektowania permakulturowego prowadził m.in. laureat Gaia Award 2012, Albert Bates. W marcu 2013 w ekowiosce odbył się wykład na temat budowy domów za mniej niż 10 000 euro bez konieczności uzyskiwania pozwolenia na budowę ani zaciągania kredytu, prowadzony przez architekta z University College Cork, Petera Cowmana.
Ekowioska należy do inicjatywy Transition Towns i w ramach festiwalu Convergence odbywają się także spotkania poświęcone problemom okresu przejściowego, organizowane przez lokalne organizacje: Cultivate Centre, Sustainable Projects Ireland, Cloughjordan Business Network oraz SERVE (Sustaibale Energy In Rural Village Environments).
Komunikacja.
Do Cloughjordan można dojechać pociągiem z Dublina i Limerick, zaś droga M7 Dublin – Limerick przebiega ok. 10 km od miasta. Do odległego o 10 km miasta Moneygall można dojechać autobusami sieci Bus Éireann. Wspólnotowe autobusy kursują do Nenagh, Roscrea i Birr. Mieszkańcy ekowioski użytkują samochody na zasadzie car-sharing, istnieje też system "Bike to Work" ułatwiający dojeżdżanie rowerem do pracy.
Nagrody i wyróżnienia.
W 2012 ogólny plan założenia ekowioski został finalistą nagrody w kategorii mieszkalnictwa ("Residential Category Award"). Również w 2012 ekowioska otrzymała krajową nagrodę "Green Community Award". Wygrała także w konkurencji "Tidy Towns" w hrabstwie Północne Tipperary, uzyskując sumę 10 000 euro. W czerwcu 2012 redakcja czasopisma The Irish Times na podstawie ankiety wśród czytelników uznała ekowioskę The Village za drugą w Irlandii najlepszą wieś do zamieszkania (ang. "Best Place to Live").

</doc>
<doc id="2914679" url="https://pl.wikipedia.org/wiki?curid=2914679" title="Lądowisko Orsk">
Lądowisko Orsk

Lądowisko Orsk – lądowisko sanitarno-dyspozycyjne w Orsku, w gminie Rudna, w województwie dolnośląskim. 
Zarządzającym lądowiskiem jest przedsiębiorstwo Pol-Miedź Trans Sp. z o.o. W roku 1996 zostało wpisane do ewidencji lądowisk Urzędu Lotnictwa Cywilnego pod numerem 20

</doc>
<doc id="2914685" url="https://pl.wikipedia.org/wiki?curid=2914685" title="Adonijah Welch">
Adonijah Welch

Adonijah Strong Welch (ur. 12 kwietnia 1821 w East Hampton, zm. 14 marca 1889 w Pasadenie) – amerykański pedagog, prawnik, psycholog, socjolog, zaangażowany w organizację edukacji, jeden z założycieli Eastern Michigan University i Michigan State University, profesor i pierwszy rektor "Iowa State Agricultural College" (współcześnie Iowa State University), od czerwca 1868 do marca 1869 – senator Florydy (Partia Republikańska).
Życiorys.
Urodził się w Connecticuti i tu uczęszczał do szkoły publicznej. W roku 1839 przeniósł się do Jonesville w Michigan, zamierzając studiować prawo w University of Michigan w Ann Arbor. Przez 5 lat był studentem przygotowawczej "Academy of Romeo". Uniwersyteckie studia licencjackie odbył w latach 1843–1846. Od roku 1844 kierował działem kształcenia przygotowawczego, zyskując sobie opinię dobrego organizatora i zwolennika innowacji edukacyjnych. Po uzyskaniu stopnia Bachelor of Arts (1846) i rocznej nauce prawa w kancelarii "Lothrop and Duffield" w Detroit (1847), został przyjęty do palestry.
W latach 1847–1865 nadal przebywał w Michigan, organizując m.in. "Michigan State Normal School" (współcześnie Eastern Michigan University, EMU) w Ypsilanti i uczestnicząc w zarządzaniu "Michigan Agricultural College" (współcześnie Michigan State University, MSU) w East Lansing. W roku 1865, z powodu dolegliwości zdrowotnych, przeniósł się do cieplejszej Florydy (Pensacola, Jacksonville), gdzie organizował "Union School" w Jonesville, założył tartak i zaangażował się w uprawę pomarańczy. 
Startując w wyborach do Senatu Stanów Zjednoczonych (1867) otrzymał w czerwcu 1868 mandat senatora Florydy, z którego zrezygnował w marcu 1869, po otrzymaniu od władz Iowa propozycji objęcia stanowiska rektora nowej uczelni rolniczej w Ames. W latach:
Jego zasługi uhonorowano 29 marca 1897 roku, nadając imię pierwszego rektora nowemu budynkowi uczelni, wybudowanemu w 1895 roku (w latach 1896-1960 – "Teacher Training School", później – funkcje administracyjne).
Publikacje.
Publikacje, pisma urzędowe i listy Adonijaha Welcha znajdują się w zbiorach biblioteki Iowa State University. Z okazji obchodów 150. rocznicy uchwalenia Ustawy Morrilla zostały one udostępnione online w internecie, w postaci specjalnej kolekcji publikacji pierwszego rektora tej uczelni.
Życie prywatne.
Adonijah Strong Welch był synem Blissa Welcha i Elizabeth Strong. Był dwukrotnie żonaty. Z pierwszą żoną, Eunice P. Buckingham, z którą zawarł związek małżeński w Mount Vernon (Ohio) (12 kwietnia 1859), miał córkę Catharinus F. Buckingham. Drugie małżeństwo zawarł z Mary Hortsen Beaumont, 3 lutego 1868 w Jonesville (Michigan). Z tego małżeństwa miał dwie córki: Abram Lovett Beaumont i Clarissa Gregg Holley.
Zmarł 14 marca 1889 roku w Pasadenie. Został pochowany na "Iowa State College Cemetery" (Ames, Iowa).

</doc>
<doc id="2914687" url="https://pl.wikipedia.org/wiki?curid=2914687" title="Kaplica Ogrojcowa przy kościele Świętej Barbary w Krakowie">
Kaplica Ogrojcowa przy kościele Świętej Barbary w Krakowie

Kaplica Ogrojcowa przy kościele Świętej Barbary w Krakowie lub Ogrójec, Ogrojec – późnogotycka przybudówka wzniesiona w między 1488 a 1516 rokiem, przylegająca do zachodniej elewacji krakowskiego kościoła św. Barbary, usytuowanego między Placem Mariackim a Małym Rynkiem, w ścisłym centrum historycznego Starego Miasta. Część południowa kaplicy mieści kruchtę z portalem wejścia głównego do kościoła. Ogrojec jest cennym przykładem późnogotyckiej syntezy sztuk – architektury, rzeźby i malarstwa przełomu XIV i XV wieku. Autorstwo budynku kaplicy nie jest znane; najprawdopodobniej jest to dzieło nieznanego mistrza wykształconego w południowych krajach Rzeszy (Szwabia lub Nadrenia Środkowa), natomiast rzeźby przypisywane są Witowi Stwoszowi i jego warsztatowi.
Historia.
Wzniesiony u schyłku XIV wieku kościół św. Barbary był dawniej świątynią cmentarną. Przestrzeń między nią a parafialnym kościołem Mariackim zajmował cmentarz, służący przede wszystkim krakowskim mieszczanom. Jednym z nich, pełniącym funkcję rajcy miejskiego, był Adam Szwarc ("nota bene" brat Jerzego, archiprezbitera kościoła NMP), który miał uposażyć dla "hortus Domini" ołtarz, co miało miejsce w 1488 roku. Altarię zaś erygował, zgodnie z wolą zmarłego już fundatora (który spisał testament w 1509 roku), biskup Jan Konarski 24 maja 1516 roku. Odtąd przy ołtarzu kaplicy dwa razy w tygodniu odbywała się liturgia, prawdopodobnie za dusze zmarłych.
W roku 1583 kościół św. Barbary przejęło Towarzystwo Jezusowe, przy czym kaplica ogrojcowa zachowała "status quo"; w celu podkreślenia autonomiczności arkadę północną przekształcono na wejście do Ogrojca dla mieszczan i parafian. W Wielki Czwartek, w latach 1655–1656, kaplica była punktem docelowym procesji z kościoła Franciszkanów organizowanego przez tamtejsze Bractwo Męki Pańskiej. W roku 1786 patronat nad kaplicą objęła parafia mariacka. W XVIII wieku dwukrotnie przebudowano kaplicę: w 1743 roku dach nakryto dachówką, około 1750 arkady zamknięto kratami i drewnianymi okiennicami.
W 1820 roku kaplica została objęta zakazem sprawowania nabożeństw narzuconym przez władze zaborcze. Niszczejąca kaplica została pod koniec XIX. i początku XX. stulecia poddana kilkukrotnym zabiegom konserwatorskim: najpierw w 1870 z inicjatywy Bractwa Pana Jezusa Ukrzyżowanego, następnie w 1895 i ostatecznie w 1910 roku. Ta ostatnia konserwacja została przeprowadzona dzięki hojności mieszkańców i instytucjom miejskim. Pracami kierował Zygmunt Hendel, który wcześniej, przed drugą renowacją, zbadał architekturę kaplicy a później był współlaureatem konkursów na odnowę kaplicy zorganizowanych w 1891 i 1892 przez dyrekcję Towarzystwa Przyjaciół Sztuk Pięknych. Dzięki tym zabiegom Ogrojec nie tylko ocalono od dalszej degradacji, lecz także przywrócono dawny późnogotycki charakter. Co więcej, dzięki Juliuszowi Makarewiczowi, odkryto późnogotyckie malowidła ścienne. W 1938 roku Franciszek Mączyński, wraz z zespołem, zrekonstruował zwieńczenia arkad. Ponadto, dzięki Mieczysławowi Gąseckiemu, odnowiono kamienne rzeźby i polichromię. W roku 1953 parafia mariacka przekazała kościołowi św. Barbary zarząd nad kaplicą. Ostatnie konserwacje Ogrojca miały miejsce w latach 1979–1982 oraz w 2004 roku.
Wygląd.
Architektura kaplicy z dekoracją rzeźbiarską.
Ogrojec jest zbudowany z kamienia (dawniej prawdopodobnie polichromowanego na czerwono) na planie nieregularnego heksagonu, dopasowanego do architektury zewnętrznej kościoła. Kaplica jest wciśnięta między środkową a północno-zachodnią przyporę elewacji. Na zewnątrz budowla otwarta trzema arkadami wspartymi na wspornikach oraz przysadzistych filarach spoczywających na wydatnym trzyczęściowym cokole. Jeden ze wsporników (przy kruchcie) zdobi popiersie anioła w dalmatyce dzierżącego tarczę z Orłem Białym. Filary składają się z wielobocznych baz i niskich trzonów przybierających spiralny układ, ponadto są ozdobione romboidalnymi wgłębieniami przypominających kryształ. Powyżej, między arkadami, znajdują się ozdobne fiale z niszami baldachimowymi (gdzie niegdyś znajdowały się rzeźby) o wspornikach z dekoracją roślinną; poniżej w polach płaskorzeźbione masywne, sękate gałęzie na usychających łodygach. Na nasadzie jednej z fial (przy arkadzie wejściowej) u stóp łodygi widoczne są dwie wyrzeźbione myszy. Motywy roślinne w postaci uschniętych liści zdobią zewnętrzne obramienia arkad, które przybierają formę oślego grzbietu zwieńczonego kwiatonem. W niskich trójkątnych szczytach niekompletną dekorację rzeźbiarską tworzą tarcza z herbem Nowina (ponad arkadą północną) oraz Baranek Boży z krzyżem i chorągiewką; u stóp leżą dwa lwy.
Kaplica składa się z dwóch przęseł, nakrytych sklepieniem krzyżowo-żebrowym, które spoczywają na wspornikach w postaci dwóch gryzących się jaszczurek, uschniętej wici roślinnej i pustych tarcz herbowych. Na kluczach sklepień znajdują się zworniki w formie tarcz herbowych, jeden z czaszką i dwoma piszczelami, drugi z "arma Christi" podtrzymywany przez dwa anioły.
Ołtarz kaplicy.
Niewielkie, ciasne wnętrze kaplicy ma bogaty wystrój architektoniczno-rzeźbiarsko malarski, na który składa się przede wszystkim ustawiona na mensie ołtarzowej wykuta z kamienia kompozycja rzeźbiarska oraz malowidło ścienne tworzące razem przedstawienie Modlitwy w Ogrójcu, w typie powszechnym dla późnogotyckiej ikonografii, gdzie scena zostaje rozbita na dwie części. W przypadku krakowskiego Ogrojca część rzeźbiarską tworzą modlący się Jezus Chrystus oraz anioł i pogrążeni we śnie apostołowie. Natomiast na malowanym tle w scenerii krajobrazowo-architektonicznej ukazano Judasza i grupę zmierzającą do ogrodu Oliwnego (Ogrójca), by pojmać Jezusa. Całość charakteryzuje się czytelnym podziałem na trzy plany: skalisty grunt z płotem, postacie Chrystusa i apostołów oraz malowane tło.
Tworzące swego rodzaju nastawę ołtarzową figury są wykonane z wapienia kredowego oraz polichromowane. Podstawą kompozycji figuralnej jest skalisty grunt, który w lewej części przybiera formę smukłej turni, na której stoi anioł trzymający kielich. Obecna, barokowa figura anioła, jest wtórnym uzupełnieniem. Od strony frontowej skaliste rozpadliny, wraz ze stojącym na nich niskim płotem, tworzą parawanową płaszczyznę. Na skałach widoczne płaskorzeźbione rośliny oraz jaszczurka, kret, ślimak i dwa zwrócone do siebie barany.
Kompozycja figuralna charakteryzuje czytelnym podziałem na dwie grupy: lewą tworzy postać pogrążonego w modlitwie Chrystusa i leżącego we śnie św. Piotra, zaś prawą bracia apostołowie: święci Jan Ewangelista i Jakub. Tożsamość apostołów identyfikują atrybuty: Piotr trzyma miecz, Jan Ewangelista księgę, zaś Jakub opiera się o ramię swojego brata. Czynnikiem indywidualizującym poszczególne osoby jednak są przede wszystkim różnorodne potraktowania każdej z postaci: rysy szczegółowo opracowanych twarzy, nieco stylizowane fryzury oraz bogato fałdowane kostiumy, zastygłe w bezruchu gesty i pełne dynamiki upozowanie.
Pogrążony w modlitwie Chrystus, klęcząc ze złożonymi rękami, w obfitej czerwonej szacie, zwraca się do Boga, którego znakiem jest anioł, (w obecnej postaci) ofiarujący Synowi Bożemu kielich. Na młodej twarzy Jezusa widać głębokie uczucie modlitewnej kontemplacji, podczas gdy czuwanie i modlitwa apostołów przemieniła się w sen, co w sposób trafny udało się uchwycić autorowi dzieła. Świadczą o tym symptomy: klęczący Jan Ewangelista kładzie swe ręce na grzbiecie zamkniętej księgi, która podparta jest na lewym kolanie, Piotr opiera swą głowę na lewej ręce, zaś klęczący Jakub kładzie lewą dłoń na ramieniu brata, prawa zaś opada w bezruchu. Oznaki wieku widać na twarzach najmłodszego Jana, starszego brata i najstarszego z trójki Piotra, które podobnie jak oblicze Jezusa są opracowane z dbałością o najmniejszy detal. Najmłodszy z uczniów ma długie, gęste, kędzierzawe, ciemne włosy, natomiast włosy brodatego Jakuba są przybierają kształt loków. Wiek również brodatego Piotra, prócz rysujących się na twarzy zmarszczek, poświadcza łysina i rzadkie, kędzierzawe włosy.
U wszystkich postaci, pod obfitymi plastycznie ukształtowanymi fałdami szat, czytelna jest rzeczywista masa i poprawna od strony anatomicznej budowa ciała, która zauważalna jest zwłaszcza na wysokości ramion i barków oraz kolan. Osoby przedstawione w Ogrójcu odziane są w skromne, długie szaty, święci Piotr i Jan mają narzucone na nie płaszcze. Podobnie jak dynamicznie kształtowane fałdy, kolory szat tworzą efekt plastyczny. Postać Chrystusa przedstawiono w czerwonej sukni, Piotra w jasnoniebieskiej z brunatno-złotym płaszczem, Jana w ciemnozielonej i czerwonej, a w ciemnobłękitnej Jakuba.
Dopełnieniem kompozycji rzeźbiarskiej jest malowidło przedstawiające scenę wejścia Judasza i Żydów do ogrodu Oliwnego. Przekupiony Iskariota prowadzi motłoch, by pojmać Chrystusa. Wszyscy – z wyjątkiem jednego pachołka, który usiłuje się przedostać przez płot – przechodzą przez bramkę. Rudowłosy Judasz ubrany jest w żółtą suknię i zielonkawo-turkusowy płaszcz, w lewej ręce trzyma worek ze srebrnikami, prawą ręką ostentacyjnie wskazuje na modlącego się Chrystusa, na co zwraca odziany w czarną zbroję dowódca i jego podwładni, którzy charakteryzują się indywidualnymi rysami twarzy, różnorodną gestykulacją, a także odmiennymi kostiumami. Dopełnieniem kompozycji jest krajobrazowa sceneria, którą tworzą pagórki i pojedyncze drzewa. Typowa dla późnego średniowieczna narracyjna odmiana ikonograficzna Modlitwy w Ogrojcu dzięki syntezie malarstwa, reliefu i pełnoplastycznej rzeźby nadaje krakowskiemu dziełu indywidualny charakter.
Analiza.
Ukazane tu przedstawienie Modlitwy w Ogrójcu o dwóch współistniejących narracjach jest jednym z wielu wariantów sceny, której źródłem jest Biblia. O obecności Jezusa w ogrodzie Getsemani (ogród Oliwny, Ogrójec) dowiadujemy się w Nowym Testamencie, we wszystkich Ewangeliach, jednak tylko Mateusz, Marek i Łukasz wspominają bezpośrednio o modlitwie w Ogrójcu. Ich przekazy miały największy wpływ na obrazowanie tego tematu. W sztukach wizualnych upowszechnił się on w XIV wieku ze względu na wzrost zainteresowania tematyką pasyjną. Najbliższym przekazem biblijnym dla krakowskiego Ogrojca jest Ewangelia Mateusza, w której zawarta jest treść:
Ze względu na nieliczne zachowane źródła, krakowski Ogrojec jest dziełem zagadkowym. Z założenia powstał jako kaplica zmarłych, stanowiąca łącznik z bezpośrednio przylegającym kościołem św. Barbary i cmentarzem parafii Najświętszej Maryi. Wzniesiony u schyłku XIV wieku kościół św. Barbary mieścił wewnątrz oprócz kaplicy pogrzebowej "ossuarium". O kostnicy wspomina wzmianka z 1390, którą zlecił wznieść obok kościoła Mariackiego Mikołaj Wierzynek. Na sklepieniu wisiała lampa-kaganek, będąca latarnią za zmarłych, zaś na jednym ze zworników widnieje trupia czaszka z dwoma piszczelami.
W kontekście nekropoli nieprzypadkowy jest wybór tematu Modlitwy w Ogrójcu, który jako samodzielny temat ukształtował się i upowszechnił w późnym gotyku oraz rozumiany był jako jedno z przedstawień dewocyjnych. Jednym z czynników determinujących kult tego typu wizerunków był ukształtowany wówczas pogląd, iż za wstawiennictwem modlącego się Jezusa spoczywający w cmentarzach zmarli zostaną ocaleni od wiecznych konsekwencji grzechu i śmierci doczesnej, czego gwarancję stanowiła męka i zmartwychwstanie Chrystusa. Dopełnieniem tej koncepcji jest zestawienie zawieszonych na kluczach sklepień zworników, ze wspomnianą czaszką z piszczelami oraz arma Christi, a ponadto przeciwstawienie dwóch par zwierząt, myszy symbolizujących śmierć oraz jaszczurek, które w tym kontekście obrazują wskrzeszenie. Na okres późnego gotyku przypada znaczący progres rzeźby o charakterze sepulkralnym, która nie tylko objęła przestrzeń kościołów i przylegających do nich kaplic, lecz także zewnętrzne elewacje i otoczenie, czego przykładem są cmentarne kaplice lub figury, głównie fundowane przez bogatych patrycjuszy. Krakowski Ogrojec reprezentuje ten nurt, stąd też kaplica postrzegana jest jako swego rodzaju pomnik fundatorów i miejsce prywatnej dewocji, ale ze względu na treść retabulum ołtarza i bogaty program ideowy, okazjonalnie otwierano ją dla potrzeb liturgicznych, częstokroć o charakterze kommemoratywnym. W kontekście modlitwy Chrystusa w Ogrójcu do kulminacyjnych punktów w roku liturgicznym należały Dzień Zaduszny i Wielki Czwartek. Istotną częścią liturgii były modlitwy pokutne i procesje, które wędrowały nie tylko wokół kościoła, więc wówczas na cmentarzu, ale także wyznaczały kaplicę ogrojcową jako punkt docelowy.
Architektura, rzeźba i malarstwo w kaplicy Ogrojca tworzą spójną całość i czynią ją przykładem późnogotyckiego kompleksowego dzieła sztuki, jednakże dostrzegalne są różnice stylowe, wskazujące na działalność kilku twórców o różnorodnych poglądach stylowych wywodzących się z odmiennych środowisk artystycznych. Czynnikami silnie wpływającymi na styl dzieła były najprawdopodobniej późnogotycka sztuka południowych krajów Rzeszy (głównie Szwabia oraz Górna i Nadrenia Środkowa) oraz działalność Wita Stwosza i jego krakowskiego warsztatu. Czas powstania kaplicy koreluje z tymi wpływami, co więcej udział przybyłego z Norymbergi mistrza był wielokrotnie brany pod uwagę w bogatej historiografii artystycznej Ogrojca. Pomimo licznych zbieżności i podobieństw z dziełami Stwosza, tezy o przypisaniu samemu mistrzowi zarówno projektu i realizacji architektury kaplicy oraz wykonania figur były wielokrotnie kwestionowane. Dotyczy to głównie architektury Ogrojca, zwłaszcza że w krajach południowej Rzeszy znane są odrębne kaplice ogrojcowe przede wszystkim przy katedrze w Spirze (Nadrenia Środkowa), przy katedrze w Ulm (Szwabia) oraz przy kościele św. Wawrzyńca w Norymberdze (Frankonia). Poza krajami niemieckimi przykładem samodzielnej kaplicy ogrojcowej jest niezachowana kaplica przy kościele św. Marii Magdaleny we Wrocławiu. Jeśli chodzi o detal architektoniczny, według nowszych badań przeważają wpływy szwabsko-wirtemberskie oraz miejscowe krakowskie (m.in. detale architektoniczne i rzeźbiarskie Collegium Maius). W przypadku rzeźbiarskiego przedstawienia Modlitwy w Ogrójcu nie wykluczano udziału samego Stwosza oraz nieznanych mistrzów warsztatu z kręgu mistrza, m.in. brano pod uwagę twórcę rzeźb tworzących Koronację Marii na zwieńczeniu Ołtarza Mariackiego. Kamienne figury kaplicy Ogrojcowej mają najwięcej podobieństw do dzieł Stwosza, stąd teza o udziale mistrza, mimo krytyki, jest w nowszej historiografii uważana za słuszną, a figury miałyby stanowić ogniwo pośrednie, łączące "chef d'oeuvre" Stwosza – Ołtarz Mariacki – z późniejszymi dziełami artysty. Po wyjeździe Stwosza do Norymbergi w 1496 roku, styl artysty, podobnie jak wpływy sztuki południowoniemieckiej, silnie oddziaływały na twórczość artystów działających około 1500 roku na terenie Krakowa, stąd też datowanie powstania całości Ogrojca przy kościele św. Barbary ujmowane jest w szerokie ramy czasowe, od około 1488 do 1516 roku.
Od strony formy i stylu rzeźby Ogrojca charakteryzują się typowym dla późnego gotyku realizmem widocznym w anatomii i fizjonomii postaci oraz pomysłową stylizacją, co poświadczają dynamiczne, wysublimowane, niekiedy geometryczne układy draperii. Z dbałością opracowany został każdy detal. Figury cechuje różnorodność w głębokości reliefu, sposobach odkuwania, drążenia detali. Świadczy to o talencie i zdolnościach rzeźbiarskich Wita Stwosza, który jest autorem szeregu dzieł dla parafii mariackiej: prócz ołtarza i krucyfiksu wykonał także "Chrystusa w ogrodzie Oliwnym" (datowanego na lata 1480–85) które pierwotnie znajdowały się w nieznanej przestrzeni cmentarza parafialnego (obecnie w MNK, w pałacu E. Ciołka). Ta kompozycja rzeźbiarska znajdowała się pierwotnie w obrębie cmentarza przy kościele Mariackim, w nieznanym dokładnie miejscu.

</doc>
<doc id="2914691" url="https://pl.wikipedia.org/wiki?curid=2914691" title="Lądowisko Radom">
Lądowisko Radom

Lądowisko Radom – lądowisko sanitarne w Radomiu, w województwie mazowieckim, położone przy ul. Aleksandrowicza 5. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Wojewódzki Szpital Specjalistyczny. W roku 2011 zostało wpisane do ewidencji lądowisk Urzędu Lotnictwa Cywilnego pod numerem 68

</doc>
<doc id="2914694" url="https://pl.wikipedia.org/wiki?curid=2914694" title="Sphyraena guentheri">
Sphyraena guentheri



</doc>
<doc id="2914695" url="https://pl.wikipedia.org/wiki?curid=2914695" title="Sphyraena guaguancho">
Sphyraena guaguancho



</doc>
<doc id="2914696" url="https://pl.wikipedia.org/wiki?curid=2914696" title="Sphyraena guachanche">
Sphyraena guachanche



</doc>
<doc id="2914697" url="https://pl.wikipedia.org/wiki?curid=2914697" title="Sphyraena dubia">
Sphyraena dubia



</doc>
<doc id="2914698" url="https://pl.wikipedia.org/wiki?curid=2914698" title="Klasztor Bernardynów w Słonimie">
Klasztor Bernardynów w Słonimie

Klasztor Bernardynów w Słonimie – dawny rzymskokatolicki klasztor, administrowany przez zakon bernardynów w latach 1630–1864. Jego kościół został następnie zaadaptowany na prawosławny sobór, w obiektach poklasztornych mieściły się instytucje świeckie.
Historia.
Kościół.
Fundacji z 1630 roku Jana Żarnowskiego i stolnikowej mozyrskiej Heleny Łukaszewiczowej i jej synów Konstantego i Hieronima. Po śmierci w 1632 roku Jana Żarnowskiego fundacją zajął się sekretarz królewski Andrzej Radwan (zapisał legat w wysokości 20 tys. złotych) wraz z żoną Katarzyną Rogalską, a w 1635 roku w testamencie na rzecz kościoła zapisał 3 tys. złotych Jan Stanisław Sapieha. Kościół murowany zbudowano w latach 1639-1642 w stylu barokowym, ale stylistycznie nawiązuje jeszcze do epoki gotyku. Zbudował go majster Szymon Tarasewicz z Nieświeża. W 1648 roku zbudowano przy kościele kaplicę ufundowaną przez podstolego Zygmunta Przecławskiego. W 1655 roku klasztor i kościół zniszczone zostały przez wojska moskiewskie, z rąk których zginęli kapłani Eliasz Bina i Ludwik Rosa. Konsekracji odbudowanego kościoła dokonał w 1671 roku biskup Mikołaj Słupski. W 1750 do kościoła dostawiono od południa kaplicę fundacji Michała Śliźnia. W 1 poł. XVIII w. dokonano również całkowitego przekształcenia wystroju wnętrza świątyni, urządzając je w stylu rokoko. W 1864 roku kościół klasztorny św. Trójcy władze rosyjskie zamknęły i w 1867 roku przebudowały na prawosławną cerkiew Świętej Trójcy. Podczas I wojny światowej rosyjski proboszcz zbiegł i opuszczone budynki przejęła armia niemiecka. Gdy Słonim znalazł się w granicach II Rzeczypospolitej, katolicy odzyskali kościół klasztorny w 1921 roku, przeznaczając go na kościół szkolny. Po 1945 obiekt został po raz drugi przekazany parafii prawosławnej i od tego czasu jest nieprzerwanie czynny. W tym czasie usunięto też hełm wzniesiony przed 1939 rokiem. Podczas remontu w latach 2006-2009 zniszczono glorię z Okiem Opatrzności, figury aniołów, putta i rokokowe wazony. W 2012 roku usunięto dotychczasowy hełm wieży kościelnej zastępując go cebulastą kopułą charakterystyczną dla rosyjskiej architektury cerkiewnej.
Klasztor.
Klasztor, początkowo drewniany, zbudowano w 1641 roku. Spaliły go wojska moskiewskie w 1655 roku. Klasztor murowany budowano etapami w latach 1733-1759. W 1782 roku kosztem klasztoru zbudowano szpital-przytułek dla ubogich. Od 2 połowy XVIII wieku w klasztorze istniało studium filozofii dla młodzieży zakonnej, wzmiankowane jeszcze w 1828 roku. Biblioteka w 1818 roku liczyła 1064 książek. W 1864 władze carskie skasowały klasztor bernardyński, przeznaczając zabudowania pod zarząd policji i prawosławnych. W klasztorze w dwudziestoleciu międzywojennym działało starostwo słonimskie, następnie rozlokowano w nim internat szkolny. W 1928 roku dach klasztoru przykryto dachówką karpiówką. Obecnie klasztor jest internatem szkoły medycznej. 
Budynki poklasztorne wzniesione zostały w stylu barokowym, są zdobione rzędami pilastrów. We wnętrzach przetrwała wielka sala kryta sklepieniem kolebkowym oraz oryginalne sklepienia krzyżowe lub kolebkowe w innych pomieszczeniach.

</doc>
<doc id="2914699" url="https://pl.wikipedia.org/wiki?curid=2914699" title="Sobór Trójcy Świętej w Słonimie">
Sobór Trójcy Świętej w Słonimie

Sobór Trójcy Świętej – prawosławny sobór parafialny w Słonimie, w dekanacie słonimskim eparchii nowogródzkiej Egzarchatu Białoruskiego.
Historia.
Na miejscu istniejącego współcześnie (XXI w.) soboru w XVI w. istniała prawosławna drewniana cerkiew, ośrodek kultu ikony św. Antoniego Pieczerskiego. Świątynia ta została odebrana prawosławnym po unii brzeskiej. Na jej miejscu w 1630 Andrzej Radwan ufundował klasztor Bernardynów z kościołem Trójcy Świętej, wzniesiony w latach 1639–1645.
W 1864 klasztor bernardyński został skasowany przez władze carskie, zaś dawny kościół przekazano parafii prawosławnej, zachowując wezwanie Trójcy Świętej. Po I wojnie światowej obiekt został ponownie przekazany katolikom. Funkcjonował jako kościół do II wojny światowej, w czasie której ponownie został przekazany prawosławnym. W 2002 cerkiew otrzymała status soboru.
Architektura.
Sobór jest budowlą jednonawową, z wydłużonym prezbiterium, do którego przylegają dwie zakrystie. Wejście do świątyni prowadzi przez portal zdobiony półkolumnami. Ściany boczne cerkwi wspierają skarpy. Wieża kościelna jest trójkondygnacyjna – dwie górne kondygnacje skonstruowano na planie ośmioboku, w ich narożach znajdują się ozdobne pilastry. Dolna kondygnacja wieży jest czworoboczna.
We wnętrzu soboru znajduje się czterorzędowy ikonostas. Z pierwotnego, kościelnego wyposażenia przetrwały trzy ołtarze – główny i dwa boczne, z figurami aniołów. Zachowano także osiemnastowieczny chór muzyczny.

</doc>
<doc id="2914701" url="https://pl.wikipedia.org/wiki?curid=2914701" title="Julian Chagrin">
Julian Chagrin

Julian Chagrin (ur. 22 lutego 1940 w Londynie) – brytyjski aktor, reżyser, scenarzysta i producent filmowy. Został dwukrotnie nominowany do Oscara za filmy The Concert i The Morning Spider.

</doc>
<doc id="2914705" url="https://pl.wikipedia.org/wiki?curid=2914705" title="Sphyraena snodgrassi">
Sphyraena snodgrassi



</doc>
<doc id="2914706" url="https://pl.wikipedia.org/wiki?curid=2914706" title="Sphyraena microps">
Sphyraena microps



</doc>
<doc id="2914707" url="https://pl.wikipedia.org/wiki?curid=2914707" title="Sphyroena kadanar">
Sphyroena kadanar



</doc>
<doc id="2914708" url="https://pl.wikipedia.org/wiki?curid=2914708" title="Sphyraena akerstromi">
Sphyraena akerstromi



</doc>
<doc id="2914709" url="https://pl.wikipedia.org/wiki?curid=2914709" title="Sphyraena agam">
Sphyraena agam



</doc>
<doc id="2914710" url="https://pl.wikipedia.org/wiki?curid=2914710" title="Sphyraena affinis">
Sphyraena affinis



</doc>
<doc id="2914711" url="https://pl.wikipedia.org/wiki?curid=2914711" title="Sphyraena sphyraena picuda">
Sphyraena sphyraena picuda



</doc>
<doc id="2914712" url="https://pl.wikipedia.org/wiki?curid=2914712" title="Sphyraena picuda">
Sphyraena picuda



</doc>
<doc id="2914713" url="https://pl.wikipedia.org/wiki?curid=2914713" title="Sphyraena dussumieri">
Sphyraena dussumieri



</doc>
<doc id="2914714" url="https://pl.wikipedia.org/wiki?curid=2914714" title="Sphyraena commersonii">
Sphyraena commersonii



</doc>
<doc id="2914715" url="https://pl.wikipedia.org/wiki?curid=2914715" title="Sphyraena becuna">
Sphyraena becuna



</doc>
<doc id="2914716" url="https://pl.wikipedia.org/wiki?curid=2914716" title="Esox barracuda">
Esox barracuda



</doc>
<doc id="2914717" url="https://pl.wikipedia.org/wiki?curid=2914717" title="Pietà w kościele Świętej Barbary w Krakowie">
Pietà w kościele Świętej Barbary w Krakowie

Pietà w kościele Świętej Barbary w Krakowie – gotycka rzeźba przedstawiająca Marię, trzymająca na kolanach martwe ciało Jezusa zdjęte z krzyża. Dzieło to reprezentuje styl piękny w plastyce gotyckiej, należy do tzw. Pięknych Piet – wąskiej grupy rzeźb ukazujące ciało Chrystusa w układzie „horyzontalnym”, powszechnym w sztuce czeskiej, austriackiej, zachodnioniemieckiej oraz Prus Zakonnych. 
Nic nie wiadomo o twórcy rzeźby, w starszej literaturze kojarzonym z miejscowym, krakowskim nieznanym mistrzem, zaś według najnowszych badań z także anonimowym artystą, lecz działającym w Czechach (Praga) lub w Prusach Zakonnych (Toruń), łączonym z kręgiem Mistrza Pięknej Madonny Toruńskiej, zwłaszcza z rzeźbą Chrystusa w Ogrojcu w Malborku. Krakowska Pietà uchodzi za jedno z najcenniejszych dzieł wczesnego stylu pięknego, najprawdopodobniej walory estetyczne wpłynęły na rozwój kultu od XVII wieku, którego typowym dla nowożytności symptomem było ozdabianie figury rozmaitymi odzieniami lub klejnotami.
Dzieje.
Najstarsze dzieje Piety nie są znane. Niewątpliwe jednak dzieło to zostało wykonane w latach 90. XIV wieku. Nie wiadomo jednak, kto był zleceniodawcą dzieła, jego autorem, ponadto gdzie się znajdowało. Na schyłek XIV stulecia przypada budowa krakowskiego kościoła Świętej Barbary, przy czym pierwsza wzmianka źródłowa o Piecie w tymże kościele pojawia się dopiero w XVII wieku. W roku 1677 dzieło zostało znalezione w „ciemnym korytarzu”, źródła nie wskazały precyzyjnie miejsca znalezienia. Tuż po znalezieniu Piety, w kościele Świętej Barbary nastąpił gwałtowny rozwoju kultu Matki Bolesnej ("singularis coepit haberi honor statue B[eate]V[irginis]"). Pietà wpierw została wyeksponowana w bocznym, a następnie od 1681 roku na głównym ołtarzu. Wysoko ceniona od strony estetycznej "peculiari artificio elaborata" Pietà została umieszczona między pozłacanymi figurami aniołów i okrywana rozmaitymi odzieniami aplikowanymi złotem i srebrem oraz kameryzowanymi jako symbol Niepokalenego Poczęcia Najświętszej Marii Panny. Okazjonalnie odsłaniano całą kompozycję figuralną uznawaną wówczas jako "e lapide secto admirabili arte elaborata". Kult Piety zaowocował osobnymi nabożeństwami ku czci Matki Boskiej Bolesnej, które urządzano od 1726 roku. Od 1731 roku Pietę umieszczono w kaplicy Matki Boskiej Bolesnej (dawniej Świętej Anny), w późnobarokowym ołtarzu. Obecnie znajduje się w zamykanej kratą wnęce, która jest swego rodzaju małą wydzieloną kaplicą. Znajduje się ona po północnej stronie, w pobliżu ołtarza głównego.
Wygląd.
Pietà jest kompozycją rzeźbiarską wykonaną z wapienia, liczy 62 cm wysokości i niegdyś była polichromowana. Ślady pierwotnych farb zostały usunięte. Obie postaci są pełnoplastyczne. Na obliczu Matki Bożej rysuje się wyraz bólu i współcierpienia oraz zadumy i matczynej troski. Maria troskliwie spogląda na martwe ciało syna, spoczywające na Jej kolanach, które jest mocno wysunięte w stronę widza. Chrystus ma mocno odchyloną do góry i w prawy bok głowę. Jego ręce krzyżują się; dłoń lewej ręki jest opadnięta, prawa dłoń leży na udzie, Matka Boska zaś prawą ręką dźwiga ciężar ciała Jezusa, lewą dłonią dotyka Jego prawego przedramienia. 
Maria została ukazana tu jako młoda, pełna wdzięku niewiasta. Rzeźbiarz podkreślił nos i łuki brwiowe, kontrastując z miękkością czoła, oczodołów i policzków, oczami i ustami. Ciało Chrystusa jest wychudzone, co widoczne jest w wiotczejących mięśniach rąk i nóg. Na korpusie są uwydatnione kości żebrowe. W niektórych częściach ciała (głównie na dłoniach, przedramionach i podudziach) uwydatniono żyły. Chrystus ma na głowie stylizowaną koroną cierniową, zaś kosmyki długich, lekko falowanych włosów układają się nienaturalnie na ramionach. Pewne elementy stylizacji widać na brodzie, której kosmyki przybierają rytmiczne, spiralne i meandryczne układy. 
Okrywające biodra zmarłego perizonium kontrastuje z bogactwem plastyczności draperii kostiumu Marii. Na głowie ma opadający za ramiona welon niemal całkowicie zakrywający włosy, o falujących kosmykach. Suknia jest niemal całkowicie zakryta masywnym płaszczem. Fałdy welonu przybierają płynne, głównie faliste i kaskadowe układy. Kompozycja oparta jest na skrzyżowaniu dwóch lekko wygiętych ukosów. Diagonalia te tworzy upozowanie Marii zestawione z horyzontalnym układem martwego ciała Chrystusa. Maria siedzi na tronie, którego boki zdobią wnęki obramione w ostrołukowe arkady z typową dla gotyku dekoracją maswerkową.
Analiza.
Pietà w kościele Świętej Barbary reprezentuje wczesny typ tzw. Pięknej Piety, przedstawienia będącego odpowiednikiem innej grupy figur "pars pro toto" dla sztuki około 1400 - Pięknych Madonn. Te dwa wyróżniki ikonograficzne nie są zgoła jedynymi cechami stylu pięknego, w którym zakres tematyczny jest dużo szerszy. Niemniej w przypadku Pięknych Madonn i Piet skala realizacji bardzo podobnych do siebie dzieł jest wielka. Charakteryzują się na bardzo eleganckim, wytwornym i mocno idealizującym ukazywaniem Marii z Dzieciątkiem, w przypadku Piet wskroś bardzo lirycznym ukazaniem dramatycznego epizodu Pasji Chrystusa, gdzie symptomy jego męki zostały subtelnie złagodzone, a postać opłakującej Matki Bożej emanuje wdziękiem, elegancją i charakterystycznym dla sztuki około 1400 „pięknem”. Wyróżnikami tej „ekskluzywnej” grupy dzieł jest materiał - kamień, całościowe opracowanie rzeźby oraz funkcja - przedstawienie dewocyjne. Tego typu kompozycje figuralne znane są w niektórych obszarach Europy Środkowej. W ówczesnych Czechach (z uwzględnieniem Moraw i Śląska) z Świętego Macieja i Świętej Elżbiety we Wrocławiu (zaginiona). Największy zespół podobnych przedstawień zachował się w Austrii (wraz z Salzburgiem i Tyrolem) oraz terenach ościennych - południowych obszarach Rzeszy (Bawaria), a ponadto w północnych Włoszech, Słowenii i Friuli. W kontekście krakowskiego dzieła do najbliższych stylowo zalicza się m.in. dwie Piety z klasztoru w Admont, pojedyncze dzieła w Straßburgu koło Gurk, Brambergu, Seeon-Seebruck (obecnie w zbiorach Bayerisches Nationalmuseum w Monachium) oraz Treviso i Weronie. Piękne Piety upodobali sobie Krzyżacy, czego przykładem są dzieła w porozrzucanych po Europie posiadłościach tegoż zakonu (Prusy Zakonne, Friuli, Słowenia, Karyntia, Dolna Styria, Hesja). Spory zespół Piet pokrewnych stylowo krakowskiej zachował się również w rejonach Dolnej Nadrenii i okolic, przede wszystkim rzeźba w kościele Świętego Lamberta w Düsseldorfie w mniejszym stopniu dzieła z kościołów Świętego Albana i Świętej Kolumby w Koloni, opactwa w Marienstatt, ponadto w Maastricht w Limburgii. Z innych tego typu dzieł cennymi przykładami są przedstawienia z Jeny w Turyngii oraz w katedrze magdeburskiej. 
Historiografia artystyczna krakowskiej Piety jest bardzo bogata, co więcej w literaturze starożytniczej metryka sięga 1745 roku. Wszakże problem stylu stanowi swoisty konsensus, dyskusje budzi kwestia warsztatu, z którego pochodziła dzieło. Ukształtowana przez Paula Heinza Clasena teza o Mistrzu Pięknych Madonn, rzekomym autorze krakowskiej Piety - wybitnym indywidualiście tworzącym w rozmaitych miejscach, eksportującym i rozpowszechniającym formy stylu pięknego, ze względu m.in. na liczne różnice w detalach została zakwestionowana. Inną, długo przyjmowaną tezę, dotyczącą krakowskiego rodowodu dzieła, niedawno poddano krytyce. Głównym powodem jest niedostatek podobnych warsztatowo dzieł plastyki w tymże mieście, a związane z Krakowem dzieła stylu pięknego charakteryzują się innymi cechami, przez co Pietà jest uważana za dzieło wyizolowane z kontekstu krakowskiej sztuki około 1400. Wedle najnowszych analiz wysoka klasa artystyczna krakowskiej Piety wpisuje ją w inny kontekst artystyczny, głównie ze sztuką praską uważaną za jedno z głównych centrów artystycznych wiodących w ukształtowaniu się stylu pięknego (dlatego jest przyjmowana w badaniach presumpcja o czeskim imporcie Piety do Krakowa), lub Prus Zakonnych, gdzie prawdopodobnie działał rzeźbiarz, będący twórcą Pięknej Madonny z Torunia i Chrystusa w Ogrojcu z kościoła Świętego Jana w Malborku (obecnie w pobliskim Muzeum Zamkowym) określanego mianem Mistrza Pięknej Madonny Toruńskiej. Krakowska Pietà uważana jest za dzieło wywodzące się z tego kręgu, za sprawą wielu wspólnych cech stylistycznych. Styl piękny oraz tego typu przedstawienia Chrystusa i Marii były znane Krzyżakom nie tylko w Prusach, lecz także w Hesji oraz Friuli i Słowenii co poświadczają zachowane do dziś Piękne Piety w kościele Świętej Elżbiety w Marburgu oraz w kaplicy zamkowej w Velikej Nedelji, zamku w Goricane (obecnie w zbiorach Narodnej Geleriji w Lublanie), Celje. Stąd też w najnowszych badaniach wyszła inna sugestia, o sprowadzeniu Piety do Krakowa z państwa krzyżackiego, niewykluczone że w wyniku działań wojennych, które nasiliły się w latach 1409-1411, a wówczas w sztukach plastycznych preferowano gotycki styl piękny.

</doc>
<doc id="2914719" url="https://pl.wikipedia.org/wiki?curid=2914719" title="Lądowisko Ostrołęka">
Lądowisko Ostrołęka

Lądowisko Ostrołęka – lądowisko sanitarne w Ostrołęce, w województwie mazowieckim, położone przy Al. Jana Pawła II 120 A. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Mazowiecki Szpital Specjalistyczny im. dr. Józefa Psarskiego. W roku 2010 zostało wpisane do ewidencji lądowisk Urzędu Lotnictwa Cywilnego pod numerem 60

</doc>
<doc id="2914724" url="https://pl.wikipedia.org/wiki?curid=2914724" title="Sok pomidorowy">
Sok pomidorowy

Sok pomidorowy – sok przecierowy otrzymywany z owoców pomidora przeznaczony do bezpośredniego spożycia. Prawdopodobnie najpopularniejszy sok warzywny. Stosowany jest jako sok jednowarzywny, ale także wykorzystywany jest w połączeniach z innymi do produkcji soków wielowarzywnych i soku pomidorowo-selerowego. 
Produkcja.
Uzyskuje się go przez rozdrobnienie miąższu świeżych owoców pomidora i oddzielenie od niego skórek i nasion. Utrwalany jest poprzez pasteryzację lub przepływowo z rozlewem aseptycznym. Można do niego dodać niewielką ilość soli.
Właściwości soku.
Sok o barwie od pomarańczowej do pomarańczowoczerwonej, bez odcienia brunatnego. Zawiesina przetartych owoców tworzy jednorodną ciecz, ale dopuszcza się także tworzenie się w górze soku warstwy klarownej. Zapach właściwy dla świeżych pomidorów, bez skutków fermentacji i obcych zapachów. 
Wartość odżywcza i energetyczna.
Wartość odżywcza – dane dla 100 ml świeżego soku pomidorowego:
Wpływ na zdrowie.
Sok pomidorowy zawiera dużo likopenów, przez co chroni organizm przed działaniem substancji pojawiających się we krwi pod wpływem wysiłku. Wśród pasażerów samolotów, sok pomidorowy ma zwiększoną popularność, np. Lufthansa sprzedała ponad 1,7 miliona litrów soku pomidorowego w 2008. Badania wykazały, że spowodowane jest to prawdopodobnie przez różny smak i zapach soku na różnej wysokości. Prawdopodobnie dzięki obecności potasu działa pozytywnie na kaca. Sok chroni przed działaniem promieni UV. Jest bogaty w żelazo, witaminy i potas, dzięki czemu chroni przed przedwczesnym starzeniem się, dotlenia, wzmacnia naczynia krwionośne i wzmacnia nerwy wzrokowe. Sok może chronić przed zawałem mięśnia sercowego.

</doc>
<doc id="2914726" url="https://pl.wikipedia.org/wiki?curid=2914726" title="Mullus barbatus auratus">
Mullus barbatus auratus



</doc>
<doc id="2914728" url="https://pl.wikipedia.org/wiki?curid=2914728" title="Konojad-Doły">
Konojad-Doły

Konojad-Doły – osada w Polsce położona w województwie wielkopolskim, w powiecie grodziskim, w gminie Kamieniec.
W latach 1975–1998 miejscowość położona była w województwie poznańskim.

</doc>
<doc id="2914732" url="https://pl.wikipedia.org/wiki?curid=2914732" title="Upeneus mulluscensis">
Upeneus mulluscensis



</doc>
<doc id="2914733" url="https://pl.wikipedia.org/wiki?curid=2914733" title="Upeneus mollucensis">
Upeneus mollucensis



</doc>
<doc id="2914734" url="https://pl.wikipedia.org/wiki?curid=2914734" title="Upeneus molluccensis">
Upeneus molluccensis



</doc>
<doc id="2914736" url="https://pl.wikipedia.org/wiki?curid=2914736" title="Upeneoides moluccensis">
Upeneoides moluccensis



</doc>
<doc id="2914737" url="https://pl.wikipedia.org/wiki?curid=2914737" title="Upeneoides fasciolatus">
Upeneoides fasciolatus



</doc>
<doc id="2914738" url="https://pl.wikipedia.org/wiki?curid=2914738" title="Lądowisko Hajnówka">
Lądowisko Hajnówka

Lądowisko Hajnówka – lądowisko sanitarne w Hajnówce, w województwie podlaskim, położone przy ul. Doc. Adama Dowgirda 9. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Samodzielny Publiczny Zakład Opieki Zdrowotnej. W roku 2013 zostało wpisane do ewidencji lądowisk Urzędu Lotnictwa Cywilnego pod numerem 182
Koszt budowy lądowiska wyniósł 1,33 mln zł.

</doc>
<doc id="2914739" url="https://pl.wikipedia.org/wiki?curid=2914739" title="Mnichowy Upłaz">
Mnichowy Upłaz

Mnichowy Upłaz – trawiasty upłaz w Dolinie Małej Łąki w polskich Tatrach Zachodnich. Znajduje się na zachodnich stokach północnej grani Kopy Kondrackiej, na odcinku od Koprowego Żlebu po Mnichową Grań (ok. 1910-1800 m n.p.m.). Zajmuje górną część grani Kopy Kondrackiej, niżej podcięty jest skalistymi Mnichowymi Turniami.
W Mnichowym Upłazie znajduje się Żleb między Mnichy, który dzieli go na dwie części:
Nazwa upłazu jest pochodzenia pasterskiego, dawniej bowiem były to tereny wypasowe należące do hali Mała Łąka.

</doc>
<doc id="2914751" url="https://pl.wikipedia.org/wiki?curid=2914751" title="Koprowy Żleb">
Koprowy Żleb

Koprowy Żleb – żleb w Dolinie Małej Łąki w polskich Tatrach Zachodnich. Opada z północnej grani Kopy Kondrackiej (ok. 1910 m n.p.m.) do dna Wyżniej Świstówki Małołąckiej (górne piętro Doliny Małej Łąki). Różnica wzniesień pomiędzy jego górną i dolną częścią wynosi około 230 m, a szerokość przy dnie Wyżniej Świstówki ponad 100 m. Po orograficznie prawej stronie Koprowego Żlebu ciągnie się trawiasty Mnichowy Upłaz, od lewej strony natomiast żleb ograniczony jest skalistą północno-zachodnią grzędą Kopy Kondrackiej. Znajduje się w niej Jaskinia Świstacza i Koprowa Studnia.
Koprowy Żleb w dolnej części wcięty jest w zbocze dość głęboko, wyżej coraz płycej. Przejście nim nie stwarza problemów, ale nie prowadzi tędy żaden szlak turystyczny. Z Kopy Kondrackiej (spod samego jej wierzchołka) opada do Wyżniej Świstówki jeszcze inny żleb, nie ma on jednak nazwy.

</doc>
<doc id="2914755" url="https://pl.wikipedia.org/wiki?curid=2914755" title="Fabian Estoyanoff">
Fabian Estoyanoff



</doc>
<doc id="2914756" url="https://pl.wikipedia.org/wiki?curid=2914756" title="Greuther Fuerth">
Greuther Fuerth



</doc>
<doc id="2914758" url="https://pl.wikipedia.org/wiki?curid=2914758" title="Reprezentacja Walii w rugby 7 mężczyzn">
Reprezentacja Walii w rugby 7 mężczyzn

Reprezentacja Walii w rugby 7 mężczyzn – zespół rugby 7, biorący udział w imieniu Walii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Walijski Związek Rugby, członek Rugby Europe oraz World Rugby.
Największym sukcesem tej reprezentacji jest zwycięstwo w Pucharze Świata 2009.

</doc>
<doc id="2914761" url="https://pl.wikipedia.org/wiki?curid=2914761" title="Upeneus flavovittatus">
Upeneus flavovittatus



</doc>
<doc id="2914762" url="https://pl.wikipedia.org/wiki?curid=2914762" title="Upeneus balteatus">
Upeneus balteatus



</doc>
<doc id="2914763" url="https://pl.wikipedia.org/wiki?curid=2914763" title="Upeneus martinicus">
Upeneus martinicus



</doc>
<doc id="2914764" url="https://pl.wikipedia.org/wiki?curid=2914764" title="Mulloides martinicus">
Mulloides martinicus



</doc>
<doc id="2914765" url="https://pl.wikipedia.org/wiki?curid=2914765" title="Katedra św. Piotra, Pawła i Andrzeja w Peterborough">
Katedra św. Piotra, Pawła i Andrzeja w Peterborough

Katedra św. Piotra, Pawła i Andrzeja w Peterborough (ang. "Cathedral Church of St Peter, St Paul and St Andrew") znana także jako Katedra Peterborough (ang. "Peterborough Cathedral") lub Katedra św. Piotra (ang. "Saint Peter’s Cathedral") – katedra Kościoła Anglii znajdująca się w Peterborough, której patronami są Piotr Apostoł, Paweł z Tarsu oraz Andrzej Apostoł; ich podobizny zdobią zachodni fronton budynku. Zbudowana w okresie anglosaskim, została przebudowana w stylu normandzkim w XII wieku. Do reformacji funkcjonowała jako opactwo benedyktyńskie. Wraz z katedrami w Durham i Ely jest jednym z najważniejszych, a przy tym nienaruszonych, zabytków architektonicznych z tamtych czasów.
Historia.
Okres anglosaski.
Pierwotnie osada nosiła nazwę "Medeshamstede" (st.ang. „gospodarstwo wśród łąk”), jednak brak dowodów na istnienie jakichkolwiek budynków przed powstaniem klasztoru. Ten został zbudowany około 654 lub 655 roku za panowania anglosaskiego króla Peady lub, jak chce „Kronika anglosaska”, za Wulfhera, w związku z przejściem na chrześcijaństwo rodziny królewskiej; był to jeden z pierwszych ośrodków chrześcijaństwa w centralnej Anglii, później dzierżący prym w konfederacji ówczesnych, mercjańskich klasztorów. Pierwszym opatem mianowano Saxwulfa, earla na dworze króla, i obarczono odpowiedzialnością za budowę. Osada klasztorna oraz kościół przetrwały przynajmniej do 869 lub 870 roku, kiedy zostały zniszczone przez duńskich wikingów. Nielicznym mnichom udało się zbiec z rzezi i ukryć się w pobliskim Crowland. Po odpłynięciu wikingów powrócili do zgliszczy i pogrzebali ciała. Mimo obrania nowego opata, klasztor pozostał opuszczony przez następne 100 lat.
Na fali trwającego od połowy X wieku renesansu życia klasztornego – biskup Winchesteru Etelwold ufundował wówczas benedyktyńskie opactwa w Peterborough (966), Crowland (966), Ely (970), Ramsey (971) i Thorney (972) – rozpoczęto odbudowę, dzięki poparciu króla Edgara Spokojnego. Po jej ukończeniu w 972 roku król, wraz arcybiskupem Canterbury Dunstanem i arcybiskupem Yorku Oswaldem przybył na inspekcję, nadając przy tym nowy statut, potwierdzający dawne przywileje. Odbudowane opactwo otrzymało miano Burgh (ang. "burgh" /ˈbʌrə/) oraz patronat Piotra Apostoła przez co otaczająca ją osada niebawem została przemianowana na "Peter-burgh".
Punktem zbiorczym nowego kościoła była kamienna wieża zachodnia uwieńczona dachem hełmowym. Do dzisiejszych czasów przetrwała jedynie mała część anglosaskich fundamentów pod południowym transeptem, zachowało się jednak kilka artefaktów – jednym z nich jest rzeźbiony „Kamień Heddy”.
W 2008 roku robotnicy naprawiający mur oddzielający katedrę od miasta znaleźli pozostałości anglosaskich grobów, datowanych na XI wiek i należących najprawdopodobniej do mieszczan.
Od najazdu normańskiego do reformacji.
Budowla została naprawiona po uszkodzeniach wywołanych podczas najazdu Normanów, kiedy klasztor został złupiony i podpalony przez Herewarda Banitę (nb. bratanka ówczesnego opata Branda). Ernulf, będący opatem w latach 1107–1114, jest odpowiedzialny za ukończenie dormitorium, refektarza oraz kapitularza. Wynegocjował także, iż lokalni właściciele ziemscy zaczęli płacić na rzecz klasztoru dziesięcinę – kiedy w 1114 roku został biskupem Rochesteru klasztor otrzymywał dziesięciny z 40 800 akrów ziemi.
4 sierpnia 1116 roku wybuchł pożar, który strawił niemal całe opactwo wraz z osadą przyklasztorną. Żyjący ówcześnie mnich i kronikarz, Hugo Candidus tak opisuje to wydarzenie:
Budowę nowego kościoła w stylu normańskim rozpoczął 8 marca 1118 roku opat Jan z Sées (1114-1125). Wedle Candidusa, do śmierci w 1125 roku, brał czynny udział w pracach. Odbudowa została wstrzymana za czasów jego następcy, Henryka z Andegawenii, który u historyków zarobił na opinię gnuśnego i chciwego skandalisty. Dopiero pod okiem kolejnego opata, Marcina z Bec, udało się ukończyć prezbiterium, stalle, oraz wschodnie części naw bocznych i obu transeptów. W 1140 lub 1143 roku miało miejsce ponowne poświęcenie, sprowadzono także relikwie, a klasztor został ponownie zasiedlony.
Do 1193 roku kolejni opaci – Wilhelm z Waterville, wybrany przez samych mnichów były kapelan Henryka II oraz Benedykt – ukończyli transepty i nawy boczne, dobudowali dwie kaplice, szpital, główny hol, trzy kondygnacje centralnej wieży oraz dekorowany, drewniany strop. Sufit, ostatecznie wykończony między 1230 a 1250 rokiem istnieje do dziś mimo dwukrotnego przemalowywania w 1745 i 1834 roku.
Czasy opatów Andrzeja (1193-1200) i Achariusza (1200-1210) są kresem normańskiego stylu architektury i początkiem angielskiego wczesnego gotyku – okrągłe łuki portyku zostały zastąpione przez strzeliste sklepienia zaś masywne ornamentacje przez płaskorzeźby przedstawiające liście. Mimo to, budowniczowie wykańczający zachodnią część nawy starali się zachować harmonię, pomiędzy starymi a nowymi formami. Osobliwie, dopiero Robert z Lindsey (1214-1222), wielkim kosztem sfinansował wstawienie szyb do 39 okien; wcześniej wszystkie były uszczelniane słomą.
Zasługą Aleksandra z Holderness (1222-1226) jest budowa solarium oraz piwnic w pobliżu komnat opata; sfinansował także zakup kryształowego pojemnika na krew Tomasza Becketa. Związane z nim jest także następujące wydarzenie. 2 kwietnia 1830 roku robotnicy stawiający fundamenty pod nowy chór odkryli pod jedną z płyt kamienną trumnę. Wewnątrz znajdowały się obute szczątki mężczyzny w grubych szatach z pastorałem przy boku. Ten ostatni był w doskonałym stanie; z ciała została jedynie twarda cząstka w kolorze miedzi. W miejscu brakującej głowy znajdował się kawałek ołowiu z wygrawerowaną inskrypcją „ABBAS: ALEXANDR:”. Szczątki zebrano i pogrzebano w południowej nawie, naprzeciw grobowca Marii, królowej Szkotów.
Ukończony w 1237 roku zachodni transept i portyk frontowy były jednymi z ostatnich elementów przed uroczystym otwarciem. Prócz zmian w oknach, dobudowana została kruchta, będąca podparciem dla wolnostojących kolumn portyku; pomijając dodanie „nowego budynku” w XVI wieku struktura kościoła pozostaje taka sama jak 800 lat temu. 4 października 1237 roku (wedle „Kroniki z Peterborough”) lub 28 września 1238 roku (wedle Mateusza Paryżanina) świątynię konsekrował biskup Lincolnu Robert Grosseteste w towarzystwie Williama Brewera, biskupa Exeteru.
Kościół został w większej części budowany z barnackiego wapienia wydobywanego z kamieniołomów znajdujących się na terenach klasztoru; możliwość dostępu do nich była również corocznie opłacana przez budowniczych katedr w Ely i Ramsey daniną węgorzy (4000 rocznie z Ramsey).
Dzwonnica powstała za czasów Jan z Calais (1249-1262). On także ufundował wielki dzwon, którego patronem ogłosił Oswalda z Nortumbrii. Zasługą następnego opata Ryszarda z Londynu (1274-1295) są „Londyńczyki” (średniofr. "Les Londreis"), jak nazywały się sprowadzone przezeń z tego miasta dzwony. Prócz tego w latach 1272–1290 powstała kaplica mariacka, umiejscowiona we wschodniej części północnego transeptu, w której spoczął jej inicjator i benefaktor (na dekorację przeznaczył 5 funtów srebra i większą część rocznego dochodu) przeor Wilhelm Parys.
XIV wiek to okres adaptacji wcześniejszych struktur. W 1321 roku runęła normańska wieża klasztoru w Ely, konstrukcją podobna do tej w Peterborough. Być może przyczyniło się to do przebudowania tej ostatniej w stylu dekoracyjno-gotyckim w latach 1350–1380 (przetrwało pierwotne obelkowanie). Niezmieniane do tej pory romańskie okna zostały wypełnione maswerkami, zaś pinakle i wieżyczki usunięto, a w ich miejsce powstały blanki. W latach 1496–1508 wymieniony został dach prezbiterium, a za czasów opatów Richarda Ashtona (1438-1471) i Roberta Kirtona (1496-1528) do wschodniej, normańskiej apsydy dobudowano kwadratowy „Nowy Budynek” z prostopadłym sklepieniem wachlarzowym (zaprojektowanym przez Johna Wastella, architekta kaplicy w King’s College oraz katedry w Canterbury).
Średniowieczne relikwie.
Dzięki żyjącemu w połowie XII wieku mnichowi, Hugonowi Candidusowi, dysponujemy szczegółowym spisem relikwii; wśród nich znajdować się miały dwie pieluszki Jezusa, część żłobka w którym się urodził, kawałek pięciu chlebów, które wykarmiły 5000 mężczyzn, kawałek szat Marii, fragment laski Aarona oraz szczątki Piotra, Pawła i Andrzeja, którym dedykowano kościół. Najsłynniejszymi jednak relikwiami były rzekoma ręka Oswalda z Nortumbrii, która zaginęła najprawdopodobniej podczas reformacji oraz szkatuła ze szczątkami Tomasza Becketa, przywiezionymi w 1170 roku przez opata Benedykta, świadka jego morderstwa i następcę.
Relikwie przydawały świątyni szczególnej wagi oraz przysparzały bogactwa – tuż przed reformacją był to szósty pod względem bogactwa monastyr w Anglii, zamieszkały przez 120 mnichów.
Od reformacji do XIX wieku.
Po tym jak Henryk VIII rozwiązał zakony w 1541 roku relikwie zaginęły, lecz kościół przetrwał stając się katedrą nowej diecezji anglikańskiej; ówczesny opat, John Chambers, przychylny królewskim reformom został mianowanym biskupem i trwał na tym stanowisku przez następne 15 lat do 1556 roku. Wpływ na ustanowienie biskupstwa mógł mieć fakt, iż w 1536 roku pochowano tam Katarzynę aragońską, byłą żonę Henryka. Jej grób istnieje do dzisiaj i cieszy się popularnością odwiedzających.
W 1587 roku w katedrze pochowane zostało ciało ściętej na zamku Fotheringhay Marii I Stuart; później wszakże przeniesiono je do Opactwa Westminsterskiego na polecenie jej syna, króla Jakuba I.
W 1643 roku katedra została zdewastowana podczas angielskiej wojny domowej przez oddziały parlamentarzystów. Zniszczone zostały prawie wszystkie witraże, średniowieczne stalle, główny ołtarz i jego tło, jak również krużganek i kaplica mariacka. Uszkodzono lub zniszczono także wszystkie pomniki i nagrobki, w tym i należące do Katarzyny aragońskiej oraz Marii, królowej Szkotów.
Przez pewien czas nie czyniono żadnych starań by naprawić zdewastowany budynek. Oliver St. John, ówczesny prezes sądu spraw pospolitych, skoligacony z rodziną Cromwellów, uzyskał prawa do katedry i przekazał ją miastu jako kościół parafialny; pierwotny kościół parafialny popadł w ruinę.
Część zniszczeń naprawiono w XVII i XVIII wieku. W 1883 roku rozpoczęto zakrojone na szeroką skalę prace renowacyjne, podczas których pod okiem Johna Loughborougha Pearsona kompletnie przebudowano wewnętrzne kolumny, prezbiterium oraz zachodni fronton. Prócz tego dodane zostały ręcznie rzeźbione stalle i pulpit, katedra oraz marmurowe posadzki i ołtarz. Z centralnej wieży zniknęły blanki co obniżyło jej wysokość.
Współczesność.
Wczesnym wieczorem 22 listopada 2001 roku w katedrze wybuchł pożar; początkowo uważano, że został wzniecony celowo wśród plastykowych krzeseł składowanych w zachodniej części nawy bocznej. Pożar wybuchł w dość pechowym momencie, jako że trwająca odnowa malowanego, drewnianego sufitu była niemal na ukończeniu. Na szczęście ogień został spostrzeżony przez kościelnego co umożliwiło szybką akcję służb pożarniczych. Oleisty dym unoszący się z plastykowych krzeseł pokrył większość budynku lepką, czarną warstwą. Centrum ognia znajdowało się w pobliżu organów – uszkodzenia spowodowane przez ogień, a następnie wodę były tak znaczne, iż instrument wymagał gruntownego remontu.
Program szeroko zakrojonej odbudowy zachodniego frontonu rozpoczął się w lipcu 2006 roku, a jego koszt wyniósł 1,25 miliona funtów. Prace skupiają się na renowacji statui ulokowanych w niszach, przez lata wystawionych na działanie przyrody i zanieczyszczeń.

</doc>
<doc id="2914766" url="https://pl.wikipedia.org/wiki?curid=2914766" title="Dzwony (czasopismo)">
Dzwony (czasopismo)

Dzwony (ukr. Дзвони) – ukraińskie czasopismo literacko-naukowe, wydawane we Lwowie (1930–1939), finansowane przez metropolitę Andrzeja Szeptyckiego. 
Skład redakcyjny.
Redaktor naczelny: Petro-Markijan Isajiw
Skład kolegium redakcyjnego pod przewodnictwem Josyfa Slipego:
Najważniejsze działy: 
Zamieszczone utwory pisarzy takich jak:
Autorami artykułów zamieszczanych w tym czasopiśmie to byli na przykład:
Koncepcja.
Koncepcja literacko-estetyczna: idea jedności chrześcijańskiego światopoglądu i jego realizacji artystycznej jako organicznej części twórczej świadomości artysty, pojednania estetyki i etyki. Kategorie estetyczne piękna, komizmu, tragizmu rozpatrywane są przez pryzmat filozofii chrześcijańskiej (uznanie Boga jako najwyższego piękna; komizm nie może przeradzać się w wyśmiewanie się; rozgraniczenie moralności smutku i niemoralności rozpaczy). 
Zadaniem czasopisma było ukazanie nieskończoności boskich wcieleń poprzez poezję, sztukę, publicystykę, naukę, walki przeciwko wrogim dla ukraińskich duchowych i materialnych wartości ideom i ideologiom, rozwój intelektualny Ukraińców w Galicji.
Artykuły miały przeważnie charakter historyczno-literacki – badanie dawnej literatury ukraińskiej, stylistycznych osobliwości w twórczości poszczególnych pisarzy ukraińskich, w szczególności Taras Szewczenko, analiza literatury zagranicznej. Wiele artykułów poświęconych było teorii literatury: związkom między literaturą a społeczeństwem, psychologicznym podstawom twórczości poetyckiej, metodologii literaturoznawstwa, charakterystyce rozwoju literatury współczesnej. Miejsce szczególne w publikacjach literaturoznawczych posiadało pytanie o definicję pojęć „literatura katolicka” i „krytyka katolicka”, określenie ich podstawowych funkcji. 
Najważniejsze miejsce zajmowała jednak idea państwowotwórcza, jaka opierała się na poglądach ukraińskiego uczonego i działacza społecznego, monarchisty W. Łypynśkiego.
Redakcja często polemizowała z autorami innych galicyjskich wydań, podkreślając wagę chrześcijańskiego światopoglądu w politycznej koncepcji W. Łypynśkiego. 
Wydawana była "Biblioteka Dzwoniw", w ramach której ukazały się m.in. trylogia U. Samczuka "Wołyń", powieści N. Korolewy "Bez korinnia", 1313, "Predok", zbiór poezji B. I. Antonycza "Księga Lwa", dziennik J. Slipego z podróży do Ziemi Świętej i Anglii, prace naukowe ukraińskich i zagranicznych uczonych (w ukraińskim tłumaczeniu).

</doc>
<doc id="2914767" url="https://pl.wikipedia.org/wiki?curid=2914767" title="Literaturno-Naukowyj Wistnyk">
Literaturno-Naukowyj Wistnyk

Literaturno-naukowyj wistnyk () – ukraińskie czasopismo wydawane w latach 1898–1932.
Powstanie czasopisma i jego program.
W 1897 roku na bazie dwutygodnika „Zoria” powstało czasopismo „Ridne Słowo”, które w 1898 roku zmieniło nazwę na „Literaturno-naukowyj wisnyk”. Inicjatorem zmian, które miały na celu nadanie czasopismu szerszego charakteru, był Mychajło Hruszewśkyj. Wydawany przez Towarzystwo Naukowe im. Szewczenki „Literaturno-naukowyj wisnyk” miał się ukazywać co miesiąc. 
Drukowane miały w nim być: beletrystyka – w oryginale i przekładzie z języków obcych., artykuły o najważniejszych zdobyciach nauki, studia krytyczno-literackie z literatury ukraińskiej i zagranicznej, kronika literatury i życia kulturalnego ukraińsko-rosyjskiego narodu w Austrii i Rosji, przegląd literatury, recenzje i nowości wydawnicze. 
Pierwszy numer nowego czasopisma ukazał się w styczniu 1898 roku. „Literaturno-naukowyj wisnyk” korzystnie odróżniał się od innych wydań. Posiadał stabilne źródło finansowania, co eliminowało możliwość przestojów wydawniczych. Wokół czasopisma zgromadzona była cała ówczesna elita literacka – poeci, pisarze, publicyści, krytycy z Galicji, Wielkiej Ukrainy i Bukowiny. W skład kolegium redakcyjnego wchodzili ludzie o bogatym doświadczeniu redaktorskim. Czasopismo miało ponadpartyjny status.
Redakcja i współpracownicy.
Początkowy komitet redakcyjny: Mychajło Hruszewśkyj, Iwan Franko, Ołeksandr Borkowśkyj, Osyp Makowej. W trakcie działalności czasopisma do składu redakcji dołączyli W. Hnatiuk, O. Ołeś, J. Tyszczenko (po powrocie z emigracji pracował pod przybranym nazwiskiem P. Ławrow).

</doc>
<doc id="2914768" url="https://pl.wikipedia.org/wiki?curid=2914768" title="Azjatycki sposób produkcji">
Azjatycki sposób produkcji

Azjatycki sposób produkcji, azjatycki sposób gospodarowania – w ekonomii politycznej Karola Marksa szczególny przykład sposobu produkcji charakterystycznego dla wschodnich despotycznych monarchii, w których, przy istnieniu antagonizmu klasowego, środki produkcji są całkowitą własnością państwa. 
Społeczeństwa, posiadające taki ustrój produkcji, są skrajnie konserwatywne i nie podlegają regułom postępu, wyrażonego w zasadach materializmu historycznego. Marks doszukiwał się przykładów tego typu organizacji produkcji w Indiach, Egipcie, Mezopotamii, Chinach, gdzie szczególne warunki naturalne (konieczność irygacji) doprowadziły do stworzenia scentralizowanej administracji, sprawującej całkowitą kontrolę i własność nad ziemią.
Sama koncepcja pojawiła się w myśli Marksa ok. roku 1853. Została wyrażona w kilku listach i artykułach, a także później w "Przyczynku do krytyki ekonomii politycznej". Azjatycki sposób produkcji stał się elementem licznych kontrowersji i sporów w teorii marksizmu. Wynikało to przede wszystkim z faktu, że przeczył on uniwersalności zasad materializmu historycznego. Z tego względu azjatycki sposób produkcji często interpretowano jako szczególną formę feudalizmu (tzw. biurokratyczny feudalizm) lub niewolnictwa. Pojawiały się też m.in. koncepcje wskazujące na mieszany niewolniczo-feudalny charakter formacji lub łączący elementy niewolnictwa, feudalizmu i pracy najemnej.

</doc>
<doc id="2914769" url="https://pl.wikipedia.org/wiki?curid=2914769" title="Wyr rewoluciji">
Wyr rewoluciji

Wyr rewoluciji – almanach literacko-artystyczny wydany w Katerynosławiu (obecnie Dnipro) w lipcu 1921 roku. Jego pomysłodawcami byli Walerian Poliszczuk, Petro Jefremow, Walerian Pidmohylnyj.
Podstawę dla jego stworzenia stanowiły teksty W. Poliszczuka, które pierwotnie napisał do drugiego numeru czasopisma grupy literackiej Hrono (poemat "Buntar", zbiorek poezji, oraz "artykuł Dynamizm u suczasnij ukrajinśkij poeziji"). Zostały do nich dodane opowiadanie W. Pidmohylnego "W epidemicznomu baraci" oraz krytyka P. Jefremowa (omówienia wierszy "Poet czariw noczi" oraz "Wid jasnoji pannoczky do Uolta Ujitmena" wydrukowane pod pseudonimami W. Junosza oraz P. Tromow).
Znalazły się w nim również wiersze W. Czumaka, M. Tereszczenki, H. Szkurupija, opowiadanie W. Gadzinśkiego, artykuł A. Petryćkiego "Suczasne mystectwo i malarstwo" (który, tak jak artykuł W. Poliszczuka, poruszał temat rozwoju nowej rewolucyjnej poezji i sztuki). 
W almanachu zostały umieszczone prace znanych kijowskich artystów. Okładka została wykonana według projektu Wiaczesława Lewandowśkiego, frontyspis był autorstwa Marka Kyrnarśkiego, winietki zaprojektowane przez Heorhija Narbuta.
W almanachu wydzielona była strona dla początkujących pisarzy-robotników zatytułowana „robotnicza storinka”. Jeden z jego rozdziałów poświęcony był bibliografii. W rubryce „Kulturna chronika” umieszczone były informacje o m.in. pracach przygotowywanych przez P. Jefremowa do druku. 
Bibliograficzna rzadkość (wydrukowano jedynie 1440 egzemplarzy).

</doc>
<doc id="2914771" url="https://pl.wikipedia.org/wiki?curid=2914771" title="Bree">
Bree



</doc>
<doc id="2914773" url="https://pl.wikipedia.org/wiki?curid=2914773" title="Łeś Martowycz">
Łeś Martowycz

Łeś Martowycz, właśc. Ołeksa Semenowycz Martowycz, , właśc. (ur. 12 lutego 1871 w Targowicy, zm. 11 stycznia 1916 w Pogorzelisku) – ukraiński pisarz i działacz społeczny. Doktor praw.
Urodził się w biednej, chłopskiej rodzinie. Jego ojciec sam nauczył się pisać, dzięki czemu zyskał posadę wiejskiego skryby i wzbogacił się.
Po zakończeniu wiejskiej szkoły, w 1882 roku wstąpił do polskiego gimnazjum w Kołomyi. Tutaj poznał swoich przyszłych przyjaciół – Wasyla Stefanyka i Iwana Semaniuka (Marka Czeremszynę). W 1889 opublikował swój pierwszy utwór – opowiadania "Neczytalnyk". W 1890 roku został wydalony z gimnazjum w Kołomyi (za „ostre społecznie” artykuły w prasie). Przeniósł się do gimnazjum w Drohobyczu i tam je ukończył. W 1891 r. jego opowiadanie "Lumera" zostało opublikowane w czasopiśmie „Narod”, którego redaktorem był Iwan Franko. W 1892 roku rozpoczął naukę na Uniwersytecie w Czerniowcach, na wydziale prawa. W 1895 roku zdał egzamin i otrzymał prawo pracy jako pomocnik adwokata. Jeździł po okolicznych wioskach i pomagał chłopom uczyć się czytać, przywoził im książki i gazety. Był czynnym działaczem Ukraińskiej Partii Radykalnej.
W 1898 r. Martowycz przeprowadził się do Lwowa. Miał problemy z przeniesieniem na Uniwersytet Lwowski. Do tego dochodziły kłopoty finansowe (zubożenie rodziny) i problemy zdrowotne. W końcu został przyjęty na Uniwersytet. Rozpoczął się etap intensywnej twórczości, jego utwory zaczęły być systematycznie drukowane w lwowskich gazetach i czasopismach. Na początku XX w. ilość pisanych utworów zmniejszyła się, nie brał już tak aktywnego udziału w działaniach społecznych (za przyczynę uważa się niechęć do brania udziału w politycznych zagrywkach oraz niezmienność jego poglądów). W 1905 r. pogorszył się jego stan zdrowia. W 1909 eksternistycznie ukończył studia na Wydziale Prawa Uniwersytetu Lwowskiego, otrzymał dyplom adwokata i założył niewielką kancelarię adwokacką. W 1910 r. choroba znów zaatakowała. Była na tyle zaawansowana, że Martowycz porzucił pracę w kancelarii, która i tak nie przynosiła mu wielkich dochodów. W 1911 r. zamieszkał we wsi Ulicko Zarębane u swego kolegi I. Kunciwa. Zajął się współpracą z redakcjami kilku lwowskich periodyków. Napisał powieść "Zabobon". Udało mu się ją ukończyć w 1911 roku i dać swoim przyjaciołom do zrecenzowania. Została ona przez nich oceniona pozytywnie, spotkała się jednak z oporem polityków i wydawców. W 1914 roku uzyskał stopień naukowy doktora praw na Uniwersytecie Lwowskim. Jego stan zdrowia ciągle się pogarszał. Zmarł w styczniu 1916 r. Został pochowany w sąsiedniej wiosce Manasterek.
Dorobek twórczy.
Głównym tematem utworów Martowycza było ciężkie życie ukraińskich chłopów w Galicji w warunkach społecznego i narodowego zniewolenia.
W duchu ostrej, zjadliwej satyry pisał utwory o życiu inteligencji.
Nie wszystkie jego utwory przetrwały do naszych czasów. Na dorobek, który przetrwał składa się 30 utworów, w większości opowiadań. Są to:
Swoje doświadczenia z gimnazjum, wyśmiewanie się z jego wiejskiego pochodzenia, nieprawidłowej wymowy w języku polskim zawarł w utworach "Nicznyj hist’",
W utworach "Lumera", "Mużyćka smert’" pisarz ukazał tragizm życia chłopstwa, ich zacofanie i zastraszenie.
Będąc prawnikiem, Martowycz wiele uwagi poświęcił sądom, jako środkowi gnębienia warstw pracujących. Ta tematyka poruszona jest w "Za topływo", "Za meżu", "Złe diło".
Wszystkie te utwory zostały wydane przez niego lub przez jego przyjaciół. Zostało wydanych 5 zbiorków.

</doc>
<doc id="2914776" url="https://pl.wikipedia.org/wiki?curid=2914776" title="Lądowisko Kalisz">
Lądowisko Kalisz

Lądowisko Kalisz – lądowisko sanitarne w Kaliszu, na Ogrodach, położone przy Wojewódzkim Szpitalu Zespolonym im. Ludwika Perzyny w Kaliszu; przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Wojewódzki Szpital Zespolony im. Ludwika Perzyny. W 1993 zostało wpisane do ewidencji lądowisk Urzędu Lotnictwa Cywilnego pod numerem 18.
W 2011 lądowisko zostało zmodernizowane. Koszt tej inwestycji wyniósł 1,5 mln zł.

</doc>
<doc id="2914777" url="https://pl.wikipedia.org/wiki?curid=2914777" title="Reprezentacja Anglii w rugby 7 mężczyzn">
Reprezentacja Anglii w rugby 7 mężczyzn

Reprezentacja Anglii w rugby 7 mężczyzn – zespół rugby 7, biorący udział w imieniu Anglii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Rugby Football Union, członek Rugby Europe oraz World Rugby.

</doc>
<doc id="2914781" url="https://pl.wikipedia.org/wiki?curid=2914781" title="Shane O’Connor">
Shane O’Connor

Shane O’Connor (ur. 15 listopada 1973 w Dublinie) – irlandzki narciarz alpejski, uczestnik Zimowych Igrzysk Olimpijskich 2010 w Vancouver.
W 1993 roku po raz pierwszy wystartował w mistrzostwach świata w narciarstwie alpejskim. Zajął wówczas 48. miejsce w slalomie mężczyzn. W zawodach rangi mistrzowskiej, w slalomie i slalomie gigancie, startował także w latach 2003-2009. Spośród wszystkich startów najwyżej sklasyfikowany został w lutym 2007 w szwedzkim Åre, gdzie uplasował się na 46. miejscu w slalomie.
W 2010 roku wziął udział w igrzyskach w Vancouver. Zajął 45. miejsce w slalomie mężczyzn. Na igrzyskach w Vancouver był najstarszym z członków reprezentacji Irlandii, mając ponad 36 lat. W trakcie ceremonii zamknięcia igrzysk olimpijskich pełnił funkcję chorążego reprezentacji Irlandii.

</doc>
<doc id="2914784" url="https://pl.wikipedia.org/wiki?curid=2914784" title="José Ángel Berraondo">
José Ángel Berraondo

José Ángel Berraondo Insausti (ur. 4 listopada 1878 w San Sebastián, zm. 11 kwietnia 1950 tamże) – hiszpański piłkarz i trener. 
Życiorys.
Przed I wojną światową i tuż po niej był szkoleniowcem Realu Sociedad. W 1927 roku został piątym w historii trenerem najbardziej utytułowanej obecnie drużyny hiszpańskiej, Realu Madryt i prowadził ten klub w jego debiutanckim sezonie ligowym (1928/29 - drugie miejsce w rozgrywkach). Był dwukrotnym selekcjonerem reprezentacji Hiszpanii.

</doc>
<doc id="2914786" url="https://pl.wikipedia.org/wiki?curid=2914786" title="Lądowisko Leszno">
Lądowisko Leszno

Lądowisko Leszno – lądowisko sanitarne w Lesznie, w województwie wielkopolskim, położone przy ul. Kiepury 45. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Wojewódzki Szpital Zespolony. W roku 2000 zostało wpisane do ewidencji lądowisk Urzędu Lotnictwa Cywilnego pod numerem 25

</doc>
<doc id="2914787" url="https://pl.wikipedia.org/wiki?curid=2914787" title="José Berraondo">
José Berraondo



</doc>
<doc id="2914788" url="https://pl.wikipedia.org/wiki?curid=2914788" title="Jose Berraondo">
Jose Berraondo



</doc>
<doc id="2914789" url="https://pl.wikipedia.org/wiki?curid=2914789" title="Upeneoides variegatus">
Upeneoides variegatus



</doc>
<doc id="2914790" url="https://pl.wikipedia.org/wiki?curid=2914790" title="Jose Angel Berraondo">
Jose Angel Berraondo



</doc>
<doc id="2914791" url="https://pl.wikipedia.org/wiki?curid=2914791" title="Upeneus niebuhri">
Upeneus niebuhri



</doc>
<doc id="2914792" url="https://pl.wikipedia.org/wiki?curid=2914792" title="Megalepis alessandrini">
Megalepis alessandrini



</doc>
<doc id="2914793" url="https://pl.wikipedia.org/wiki?curid=2914793" title="Upeneus tragua">
Upeneus tragua



</doc>
<doc id="2914794" url="https://pl.wikipedia.org/wiki?curid=2914794" title="Upeneoides tragula">
Upeneoides tragula



</doc>
<doc id="2914799" url="https://pl.wikipedia.org/wiki?curid=2914799" title="Wałerij Sołdatenko">
Wałerij Sołdatenko



</doc>
<doc id="2914802" url="https://pl.wikipedia.org/wiki?curid=2914802" title="Megalomphodus megalopterus">
Megalomphodus megalopterus



</doc>
<doc id="2914805" url="https://pl.wikipedia.org/wiki?curid=2914805" title="Lądowisko Lębork">
Lądowisko Lębork

Lądowisko Lębork – lądowisko sanitarne w Lęborku, w województwie pomorskim, położone przy ul. Węgrzynowicza 15. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Samodzielny Publiczny Specjalistyczny Zakład Opieki Zdrowotnej. W roku 2012 zostało wpisane do ewidencji lądowisk Urzędu Lotnictwa Cywilnego pod numerem 168
Oficjalne otwarcie nastąpiło 23 października 2012. W uroczystości otwarcia wzięli udział między innymi: Senator Kazimierz Kleina, Wojewoda Pomorski Ryszard Stachurski, Wicemarszałek Województwa Pomorskiego Wiesław Byczkowski.

</doc>
<doc id="2914808" url="https://pl.wikipedia.org/wiki?curid=2914808" title="Megalamphodus rogoaguae">
Megalamphodus rogoaguae



</doc>
<doc id="2914809" url="https://pl.wikipedia.org/wiki?curid=2914809" title="Volumen">
Volumen



</doc>
<doc id="2914811" url="https://pl.wikipedia.org/wiki?curid=2914811" title="Alan Glynn">
Alan Glynn

Alan Glynn (ur. 1960 w Dublinie) – irlandzki pisarz zamieszkały w Dublinie.
Studiował w Dublinie (Trinity College) literaturę angielską. Pracował w Stanach Zjednoczonych (jako dziennikarz) i Włoszech (jako nauczyciel bibliotek EFL).

</doc>
<doc id="2914813" url="https://pl.wikipedia.org/wiki?curid=2914813" title="Bałanda">
Bałanda

Bałanda, ros. "баланда" − zupa z posiekanych i ugotowanych na mleku młodych liści łobody i ostu. Według rosyjskiej "Wielkiej encyklopedii sztuki kulinarnej" jest to danie wywodzące się z ludu Mordwinów-Mokszów. W rosyjskiej gwarze więziennej oznacza więzienną zupę, tak np. w polskich relacjach z ZSRR czy u Sołżenicyna (Jeden dzień Iwana Denisowicza, Archipelag GUŁag). Termin ten przeniknął również do polskiej gwary więziennej.

</doc>
<doc id="2914814" url="https://pl.wikipedia.org/wiki?curid=2914814" title="Hrabstwo Rock (Minnesota)">
Hrabstwo Rock (Minnesota)

Hrabstwo Rock (ang. "Rock County") – hrabstwo w stanie Minnesota w Stanach Zjednoczonych. W roku 2010 liczba mieszkańców wyniosła 9687.

</doc>
<doc id="2914815" url="https://pl.wikipedia.org/wiki?curid=2914815" title="Carlo Fregosi">
Carlo Fregosi

Carlo Fregosi (ur. 15 października 1890 w Savonie, zm. 13 listopada 1968 tamże) – włoski gimnastyk, dwukrotny medalista olimpijski.
Dwukrotnie reprezentował barwy Zjednoczonego Królestwa Włoch na letnich igrzyskach olimpijskich (Sztokholm 1912, Antwerpia 1920), w obu przypadkach zdobywając złote medale w wieloboju drużynowym.

</doc>
<doc id="2914818" url="https://pl.wikipedia.org/wiki?curid=2914818" title="Alfredo Gollini">
Alfredo Gollini

Alfredo Gollini (ur. 24 grudnia 1881 w Modenie, zm. 22 kwietnia 1957 tamże) – włoski gimnastyk, medalista olimpijski.
W 1912 r. reprezentował barwy Zjednoczonego Królestwa Włoch na letnich igrzyskach olimpijskich w Sztokholmie, zdobywając złoty medal w wieloboju drużynowym. 

</doc>
<doc id="2914820" url="https://pl.wikipedia.org/wiki?curid=2914820" title="Chmieli-suneli">
Chmieli-suneli



</doc>
<doc id="2914822" url="https://pl.wikipedia.org/wiki?curid=2914822" title="Villa Manifesto">
Villa Manifesto

Villa Manifesto - szósty album studyjny amerykańskiej grupy hip-hopowej Slum Village.

</doc>
<doc id="2914823" url="https://pl.wikipedia.org/wiki?curid=2914823" title="Dobriła">
Dobriła

Dobriła (bułg. "Добрила") – schronisko turystyczne w Starej Płaninie w Bułgarii.
Opis i położenie.
Schronisko jest położone w Parku Narodowym Centralny Bałkan na przełęczy między Dobriłą i Lewskim (Ambaricą). Dysponuje 50 miejscami z wewnętrznymi węzłami sanitarnymi i umywalniami i centralnym ogrzewaniem. Schronisko graniczy z dwoma rezerwatami PN Centralny Bałkan – Steneto na północnym zachodzie i Starą reką na południowym wschodzie. Ma prąd z sieci miejskiej i dostęp do wody bieżącej. Dysponuje restauracją i telewizją satelitarną. Schronisko jest na trasie europejskiego długodystansowego szlaku pieszego E3 ( Kom - Emine). W pobliżu schroniska znajduje się hotel Dobriła z 16 pokojami dwuosobowymi.
Sąsiednie obiekty turystyczne:
Szlaki są znakowane.
Punkt wyjściowy: Sopot – wyciąg krzesełkowy + 40 min pieszo lub 4 godz. znakowanym szlakiem.

</doc>
<doc id="2914826" url="https://pl.wikipedia.org/wiki?curid=2914826" title="Siergiej Andronow">
Siergiej Andronow

Siergiej Władimirowicz Andronow, ros. Сергей Владимирович Андронов (ur. 19 lipca 1989 w Penzie) – rosyjski hokeista, reprezentant Rosji, dwukrotny olimpijczyk.
Kariera.
Wychowanek Dizelu Penza. Następnie zawodnik Łady Togliatti. W drafcie NHL z 2009 został wybrany przez St. Louis Blues. Od grudnia 2009 roku zawodnik CSKA Moskwa, w którym grał do 2012 roku. W sezonie 2010/2011 grał także w juniorskiej drużynie tego klubu - Krasnaja Armija Moskwa - występującej w rozgrywkach Młodzieżowej Hokejowej Ligi, zdobywając z nią mistrzostwo rozgrywek. W sierpniu 2012 roku wyjechał do USA i został zawodnikiem Peoria Rivermen w rozgrywkach AHL, w barwach której grał w sezonie 2012/2013. W marcu 2013 roku podpisał kontrakt z klubem NHL, St. Louis Blues, jednak we wrześniu został przekazany do Chicago Wolves w AHL. Od sierpnia 2014 zawodnik CSKA Moskwa. W maju 2019 przedłużył kontrakt z tym klubem o trzy lata. Od czerwca 2022 zawodnik Łokomotiwu Jarosław.
W barwach Rosji uczestniczył w turniejach mistrzostw świata do lat 18 edycji 2007, mistrzostw świata do lat 20 edycji 2009. W kadrze seniorskiej uczestniczył w turniejach mistrzostw świata edycji 2017, 2018, 2019. W ramach ekipy olimpijskich sportowców z Rosji brał udział w turnieju zimowych igrzysk olimpijskich 2018. W barwach reprezentacji Rosyjskiego Komitetu Olimpijskiego uczestniczył w turnieju zimowych igrzysk olimpijskich 2022.

</doc>
<doc id="2914829" url="https://pl.wikipedia.org/wiki?curid=2914829" title="Żleb między Mnichy">
Żleb między Mnichy

Żleb między Mnichy – żleb w Dolinie Małej Łąki w polskich Tatrach Zachodnich. Opada z Mnichowego Upłazu w północnej grani Kopy Kondrackiej do Niżniej Świstówki Małołąckiej (górne piętro Doliny Małej Łąki). Ma wylot w odległości około 100 m od skalnego progu oddzielającego ją od Wyżniej Świstówki. Dzieli się na dwa ramiona. orograficznie lewe jest skaliste, prawe w większości trawiaste. Obydwa są łatwe do przejścia. Zimą, przy dobrym śniegu lepiej jest przejść prawą odnogą, latem lewą. Jest w niej niewielki próg, który jednak łatwo można obejść.
W górnej części obydwa ramiona Żlebu między Mnichy przechodzą w płaską depresję dzielącą Mnichowy Upłaz na dwie części; Wyżni i Niżni Mnichowy Upłaz. Żleb ten dzieli także Mnichowe Turnie na dwie części; główną część z turniami Dziadek, Babka i Mnich Małołącki oraz dużo mniejsze Koprowe Mniszki.
Rejon Żlebu między Mnichy był dokładnie penetrowany przez grotołazów. Znaleziono tutaj kilka jaskiń, m.in.: Mnichową Studnię Wyżnią, Dziurę Mnichową Małą, Duży Schron i Szczelinę za Płytą.

</doc>
<doc id="2914830" url="https://pl.wikipedia.org/wiki?curid=2914830" title="Slum Village (album)">
Slum Village (album)

Slum Village - piąty album studyjny amerykańskiej grupy hip-hopowej Slum Village

</doc>
<doc id="2914831" url="https://pl.wikipedia.org/wiki?curid=2914831" title="Schronisko „Na Skałce”">
Schronisko „Na Skałce”

Schronisko „Na Skałce” – prywatne schronisko (stacja turystyczna), położone w Gorcach na wysokości około 850 m n.p.m. Obiekt położony jest w dolinie potoku Jamne, dopływu Ochotnicy i znajduje się w granicach administracyjnych Ochotnicy Górnej (przysiółek Skałka).
Schronisko jest obiektem całorocznym. Posiada 23 miejsca noclegowe w salach zbiorowych (konieczny własny śpiwór) oraz udostępnia kuchnię. 
Dane teleadresowe.
34-435 Ochotnica Górna, Jamne 194
Szlaki turystyczne.
Do schroniska nie prowadzi żaden znakowany szlak turystyczny. W jego pobliżu przebiegają następujące szlaki:

</doc>
<doc id="2914832" url="https://pl.wikipedia.org/wiki?curid=2914832" title="Maryna Gąsienica-Daniel">
Maryna Gąsienica-Daniel

Maryna Gąsienica-Daniel (ur. 19 lutego 1994 w Zakopanem) – polska narciarka alpejska. Młodsza siostra Agnieszki Gąsienicy-Daniel, również reprezentantki Polski w narciarstwie alpejskim, trzykrotna olimpijka (Soczi 2014, Pjongczang 2018, Pekin 2022).Mistrzyni i wielokrotna medalistka ,mistrzostw Polski.Zaliczana jest do czołówki światowej w Slalomie Gigancie.
Przebieg kariery.
Po raz pierwszy na arenie międzynarodowej pojawiła się 20 listopada 2009 roku podczas zawodów FIS Race w Tärnaby, gdzie zajęła 24. miejsce w slalomie. W 2010 roku wystartowała na mistrzostwach świata juniorów w Regionie Mont Blanc, gdzie jej najlepszym wynikiem było 50. miejsce w supergigancie. Jeszcze pięciokrotnie startowała na imprezach tego cyklu, najlepszy wynik osiągając podczas mistrzostw świata juniorów w Quebecu w 2013 roku, gdzie była piąta w gigancie.
W zawodach Pucharu Świata zadebiutowała 28 grudnia 2011 roku w Lienzu, gdzie nie ukończyła giganta. Pierwsze pucharowe punkty zdobyła 24 lutego 2017 roku w Crans-Montana, zajmując 26. pozycję w superkombinacji. W 2014 roku wystartowała na igrzyskach olimpijskich w Soczi, gdzie zajęła 32. miejsce w gigancie. Zajęła też między innymi 23. miejsce w superkombinacji podczas mistrzostw świata w Sankt Moritz w 2017 roku.Od sezonu 2020/2021 kilkanaście razy zajmowała miejsca w pierwszej dzięsiątce zawodów Pucharu świata w slalomie Gigancie. 
Zajęła 8. miejsce w Gigancie na Igrzyskach Olimpijskich w Pekinie 2022. Jest to najlepszy olimpijski wynik w polskim kobiecym narciarstwie alpejskim od 6. miejsca Małgorzaty Tlałki w ZIO w Sarajewie 1984 roku.
Medalistka mistrzostw Polski w różnych kategoriach wiekowych (w tym seniorów).
Osiągnięcia.
Puchar Świata.
Miejsca w poszczególnych konkursach Pucharu Świata.
"do uzupełnienia wyniki z lat 2011-16"

</doc>
<doc id="2914839" url="https://pl.wikipedia.org/wiki?curid=2914839" title="Puchar Świata Juniorów w saneczkarstwie 2012/2013">
Puchar Świata Juniorów w saneczkarstwie 2012/2013

Sezon 2012/2013 Pucharu Świata Juniorów w saneczkarstwie rozpoczął się 7 grudnia 2012 roku w norweskim mieście Lillehammer. Ostatnie zawody z tego cyklu zostały rozegrane 16 lutego 2013 roku na torze w Winterbergu.

</doc>
<doc id="2914848" url="https://pl.wikipedia.org/wiki?curid=2914848" title="Lądowisko Racibórz">
Lądowisko Racibórz

Lądowisko Racibórz – lądowisko sanitarne w Raciborzu, w województwie śląskim, położone przy ul. Gamowskiej 3. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Szpital Rejonowy im. dr. Józefa Rostka. W roku 2011 zostało wpisane do ewidencji lądowisk Urzędu Lotnictwa Cywilnego pod numerem 63
Lądowisko znajduje się w południowej części obszaru szpitala. Na lądowisko składa się płyta betonowa (płaszczyzna przyziemia 15 m x 15 m), płaszczyzna przyziemienia otoczona trawiastym polem wzlotów, wokół pola wzlotów opaska z płyt chodnikowych o szerokości 1 m oraz zjazd z płaszczyzny przyziemienia - chodnik z kostki brukowej o szerokości 3 m, łączący się z istniejącym podjazdem do budynku.

</doc>
<doc id="2914852" url="https://pl.wikipedia.org/wiki?curid=2914852" title="Gregorio Cruzada Villaamil">
Gregorio Cruzada Villaamil

Gregorio Cruzada Villaamil (ur. 1832 w Alicante, zm. 29 listopada 1884 w Madrycie) – hiszpański krytyk i historyk sztuki, dziennikarz i polityk.
Specjalizował się w malarstwie Francisca Goi – dokładnie opisał jego projekty do tapiserii, które odnalazł w piwnicach Pałacu Królewskiego w Madrycie i włączył do kolekcji Muzeum Prado. 

</doc>
<doc id="2914853" url="https://pl.wikipedia.org/wiki?curid=2914853" title="Leon Wojciech Chrzanowski">
Leon Wojciech Chrzanowski

Leon Wojciech Ignacy Chrzanowski herbu Korab (ur. 13 grudnia 1828 w Ojcowie, zm. 17 marca 1899 w Szczodrkowicach) – działacz niepodległościowy, emigrant, historyk, publicysta, polityk konserwatywny, poseł do galicyjskiego Sejmu Krajowego i do austriackiej Rady Państwa
Życiorys.
Ukończył gimnazjum w Krakowie, następnie rozpoczął studia prawnicze na Uniwersytecie Jagiellońskim. Po wybuchu powstania krakowskiego w 1846 mając lat osiemnaście służył w kawalerii powstańczej. Po kapitulacji nad Przemszą więziony przez Prusaków w Koźlu. W latach 1846–1852 przebywał we Francji (Paryż) i Szwajcarii (Zurych). Udzielał się wówczas w życiu polskiej emigracji, nawiązując stosunki m.in. z Sewerynem Goszczyńskim, Adamem Mickiewiczem, Andrzejem Towiańskim, Karolem Różyckim. Uczestniczył w rewolucji lutowej w Paryżu, a następnie wraz ze swoim stryjem gen. Wojciechem Chrzanowskim uczestniczył w wojnie Królestwa Sardynii z cesarstwem austriackim. Po powrocie do Paryża studiował w Szkole Wojskowej i Szkole Sztabu Głównego oraz współpracował ze stryjem nad kartografią wojskową. Równolegle był aktywny jako publicysta ogłaszający swe teksty w językach polskim i francuskim oraz próbował swych sił na polu literatury. W 1850 odbył podróż na Wschód, m.in. przebywał na Krymie - czego efektem były reportaże ogłoszone później w „Wędrowcu” (1890). 
W 1852 powrócił do Krakowa, gdzie początkowo wraz z Janem Bętkowskim redagował „Przegląd Naukowy Krakowski”. Od 1853 należał do redakcji „Czasu”, w którym stał się redaktorem działu politycznego gazety. W tym czasie nawiązał stosunki z grupą młodych konserwatystów skupionych wokół Franciszka Trzecieskiego i Leona Skorupki. Jednocześnie utrzymywał ożywiony kontakt z Agatonem Gillerem (Warszawa), Sewerynem Elżanowskim (Paryż) i Adamem Sapiehą (Lwów). Po wybuchu powstania styczniowego mimo początkowych sympatii do "białych" związał się ostatecznie z "czerwonymi". Należał do Komitetu Galicji Zachodniej. Następnie poparł przeciwko mierosławszczykom dyktaturę Mariana Langiewicza. Mimo mocno niezdecydowanej początkowo postawy »Czasu« wobec powstania, nadał temu pismu kierunek wyraźnie powstańczy. Dzięki jego staraniom i reportażom „Czas” i inne krakowskie gazety opublikowały liczne informacje o zmaganiach wojennych. Jego aktywność spowodowała, że został aresztowany przez władze austriackie. W okresie redakcję "Czasu" przejął Kajetan Koźmian. W 1864 był jednym z założycieli gazety „Wiek”, który wskutek procesu prasowego szybko upadł. 
W dobie autonomicznej zaangażował się mocno w życie polityczne Galicji. Zasiadał w Radzie Miejskiej Krakowa (1866-1899). Był posłem do Sejmu Krajowego Galicji II kadencji (18 lutego 1867 - 13 listopada 1869), III kadencji (20 sierpnia 1870 - 26 kwietnia 1876), IV kadencji (8 sierpnia 1877 - 21 października 1882), V kadencji (15 września 1883 - 26 stycznia 1889) i VI kadencji (10 października 1889 - 17 lutego 1894). W kadencji II zdobył mandat w kurii I (wielkiej własności) z obwodu wyborczego nr 1 (krakowski), w kadencji III-VI z kurii III (gmin miejskich) z okręgu wyborczego nr 2 (Kraków). W Sejmie należał był posłem tzw. „dzikim”. Jednak jego wszechstronna aktywność zjednała mu opinię mówcy wybitnego i specjalisty od budżetu - którego od 1876 roku był referentem. Spośród innych spraw najbardziej zaangażował się w kwestie konstytucyjne (1867, 1869) i reformę ordynacji wyborczej (od 1871) a także w sprawy szkolnictwa oraz subwencji na rzecz placówek naukowych i kulturalnych (1888-9, 1894). W latach 1888-1890 był członkiem Wydziału Krajowego.
Poseł do austriackiej Rady Państwa II kadencji (20 maja 1867 - 15 września 1869) – wybrany z kurii I (wielkiej własności) zrezygnował na znak protestu wraz z innymi deputowanymi z Galicji wobec nie uwzględniania ich postulatów rozszerzających autonomię kraju. Ponownie był posłem w V kadencji (4 listopada 1873 - 22 maja 1879), VI kadencji (7 października 1879 - 23 kwietnia 1885), VII kadencji (22 września 1885 - 23 stycznia 1891), VIII kadencji (9 kwietnia 1891 - 22 stycznia 1897) i IX kadencji (27 marca 1897 - 17 marca 1899). W kadencji V-VI wybierany w kurii I (wielkiej własności) z okręgu wyborczego nr 1 (Kraków-Chrzanów), w kadencji VII w kurii III (gmin miejskich) z okręgi wyborczego nr 2 (Kraków), w kadencji VIII w kurii I (wielkiej własności) z okręgu nr 20 (Tarnopol-Zbaraż-Skałat-Trembowla) a w kadencji IX w kurii I (wielkiej własności) z okręgu wyborczego nr 7 (Przemyśl-Jarosław). W parlamencie austriackim należał do grupy posłów konserwatywnych (stańczyków) Koła Polskiego w Wiedniu. Był także członkiem Delegacji Wspólnych. W 1885 wysunął projekt europejskiej unii celnej w sprawach indemnizacyjnych, podatkowych i administracyjnych. Kazimierz Chłędowski tak go opisał: "Do charakterystycznych figur Koła Polskiego należał poseł krakowski pan Leon Chrzanowski [bratanek] jenerała polskiego z r. 1831 i z tego tytułu zajmujący się zawsze strategią. Chrzanowski pisywał przez długie lata do «Czasu», a artykuły jego łatwo było rozpoznać nawet nie czytając, bo co trzecie słowo było drukowane rozstawnymi czcionkami, pan Leon nie umiał bowiem pisać nie podkreśliwszy ważniejszych wyrazów i frazesów. Pan Leon był starym kawalerem, okropnie się jąkał, ale już w późniejszych latach tak nad sobą pracował, aby się zacinania oduczyć, że czasem udało mu się nawet dość gładko mowę powiedzieć. Jak tylko gdzie wojna wybuchła, Chrzanosio posyłał do «Czasu» swe strategiczne artykuły, czy to chodziło o wojnę wschodnią, czy o jakąś angielską kampanię w Afganistanie. Przepędziwszy swą młodość w Królestwie, mało on rozumiał z austriackich stosunków, pomimo że długie lata posłował i w sejmie i Radzie Państwa. Lubiano go jednak dla wielkiej prawości charakteru; a ponieważ jako teoretyczny wojskowy występował zawsze, mianowicie w delegacjach wspólnych, w kwestiach wojska się tyczących i zawsze w sympatycznym dla armii duchu, więc zyskał sobie nawet sympatię pomiędzy wyższymi oficerami austriackimi.Mówił haniebnie po niemiecku, pomimo że latami mieszkał w Wiedniu, ale to mu nie przeszkadzało popisywać się znajomością niemieckiego języką. Chrzanosio był stańczykiem z krwi i kości, należał do stronnictwa krakowskiego; Poza Krakowem, za młodu Paryżem i rodzinnymi okolicami w Królestwie Polskim (...) nic nie znał, a na wszystko, co nowe, na wszystkie nowe kierunki czy to literackie, czy polityczne, patrzył z ukosa. Gdy raz u Bilińskiego na obiedzie była mowa o sukcesach Sienkiewicza i o Kraszewskim, Chrzanosio bardzo krytykował autora «Ogniem i mieczem», sądził, że zanadto jego talent podnoszą, że naśladuje on tylko «Muszkieterów» Dumasa, a natomiast, że się zanadto poniża talent Kraszewskiego, który jest jednym z największych polskich pisarzy. Chrzanowski sądził, że popularność Sienkiewicza szybko przeminie. Chrzanosio był małą, szczupłą figurką, podskakującą, chodzącą jakby na sprężynach. Chcąc się podwyższyć nosił nadzwyczaj wysokie obcasy u butów, a gdy siwizna nadchodziła, malował sobie wąsy i włosy w niemożliwy sposób, a podobno nawet się różował.""."
Równolegle do aktywności politycznej prowadził także badania historyczne, których efektem było wydanie m.in. wraz z jego wstępem - Wojciecha Chrzanowskiego "Pism Wojskowo-Politycznych," Kraków 1871. Długoletni korespondent „Dziennika Poznańskiego”.
Pochowany w rodzinnej kaplicy grobowej na cmentarzu parafialnym w Smardzowicach. 
Rodzina.
Urodził się w rodzinie ziemiańskiej, syn właściciela Szczodrkowic Józefa Teodora Chrzanowskiego (18.09.1789 - 9.03.1864) i Elżbiety Johanny z Brzeskich (19.11.1798 - 21.12.1828). Jego przyrodnim bratem z drugiego małżeństwa ojca z Anielą z Brzeskich (2.08.1807 - 12.04.1891) był ziemianin Henryk Ignacy Chrzanowski (1834-1915). Bratanek generała Wojciecha Chrzanowskiego. Zmarł bezpotomnie.

</doc>
<doc id="2914854" url="https://pl.wikipedia.org/wiki?curid=2914854" title="Lądowisko Lublin">
Lądowisko Lublin

Lądowisko Lublin – lądowisko sanitarne w Lublinie, w województwie lubelskim, położone przy Al. Kraśnickiej 100. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Wojewódzki Szpital Specjalistyczny im. Kardynała Stefana Wyszyńskiego Samodzielny Publiczny Zakład Opieki Zdrowotnej. W roku 1999 zostało wpisane do ewidencji lądowisk Urzędu Lotnictwa Cywilnego pod numerem 23

</doc>
<doc id="2914855" url="https://pl.wikipedia.org/wiki?curid=2914855" title="Nezabrawka">
Nezabrawka

Niezapominajka (bułg. "Незабравка") – schronisko turystyczne w Starej Płaninie w Bułgarii.
Opis i położenie.
Położone jest w miejscu o nazwie Kapakli bunar, w części Parku Narodowego Centralny Bałkan na wysokości 1650 m n.p.m. Dysponuje bazą noclegową z 80 miejscami w pokojach dwu- i trzyosobowych. Ma dostęp do wody bieżącej, prądu, centralnego ogrzewania, jadalni turystycznej, bufetu, telewizji i internetu. Do schroniska można dotrzeć szlakiem turystycznym z Sopotu w 3 godz. lub wyciągiem krzesełkowym Sky Lift – jednym z najdłuższych na Półwyspie Bałkańskim, o długości około 5000 m (dwie linie). Podjeżdża się nim na wysokość schroniska w 35 min.
Sąsiednie obiekty turystyczne:
Punkt wyjściowy:

</doc>
<doc id="2914857" url="https://pl.wikipedia.org/wiki?curid=2914857" title="Marina Mariuchnicz">
Marina Mariuchnicz

Marina Mariuchnicz (ros. "Марина Марюхнич") (ur. 26 listopada 1982 w Jużne) – rosyjska siatkarka pochodzenia ukraińskiego, grająca na pozycji środkowej. 
Sukcesy klubowe.
Mistrzostwo Rosji:
Puchar CEV:
Puchar Challenge:
Puchar Rosji:
Klubowe Mistrzostwa Świata:
Superpuchar Rosji:

</doc>
<doc id="2914860" url="https://pl.wikipedia.org/wiki?curid=2914860" title="Lądowisko Puszczykowo">
Lądowisko Puszczykowo

Lądowisko Puszczykowo – lądowisko sanitarne w Puszczykowie, w województwie wielkopolskim, położone przy ul. Kraszewskiego 11. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Niepubliczny Zakład Opieki Zdrowotnej "Szpital w Puszczykowie im. prof. Stefana Tytusa Dąbrowskiego" Sp. z o.o. W roku 2011 zostało wpisane do ewidencji lądowisk Urzędu Lotnictwa Cywilnego pod numerem 66
W 2011 lądowisko zostało zmodernizowane za kwotę ok. 400 tys. zł.

</doc>
<doc id="2914861" url="https://pl.wikipedia.org/wiki?curid=2914861" title="Koprowe Mniszki">
Koprowe Mniszki

Koprowe Mniszki – grupa turniczek w Dolinie Małej Łąki w polskich Tatrach Zachodnich. Znajdują się w dolnej części orograficznie prawych zboczy Niżniej Świstówki, pomiędzy Żlebem między Mnichy a Koprowym Żlebem. Zbudowane są ze skał węglanowych. Stanowią najbardziej na południe wysuniętą, rozczłonkowaną i z taternickiego punktu widzenia najmniej ciekawą część Mnichowych Turni. Budziły jednak zainteresowanie grotołazów, którzy penetrowali je w poszukiwaniu jaskiń. Znajduje się w nich, m.in., Jaskinia Lodowa Małołącka, Dziura pod Lodową Małołącką I, Dziura przy Lodowej Małołąckiej I, Mnichowa Studnia, Mnichowa Studnia Wyżnia. Można do nich dojść z Niżniej Świstówki (II stopień trudności w skali tatrzańskiej) po uzyskaniu zezwolenia władz TPN-u.
Powyżej Koprowych Mniszków na stokach północnej grani Kopy Kondrackiej ciągnie się trawiasty Mnichowy Upłaz (a dokładniej Wyżni Mnichowy Upłaz).

</doc>
<doc id="2914863" url="https://pl.wikipedia.org/wiki?curid=2914863" title="Amphisilia velitaris">
Amphisilia velitaris



</doc>
<doc id="2914864" url="https://pl.wikipedia.org/wiki?curid=2914864" title="Macrorhamphosus sagifue">
Macrorhamphosus sagifue



</doc>
<doc id="2914865" url="https://pl.wikipedia.org/wiki?curid=2914865" title="Macrorhamphosus robustus">
Macrorhamphosus robustus



</doc>
<doc id="2914866" url="https://pl.wikipedia.org/wiki?curid=2914866" title="Macrorhamphosus otteri">
Macrorhamphosus otteri



</doc>
<doc id="2914867" url="https://pl.wikipedia.org/wiki?curid=2914867" title="Macrorhamphosus lancifer">
Macrorhamphosus lancifer



</doc>
<doc id="2914868" url="https://pl.wikipedia.org/wiki?curid=2914868" title="Macrorhamphosus elevatus">
Macrorhamphosus elevatus



</doc>
<doc id="2914869" url="https://pl.wikipedia.org/wiki?curid=2914869" title="Macrorhamphosus scolopax elevatus">
Macrorhamphosus scolopax elevatus



</doc>
<doc id="2914870" url="https://pl.wikipedia.org/wiki?curid=2914870" title="Solenostomus scolopax">
Solenostomus scolopax



</doc>
<doc id="2914874" url="https://pl.wikipedia.org/wiki?curid=2914874" title="José Gudiol">
José Gudiol

José Gudiol i Ricart (ur. 1904 w Vic, zm. 1985 w Barcelonie) – hiszpański historyk sztuki i architekt pochodzący z Katalonii.
Specjalizował się w katalońskim malarstwie romańskim i gotyckim oraz twórczości Francisca Goi, El Greca i Velazqueza. Był pierwszym dyrektorem "Instituto Amatller de Arte Hispánico".

</doc>
<doc id="2914875" url="https://pl.wikipedia.org/wiki?curid=2914875" title="Lądowisko Łomża">
Lądowisko Łomża

Lądowisko Łomża – lądowisko sanitarne w Łomży, w województwie podlaskim, położone przy Al. Piłsudskiego 11. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Szpital Wojewódzki im. Kardynała Stefana Wyszyńskiego. W roku 2012 zostało wpisane do ewidencji lądowisk Urzędu Lotnictwa Cywilnego pod numerem 117
Oficjalne otwarcie oraz poświęcenie lądowiska odbyło się 21 września 2011.

</doc>
<doc id="2914877" url="https://pl.wikipedia.org/wiki?curid=2914877" title="Nikołaj Antropow">
Nikołaj Antropow

Nikołaj Aleksandrowicz Antropow, także Nik Antropov, ros. Николай Александрович Антропов (ur. 18 lutego 1980 w Ust-Kamienogorsku, Kazachska SRR) – kazachski hokeista, reprezentant Kazachstanu, olimpijczyk. 
Kariera.
Wychowanek Torpedo Ust-Kamienogorsk. W drafcie NHL z 1998 został wybrany przez Toronto Maple Leafs. Wieloletni zawodnik tego klubu. Podczas gry w Toronto uzyskał obywatelstwo kanadyjskie. Od 2011 roku zawodnik innego kanadyjskiego klubu, Winnipeg Jets. Od września 2012 do stycznia 2013 roku na okres lokautu w sezonie NHL (2012/2013) związany kontraktem z kazachskim klubem, Barys Astana. Następnie rozegrał z Jets skrócony sezon NHL, po czym w sierpniu 2013 został na stałe zawodnikiem Barysu, podpisując dwuletni kontrakt.
Uczestniczył w turniejach mistrzostw świata w 1998, 2014 oraz zimowych igrzysk olimpijskich 2006.
W trakcie kariery określany pseudonimem "Antro".

</doc>
<doc id="2914878" url="https://pl.wikipedia.org/wiki?curid=2914878" title="Silurus cornutus">
Silurus cornutus



</doc>
<doc id="2914879" url="https://pl.wikipedia.org/wiki?curid=2914879" title="Macrorhamphosus scolopax">
Macrorhamphosus scolopax



</doc>
<doc id="2914880" url="https://pl.wikipedia.org/wiki?curid=2914880" title="Centriscus scolopax">
Centriscus scolopax



</doc>
<doc id="2914881" url="https://pl.wikipedia.org/wiki?curid=2914881" title="Balistes scolopax">
Balistes scolopax



</doc>
<doc id="2914882" url="https://pl.wikipedia.org/wiki?curid=2914882" title="Royal Hibernian Academy">
Royal Hibernian Academy

Royal Hibernian Academy (RHA) – (pol. "Królewska Akademia Irlandzka") – irlandzkie stowarzyszenie artystyczne i należąca do niego galeria sztuki, położona w Dublinie przy Ely Place, dysponująca jedną z największych powierzchni wystawowych w mieście, prezentująca dokonania sztuki współczesnej i ludowej.
Zadaniem stowarzyszenia jest wspieranie współczesnej sztuki i artystów w Irlandii poprzez wystawy, edukację i rzecznictwo.
Historia.
W 1764 roku w Dublinie powołano do życia stowarzyszenie artystów Society of Artists, które w 1780 roku zaprzestało działalności. W roku 1800 założono nowe stowarzyszenie Society of Artists of Ireland, które przez kilka następnych lat organizowało wystawy artystyczne dopóki w 1812 roku, w wyniku wewnętrznych tarć nie rozpadło się na mniejsze grupki. Ponieważ artyści uważali za konieczne powołanie instytucji, która zajmowałaby się organizowaniem wystaw ich prac, wystąpili do rządu z petycją o wydanie stosownego dokumentu, tzw. Charter of Incorporation, umożliwiającego ustanowienie postulowanej przez nich instytucji. Ich wysiłki przyniosły efekt w roku 1821, kiedy to ukazał się postulowany przez nich dokument. Jego skompletowanie i wniesienie stosownej opłaty w wysokości ponad 300 funtów zajęło jeszcze dwa lata. Koszty te ostatecznie pokrył Royal Irish Institution i 5 sierpnia 1823 okazał się dokument formalny, Royal Charter, w oparciu o który powołano do życia Royal Hibernian Academy of Painters, Sculptors, Architects and Engravers.
Pierwszym prezesem Royal Hibernian Academy został malarz William Ashford.
W 1825 roku Francis Johnson, architekt tworzący w stylu georgiańskim i drugi z kolei prezes RHA, otrzymał zadanie wybudowania siedziby stowarzyszenia i galerii wystawowej przy Lower Abbey Street, która w roku 1916 została zniszczona podczas powstania wielkanocnego. Ówczesnemu kustoszowi, J.M. Kavanaghowi, udało się opuścić płonący budynek i uratować Royal Charter oraz kilka dokumentów bankowych, jednak cała doroczna wystawa, inne prace oraz wiele innych dokumentów uległo zniszczeniu. Akademia była bez stałej siedziby aż do roku 1939, kiedy to nabyła dom i ogród przy 15 Ely Place. W międzyczasie doroczne wystawy odbywały zarówno w siedzibie Metropolitan School of Art jak i National Gallery. W styczniu 1970 roku Matthew Gallagher z Gallagher Group zaoferował wybudowanie dla potrzeb RHA galerii na działce przy Ely Place. Zaprojektowany przez Raymonda McGratha budynek został ukończony przez Arthura Gibneya i otwarty dla publiczności w 1985 roku na 156. coroczną wystawę, pierwszą we własnej siedzibie od 1916 roku.
Współcześnie.
RHA jest organizacją typu non-profit o zasięgu ogólnokrajowym, prowadzoną przez artystów. Jej zadaniem jest wspieranie współczesnej sztuki i artystów w Irlandii poprzez wystawy, edukację i rzecznictwo. Program wystawienniczy RHA ma za zadanie umożliwienie irlandzkiej publiczności zapoznania się z międzynarodową sztuką współczesną. Należąca do RHA Ashford Gallery promuje młodych artystów, podczas gdy Gallagher Gallery jest miejscem wielu wydarzeń zarówno kulturalnych jak i związanych z instytucją. RHA zarządza funduszem nagród związanym z dorocznymi wystawami, dwoma stypendiami podróżnymi oraz prowadzi program edukacyjny (Education program) i program dla przyjaciół stowarzyszenia, wspierających jego działalność (Friends program).
Obecnym, 22. z kolei prezesem jest architekt Des McMahon. W skład RHA wchodzi 30 członków, 15 członków–seniorów i 10 członków stowarzyszonych. Wszyscy członkowie są profesjonalnymi artystami reprezentującymi architekturę, malarstwo, rzeźbę i grafikę (w tym fotografię).
RHA posiada 5 galerii. Trzy z nich na pierwszym piętrze przeznaczone są na potrzeby bieżących wystaw sztuki irlandzkiej i międzynarodowej: główna galeria, Charles Gallagher Gallery, ma powierzchnię 6 000 sq.ft. (550 m²), natomiast galerie II (Petronella Brown Gallery) i III mają powierzchnie po 1 500 sq.ft (130 m²) każda.
Na parterze są dwie galerie. Ashford Gallery, mająca powierzchnię 1 100 sq.ft. (101 m²), została oddana do dyspozycji artystów, którzy nie mieli dotychczas wystaw komercyjnych, natomiast druga, Dr. Tony Ryan Gallery, przeznaczona jest do prezentowania zbiorów prywatnych i publicznych, w tym prac ze zbiorów własnych RHA.

</doc>
<doc id="2914884" url="https://pl.wikipedia.org/wiki?curid=2914884" title="Belona pospolita">
Belona pospolita



</doc>
<doc id="2914885" url="https://pl.wikipedia.org/wiki?curid=2914885" title="Edward J. Larson">
Edward J. Larson

Edward John Larson (ur. w 1953 w Mansfield) – amerykański historyk i wykładowca prawa na Uniwersytecie Pepperdine’a, autor dziewięciu książek i około setki artykułów. W 1998 otrzymał Nagrodę Pulitzera w kategorii historii, za książkę „Summer for the Gods: The Scopes Trial and America's Continuing Debate Over Science and Religion”.
Larson zajmuje się historią nauki, relacją pomiędzy religią a wiarą. Według jego badań 1/3 amerykańskich uczonych jest ateistami, 1/3 agnostykami, 1/3 teistami (część z nich raczej deistami).

</doc>
<doc id="2914892" url="https://pl.wikipedia.org/wiki?curid=2914892" title="Cristina Ferrare">
Cristina Ferrare

Cristina Ferrare (ur. 18 lutego 1950) – amerykańska aktorka filmowa i telewizyjna.
Filmografia.
seriale
film

</doc>
<doc id="2914893" url="https://pl.wikipedia.org/wiki?curid=2914893" title="Nagrody ATP World Tour">
Nagrody ATP World Tour



</doc>
<doc id="2914894" url="https://pl.wikipedia.org/wiki?curid=2914894" title="Shanghai ATP 1000 Masters">
Shanghai ATP 1000 Masters



</doc>
<doc id="2914898" url="https://pl.wikipedia.org/wiki?curid=2914898" title="TSR Bircza &quot;Kamienna Górka&quot;">
TSR Bircza &quot;Kamienna Górka&quot;



</doc>
<doc id="2914900" url="https://pl.wikipedia.org/wiki?curid=2914900" title="Ludwik Ziemblic">
Ludwik Ziemblic

Ludwik Ziemblic (pierwsze nazwisko Bogusz) (ur. 21 sierpnia 1895 w Krakowie, zm. 2 listopada 1987 w Zakopanem) – polski taternik i alpinista, przewodnik turystyczny i ratownik górski, aktor, z wykształcenia inżynier rolnik.
Życiorys.
Ludwik Ziemblic wspinał się od młodych lat. W 1913 roku wraz z kolegą Franciszkiem Żurkiem dokonał wejścia na Maczugę Herkulesa w Pieskowej Skale, a rok później, podczas pobytu w Szwajcarii wszedł na Mont Blanc.
Podczas I wojny światowej walczył początkowo w Legionach Piłsudskiego (był ranny w bitwie pod Łowczówkiem w 1914 roku). Następnie, w latach 1915-1916, w armii austriackiej brał udział w walkach na froncie włoskim w Alpach, gdzie został ranny i przysypany lawiną śnieżną. Po zakończeniu wojny, w latach 1918-1920 służył w Wojsku Polskim i wziął udział w walkach z bolszewikami.
W okresie międzywojennym wspinał się w Alpach i Dolomitach oraz wędrował zimą po rumuńskich Górach Rodniańskich. W latach 1932-1939 brał udział w budowie schroniska AZS pod Smotrcem w Czarnohorze, które następnie prowadził; zajęcie to łączył z pracą w polskim wywiadzie. Okres II wojny światowej spędził na Węgrzech, by później powrócić do Zakopanego.
Od 1945 roku Ludwik Ziemblic był gospodarzem restauracji na Kasprowym Wierchu, a od 1951 roku kierował schroniskiem PTTK na Markowych Szczawinach pod Babią Górą. Do Zakopanego powrócił w 1953 roku. W międzyczasie uzyskał uprawnienia ratownika górskiego (1946) oraz przewodnika tatrzańskiego (1951). Powrócił także do wspinaczki. Razem z Pawłem Voglem w latach 1947-1949 dokonał zimowych przejść: południowej ściany Zamarłej Turni oraz zachodniej i wschodniej ściany Kościelca. Był również członkiem Sekcji Taternictwa Jaskiniowego przy zakopiańskim oddziale PTTK, w ramach której w 1953 roku eksplorował Jaskinię Zimną w Dolinie Kościeliskiej. Jako instruktor przewodnictwa i taternictwa długo zachowywał sprawność fizyczną – w swe 75. urodziny przeszedł ścianę Zamarłej Turni. Był honorowym członkiem Koła Przewodników Tatrzańskich w Zakopanem.
Po śmierci został pochowany na Cmentarzu Rakowickim w Krakowie (pas LA-zach.). Grób symboliczny znajduje się na Nowym Cmentarzu w Zakopanem.

</doc>
<doc id="2914906" url="https://pl.wikipedia.org/wiki?curid=2914906" title="Macrognathus scolopax">
Macrognathus scolopax



</doc>
<doc id="2914908" url="https://pl.wikipedia.org/wiki?curid=2914908" title="Hemiramphus obtusus">
Hemiramphus obtusus



</doc>
<doc id="2914909" url="https://pl.wikipedia.org/wiki?curid=2914909" title="Hemiramphus europaeus">
Hemiramphus europaeus



</doc>
<doc id="2914910" url="https://pl.wikipedia.org/wiki?curid=2914910" title="Hemiramphus behnii">
Hemiramphus behnii



</doc>
<doc id="2914911" url="https://pl.wikipedia.org/wiki?curid=2914911" title="Hemiramphus balticus">
Hemiramphus balticus



</doc>
<doc id="2914912" url="https://pl.wikipedia.org/wiki?curid=2914912" title="Esox belone">
Esox belone



</doc>
<doc id="2914913" url="https://pl.wikipedia.org/wiki?curid=2914913" title="Belone vulgaris">
Belone vulgaris



</doc>
<doc id="2914914" url="https://pl.wikipedia.org/wiki?curid=2914914" title="Belone undecimradiata">
Belone undecimradiata



</doc>
<doc id="2914915" url="https://pl.wikipedia.org/wiki?curid=2914915" title="Belone rostrata">
Belone rostrata



</doc>
<doc id="2914916" url="https://pl.wikipedia.org/wiki?curid=2914916" title="Belone longirostris">
Belone longirostris



</doc>
<doc id="2914917" url="https://pl.wikipedia.org/wiki?curid=2914917" title="Belone linnei">
Belone linnei



</doc>
<doc id="2914918" url="https://pl.wikipedia.org/wiki?curid=2914918" title="Belone gracilis">
Belone gracilis



</doc>
<doc id="2914919" url="https://pl.wikipedia.org/wiki?curid=2914919" title="Belone euxini">
Belone euxini



</doc>
<doc id="2914920" url="https://pl.wikipedia.org/wiki?curid=2914920" title="Belone cornidii">
Belone cornidii



</doc>
<doc id="2914921" url="https://pl.wikipedia.org/wiki?curid=2914921" title="Belone belone gracilis">
Belone belone gracilis



</doc>
<doc id="2914922" url="https://pl.wikipedia.org/wiki?curid=2914922" title="Belone belone euxini">
Belone belone euxini



</doc>
<doc id="2914923" url="https://pl.wikipedia.org/wiki?curid=2914923" title="Belone belone belone">
Belone belone belone



</doc>
<doc id="2914924" url="https://pl.wikipedia.org/wiki?curid=2914924" title="Belone bellone">
Belone bellone



</doc>
<doc id="2914925" url="https://pl.wikipedia.org/wiki?curid=2914925" title="Irlandia na Letnich Igrzyskach Olimpijskich 1960">
Irlandia na Letnich Igrzyskach Olimpijskich 1960

Irlandię na Letnich Igrzyskach Olimpijskich 1960 reprezentowało 49 zawodników: 47 mężczyzn i dwie kobiety. Był to siódmy start reprezentacji Irlandii na letnich igrzyskach olimpijskich.
Skład kadry.
Boks.
Mężczyźni
Lekkoatletyka.
Mężczyźni
Konkurencje biegowe
Konkurencje techniczne
Kobiety
Konkurencje biegowe
Podnoszenie ciężarów.
 Mężczyźni
Zapasy.
Styl wolny

</doc>
<doc id="2914928" url="https://pl.wikipedia.org/wiki?curid=2914928" title="Francja na Zimowych Igrzyskach Olimpijskich 1936">
Francja na Zimowych Igrzyskach Olimpijskich 1936

Francję na Zimowych Igrzyskach Olimpijskich 1936 reprezentowało 28 zawodników (sami mężczyźni). Był to czwarty start reprezentacji Francji na zimowych igrzyskach olimpijskich.
Skład kadry.
Biegi narciarskie.
Mężczyźni
Bobsleje.
Mężczyźni
Hokej na lodzie.
Reprezentacja mężczyzn
Reprezentacja Francji brała udział w rozgrywkach grupy C turnieju olimpijskiego zajmując w niej trzecie miejsce i nie awansując do dalszych rozgrywek. Ostatecznie reprezentacja Francji została sklasyfikowana na 9. miejscu.
Runda pierwsza.
Grupa C
Wyniki
Narciarstwo alpejskie.
Mężczyźni

</doc>
<doc id="2914931" url="https://pl.wikipedia.org/wiki?curid=2914931" title="Harry Ferguson">
Harry Ferguson

Henry George „Harry” Ferguson (ur. 4 listopada 1884 w Growell, zm. 25 października 1960 w Gloucestershire) – irlandzki inżynier i wynalazca, który przyczynił się do rozwoju ciągnika rolniczego oraz budowy pierwszego samochodu Formuły 1 z napędem na cztery koła – Fergusona P99. Był również pierwszym Irlandczykiem, który zbudował i latał własnym jednopłatem.
Życiorys.
Harry Ferguson urodził się w Growell w hrabstwie Down w Irlandii Północnej (ówcześnie Zjednoczone Królestwo Wielkiej Brytanii i Irlandii) jako syn farmera.
31 grudnia 1909 roku został pierwszym Irlandczykiem, który wzbił się w powietrze na swojej budowy jednopłacie. Maszyna przeleciała na odległość 130 jardów (ok. 119 m) na średniej wysokości 9–12 stóp (ok. 2,7–3,6 m).
W 1911 roku założył przedsiębiorstwo May Street Motors, które zajmowało się sprzedażą samochodów i traktorów. W tym czasie Ferguson zaprojektował i zbudował nowy rodzaj pługa, który zrewolucjonizował ówczesne rolnictwo. W tym okresie rozpoczął też produkcję własnych traktorów, a trzy lata później połączył siły z Henrym Fordem. W 1928 roku zaprojektował i opatentował trzypunktowy zaczep na tylne koła ciągników. Zaczep ten stał się kluczowym elementem późniejszych konstrukcji ciągników na całym świecie.
W założonej na początku lat 50. XX wieku firmie Ferguson Research, stworzył samochód pod nazwą R5, którego cechował nowy rodzaj napędu na cztery koła. Samochód ten posiadał również innowacyjne na swój okres rozwiązania takie jak: elektryczne szyby, antypoślizgowe hamulce tarczowe oraz nadwodzie typu hatchback. Zainteresowanie Fergusona sportem motorowym oraz chęcią ulepszenia bezpieczeństwa na drodze pozwoliło mu też zaprojektować pierwszy samochód wyścigowy z napędem na cztery koła – Ferguson P99. Był to również pierwszy samochód o takim napędzie, który w 1961 roku startował w wyścigu Formuły 1.
Upamiętnienie.
Na jego cześć w Harry Ferguson Memorial Garden w jego rodzinnym mieście postawiono rzeźbę przedstawiającą sylwetkę wynalazcy.
W Belfaście na budynku Ulster Bank znajduje się poświęcona mu tablica pamiątkowa, w Newcastle zaś dla uczczenia jego lotu samolotem wzniesiono granitowy pomnik. W Muzeum Transportu w Cultra (dzielnica Belfastu) znajdują się pełnowymiarowe repliki jego jednopłatu, jednego z traktorów oraz pługa.
Zdjęcie Fergusona figuruje na banknocie o nominale 20 funtów wydanym przez Northern Bank.

</doc>
<doc id="2914932" url="https://pl.wikipedia.org/wiki?curid=2914932" title="Henry Ferguson">
Henry Ferguson



</doc>
<doc id="2914934" url="https://pl.wikipedia.org/wiki?curid=2914934" title="Aleksandr Korieszkow">
Aleksandr Korieszkow

Aleksandr Giennadjewicz Korieszkow, ros. Александр Геннадьевич Корешков (ur. 28 października 1968 w Ust-Kamienogorsku, Kazachska SRR) – kazachski hokeista, reprezentant Kazachstanu, dwukrotny olimpijczyk. Działacz hokejowy.
Kariera.
Rodzina Korieszkow pochodzi z rosyjskiego Omska. Jego bracia Igor (ur. 1966), Dmitrij (ur. 1967) i Jewgienij (ur. 1970) także byli hokeistami. Hokeistą jest też, jego bratanek (syn Igora), Rostisław (ur. 1989).
Największe sukcesy odnosili Aleksandr i Jewgienij, którzy niezmiennie wspólnie występowali w kolejnych klubach przez 12 lat od 1992 do 2004 roku.
Wychowanek Torpedo Ust-Kamienogorsk. Wieloletni zawodnik tego klubu oraz rosyjskiego Mietałłurga Magnitogorsk. Karierę zawodniczą zakończył w sierpniu 2010 roku po występach w klubie Barys Astana po sezonie KHL (2009/2010).
Wielokrotny reprezentant kraju. Uczestniczył w turniejach zimowej uniwersjady edycji 1993 (Grupa C), 1998 (Grupa A), 2003 (Dywizja I), 2004, 2005, 2006, 2007, 2009, 2010 oraz zimowych igrzysk olimpijskich 1998, 2006. Na olimpiadzie 2006 był chorążym ekipy narodowej.
Po zakończeniu kariery zawodniczej został działaczem hokejowym. W październiku 2010 roku stanął na czele działu rozwoju młodzieżowego hokeja Kazachskiej Federacji Hokeja na Lodzie. Podjął współpracę z reprezentacją Kazachstanu do lat 20. Podczas mistrzostw świata juniorów w 2012 Dywizji I Grupy B był menedżerem kadry, a na turnieju 2013 Dywizji I Grupy B był menedżerem generalnym. Został menedżerem generalnym reprezentacji seniorskiej Kazachstanu na turniej mistrzostw świata 2016. Po sezonie KHL (2014/2015) został prezesem klubu Barys Astana.

</doc>
<doc id="2914942" url="https://pl.wikipedia.org/wiki?curid=2914942" title="Lewski (szczyt)">
Lewski (szczyt)

Lewski, Ambarica (bułg. Левски, Амбарица) – szczyt w centralnej Starej Płaninie, w jej trojańskiej części. Oznaczany jest na mapach jako Lewski (na część Wasyla Lewskiego), ale jest bardziej znany pod swoją drugą nazwą, używaną do dziś – Ambarica. Legenda głosi, że były tu spichlerze (stodoły, po bułgarsku "chambari") królewicza Marka i stąd też nazwa Ambarica. Mierzy 2166 m n.p.m. i jest działem wodnym między południową i północną Bułgarią. Położony jest na zachód od szczytu Golam Kupen i jest granica między gminami Sopot i Trojan. Typowy podwójny szczyt. Łagodny, trawiasty grzbiet. Przez szczyt przechodzi znakowany szlak górski schronisko Dobriła – Botew. Z jego zachodniej strony spotykają się dwa małe strumyki, które łączą się i są zwane Czatał czuczur – w rzeczywistości jest to początek Czernego Osymu.
Na szczyt łatwo wejść z dwóch schronisk – Dobriły (1 godzina) i Ambaricy (2 godziny)
W grudniu 1994, z powodu nieprzygotowania do ciężkich zimowych warunków meteorologicznych i bezładu w grupie, w okolicach szczytu zginęło 12 turystów z Kyrdżalów. 

</doc>
<doc id="2914945" url="https://pl.wikipedia.org/wiki?curid=2914945" title="Bitwa nad rzeką Arar">
Bitwa nad rzeką Arar

Bitwa nad rzeką Arar – bitwa pomiędzy celtyckim plemieniem Helwetów a trzema legionami rzymskimi dowodzonymi przez Cezara nad rzeką Arar (dzisiejsza Saona). Miała miejsce w roku 58 p.n.e. i była pierwszą dużą bitwą wojen galijskich.
Helweci, mieszkający na obszarze dzisiejszej Szwajcarii, zapragnęli osiedlić się na terenach Akwitanii. Wiosną roku 58 p.n.e. z w drogę ruszyło całe plemię Helwetów, liczące 350-380 tysięcy ludzi, z czego ok. 70 tysięcy zbrojnych wojowników. Posuwającej się wzdłuż brzegów Jeziora Genewskiego kolumnie zastąpił drogę ówczesny namiestnik Galii Narbońskiej, Juliusz Cezar. Po zniszczeniu drewnianego mostu na Rodanie i opanowaniu zajmowanej przez Allobrogów Genewy, Cezar zbudował ponad 20 km fortyfikacji aby nie dopuścić do sforsowania przez Helwetów Rodanu poniżej Genewy. Helweci zawrócili na północ, aby obejść góry Jura od północy i kontynuować wędrówkę przez kraj zaprzyjaźnionego plemienia Sekwanów. Plemiona Helwetów próbowały przeprawić się przez rzekę Arar przy pomocy łodzi i tratw. Gdy trzy grupy były już na drugim brzegu, Cezar zaatakował czwartą, zabijając wielu przeciwników, a niedobitków zagnał do lasu.
Do generalnej rozprawy doszło wkrótce podczas bitwy pod Bibracte.

</doc>
<doc id="2914948" url="https://pl.wikipedia.org/wiki?curid=2914948" title="Niegrzeczna dziewczyna">
Niegrzeczna dziewczyna

Niegrzeczna dziewczyna (ang. "Dirty Girl") – amerykański komediodramat z 2010 roku oparty na scenariuszu i reżyserii Abe’a Sylvii. Wyprodukowany przez The Weinstein Company.
Premiera filmu miała miejsce 12 września 2010 roku podczas 35. Międzynarodowego Festiwalu Filmowego w Toronto.
Fabuła.
Akcja filmu rozgrywa się w Oklahomie w roku 1987. Nastoletnia Danielle (Juno Temple) jest zbuntowana i nie potrafi porozumieć się z matką (Milla Jovovich). Postanawia uciec do Kalifornii z zaprzyjaźnionym gejem, nieśmiałym Clarkiem. Ona chce odnaleźć swojego ojca, a on uciec od nadopiekuńczych rodziców.

</doc>
<doc id="2914951" url="https://pl.wikipedia.org/wiki?curid=2914951" title="Parafia Matki Bożej Nieustającej Pomocy w Jóźwikowie">
Parafia Matki Bożej Nieustającej Pomocy w Jóźwikowie

Parafia Matki Bożej Nieustającej Pomocy w Jóźwikowie – jedna z 11 parafii rzymskokatolickich dekanatu radoszyckiego diecezji radomskiej.
Historia.
Parafię zaczęto tworzyć w 1981. Wtedy też zbudowano tu w stanie surowym, staraniem ks. Tadeusza Białeckiego, dzięki fundacji m.in. Janiny i Stanisława Ciszków oraz innych dobrodziejów, kościoła pw. Matki Bożej Nieustającej Pomocy. Parafia została erygowana 16 kwietnia 1983 przez bp. Edwarda Materskiego z terenu parafii Węgrzyn i Mnin. Kościół jest budowlą jednonawową.

</doc>
<doc id="2914952" url="https://pl.wikipedia.org/wiki?curid=2914952" title="Mezitli">
Mezitli

Mezitli – miasto w południowej Turcji, w prowincji Mersin, nad Morzem Śródziemnym. Miasto w 2012 roku liczyło 151 394 mieszkańców. Mezitli leży w odległości 380 km od stolicy Turcji Ankary.

</doc>
<doc id="2914960" url="https://pl.wikipedia.org/wiki?curid=2914960" title="Jewgienij Korieszkow">
Jewgienij Korieszkow

Jewgienij Giennadjewicz Korieszkow, ros. Евгений Геннадьевич Корешков (ur. 11 marca 1970 w Ust-Kamienogorsku, Kazachska SRR) – kazachski hokeista, reprezentant Kazachstanu, dwukrotny olimpijczyk. Trener hokejowy.
Kariera zawodnicza.
Wychowanek Torpedo Ust-Kamienogorsk. Wieloletni zawodnik tego klubu oraz rosyjskiego Mietałłurga Magnitogorsk. Karierę zawodniczą zakończył w 2007 roku po występach w klubie HC Martigny w szwajcarskich rozgrywkach National League B.
Wielokrotny reprezentant kraju. Uczestniczył w turniejach mistrzostw świata w 1993 (Grupa C), 1994 (Grupa C), 1998, 2003 (Dywizja I), 2004, 2005, 2006, 2007 oraz na zimowych igrzyskach olimpijskich 1998, 2006.
Po zakończeniu kariery zawodniczej został trenerem hokejowym. Od 2009 roku jest szkoleniowcem drużyny Stalnyje Lisy Magnitogorsk, występującej w rosyjskich juniorskich rozgrywkach Mołodiożnaja Chokkiejnaja Liga (MHL). Corocznie zdobywa z nią medale mistrzostw. Współpracuje z reprezentacją Kazachstanu do lat 20. Podczas mistrzostw świata juniorów w 2011 Dywizji I Grupy B i 2013 Dywizji I Grupy B był asystentem trenera.
Rodzina Korieszkow pochodzi z rosyjskiego Omska. Jego starsi bracia Igor (ur. 1966), Dmitrij (ur. 1967) i Aleksandr (ur. 1968) także byli hokeistami. Hokeistą został także jego bratanek (syn Igora), Rostisław (ur. 1989).
Największe sukcesy odnosili Aleksandr i Jewgienij, którzy niezmiennie wspólnie występowali w kolejnych klubach przez 12 lat od 1992 do 2004 roku.
Kariera trenerska.
Po zakończeniu gry został trenerem. Do 2013 był szkoleniowcem juniorskiej drużyny Stalnyje Lisy Magnitogorsk w rozgrywkach MHL. Od marca do listopada 2013 był asystentem trenera w Mietałłurgu Magnitogorsk. Został asystentem trenera Rosji juniorów w turnieju mistrzostw świata juniorów do lat 20 edycji 2015. Pełnił funkcję asystenta szkoleniowca kadry Kazachstanu podczas turnieju mistrzostw świata 2016. W maju 2017 mianowany pierwszym trenerem Barysu. Wraz z początkiem stycznia 2018 zwolniony z tej posady. W maju 2018 został zaangażowany do sztabu trenerskiego CSKA Moskwa. W lipcu 2022 potwierdzono jego udział w sztabie trenera Romana Rotenberga w SKA Sankt Petersburg.

</doc>
<doc id="2914961" url="https://pl.wikipedia.org/wiki?curid=2914961" title="Za zasługi dla ZHP">
Za zasługi dla ZHP



</doc>
<doc id="2914965" url="https://pl.wikipedia.org/wiki?curid=2914965" title="Botew (schron)">
Botew (schron)

Botew (bułg. "Ботев") – schron turystyczny w Starej Płaninie w Bułgarii.
Opis i położenie.
Znajduje się na zachodnich stokach Botewa, w miejscu o nazwie Polanka. Jest to jednopiętrowy kamienny budynek z trzema pomieszczeniami, węzłem sanitarnym i przedsionkiem. Posiada 24 miejsca. Budynek ma dostęp do wody bieżącej, prądu na agregat; ogrzewany jest piecami. Schron jest całkowicie odnowiony i wyposażony w niezbędny inwentarz noclegowy. Jest otwarty cały rok, ma stały personel, oferuje między innymi jedzenie i napoje.
Sąsiednie obiekty turystyczne:
Szlaki są znakowane.

</doc>
<doc id="2914967" url="https://pl.wikipedia.org/wiki?curid=2914967" title="Pomnik Włodzimierza Lenina w Jekaterynburgu">
Pomnik Włodzimierza Lenina w Jekaterynburgu

Pomnik Włodzimierza Lenina w Jekaterynburgu (ros. Памятник В. И. Ленину) – znajdujący się w Jekaterynburgu, w obwodzie swierdłowskim, pomnik przedstawiający Włodzimierza Lenina. Wzniesiony w 1957 roku, na głównym placu miasta.
Historia.
W latach 1906–1917 na głównym placu Jekaterynburga wznosił się pomnik Aleksandra II Romanowa, a nieopodal znajdował się także katedralny sobór Objawienia Pańskiego. Wiosną 1917 roku posąg imperatora został zrzucony z cokołu przez zrewoltowanych żołnierzy. Jego figurę zastąpiono najpierw statuą mającą symbolizować wolność, następnie popiersiem Karola Marksa i w końcu pomnikiem nagiego mężczyzny, będącego uosobieniem wyzwolenia mas robotniczych. W 1930 roku sobór Objawienia Pańskiego wraz z resztkami cokołu został przez bolszewickie władze miasta wysadzony. W kolejnych dziesięcioleciach na placu swe miejsce znaleźć miała także trybuna dla sowieckich dygnitarzy, a następnie pomnik Józefa Stalina. W latach pięćdziesiątych XX wieku władze Swierdłowska postanowiły postawić na głównym placu pomnik poświęcony Włodzimierzowi Leninowi. 
Charakterystyka.
Pomnik został wzniesiony w popularnym w drugiej połowie XX wieku stylu przedstawiającym wyidealizowaną postać wodza bolszewików. Projektantami pomnika są: A. I. Pribulskij (А. И. Прибульский), P. D. Diemincew (П. Д. Деминцев), a rzeźbę wykonał W. I. Ingał (В. И. Ингал). Posąg Lenina umieszczony został na wysokim piedestale wykonanym z szarego granitu. Na tym piedestale umiejscowiony został cokół ze statuą Lenina, a prowadzą do niego schody. Pomnik przedstawia Włodzimierza Lenina przemawiającego do ludu. Wódz rewolucji ubrany jest w płaszcz, jego prawa ręka jest wyciągnięta, lewą trzyma się za poły płaszcza. Statua mierzy 6 metrów. Od południowej strony cokołu wyryty został cytat z Lenina:
Pomnik został uroczyście odsłonięty 5 listopada 1957 roku. Jekaterynburski pomnik Włodzimierza Lenina jest uważany za typowy przykład architektury pomnikowej przedstawiającej Lenina, który umieszczany był na placach w większości miast Związku Radzieckiego.
Stan pomnika pogarsza się, dlatego też w 2011 roku władze miasta wpisały go na listę obiektów przeznaczonych do remontu. Zarówno na granitowym postumencie jak i na samym posągu Lenina przez lata nagromadziły się pęknięcia i nakruszenia wymagające profesjonalnej interwencji. Od 2011 roku władze miasta dwukrotnie ogłaszały konkurs mający wyłonić wykonawcę robót remontowych, ale za każdym razem przetargi te musiały zostać unieważnione z powodu braku chętnych. Administracja jekaterynburska jest gotowa przeznaczyć na ten cel około miliona rubli. Do końca 2012 roku starania te nie przyniosły sukcesu. W 2012 roku obchodzono pięćdziesiątą piątą rocznicę jego wzniesienia, a teren przed pomnikiem jest jednym z ulubionych miejsc manifestacji Komunistycznej Partii Federacji Rosyjskiej. W związku z planowaną rewitalizacją tego obszaru pojawiły się wezwania do przeprowadzania badań archeologicznych na tym terenie, m.in. z uwagi na zachowane fundamenty soboru Objawienia Pańskiego. Pomnik Lenina znajduje się bowiem w miejscu dawnej dzwonnicy soboru.
Wyburzenia pomnika domagają się natomiast m.in. Kozacy uralscy. W specjalnym oświadczeniu z 2011 roku stwierdzili oni, że stojący na poświęconej ziemi pomnik „Uljanowa-Lenina”, tyrana i mordercy, który doprowadził do śmierci milionów niewinnych Rosjan jest hańbą i powinien zostać zniszczony. Przeciwko usunięciu monumentu opowiedzieli się przedstawiciele władz obwodu swierdłowskiego.

</doc>
<doc id="2914968" url="https://pl.wikipedia.org/wiki?curid=2914968" title="Dabru Emet">
Dabru Emet

Dabru Emet (hebr. דברו אמת: "Powiedz prawdę") – dokument na temat relacji między wiarą żydowską a chrześcijańską, podpisany w 2000 r. przez ponad 220 rabinów i intelektualistów żydowskich.
Dabru Emet został opublikowany 10 września 2000 w New York Times. Był używany w żydowskich programach edukacyjnych na terenie USA.
Dokument stwierdza, że chociaż istnieją teologiczne różnice pomiędzy tymi dwiema religiami, należy ukazać ich wspólny grunt oraz zasadność chrześcijaństwa z perspektywy żydowskiej. Dokument porusza osiem głównych tematów:

</doc>
<doc id="2914970" url="https://pl.wikipedia.org/wiki?curid=2914970" title="John Aston (1921–2003)">
John Aston (1921–2003)

John Aston (ur. 3 września 1921 w Prestwich, zm. 31 lipca 2003 w Manchesterze) – angielski piłkarz występujący podczas kariery na pozycji obrońcy.
Kariera klubowa.
John Aston całą piłkarską karierę spędził w Manchesterze United, w którym występował w latach 1940-1954. W Division One zadebiutował 18 września 1946 w meczu z Chelsea. Z "Czerwonymi Diabłami" zdobył mistrzostwo Anglii w 1952 oraz Puchar Anglii w 1948. Ogółem w barwach "Czerwonych Diabłów" rozegrał 253 spotkania, w których zdobył 29 bramek.
Kariera reprezentacyjna.
W reprezentacji Anglii Aston zadebiutował 21 września 1948 w zremisowanym 0-0 towarzyskim meczu z Danią. W 1950 Aston uczestniczył w mistrzostwach świata. Na turnieju w Brazylii wystąpił w dwóch meczach z Chile i USA. Ostatni raz w reprezentacji wystąpił 7 października 1950 w wygranym 4-1 meczu w British Home Championship z Irlandią Północną. Ogółem Aston rozegrał w reprezentacji 17 spotkań.

</doc>
<doc id="2914974" url="https://pl.wikipedia.org/wiki?curid=2914974" title="Toma Barewycz">
Toma Barewycz

Toma Barewycz, ukr. "Тома Баревич", pol. Tomasz Barewicz, niem. Thomas Barewicz (ur. 17 października 1836 w Bazarze w pow. czortkowskim, zm. 4 lipca 1894 w Samborze) – ksiądz greckokatolicki, ukraiński działacz społeczny, pedagog oraz poseł do Sejmu Krajowego Galicji i austriackiej Rady Państwa.
Studia gimnazjalne odbył w Buczaczu i w gimnazjum klasycznym we Lwowie, gdzie w 1855 zdał egzamin dojrzałości. W latach 1855-1859 odbył studia teologiczne w centralnym seminarium grecko-katolickim i Studium Teologicznym uniwersytetu wiedeńskiego. Po skończeniu studiów podjął pracę nauczycielską w 1860 jako zastępca nauczyciela w gimnazjum w Samborze, a w 1861 w gimnazjum oo. Dominikanów we Lwowie. W 1863 został nauczycielem rzeczywistym w gimnazjum w Stanisławowie. W 1864 otrzymał święcenia kapłańskie. 
W 1864 zdał także egzamin uzupełniający w Wiedniu uzyskując uprawnienia do nauczania filologii klasycznej w szkołach średnich. Był dyrektorem gimnazjum w Drohobyczu (1872-1874) i C. K. Wyższego Gimnazjum w Samborze (1874-1889). W 1889 przeniesiony w stan spoczynku mieszkał w Samborze. W latach 1881-1884 członek Rady powiatu Samborskiego. 
Poseł do Sejmu Krajowego Galicji II kadencji (1867–1869), Do Sejmu Krajowego Galicji wybrany w I kurii obwodu Stanisławów, z okręgu wyborczego Stanisławów. Był także posłem do Rady Państwa w Wiedniu II kadencji ( 20 maja 1867 - 31 marca 1870), gdzie należał do Koła Polskiego. Wybrany przez Sejm z kurii I (wielkiej własności), z mandatu zrezygnował na znak protestu przeciwko uprzywilejowaniu Niemców i odrzuceniu uchwały galicyjskiej. 
Był "polonofilem" a część Ukraińców zarzucała mu że "pozostawał na usługach Polaków". Kazimierz Chłędowski napisał o nim że: "ulubieńcem Gołuchowskiego, doradcą we wszystkich kwestiach ruskich był ksiądz Barewicz, później dyrektor gimnazjalny. Był on prawie taki Rusin jak Sawczyński, który uważał obydwa narody jako na wieki zbratane, szedł zgodnie z Polakami we wszystkich sprawach krajowych i nie oglądał się na świętojurców. Takich Rusinów było coraz mniej". Z drugiej strony Encyklopedia Ukrainoznawstwa twierdziła, że współpracował z gazetami moskalofilskimi. Wydaje się to mało prawdopodobne w świetle relacji Jan Lama który w "Gazecie Narodowej" tak przedstawiał jego postać: "Poseł ten jest już koniecznie Rusinem; nie mogą mu tego zaprzeczyć świętojurcy, jak p. Sawczyńskiemu albo Popielowi. Twierdzić, że ks. Barewicz nie kocha swego ludu, znaczyłoby tyle, co zarzucać mu, iż nie kocha siebie samego. Właśnie też z tego powodu że jest Rusinem i kocha lud ruski, stoi on w diametralnej opozycji z świętojurcami. Mowa jego, miana przy rozprawach nad językiem wykładowym, pomieszała niezmiernie ich szyki: potrzeba było widzieć jadowite spojrzenia, które ciskali na niego, gdy im przypominał, że od dwudziestu lat nie zrobili nic dla ruskiego języka i dla ruskiego piśmiennictwa, i tylko zaprowadzili moskiewszczyznę. Jeden Rusin, przemawiający w ten sposób, gniewa ich i szkodzi im więcej, niż sto najdowcipniejszych mów posła Borkowskiego". Magdalena Semczyszyn w swej pracy napisała, że "był przeciwnikiem idei ruchu moskalofilskiego. (...) W kadencji sejmowej 1867−1870 ks. Barewycz był sekretarzem sejmu i nie wziął udziału wraz z pozostałymi posłami ruskimi w demonstracyjnym opuszczeniu sali obrad podczas omawiania rezolucji galicyjskiej. Był następnie przez to stygmatyzowany przez posłów i wyborców ruskich.". W nekrologu zamieszczonym w "Kurierze Lwowskim tak go scharakteryzowano "obdarzony niezwykłymi zdolnościami, mógł był stać się wybitną osobistością, gdyby nieba dały mu jeszcze jeden przymiot bez którego nieraz i w Galicji nie można stanąć wysoko - charakter. Nieboszczyk Rusin z rodu i ksiądz ruski odznaczał się dziwną chorobliwą nienawiścią do wszystkiego co ruskie. Jako nauczyciel i pedagog dawał ją odczuwać nie tylko młodzieży ale także swym kolegom w zawodzie. Wywoływało to sceny gorszące, wpływało szkodliwie na rozwój zakładów powierzonych jego pieczy i zmusiło go wreszcie pójść na pensję. Jakiś czas jeszcze próbował kariery pedagogicznej u Jezuitów w Chyrowie, lecz i tam długo nie popasał. Umarł zapomniany i odstąpiony nawet przez krewnych".
Życie prywatne.
Urodził się w rodzinie księdza gr.-kat. i kantora Wasyla. Żonaty z Leopoldyną z Kocowskich. Mieli troje dzieci, dwóch synów i córkę. Jednym z synów był Witold Barewicz (1865-1911), doktor germanistyki, profesor gimnazjalny we Lwowie.

</doc>
<doc id="2914978" url="https://pl.wikipedia.org/wiki?curid=2914978" title="Walerian Podlewski">
Walerian Podlewski

Walerian Podlewski (Podleski) herbu Bogoria (ur. 27 listopada 1809 w Trójcy, zm. 23 września 1885 we Lwowie) – ziemianin, powstaniec listopadowy, polityk demokratyczny, poseł na Sejm w Kromieryżu i do Sejmu Krajowego Galicji.
Życiorys.
Otrzymał wykształcenie domowe po czym ukończył gimnazjum jezuickie w Tarnopolu i liceum w Czerniowcach. Studiował prawo we Lwowie (1829-1831). Po wybuchu powstania listopadowego, w maju 1831 wraz z braćmi wstąpił do 2go pułku ułanów. Za zasługi w bitwie pod Międzyrzeczem otrzymał stopień porucznika i order Virtuti militari. Do Galicji powrócił wraz z korpusem gen. Girolamo Ramorino.
Ziemianin, właściciel Chomiakówki, Romaszówki, Białego Potoku oraz Kosowa w powiecie czortkowskim. Na stałe mieszkał w Chomiakówce, gdzie posiadał okazały pałac i ufundował kapelanię. Członek i działacz Galicyjskiego Towarzystwa Gospodarskiego, członek jego Komitetu (28 czerwca 1870 - 14 czerwca 1882). Zastępca dyrektora we Lwowie i prezes Wydziału Okręgowego w Czortkowie (1861-1885) Galicyjskiego Towarzystwa Kredytowego Ziemskiego. Członek Rady Nadzorczej Towarzystwa Wzajemnych Ubezpieczeń w Krakowie (1872-1875). Był prezesem Towarzystwa Ludowego Oświaty i Pracy, od 1882 Towarzystwa Kółek Rolniczych (1878-1882). Był także kuratorem (1874-1876) i prezesem (1876-1885) Towarzystwa Ogrodniczo-Sadowniczego we Lwowie.
Członek Stanów Galicyjskich (1844-1848). Aktywny politycznie w okresie Wiosny Ludów. Prezes Rady Narodowej w Czortkowie. Poseł do Sejmu Konstytucyjnego w Wiedniu i Kromieryżu (10 lipca 1848 – 7 marca 1849), wybrany 19 czerwca 1848 w galicyjskim okręgu wyborczym Kossów. W parlamencie należał do „Stowarzyszenia” skupiającego demokratycznych posłów polskich, mimo że z przekonań był centrystą. Podczas debat sejmowych opowiadał się za indemnizacją szlachty i zniesieniem pańszczyzny, krytykował politykę władz austriackich w sprawie chłopskiej oraz walczył o utrzymanie swobód obywatelskich w Galicji. 
W latach 50. XIX wieku był członkiem komisji dla opracowania projektu ustawy gminnej powołanej przez ówczesnego namiestnika Agenora Gołuchowskiego. Po wybuchu powstania styczniowego był członkiem organizacji narodowej w Czortkowskiem (1863) za co był aresztowany i więziony przez władze austriackie. 
Poseł do Sejmu Krajowego Galicji II, III, IV i V kadencji (1867-1885), wybierany w I kurii (większej własności) z okręgu czortkowskiego. W Sejmie pracował w komisjach zajmujących się sprawami ekonomicznymi i organizacyjno-prawnymi. Występował na plenum w sprawach drogowych i budżetowych. Zastępca członka (1869-1875) i członek (1876-1885) Wydziału Krajowego we Lwowie. Był także członkiem Rady Powiatu (1868-1885) i marszałkiem Wydziału Powiatowego (1869-1885) w Czortkowie. Kazimierz Chłędowski tak go scharakteryzował: "powszechnie znaną postacią w Galicji wschodniej był p. Walerian Podlewski, członek Wydziału Krajowego, przewodniczący rozmaitych patriotycznych i niepatriotycznych stowarzyszeń i instytucji, nie mogący przejść od hotelu George'a do Hotelu Europejskiego, aby nie wyciągnąć kilkanaście razy na liczne powitania swej prawicy. Pan Walerian nosił się także po polsku, ale nie "a la pompe funebre", nie jak Dzieduszycki, ale na wesoło. Konfederatkę miał wysoką z czerwonego aksamitu, żupan z jakiejś krzyczącej materii, kontusz granatowy, a do strojnego ubrania nawet czerwone lub żółte buty. Pan Walerian lubił popularność na gruncie powstańczo-patriotycznym i gdyby nie był ciasną głową, byłby był robił konkurencję księciu Adamowi Sapieże. Stał na czele towarzystwa weteranów powstańczych z roku jeszcze 1831 i zawsze był bardzo zajęty, mając bez liku posiedzeń, z których prawie żadne nie przynosiło dochodu. Później stał się praktycznym człowiekiem i starał się o takie posady, które więcej na pensję, aniżeli na honor były obliczone""." 
Czynny w organizacjach patriotycznych i kombatanckich. Współzałożyciel i prezes (1871-1883) Towarzystwa Opieki Narodowej oraz prezes Stowarzyszenia Weteranów 1831 roku. Jeden z organizatorów obchodów 50 rocznicy powstania listopadowego. Członek Komitetu Pomocy dla duchownych unickich wygnanych z zaboru rosyjskiego. Opiekun Zakładu Głuchych we Lwowie.
Zwłoki ze Lwowa przewieziono do Chomiakówki, gdzie został pochowany w grobowcu rodzinnym.
Ogłosił wspomnienia: "Diariusz z czasów wojny narodowej z Moskwą w r. 1831," w: "Zbiór pamiętników do historii powstania polskiego z roku 1830-1831", Lwów 1882.
Rodzina i życie prywatne.
Pochodził z rodziny ziemiańskiej. Syn członka Rządu Tymczasowego w Galicji (1809) – Wincentego i Gertrudy z Zawadzkich. Miał braci: Aleksandra (1815-1860) i Seweryna. Dwukrotnie żonaty: 1) z Antoniną z Chrzanowskich, z którą miał syna Józefa (ur. 1845) i córkę Marcelinę (1841-1878), żonę Józefa Pieńczykowskiego; 2) z Wandą z Duninów-Kozickich (zm. w 1881), z którą miał syna Karola i córkę Jadwigę
Odznaczony.
W 1859 roku Orderem Korony Żelaznej III klasy przez cesarza, a papież Pius IX przyznał mu za ufundowanie kościoła w Chomiakówce Krzyż Komandorski Orderu Świętego Grzegorza Wielkiego.

</doc>
<doc id="2914981" url="https://pl.wikipedia.org/wiki?curid=2914981" title="Edward Dzwonkowski">
Edward Dzwonkowski

Edward Jan Stanisław Dzwonkowski, herbu Przeginia (ur. 4 marca 1824 w Kutkorzu - 3 września 1887 w Gromniku) – ziemianin, uczestnik powstania węgierskiego podczas Wiosny Ludów, emigrant, polityk, poseł do galicyjskiego Sejmu Krajowego i austriackiej Rady Państwa
Życiorys.
Początkowo wybrał karierę wojskową i w latach 1842-1844 służył jako kadet w armii austriackiej. Następnie kształcił się w Akademii Wojskowej w Wiedniu (1844-1846). Pod wpływem wypadków rabacji galicyjskiej, jeden z jego braci zginął, wystąpił z wojska (1847). W rezultacie gdy wybuchła Wiosna Ludów, przedostał się na Węgry i wstąpił do armii powstańczej, gdzie wraz ze swym bratem Władysławem (zginął w 1849) walczył w pułkach węgierskich, a potem był adiutantem naczelnego wodza Józefa Bema. Udział w powstaniu węgierskim 1848 zakończył w randze majora. Po upadku powstania przebywał na emigracji na terytorium Turcji w Warnie i Stambule. Wraz z grupą emigrantów przedostał się w 1850 do Anglii. Jako reprezentant grupy starał się bezskutecznie z pośrednictwem ks. Władysława Czartoryskiego wstąpić do armii belgijskiej. Jego adiutantem był Zygmunt Miłkowski. Sam na emigracji związał się z Hotelem Lambert.
Po ogłoszeniu amnestii przez władze austriackie w 1855 powrócił do Galicji. Ziemianin, właściciel Gromnika, w tarnowskim i Rustweczko w przemyskim (obecnie na terenie Ukrainy). W Gromniku kontynuował działalność stworzonej przez swego ojca znanej w kraju i za granicą hodowli koni angielskich. Był również znanym hodowcą bydła. Od 1871 był współzałożycielem (wraz ze swym teściem) i dyrektorem pierwszej galicyjskiej spółki naftowej „Spółka Harklowska” na osiedlu Harklowa (dziś gmina Skołyszyn, powiat Jasło). Był członkiem pierwszej rady nadzorczej Towarzystwa Wzajemnych Ubezpieczeń w Krakowie od 1860 do 1864. Członek Galicyjskiego Towarzystwa Gospodarskiego i Galicyjskiego Towarzystwa Kredytowego Ziemskiego.
Opowiadając się za programem pracy organicznej nie poparł powstania styczniowego. Po nastaniu ery autonomicznej włączył się aktywnie do życia politycznego. Związany był z konserwatystami krakowskimi (stańczykami). Poseł do galicyjskiego Sejmu Krajowego II kadencji (18 lutego 1867 - 13 listopada 1869) i III kadencji (20 sierpnia 1870 - 7 grudnia 1872). Wybierany w kurii I (wielkiej własności) z obwodu wyborczego nr 6 (tarnowskiego), w III kadencji złożył mandat, na jego miejsce wybrano Mieczysława Reya. W Sejmie początkowo był przeciwnikiem obesłania parlamentu austriackiego. Popierał postulaty rozwoju górnictwa w Galicji a także domagał się udziału władz państwowych w budowie dróg galicyjskich.
Był również posłem austriackiej Rady Państwa III kadencji (15 września 1870 - 10 sierpnia 1871) i IV kadencji (27 grudnia 1871 - 21 kwietnia 1873) wybieranym w kurii I (wielkiej własności), pierwszy raz uzyskał mandat w wyborach uzupełniających po rezygnacji kolejno Franciszka Torosiewicza i Seweryna Smarzewskiego. W IV kadencji utracił mandat w wyniku niestawienia się na obrady w Wiedniu. Ponownie wybrany był posłem w V kadencji (4 listopada 1873 - 22 maja 1879), VI kadencji (7 października 1879 - 23 kwietnia 1885), VII kadencji (22 września 1885 - 3 września 1887). Wybierany był w kadencjach V-VII) w kurii I (wielkiej własności) z okręgu wyborczego nr 4 (Tarnów-Dąbrowa-Pilzno-Mielec). W kadencji VII zrezygnował z mandatu, w jego miejsce wybrano 28 października 1887 Władysława Struszkiewicza. Należał do grupy posłów konserwatywnych Koła Polskiego w Wiedniu, był także referentem budżetu wojskowego Koła. W parlamencie austriackim, nie zabierał głosu w kwestiach politycznych, koncentrując się na zagadnieniach gospodarczych i wojskowych. Wspierał interesy galicyjskich przedsiębiorstw górniczych, a także działał na rzecz rozwoju rentownej hodowli koni. 
Pochowany na cmentarzu parafialnym w Gromniku.
Odznaczony.
Za swoją służbę w armii węgierskiej został odznaczony węgierskim powstańczym Orderem Zasługi Wojskowej III klasy.
Rodzina.
Urodził się w rodzinie ziemiańskiej, syn właściciela Gromnika Feliksa (ur. 1790) i Rozalii z Siedliskich. W 1856 ożenił się z Anną Franciszką ze Zborowskich (1834-1901). Mieli jednego syna, zmarłego w dzieciństwie oraz 4 córki Marię (1859-1927) żonę prawnika Stanisława Szlachtowskiego (1856-1927), Ludwikę (ur. 1862), z męża Niedzielską, Annę (ur. 1871), żonę Jana Hupki (1866-1952) i Rozalię (ur. 1874) żonę Włodzimierza Łukasiewicza (1860-1924).

</doc>
<doc id="2914985" url="https://pl.wikipedia.org/wiki?curid=2914985" title="Włodzimierz Niezabitowski">
Włodzimierz Niezabitowski

Włodzimierz Niezabitowski herbu Lubicz (ur. 1830, zm. 9 listopada 1900 w Uhercach Nizabitowskich) – poseł do Sejmu Krajowego Galicji II i VI kadencji (1867–1869, 1889–1895), właściciel dóbr Uherce Niezabitowskie.
Życiorys.
Syn Franciszka i Ludwiki z Ostaszewskich. Uczył się we Lwowie, a potem w Wiedniu. Po powrocie do kraju objął zarząd dóbr Uherce. W 16 czerwca 1852 roku poślubił Kazimierę Zofię Badeni siostrę Władysława z którą miał dwie córki Jadwigę i Helenę żonę Bronisława Horodyskiego oraz syna Stanisława.
Był wieloletnim prezesem Rady Powiatowej w Gródku. W 1867 wybrany posłem na Sejm Krajowy reprezentując obwód samborski. Ponownie został posłem w latach 1889-1895 reprezentując tym razem IV kurię Okręg Gródek. W kwietniu 1900 zachorował na influenzę, która przeszła w ciężkie zapalenie płuc będące powodem śmierci. Pochowany został 12 listopada 1900 w Uhercach.

</doc>
<doc id="2914993" url="https://pl.wikipedia.org/wiki?curid=2914993" title="Jan Gnoiński (1838–1922)">
Jan Gnoiński (1838–1922)

Jan Gnoiński (ur. 1838, zm. 1922) – poseł do Sejmu Krajowego Galicji z I kurii II kadencji (1867–1869) z okręgu Żółkiew, V i VI kadencji z okręgu Czortków (1885–1895) oraz VIII kadencji z IV kurii okręgu Cieszanów (1901–1907), właściciel dóbr Komorów w powiecie sokalskim, Nowe Sioło i Cieszanów w powiecie cieszanowskim.
Życiorys.
Syn Jana Gniońskiego (1809-1881), uczestnika powstania listopadowego. W latach 1867–1869 był posłem z okręgu żółkiewskiego. Gdy w 1885 roku został wybrany posłem z okręgu czortkowskiego na miejsce Waleriana Podlewskiego był dzierżawcą majątku Świdowa. Pełnił równocześnie funkcję marszałka powiatu (prezes wydziału Rady powiatowej) i przewodniczącego czortkowskiego oddziału Towarzystwa Rolniczego. Był prezesem Rady szkoły rolniczej w Jagielnicy, otwartej 16 kwietnia 1885. Podczas obrad V kadencji Sejmu pracował w komisji gospodarstwa krajowego. W 1895 nie został wybrany do Sejmu. Dopiero w 1901 jako poseł IV kurii z okręgu Cieszanów. Od 1890-1896 i 1904-1912 był marszałkiem powiatu cieszanowskiego
22 maja 1890 roku zakupił od Jana Schapiry dobra Cieszanów, Nowe Sioło i Chotylub będąc równocześnie posłem z okręgu czortkowskiego. Posłem z Cieszanowa został wybrany w 1901 roku.
Pochowany w grobie rodzinnym na Cmentarzu Łyczakowskim we Lwowie.

</doc>
<doc id="2914994" url="https://pl.wikipedia.org/wiki?curid=2914994" title="Eparchia perejasławska">
Eparchia perejasławska

Eparchia perejasławska – prawosławna administratura z siedzibą w Perejasławiu, istniejąca między XI stuleciem a 1279 i ponownie od 1698 do 1803.
Historia.
Według różnych źródeł została erygowana w 991, 992, na początku XI w., w 1054 lub 1071. Początkowo nosiła nazwę "eparchia perejasławska". Eparchia obejmowała ziemie perejasławską, suzdalską i smoleńską. W 1089 w Perejasławiu wyświęcony został sobór św. Michała Archanioła, zbudowany na miejscu starszej cerkwi. W latach 1269–1279 eparchia działała pod nawą "eparchia perejasławska i sarajska", po czym została zlikwidowana.
Samodzielną eparchię perejasławską restytuowano w 1733. Administratura działała do 1785. Następnie Perejasław stał się siedzibą jedynie wikariuszy eparchii kijowskiej. Po raz ostatni eparchia perejasławska funkcjonowała w latach 1799–1803, po czym została przyłączona do eparchii połtawskiej i perejasławskiej. Współcześnie (2013) w strukturach metropolii kijowskiej istnieje wikariat perejasławsko-chmielnicki.

</doc>
<doc id="2914999" url="https://pl.wikipedia.org/wiki?curid=2914999" title="Parafia św. Wawrzyńca w Lipie">
Parafia św. Wawrzyńca w Lipie

Parafia św. Wawrzyńca w Lipie – jedna z 11 parafii rzymskokatolickich dekanatu radoszyckiego diecezji radomskiej.

</doc>
<doc id="2915000" url="https://pl.wikipedia.org/wiki?curid=2915000" title="Colin Griffin">
Colin Griffin

Colin Griffin (ur. 3 sierpnia 1982) – irlandzki lekkoatleta, specjalizujący się w chodzie na 50 kilometrów. Na tym dystansie wystąpił podczas Letnich Igrzysk Olimpijskich 2012 w Londynie. Został wtedy zdyskwalifikowany po trzecim ostrzeżeniu za zgięcie w kolanie nogi pozostającej z tyłu.

</doc>
<doc id="2915001" url="https://pl.wikipedia.org/wiki?curid=2915001" title="Bartłomiej Jamróz">
Bartłomiej Jamróz

Bartłomiej Jamróz (ur. 15 grudnia 1973 w Krakowie) – polski piłkarz, występujący na pozycji obrońcy lub defensywnego pomocnika, przez szereg lat związany z Ruchem Chorzów.
Życiorys.
Jamróz swoją karierę rozpoczynał w Krakowie. Jest wychowankiem klubu Krakus z Nowej Huty; stamtąd trafił do Garbarni, a następnie do Wisły, gdzie w sezonie 1992/93 zaliczył swoje pierwsze występy w I lidze. Po rozegraniu dwóch sezonów w barwach "Białej Gwiazdy" i jej spadku do II ligi trafił do innego klubu z rodzinnego miasta, a mianowicie Hutnika, grającego na najwyższym szczeblu rozgrywek. Razem z Jamrozem w składzie popularne "Gumiory" w sezonie 1995/96 zajęły 3. miejsce w tabeli ligowej i zakwalifikowały się do Pucharu UEFA, w którym we wrześniu 1996 roku został wyeliminowany w 1/32 finału przez AS Monaco. W dalszym okresie Hutnik popadł w kryzys, który zaowocował nieoczekiwanym spadkiem z I ligi.
Jamróz już w 1998 roku zdecydował się na odejście. Jego nowym zespołem został klub ze ścisłej czołówki pierwszoligowych zmagań - Ruch Chorzów. Tam obrońca wraz z "Niebieskimi", już w sezonie 1999/00, sięgnął po swój drugi w karierze brązowy medal mistrzostw Polski i znowu miał szansę występów w PUEFA. Klub z ul. Cichej 6 został stamtąd szybko wyeliminowany przez Inter Mediolan. Defensor grał w Ruchu do 2003 roku. Po opuszczeniu szeregów "Niebieskich" sądził się z klubem, w którym spędził najlepsze lata kariery, o zaległe pieniądze. Związkowy Trybunał Piłkarski przy PZPN dopiero w 2010 roku wymusił na działaczach Ruchu, przez użycie sankcji finansowych, wypłatę zaległych gaż swoim wierzycielom - byli wśród nich: Damian Gorawski, Jamróz, Rafał Kwieciński, trener Orest Lenczyk, Marek Matuszek, Jacek Matyja, Jakub Wierzchowski oraz Jan Woś.
Do chwili zakończenia kariery grał jeszcze w czterech klubach: pierwszoligowym Górniku Polkowice, cypryjskich: Alki Larnaka i APOEL-u Nikozja (z którego w owym czasie odszedł Wojciech Kowalczyk, a przybyli inni Polacy: Andrzej Krzyształowicz i Jarosław Popiela) oraz - ponownie - w Garbarni Kraków.

</doc>
<doc id="2915003" url="https://pl.wikipedia.org/wiki?curid=2915003" title="Józef Bednarczyk">
Józef Bednarczyk

Józef Bednarczyk (ur. 24 stycznia 1875 w Cichym, zm. 24 października 1928 tamże) – polski polityk, działacz PSL „Piast”
Życiorys.
Urodził się 24 stycznia 1875 w Cichem jako syn Wojciecha i Małgorzaty z domu Pabin. Ukończył 4-klasową szkołę ludową w Nowym Targu. Od 1901 roku członek Rady Gminnej i wójt gminy Ciche, od 1902 członek Rady Powiatowej i miejscowej Rady Szkolnej. Członek Towarzystwa Rolniczego w Krakowie, administrator dóbr Czarny Dunajec, prezes Rady Nadzorczej Kasy Stefczyka, w 1922 roku wiceprezes powiatowej Rady Ludowej. Członek PSL, następnie PSL „Piast” (prezes Zarządu Powiatowego w Nowym Targu, 1923-1937 członek Zarządu Głównego oraz 1921-1923 i 1927-1930 Rady Naczelnej). W Sejmie Ustawodawczym w maju 1919 roku referował wniosek w sprawie „ułatwienia ubogim wieśniakom polskim leczenia się w Krynicy Zdroju”. Zmarł 24 października 1928 w Cichym.
Działalność polityczna.
Poseł na Sejm Ustawodawczy (1919–1922) i Sejm I kadencji. W 1919 roku mandat uzyskał z listy nr 13 okręg wyborczy nr 39 (Nowy Targ), a w 1922 roku z listy nr 1 okręg wyborczy nr 43 (Wadowice).
Rodzina.
Żonaty z Katarzyną z domu Tylka mieli ośmioro dzieci.

</doc>
<doc id="2915007" url="https://pl.wikipedia.org/wiki?curid=2915007" title="Ramifloria">
Ramifloria



</doc>
<doc id="2915008" url="https://pl.wikipedia.org/wiki?curid=2915008" title="Kaulikarpia">
Kaulikarpia



</doc>
<doc id="2915010" url="https://pl.wikipedia.org/wiki?curid=2915010" title="Robyn Lawley">
Robyn Lawley

Robyn Lawley (ur. 13 czerwca 1989 w Girraween) – australijska modelka.
Życiorys.
Robyn Lawley urodziła się 13 czerwca 1989 roku. Ma dwie starsze siostry. Po raz pierwszy została zauważona przez agencję modelek w wieku 15 lat, ale nie zdecydowała się wówczas na pracę w tej branży. Drugi raz trafiła do modelingu po roku, a już w wieku 18 lat była zmuszona przenieść się do agencji prowadzącej modelki „plus size”, czyli o wymiarach większych niż najbardziej rozpowszechnione.
Jest pierwszą modelką „plus size” prezentowaną w australijskim wydaniu "Vogue". Brała udział w sesjach dla "Dolly", francuskiego "Elle", "Marie Claire", "Vogue Italia", występowała podczas tygodnia mody w Mediolanie, Nowym Jorku i Sydney i była twarzą marki "Calzedonia" i "Ralph Lauren".

</doc>
<doc id="2915011" url="https://pl.wikipedia.org/wiki?curid=2915011" title="Eddie Baily">
Eddie Baily

Edward „Eddie” Francis Baily (ur. 6 sierpnia 1925 w Clapton, zm. 13 października 2010 w Welwyn Garden City) – angielski piłkarz występujący podczas kariery na pozycji napastnika.
Kariera klubowa.
Eddie Baily piłkarską karierę rozpoczął w drugoligowym Tottenhamie Hotspur w 1946. W Division Two zadebiutował 19 stycznia 1947 w meczu z West Bromwich Albion. Z "Kogutami" awansował do Division One w 1950, a rok później zdobył z nimi mistrzostwo Anglii. Ogółem w barwach "Kogutów" rozegrał 296 spotkań, w których zdobył 64 bramki. W 1956 odszedł do drugoligowego Port Vale, skąd kilka miesięcy później trafił do występującego w tej samej klasie rozgrywkowej Nottingham Forest. Z Forrest awansował do Division One. Piłkarską karierę zakończył w drugoligowym Leyton Orient w 1960.
Kariera reprezentacyjna.
W reprezentacji Anglii Baily zadebiutował 2 lipca 1950 w przegranym 0-1 meczu z Hiszpanią podczas mistrzostw świata. Na turnieju w Brazylii wystąpił tylko w tym meczu. Ostatni raz w reprezentacji wystąpił 4 października 1952 w zremisowanym 2-2 meczu w British Home Championship z Irlandią Północną. Ogółem Baily rozegrał w reprezentacji 9 spotkań, w których zdobył 5 bramek.

</doc>
<doc id="2915012" url="https://pl.wikipedia.org/wiki?curid=2915012" title="Advanced Life Support">
Advanced Life Support



</doc>
<doc id="2915018" url="https://pl.wikipedia.org/wiki?curid=2915018" title="Piękna Pietà">
Piękna Pietà

Piękna Pietà – typ rzeźby przedstawiającej siedzącą na tronie Marię trzymającą na kolanach ciało Jezusa zdjętego z krzyża, przy czym pojęcie to dotyczy wyłącznie wąskiej grupy Piet rozpowszechnionych w sztuce gotyckiej około roku 1400 w ramach stylu pięknego. 
Temat Piety był powszechnie obecny w sztuce gotyckiej już znacznie wcześniej ("mistyczne Piety" w 1 połowie XIV wieku), jednak w konwencji "stylu pięknego" zyskał on nowe cechy, charakterystyczne dla innego głównego tematu w rzeźbie około 1400 – Pięknych Madonn. Między obydwoma typami często występują podobieństwa w obrazowaniu Marii, która jest młoda, pełna urody, o delikatnych rysach twarzy. Głowę ma zazwyczaj zakrytą welonem o płynnych, dynamicznych, plastycznych draperiach, podobny modelunek draperii występuje na obfitej sukni oraz na perizonium okrywającym biodra Jezusa. Typ Pięknej Piety charakteryzuje się daleko idącą sublimacją, idealizacją, liryzmem i elegancją. Symptomy pasyjnego cierpienia Jezusa, smutku i żałoby Matki Bożej ulegają złagodzeniu, a w gestach podkreślony zostaje wyraz głębokiej matczynej miłości i troski oraz zadumy i kontemplacji. Ciało Chrystusa jest zazwyczaj wychudzone, ale charakteryzuje się minimalnym podkreśleniem bólu i cierpienia, uwydatniane częstokroć są żebra w okolicach mostka, żylaste dłonie i nogi. Ostentacyjnie uwydatniony jest przebity włócznią bok. 
Jako materiału najczęściej używano kamienia, głównie wapienia. Zazwyczaj tego typu dzieła są wolno stojącymi rzeźbami, które pełniły rolę figury o charakterze dewocyjnym, umieszczanej w wydzielonych przestrzeniach kościoła (głównie w kaplicach lub przy filarze). Stanowi to wyróżnik dla ekskluzywnej grupy Piet, w tej konwencji stylowej powstawały także liczne Piety z innych materiałów, lub pokrewne dzieła o bardziej uproszczonych formach czy niższym poziomie artystycznym. 
Za obszar macierzysty Pięknej Piety uważane są Austria, Czechy (wraz z Morawami i Śląskiem), następnie typ ten rozpowszechnił się krajach Europy Środkowej. W wyniku wojen husyckich liczne wizerunki Piet na terenie Czech uległy zaprzepaszczeniu. Na Śląsku, Piety z kościołów Świętego Macieja (obecnie w zbiorach MNW) i Świętej Elżbiety we Wrocławiu (zaginiona po II wojnie światowej). Największy zespół podobnych przedstawień zachował się w niektórych krajach Rzeszy, głównie w Bawarii oraz Austrii z Salzburgiem i Tyrolem. Z tych obszarów pochodzą m.in. dwie Piety z klasztoru Benedyktynów w Admont, pojedyncze dzieła w Straßburgu koło Gurk, Brambergu, Seeon-Seebruck (obecnie w zbiorach Bayerisches Nationalmuseum w Monachium). Piękne Piety upodobali sobie Krzyżacy, czego przykładem są dzieła w porozrzucanych po Europie posiadłościach tego zakonu (Prusy Zakonne, Friuli, Słowenia, Karyntia, Dolna Styria, Hesja). Poświadczają zachowane do dziś Piękne Piety w kościele Świętej Elżbiety w Marburgu oraz w kaplicy zamkowej w Velikej Nedelji, zamku w Goricane (obecnie w zbiorach Narodnej Geleriji w Lublanie), Celje. Na pobliskich terytoriach północnych Włoch zachowały się m.in. w Treviso oraz kościele Świętego Zenona w Weronie. Spory zespół Piet zachował się również w rejonach Dolnej Nadrenii i okolic, przede wszystkim rzeźba w kościele Świętego Lamberta w Düsseldorfie, ponadto dzieła z kościołów Świętego Albana i Świętej Kolumby w Koloni, opactwa Cystersów w Marienstatt oraz w Maastricht w Limburgii. Z innych tego typu dzieł cennymi przykładami są przedstawienia z Jeny w Turyngii oraz w katedrze w Magdeburgu.
Najcenniejszym przykładem w Królestwie Polskim jest Pietà w kościele Świętej Barbary na Starym Mieście w Krakowie, która najprawdopodobniej (podobnie jak większość Pięknych Piet) została sprowadzona z Czech lub krzyżackiego wówczas Pomorza.

</doc>
<doc id="2915019" url="https://pl.wikipedia.org/wiki?curid=2915019" title="Piaski (Malbork)">
Piaski (Malbork)

Piaski () – od 1902 dzielnica Malborka, leżąca w północnej części miasta.
Historia.
Na początku XX wieku w Piaskach istniało wiele firm, przedsiębiorstw i fabryk, których ruiny do dziś się zachowały. Przy alei Wojska Polskiego znajduje się kompleks użytkowanych do dzisiaj budynków wojskowych, w których skład wchodziły między innymi koszary.

</doc>
<doc id="2915020" url="https://pl.wikipedia.org/wiki?curid=2915020" title="Nema Segara">
Nema Segara

Nema Segara ps. "Żelazna Pięść" (ur. ok. 1963 w Bamako) – Dogonka, podpułkownik sił powietrznych Mali, pierwszą w historii Mali kobieta–oficer walcząca na froncie, pierwsza w historii Afrykanka–absolwent Szkoły Wojennej Sił Powietrznych Stanów Zjednoczonych.
W armii od 1986 roku, szkoliła się i pracowała we Francji, w Nigerii, Senegalu i Liberii. Od 2012 roku ponownie w Mali, dokąd wróciła po rozpoczęciu tuareskiego powstania.

</doc>
<doc id="2915022" url="https://pl.wikipedia.org/wiki?curid=2915022" title="Jan Szymański">
Jan Szymański



</doc>
<doc id="2915032" url="https://pl.wikipedia.org/wiki?curid=2915032" title="I liga polska w piłce siatkowej kobiet (2005/2006)">
I liga polska w piłce siatkowej kobiet (2005/2006)

I liga seria B w piłce siatkowej kobiet 2005/2006 – 16. edycja ligowych rozgrywek piłki siatkowej kobiet drugiego szczebla w Polsce, zorganizowana przez Polski Związek Piłki Siatkowej pod nazwą I ligi.
System rozgrywek.
Dwurundowa faza zasadnicza – przeprowadzona w formule ligowej, systemem kołowym (tj. "każdy z każdym – mecz i rewanż").

</doc>
<doc id="2915035" url="https://pl.wikipedia.org/wiki?curid=2915035" title="Mnichowa Galeria">
Mnichowa Galeria

Mnichowa Galeria – położony na wysokości około 1670 m taras w Mnichowej Grani w orograficznie prawych zboczach górnej części Doliny Małej Łąki w polskich Tatrach Zachodnich. Znajduje się w dolnej części północnego końca Niżniego Mnichowego Upłazu, w miejscu, gdzie przechodzi on w Mnichowe Turnie.
Na Mnichową Galerię można się bez problemu dostać z każdego punktu wznoszącej się nad nią północnej grani Kopy Kondrackiej, a także ze ścieżki turystycznej prowadzącej z Kondrackiej Przełęczy do Doliny Małej Łąki. Mnichowa Galeria to trawiasta, całkowicie płaska i pozioma rówień zakończona czubkiem wznoszącym się zaledwie kilkadziesiąt centymetrów powyżej trawnika. Ten „szczyt” Mnichowej Galerii jest zarazem najwyższym punktem Mnichowych Turni. Na dwie z nich – na Dziadka i Babkę można się z Mnichowej Galerii dostać bardzo łatwo. Natomiast na zachodnią stronę rówień Mnichowej Galerii obrywa się ścianą o wysokości dochodzącej do 180 m. W ścianie tej wyróżnia się kolejno (z góry na dół): czubek Mnichowej Galerii, Siodło za Babką, Babka.
W Mnichowej Galerii znajdują się wejścia do jaskini Szczelina w Mnichowych Turniach I.

</doc>
<doc id="2915036" url="https://pl.wikipedia.org/wiki?curid=2915036" title="Stopki do przymierzania butów">
Stopki do przymierzania butów

Stopki do mierzenia obuwia – ("stópki do mierzenia, skarpetki jednorazowe, stopki jednorazowe, stopki higieniczne, ") – artykuły pończosznicze udostępniane klientom sklepów obuwniczych, służące do mierzenia butów i chroniące przed bezpośrednim kontaktem obuwia ze skórą. Stosowane jako środek zapobiegawczy, utrzymujący sterylność i higienę w przypadku, gdy tę sama parę butów przymierza wielu klientów sklepu.
Zasadność użycia.
W krajach wysoko rozwiniętych stopek używa się w niemal każdym sklepie obuwniczym. Służą one do zabezpieczenia obuwia przed dostaniem się zanieczyszczeń, drobnoustrojów oraz przenoszeniem chorób skóry ze stóp osób przymierzających obuwie.
Stopki chronią głównie przed rozprzestrzenieniem się grzybicy stóp. Szacuje się, że w zależności od stopnia rozwoju państw, od 3 do 70% ludzi dotkniętych jest grzybicą stóp, stąd także w Polsce zaczęto stosować stopki z dodatkową warstwa ochronną (apreturę) oraz środkiem przeciwgrzybicznym i antybakteryjnym.

</doc>
<doc id="2915040" url="https://pl.wikipedia.org/wiki?curid=2915040" title="Paweł Bobek">
Paweł Bobek

Paweł Bobek (ur. 25 września 1883 w Końskiej, zm. 1945 w Rybniku) – polski polityk; działacz PSL „Piast”, działacz narodowy i oświatowy na Śląsku Cieszyńskim, członek Rady Narodowej Księstwa Cieszyńskiego w 1918 roku. 
Życiorys.
Urodził się 25 września 1883 roku w Końskiej na Śląsku Cieszyńskim jako syn Jana i Katarzyny z domu Kajzar. Ukończył Seminarium Nauczycielskie w Cieszynie (1903). W seminarium członek tajnego stowarzyszenia „Jedność”. Od 1903 roku nauczyciel ludowy w Ustroniu, następnie w Błędowicach Dolnych i Datyniach Dolnych, gdzie kierował pracą społeczno-narodową w gminach nad Łucyną i Suszanką, od 1913 roku nauczyciel Seminarium Nauczycielskiego w Bobrku pod Cieszynem. Od 1907 roku wiceprzewodniczący ZG Polskiego Towarzystwa Pedagogicznego na Śląsku Cieszyńskim, redaktor jego organu „Miesięcznik Pedagogiczny” (1911-1918 także wydawca)., redaktor „Głosu Ludu Śląskiego”. W 1918 roku przeniesiony (na 10 lat) w stan pozasłużbowy z uwagi na działalność polityczną, 1928-1931 był nauczycielem w państwowych seminariach nauczycielskich, potem na emeryturze. 
W latach I wojny światowej związał się z endecją. Od 1914 roku członek Komisji Wojskowo-Aprowizacyjnej sekcji śląskiej NKN w Cieszynie, członek Komitetu Ratunkowego dla Ofiar Wojny na ziemiach polskich, działacz Polskiego Zjednoczenia Narodowego (utworzonego na Śląsku Cieszyńskim w 1912 roku). W 1918 roku współorganizator, sekretarz, następnie wiceprezes i jeden z prezesów Rady Narodowej Księstwa Cieszyńskiego. Twórca PSL na Śląsku Cieszyńskim, a po jego połączeniu z PSL „Piast” (1920) do 1930 roku wiceprezes ZG, 1921-1931 członek RN, jednocześnie członek Zarządu Okręgowego na Śląsku (od 1920 roku wiceprezes, od 1925 roku prezes). Prelegent Macierzy Szkolnej Śląskiej, delegat Polskiego Towarzystwa Pedagogicznego, organizator kas pożyczkowych i członek Rady Nadzorczej Towarzystwa Oszczędnościowego, współorganizator Wyższej Szkoły Rolniczej w Cieszynie. Od 1931 roku w SL: 1931-1938 członek Rady Naczelnej, 1936-1938 członek Naczelnego Komitetu Wykonawczego, jednocześnie członek Zarządu Okręgowego na Małopolskę i Śląsk (do 1936 roku skarbnik). 
Podczas pobytu W. Witosa na emigracji w Czechosłowacji jeden z organizatorów jego łączności z krajem, zwolennik Frontu Morges. Na skutek poważnej choroby układu nerwowego w 1936 roku wycofał się z aktywnego życia politycznego. W 1939 roku został wywłaszczony przez władze niemieckie; przebywał w szpitalach kolejno w Lublińcu, Dzięgielowie i Rybniku – w trakcie ewakuacji tego ostatniego szpitala zamordowany przez Niemców (1945).
W 1974 pod redakcją naukową Franciszka Serafina Ludowa Spółdzielnia Wydawnicza opublikowała jego teksty autobiograficzne pt. "Wspomnienia i zapiski".
Działalność polityczna.
Poseł na Sejm Ustawodawczy (1919–1922) i Sejm I kadencji. W 1919 roku mandat uzyskał z listy nr 1 okręg wyborczy nr 35 (Cieszyn), w 1922 roku z listy państwowej nr 1, w 1928 zastępca posła z listy nr 1 okręg wyborczy 40 (Cieszyn).
Życie prywatne.
Żonaty z Anielą z domu Glajcar, mieli trzy córki: Annę, Anielę i Jadwigę.
Odznaczenia.
Odznaczony Medalem Niepodległości (1938).

</doc>
<doc id="2915048" url="https://pl.wikipedia.org/wiki?curid=2915048" title="Stopki (do mierzenia obuwia)">
Stopki (do mierzenia obuwia)



</doc>
<doc id="2915051" url="https://pl.wikipedia.org/wiki?curid=2915051" title="Lądowisko Ostrów Wielkopolski">
Lądowisko Ostrów Wielkopolski

Lądowisko Ostrów Wielkopolski – lądowisko sanitarne w Ostrowie Wielkopolskim, w województwie wielkopolskim, położone przy ul. Limanowskiego 20/22. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Zespół Zakładów Opieki Zdrowotnej. W roku 2011 zostało wpisane do ewidencji lądowisk Urzędu Lotnictwa Cywilnego pod numerem 81
Oficjalne otwarcie lądowiska odbyło się 29 listopada 2010. Wziął w num udział m.in. ówczesny poseł Bartosz Arłukowicz

</doc>
<doc id="2915053" url="https://pl.wikipedia.org/wiki?curid=2915053" title="Eugene Farrell">
Eugene Farrell

Eugene Farrell (ur. 21 kwietnia 1973) – irlandzki lekkoatleta, specjalizujący się w biegu na 400 metrów. Na tym dystansie wystąpił podczas Letnich Igrzysk Olimpijskich 1996 w Atlancie. Odpadł wtedy w biegach eliminacyjnych. Na Mistrzostwach Świata w Lekkoatletyce 1997 uplasował się natomiast na 46. pozycji.
Najlepsze wyniki w sezonie.
Bieg na 400 metrów

</doc>
<doc id="2915055" url="https://pl.wikipedia.org/wiki?curid=2915055" title="Shukkei-en">
Shukkei-en

 – tradycyjny ogród japoński w Hiroszimie, założony w 1620 roku (początek okresu Edo).
Historia.
Ogród został stworzony przez daimyō lokalnego hanu (domeny), Nagaakirę Asano (1586–1632), jako ozdoba jego rezydencji. Prace nadzorował, pozostający u niego na służbie wasalnej, mistrz ceremonii herbacianej Sōko Ueda (1563–1650). 
Jeden z kolejnych daimyō tej domeny obejmującej prowincję Aki (obecnie zachodnia część prefektury Hiroszima) i część prowincji Bingo (obecnie wschodnia część prefektury Hiroszima), Shigeakira Asano (1743–1814), zaprosił do siebie mistrza tworzenia krajobrazu ogrodowego z Kioto, Shichirōemona Shimizu, który w latach 1783-1788 dokonał znaczących poprawek.
Skutki ataku nuklearnego.
Położony w centrum Hiroszimy ogród został niemal doszczętnie zniszczony podczas amerykańskiego ataku nuklearnego w 1945 roku. Epicentrum eksplozji było oddalone o 1,2 km. Po wojnie został od podstaw odtworzonyi udostępniony zwiedzającym w 1951 roku. W ogrodzie znajduje się stary miłorząb (ginkgo). Tablica przy nim informuje: 
„"Ten miłorząb jako jedyne drzewo [w tym ogrodzie] przetrwał burzę ogniową po bombardowaniu atomowym w dniu 6 sierpnia 1945 roku. Obwód pnia: około 4 m, wysokość: około 17 m, wiek drzewa: szacowany na ponad 200 lat. Jest przechylony przez podmuch, przycinanie gałęzi zapobiega jego upadkowi"”.

</doc>
<doc id="2915056" url="https://pl.wikipedia.org/wiki?curid=2915056" title="Inwazja (wojskowość)">
Inwazja (wojskowość)

Inwazja ( „szturm, atak” z „wtargnąć, napaść; zająć co” od „w” i „iść; jechać”) – wtargnięcie sił zbrojnych na terytorium obcego państwa.
Stanowi typ ofensywy wojskowej, w której duża część sił zbrojnych jednego podmiotu prawa międzynarodowego agresywnie wkracza na terytorium kontrolowane przez inny taki podmiot, na ogół z zamiarem jego podbicia, wyzwolenia lub przywrócenia kontroli lub władzy nad terytorium, wymuszając zmianę ustalonego rządu. Inwazja może być przyczyną wojny i/lub częścią szerszej strategii do jej końca, może też stanowić całą wojnę samą w sobie. Ze względu na dużą skalę działań związanych z najazdami, są one zwykle strategicznymi punktami w planowaniu i realizacji.

</doc>
<doc id="2915057" url="https://pl.wikipedia.org/wiki?curid=2915057" title="Kościół Najświętszego Serca Pana Jezusa w Janikowie">
Kościół Najświętszego Serca Pana Jezusa w Janikowie

Kościół Najświętszego Serca Pana Jezusa w Janikowie – jeden z trzech rzymskokatolickich kościołów parafialnych w Janikowie, w powiecie inowrocławskim, w województwie kujawsko-pomorskim. Należy do dekanatu barcińskiego archidiecezji gnieźnieńskiej.
Pierotnie była to świątynia murowana, wybudowana w 1925 roku przez cukrownię jako kaplica. Następnie została rozbudowana w 1977 roku do rozmiarów kościoła na planie krzyża. Wnętrze kościoła utrzymane jest w stylu współczesnym, ściana prezbiterium jest ozdobiona grafiką z wizerunkiem Chrystusa, w oknach są umieszczone wspaniałe witraże. W kościele znajdują się organy 7-głosowe z jedną klawiaturą, trakturą gry i trakturą rejestrów pneumatycznymi. Kontuar instrumentu jest wolnostojący, jest usytuowany bokiem do ołtarza. Obecnie organy są wyłączone z użytkowania. W przyszłości mają być remontowane.

</doc>
<doc id="2915058" url="https://pl.wikipedia.org/wiki?curid=2915058" title="Mustellus levis">
Mustellus levis



</doc>
<doc id="2915059" url="https://pl.wikipedia.org/wiki?curid=2915059" title="Galeus laevis">
Galeus laevis



</doc>
<doc id="2915060" url="https://pl.wikipedia.org/wiki?curid=2915060" title="Bernard Sulzberger">
Bernard Sulzberger

Bernard Sulzberger (ur. 5 grudnia 1983 w Beaconsfield) – australijski kolarz szosowy, zawodnik profesjonalnej grupy Drapac Cycling.

</doc>
<doc id="2915062" url="https://pl.wikipedia.org/wiki?curid=2915062" title="Lądowisko Oświęcim">
Lądowisko Oświęcim

Lądowisko Oświęcim – lądowisko sanitarne w Oświęcimiu, w województwie małopolskim, położone przy ul. Wysokie Brzegi 4. Przeznaczone jest do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. 
Zarządzającym lądowiskiem jest Zespół Zakładów Opieki Zdrowotnej. W roku 2011 zostało wpisane do ewidencji lądowisk Urzędu Lotnictwa Cywilnego pod numerem 74
Oficjalne otwarcie lądowiska odbyło się w listopadzie 2010. Obecni byli m.in. Prezydent Oświęcimia Janusz Marszałek oraz starosta oświęcimski Józef Kała.

</doc>
<doc id="2915063" url="https://pl.wikipedia.org/wiki?curid=2915063" title="Cezary Makiewicz">
Cezary Makiewicz

Cezary Makiewicz (ur. 28 kwietnia 1963 w Węgorzewie) – jeden z twórców i wykonawców muzyki americana w Polsce. Znany jako autor tekstu i muzyki utworu pt. "Wszystkie drogi prowadzą do Mrągowa", która jest nieoficjalnym hymnem Pikniku Country. Mieszka w Olsztynie. Honorowy obywatel miasta Mrągowo.
Życiorys.
Od 1988 do 1995 roku członek zespołu Little Maggie, jedynego z niewielu w przedstawicieli muzyki bluegrass w Polsce. W 1992 roku Little Maggie nagrał kasetę "Big Black Train" wydaną przez wydawnictwo Folk Time.
Członkami zespołu byli:
W 1997 roku otrzymał I nagrodę w ogólnopolskim konkursie na piosenkę inspirowaną muzyką country za utwór „Wszystkie drogi prowadzą do Mrągowa”. Jesienią 1997 roku założył własny zespół Cezary Makiewicz i KOLTERSI.
Rok później wydana została przez Pro Dance ich pierwsza płyta "To nie wszystko". W 1998 roku zespół przygotował dla TVP2 muzycznie widowisko pt. "Wiejskie drogi prowadźcie mnie do nieba" na potrzeby Pikniku Country w Mrągowie.
Muzycy wywodzą się z olsztyńskiego środowiska muzycznego. Do roku 2004 gitarzystą Koltersów był Marek Kisieliński (Czerwone Gitary), którego zastąpił Piotr Szymański (Big Day), a rok wcześniej do zespołu Maanam przeszedł Cezary Kaźmierczak – instrumenty klawiszowe.
"Skład zespołu:"
Od 2006 roku współpracuje z grupą Babsztyl. Jest producentem płyty "Stoji łoset kele drogi" grupy Babsztyl, wydanej w grudniu 2010 roku na zlecenie Muzeum Budownictwa Ludowego w Olsztynku i płyty "Kolory muzyki".
Wielokrotnie nagradzany przez tygodnik „Dyliżans”.
Pracuje z młodzieżą. Prowadzi zajęcia wokalne z dwoma dziewczęcymi zespołami w olsztyneckim Miejskim Domu Kultury.
Pracuje jako realizator w studiu nagraniowym „Majkel Studio” w Olsztynie. Realizował nagrania takich wykonawców i zespołów jak Shannon, Shantaż, Babsztyl, Cezary Makiewicz i Koltersi, Kaczki z Nowej Paczki, Hitano, The Ukrainian Folk, Joanna Gołombiewska, Bożena Kraczkowska, Krystyna Mazur, Tadeusz Machela, Mariusz Garnowski, Crazy Daisy i wielu innych.
W 2010 roku otrzymał honorowe obywatelstwo miasta Mrągowa.
W 2011 roku, w duecie ze Zbigniewem Hofmanem, wziął udział w pierwszej edycji programu "The Voice of Poland".
Członek STOART-u (Związku Artystów Wykonawców) oraz członek zwyczajny ZAiKS-u (Związku Autorów i Kompozytorów Scenicznych).
Życie prywatne.
Cezary Makiewicz jest synem Ireny i Mirosława Makiewiczów. Żonaty (Bogusława – artysta grafik). Dwoje dzieci: Alicja i Adam. Ma siostrę Barbarę Kossowski.
Zainteresowania: fotografia i ornitologia.

</doc>
<doc id="2915064" url="https://pl.wikipedia.org/wiki?curid=2915064" title="Meczet Lali Mustafy Paszy">
Meczet Lali Mustafy Paszy

Meczet Lali Mustafy Paszy (tur. "Lala Mustafa Paşa Camii", gr. "Τέμενος Λαλά Μουσταφά Πασά") – meczet w Famaguście wzniesiony pierwotnie jako gotycka katedra św. Mikołaja, miejsce koronacji królów Cypru od 1298 do 1372 roku i największy średniowieczny budynek w mieście.
Architektura.
Kościół wzniesiono z brązowego wapienia, który był także surowcem dla otaczających miasto murów miejskich. Budowla jest trójnawowa, wsparta na dwóch rzędach po sześć kolumn. W konstrukcji katedry nie uwzględniono transeptu. Ma 55 metrów długości i 23 m szerokości. Na południowej ścianie znajdują się dwie kaplice, a na północnej jedna. Zachodnia fasada jest ozdobiona trójwejściowym portalem. Nad środkowymi drzwiami znajduje się okno z rozetą, podobną do umieszczonej w kaplicy z Bellapais, a nad drzwiami bocznymi znajdują się ślepe okna. Dach budowli jest płaski.
Historia.
Jako możliwego projektanta katedry wymienia się Jeana Langlois. Świątynię wznoszono od 1298, zaś ukończono ok. 1400 roku. Konsekracja nastąpiła jednak już w 1328 roku. Budowlę wzniesiono według standardów kościołów europejskich. Katedra w Famaguście została zaprojektowana na wzór katedry w Reims, a jej architekci zostali sprowadzeni z Francji. Katedra była miejscem koronacji królów Cypru od 1298 do 1372 roku na władców Królestwa Jerozolimskiego, podczas gdy koronacja na króla Cypru odbywała się w katedrze w Nikozji.
Według legendy w czasie budowy katedry majster zazdrosny o talent ucznia zwabił tego ostatniego na wieżę pod pozorem pokazania mu błędu konstrukcyjnego, po czym wypchnął go zrzucając na bruk.
W katedrze pochowano królów: Jakuba II i Jakuba III. W tej katedrze wdowa po Jakubie II Katarzyna Cornaro oddała Cypr Republice Weneckiej.
W czasie osmańskiego podboju wyspy w 1571 uszkodzeniu uległy wieże, a nieomal wszystkie witraże zostały zniszczone. Ocalała jedynie rozeta nad portalem wejściowym. Przed katedrą został stracony dowódca weneckiej obrony miasta – Marcantonio Bragadin.
Po zdobyciu miasta, Osmanowie katedrę przebudowali na meczet. W ramach prac remontowych usunięto posągi, freski i ostatnie witraże, zbudowano minaret i mihrab, wnętrze wyłożono dywanami, a umieszczone pod posadzką grobowce opróżniono. Początkowo używaną nazwę "meczet Ayasofya" zmieniono na "meczet Mustafy Lali Paszy", który zdobył dla Osmanów miasto.
Obecnie.
Budowla służy nadal jako meczet, a zwiedzanie budynku jest odpłatne.

</doc>
<doc id="2915066" url="https://pl.wikipedia.org/wiki?curid=2915066" title="Katedra św. Mikołaja w Famaguście">
Katedra św. Mikołaja w Famaguście



</doc>
<doc id="2915072" url="https://pl.wikipedia.org/wiki?curid=2915072" title="Mistrz Pięknej Madonny Toruńskiej">
Mistrz Pięknej Madonny Toruńskiej

Mistrz Pięknej Madonny Toruńskiej (cz. "Mistr Toruňské madony", niem. "Meister der Thorner Madonna") – anonimowy rzeźbiarz, działający w okresie gotyku, w ostatniej dekadzie XIV stulecia, najprawdopodobniej w Toruniu. 
Jego najważniejszym dziełem jest kamienny wizerunek Makti Boskiej z Dzieciątkiem określany mianem Pięknej Madonny Toruńskiej, wykonana dla toruńskiej fary Świętych Janów (część badaczy przypuszcza że pierwotnie znajdowała się w pobliskim kościele Franciszkanów) a w 1945 roku skradziona przez hitlerowców i odtąd ślad po niej zaginął. W 1957 roku zastąpiona wierną kopią dłuta Wojciecha Marciniaka. 
Będąca "chef d'oeuvre" nieznanego mistrza Piękna Madonna z Torunia charakteryzuje się urodą, szlachetnością, młodymi rysami twarzy, odziana jest w dworską suknię o płynnych układach fałd, jest uważany za jedno z kluczowych dzieł, które reprezentują typ ikonograficzny zwany Piękną Madonną Podobne cechy (m.in. łagodny uśmiech, esoidalne wygięcie ciała, płynne estetyzujące układy fałd) upowszechniły się w późniejszych gotyckich figurach Madonny z Dzieciątkiem. Drugim ważnym artystą który wywarł wpływ na styl piękny był anonimowy Mistrz Pięknej Madonny z Czeskiego Krumlowa, znany z Pięknej Madonny obecnie prezentowanej w wiedeńskim Kunsthistorisches Museum. Niekiedy obie Piękne Madonny: Toruńską i z Czeskiego Krumlowa oraz inne czołowe dzieła tego typu (m.in. Piękna Madonna z Wrocławia) łączono z jednym mistrzem, w historiografii artystycznej pojawiła się stąd tzw. teoria Clasena uważająca że główne dzieła rzeźby stylu pięknego wyszły spod dłuta jednego indywidualisty wędrującego po Europie Środkowej artysty - Mistrza Pięknych Madonn. W dalszych badaniach nad rzeźbą około 1400 teza ta, ze względu na liczne różnice w detalach została zdyskredytowana. Niemniej styl autora Madonny Toruńskiej i innych anonimowych twórców Pięknych Madonn ma ścisły związek z ukształtowaniem się w Europie Środkowej stylu pięknego, którego źródła badacze dopatrują się najczęściej w sztuce czeskiej, gdzie wcześniej, za panowania cesarza Karola IV Luksemburskiego ukształtował się heterogeniczny styl w sztukach plastycznych będący jedną z podstaw dla gotyku międzynarodowego. Cesarz ten upodobał sobie sztukę północnej Italii oraz Francji, ponadto na jego dworze działali Parlerowie i nie obca była ówczesnej sztuce dawna miejscowa plastyka z dziełami Mistrza Madonny z Michle na czele. 
Oprócz głównego dzieła, Mistrzowi Pięknej Madonny Toruńskiej przypisywane jest kilka innych dzieł o zróżnicowanej tematyce, przede wszystkim figura modlącego się Chrystusa, znajdującego się obecnie w Muzeum Zamkowym w malborskim zamku, niegdyś tworzyła wystrój pobliskiego kościoła Świętego Jana Chrzciciela, przy czym w najnowszych badaniach wskazuje się na Toruń jako pierwotne miejsce dzieła. Innym ważnym dziełem przypisywanym Mistrzowi Pięknej Madonny z Torunia jest Pietà w kościele Świętej Barbary, na Starym Mieście w Krakowie, jeden z przykładów tzw. Pięknych Piet drugiego najbardziej klasycznego dla sztuki około 1400 roku typu ikonograficznego. Wszystkie trzy dzieła są datowane na około 1390 rok.

</doc>
<doc id="2915073" url="https://pl.wikipedia.org/wiki?curid=2915073" title="Lamprologus meeli">
Lamprologus meeli



</doc>
<doc id="2915075" url="https://pl.wikipedia.org/wiki?curid=2915075" title="Harbin Z-19">
Harbin Z-19

Harbin Z-19 – chiński lekki śmigłowiec bojowy, konstrukcyjnie oparty na maszynie Harbin Z-9.
Historia.
Śmigłowiec Z-19 opracowywany był w Chinach równolegle ze swoim cięższym odpowiednikiem – maszyną Changhe WZ-10. Budowa obydwu typów maszyn wydawała się ekspertom do spraw uzbrojenia Chin bezcelowa. Lekki, słabiej uzbrojony i opancerzony Z-19 ustępował pola WZ-10 w wypełnianiu zadań bojowych. Według niektórych ocen postęp prac nad cięższą maszyną zastopuje program Z-19. Jednak w 2011 roku ujawniono zdjęcia, na których zobaczyć można latający prototyp nowego lekkiego śmigłowca bojowego. Nie są znane powody, dla których Chińczycy podjęli się realizacji obydwu projektów śmigłowcowych. Jedna z teorii tłumaczy ten fakt odcięciem Chin od dostaw kanadyjskich silników Pratt &amp; Whitney Canada PT6C-67C. Pierwotnie przeznaczonych na rynek cywilny, zostały wykorzystane w szturmowych WZ-10. Tym samym chińscy konstruktorzy zostali zmuszeni do znalezienia innej jednostki napędowej. Nie dysponując jednak silnikiem o podobnych parametrach, wykorzystano słabszy silnik WZ-9. Tym samym zmniejszając różnicę w możliwościach bojowych pomiędzy obydwoma śmigłowcami. Gotowy prototyp wzniósł się po raz pierwszy w powietrze w maju 2010 roku. 18 września tego samego roku maszyna rozbiła się podczas lotu próbnego.
W listopadzie 2012 roku po raz pierwszy publicznie zaprezentowano drugi latający prototyp. Śmigłowiec wziął udział w pokazach lotniczych na China International Aviation &amp; Aerospace Exhibition odbywających się w Zhuhai. Na odbywających się w dniach 14 - 17 sierpnia 2017 roku w Tiencinie wystawie poświęconej śmigłowcom, zaprezentowano publicznie po raz pierwszy maszynę z radarem pracującym w zakresie fal milimetrowych umieszczonym nad wirnikiem głównym. Obecnie w Chińskiej Armii Ludowo-Wyzwoleńczej służy około 120 śmigłowców Z-19.
18 maja 2017 roku oblatano prototypowy egzemplarz wersji Z-19E, przeznaczonej na eksport.
Konstrukcja.
Z-19 został zbudowany w oparciu o konstrukcję produkowanego w Chinach śmigłowca H-425, czyli licencyjną wersję francuskiego Eurocopter AS365 Dauphin. Załoga w kabinie w układzie tandem składa się z pilota siedzącego z tyłu i strzelca z przodu. Do kabiny wchodzi się odchylając okna z prawej burty śmigłowca. Za kabiną załogi, po obydwu stronach kadłuba zainstalowano dwa krótkie skrzydła, pod którymi znajdują się zamki dla podwieszanego uzbrojenia. Za ich krawędzią spływu, po obydwu stronach kadłuba widoczne są duże drzwi, prowadzące prawdopodobnie do kabiny, w środku kadłuba. Może ona zostać wykorzystana do ewakuacji i transportu dwóch ludzi lub innych ładunków.
Napęd stanowią dwa silniki turbowałowe WZ-8C (licencyjna wersja francuskiego Turbomeca Arriel 2C). Napędzają one czterołopatowy wirnik główny; prawdopodobnie sam wirniki, jego głowica i przekładnia główna pochodzą od maszyny H-425. Wirnik ogonowy, belka ogonowa typu fenestron oraz tylne usterzenie również identyczny jak na śmigłowcach H-425. Po bokach kadłuba zainstalowano wysokie, wleczone wahacze z kołami głównego podwozia z amortyzatorami hydraulicznymi. Belka ogonowa podparta pojedynczym kołem na masywnej goleni. Kabina pilota i operatora uzbrojenia wyposażona w ekrany ciekłokrystaliczne. Tuż pod dziobem maszyny zainstalowano obrotową głowicę optoelektroniczną. Nie jest pewne w jakiego typu czujniki wyposażona jest głowica, prawdopodobnie w kamerę termowizyjną i dzienną, laserowy dalmierz i wskaźnik celów. Nad belkami do podwieszania uzbrojenia zainstalowano wyrzutnie pułapek termicznych.
Uzbrojenie.
Belki kadłubowe przystosowane do przenoszenia podwieszanego uzbrojenia, kierowanych pocisków rakietowych powietrze–powietrze TY-90, naprowadzanych wiązką laserową rakiet przeciwpancernych typu HJ-10 z tandemową głowicą kumulacyjną, niekierowanych pocisków rakietowych HF-25 kalibru 57 mm lub HF-70 kalibru 90 mm, zasobników strzeleckich PC-1AY z karabinem maszynowym kalibru 12,7 mm lub dodatkowych zbiorników paliwa. Każda z belek zaopatrzona w dwa zamki do podwieszenia. Brak stałego uzbrojenia strzeleckiego co nie wyklucza jego instalację w przyszłości.

</doc>
<doc id="2915077" url="https://pl.wikipedia.org/wiki?curid=2915077" title="Inside Out">
Inside Out



</doc>
<doc id="2915079" url="https://pl.wikipedia.org/wiki?curid=2915079" title="Benjamin Schmolck">
Benjamin Schmolck

Benjamin Schmolck (ur. 21 grudnia 1672 w Chróstniku, zm. 12 lutego 1737 w Świdnicy) – śląski i ewangelicki teolog, poeta i jeden z najwybitniejszych twórców pieśni kościelnych okresu baroku.
Życiorys.
Urodził się 21 grudnia 1672 roku w Chróstniku w Księstwie legnickim. Jego ojciec Martin Schmolck był pastorem ewangelickim w Chróstniku, a matka Rosine Dehmel pochodziła z rodziny mieszczańskiej zamieszkałej w Kowarach.
Jako syn pastora otrzymał bardzo staranne pobożne wychowanie. Już jako dziecko przejawiał wielki talent. Jego pierwszym domowym nauczycielem był Peter Paul Wießner. W wieku 9 lat w 1681 roku zaczął uczęszczać do szkoły w Ścinawie, gdzie ze względu na prośbę ojca Johann Georg Schubert udostępnił mu za darmo mieszkanie. Otrzymał tu staranne przygotowanie ze starożytnych języków, co umożliwiło mu wstąpienie do gimnazjum w Legnicy. Po 3 latach udał się do Wrocławia, gdzie poznał znanego Georga Wende (1635-1705). Wende po rezygnacji ze stanowiska rektora w Oleśnicy przyjął takież w Lubaniu. Benjamin udał się w ślad za nim i dzięki temu otrzymał gruntowną wiedzę z literatury klasycznej.
W 1693 wstąpił na Uniwersytet w Lipsku na wydział teologii. Rozpoczynając tam studia określił się jako Polak. Na trzyletni okres nauki otrzymał stypendium od właściciela dóbr chróstnickich Nicolausa Heinricha von Haugwitza (1658-1712) w wysokości 300 talarów oraz wsparcie od krewnego.
Na początku studiów uczęszczał tylko na zajęcia teologiczne o objaśnianiu pism. Miał jednak szersze zainteresowania i poświęcił się „ziemskim dyscyplinom”, a szczególnie naukom przyrodniczym. Chciał oddać się studiom medycznym, wybrał jednak studia teologiczne. W tym okresie najbardziej znanymi teologami na Uniwersytecie w Lipsku byli Johannes Olearius i Johann Benedict Carpzov II.
W 1697 roku po ukończeniu studiów wrócił do rodzinnej wsi by pomóc swojemu 70-letniemu ojcu w pracy na parafii. W 1701 roku został powołany na wikariusza ojca, po czym był ordynowany w Legnicy. Już 12 grudnia 1702 roku został skierowany jako diakon do Kościoła Pokoju w Świdnicy (kościół). W tym samym roku poślubił Anne Rosine Rehwald, córkę kupca z Lubania (Lauban). Ze związku tego narodziło się dwóch synów i trzy córki. W 1708 roku został mianowany archidiakonem, w 1712 seniorem, a w 1714 pastorem prymariuszem (pierwszym pastorem) i inspektorem szkolnym.
W 1730 roku w wieku 58 lat miał udar mózgu, w wyniku którego miał sparaliżowaną całą prawą stronę. Po pewnym czasie znowu mógł wstąpić na ambonę. Było mu wolno jeszcze przez pięć lat, tj. do 1735 roku sprawować urząd.
W Dzień Pokuty (Środa Popielcowa) 1735 roku wygłosił ostatnie kazanie. Później wylew powtórzył się i jego cierpienia jeszcze bardziej wzrosły.
12 lutego 1737 roku zmarł.
Działalność.
Na rozwój jego poetyckich zdolności duży wpływ miał rektor szkoły w Lubaniu Georg Wende i konrektor Gottfried Hoffmann. Na studiach był bardzo poszukiwanym pisarzem okolicznościowych wierszy. Oddał swoje umiejętności zupełnie Bogu i rozwojowi zboru.
Gdy 12 września 1716 roku połowa Świdnicy została w wyniku pożaru w popiół obrócona, napisał na pamiątkę tego dnia pieśń „"Denke, Schweidnitz, denke dran"”, którą kończy słowami „Bete: "Herr Gott Zebaoth, gieb uns Feuer, nicht zur Rache, Feuer, das uns feurig mache."” (Panie Boże zastępów, daj nam ogień, nie dla zemsty, ogień, który nas uczyni żarliwymi).
Jako poeta odnośnie do formy wzorował się na Martinie Opitzu, jednak nie osiągając jego zręczności językowej, natomiast co do zawartości wzorem był dla niego Paula Gerhardta.
Gabriel Wilhelm Götten (1708 – 1781) napisał o nim w 1735 i w 1740 roku w swoim dziele "Das jetzt-lebende gelehrte Europa, oder Nachrichten von den vornehmsten Lebens-umständen und Schrifften: jetzt-lebender europäischen Gelehrten"
August Heinrich Hoffmann von Fallersleben (1798–1874) idzie jeszcze dalej pisząc o nim w "Aufzeichnungen und Erinnerungen" 
Już w 1704 roku ukazało się jego 50 pieśni w zbiorze pt. "Heilige Liederflammen der himmlischgesinnten Seele". W następnym wydaniu zbiór zawierał 100, a w trzecim 140 pieśni. Liczba jego pieśni zebranych w 16 zbiorach wydanych w latach 1707–1737 wynosi nie mniej niż 1188. W swojej poetyckiej pracy był pobieżny i pośpieszny. Przez co wiele plew między ziarnem było. Był tego świadom o czym pisał w przedmowie do zbioru "Mara und Manna" w 1728 roku tymi słowy: „Wypłynęły one spod śpiesznego pióra, stąd praca nie jest również stosowna, jak to wymagają zasady doskonałej poezji. Jeśli drzewa często są potrząsane to spadają też niedojrzałe owoce.”
Oprócz pieśni napisał wiele modlitw i kilka pism o tematyce świeckiej. Wiele jego pieśni weszło na stałe do kanonu pieśni protestanckich na całym świecie.
Dzieła (wybrane).
Pieśni w Śpiewniku Ewangelickim.
Dzisiaj kilka z jego pieśni dalej ma swoje miejsce w Śpiewniku Kościoła Ewangelicko-Augsburskiego w Polsce wydanym przez Wydawnictwo Augustana w 2002 roku w Bielsku-Białej. W nawiasie podano nr pieśni.
Wyróżnienia.
Rzymskokatolicka parafia w Chróstniku, niedaleko Lubina, postanowiła upamiętnić ks. Benjamina Schmolcka i w sobotę 29 września 2012 roku w 340 rocznicę jego urodzin odsłonięto tam tablicę pamiątkową ku jego czci.

</doc>
<doc id="2915083" url="https://pl.wikipedia.org/wiki?curid=2915083" title="Vik Sahay">
Vik Sahay

Vikram "Vik" Sahay – kanadyjski aktor telewizyjny i filmowy. Znany głównie jako odtwórca roli Lestera Patela w serialu "Chuck".
Życiorys.
Vik Sahay urodził się w Ottawie, Kanada w hinduskiej rodzinie. Uczęszczał do Canterbury High School of the Arts w Ottawie. Następnie rozpoczął studia na Uniwersytecie Concordia w Montrealu, na kierunku związanym z teatrem.
Wystąpił wraz z bratem Sidharth Sahay w kanadyjskim programie telewizyjnym You Can't Do That on Television, w którym zaprezentował klasyczny taniec indyjski. Występował także w serialach Radio Active w roli Kevina Calvina, Our Hero w roli Dalal Vidya oraz Alicja w krainie prawa jako Anil Sharma. Za rolę w serialu Our Hero został nominowany w roku 2002 do Canadian Comedy Award.

</doc>
<doc id="2915090" url="https://pl.wikipedia.org/wiki?curid=2915090" title="Karpas (półwysep)">
Karpas (półwysep)

Karpas (gr. Καρπασία, 'Karpasia'; Χερσόνησος Καρπασίας, 'Chersonisos Karpasias'; tur. "Karpaz Yarımadası") − półwysep o długości ok. 75 km położony w północno-wschodniej części wyspy Cypr i przynależący do Tureckiej Republiki Cypru Północnego. Posiada słabo rozwiniętą linię brzegową, nizinne wybrzeża, w środkowej części wzniesienia do 750 m n.p.m. Głównym miastem jest Dipkarpaz (gr. "Rizokarpaso"). Na czubku półwyspu znajduje się przylądek Apostolos Andreas wraz z mieszczącym się na nim klasztorem św. Andrzeja Apostoła. W części południowo-zachodniej półwyspu znajduje się zamek Kantara.
Na półwyspie prowadzona jest uprawa zbóż, tytoniu, bawełny i drzew oliwkowych, a także hodowla owiec i bydła. Półwysep jest w znacznej części objęty ochroną jako rezerwat przyrody, występują tu m.in. dziko żyjące osły, żółwie morskie, liczne gatunki motyli i ptaków.

</doc>
<doc id="2915092" url="https://pl.wikipedia.org/wiki?curid=2915092" title="Cooley Peninsula">
Cooley Peninsula

Cooley Peninsula (z irl. "Cuaille", dawniej "Cuailghe") – pagórkowaty półwysep w hrabstwie Louth, w północno-wschodniej Irlandii. Znajdują się na nim Cooley Mountains sięgające 588 m n.p.m. (szczyt Slieve Foy). Od północy półwysep oblewają wody Carlingford Lough, od południa zaś – Dundalk Bay. Wokół półwyspu biegnie droga R173.Największymi miejscowościami na Cooley Peninsula są Omeath, Carlingford i Greenore.

</doc>
<doc id="2915093" url="https://pl.wikipedia.org/wiki?curid=2915093" title="Kościół Wniebowzięcia Najświętszej Maryi Panny w Kcyni">
Kościół Wniebowzięcia Najświętszej Maryi Panny w Kcyni

Kościół Wniebowzięcia Najświętszej Maryi Panny w Kcyni – jeden z dwóch rzymskokatolickich kościołów parafialnych w Kcyni, w powiecie nakielskim, w województwie kujawsko-pomorskim. Należy do dekanatu Kcynia diecezji bydgoskiej.
Świątynia została wzniesiona w latach 1788-1790 jako kościół Karmelitów. Jest to budowla trzynawowa, z dwiema wieżami. Budowla nie ma wyraźnie określonego stylu architektonicznego. Max Neumann, były budowniczy rejencyjny z Poznania pisał, że świątynia jest wybudowana w formach barokowych. Józef Łepkowski z kolei uważał, że budowla wystawiona jest w stylu „przekwitłego rokoko”. Wymiary świątyni to: długość - 30 metrów, szerokość - 17 metrów, wysokość każdej z wież klasztoru - 37 metrów. W kościele znajduje się wyposażenie, reprezentujące głównie późny barok i klasycyzm z końca XVIII wieku, późnogotycki krucyfiks pochodzi z 1 połowy XVI wieku, neobarokowa polichromia została namalowana w 1964 roku przez profesora Leonarda Torwirta z Torunia. Profesor używał przy tym pracochłonne i rzadko już stosowane techniki: sgraffito i buono fresco.

</doc>
<doc id="2915097" url="https://pl.wikipedia.org/wiki?curid=2915097" title="Karpas">
Karpas

Zobacz też:

</doc>
<doc id="2915098" url="https://pl.wikipedia.org/wiki?curid=2915098" title="Herb Jakucka">
Herb Jakucka

Herb Jakucka - oficjalny symbol miasta Jakuck. Został ustanowiony w 14 września 2012 r. Przedstawia w polu srebrnym orła czarnego, niosącego w szponach sobola.
Historia.
Pierwszy herb został ustanowiony 26 października 1790 i przedstawiał orła na srebrnym tle trzymającego w szponach sobola. W 1967 roku ustanowiony nowy herb, w typowej dla okresu komunistycznego manierze, naruszający podstawowe zasady heraldyki. Został zatwierdzony 24 listopada 1995. W 2012 roku ustanowiono konkurs na nowy herb i wygrał historyczny projekt, przedstawiający orła.

</doc>
<doc id="2915099" url="https://pl.wikipedia.org/wiki?curid=2915099" title="Glemeindesportplatz Stadion">
Glemeindesportplatz Stadion



</doc>
<doc id="2915109" url="https://pl.wikipedia.org/wiki?curid=2915109" title="Epitafium Matthiasa Schebitza">
Epitafium Matthiasa Schebitza

Epitafium Matthiasa Schebitza – późnogotyckie epitafium z wyrzeźbionym kamiennym przedstawieniem zdjęcia Chrystusa z krzyża znajdujące się na zewnętrznej elewacji wschodniej (po stronie południowej) kościoła Świętej Marii Magdaleny we Wrocławiu, jednej z dwóch głównych historycznych far Starego Miasta, obecnie katedry Kościoła polskokatolickiego. Jeden z najcenniejszych przykładów gotyckich epitafiów naściennych, powszechnych w sztuce Wrocławia w II połowie XV i początkach XVI wieku.
Epitafium wykonane jest z piaskowca, ma formę prostokąta, w jego polu została ukazana scena Zdjęcia z Krzyża charakteryzująca się harmonijnym połączeniem reliefu z rzeźbą pełnoplastyczną. Centralną część kompozycji zajmuje krzyż, ponad którym Józef z Arymatei mocno chwyta zawieszone na nim i na ramionach Jezusa prześcieradło, które jest bardzo naciągnięte przez ciężar ciała. U dołu podtrzymuje je Nikodem. Pomagają im trzej mężczyźni, spośród których dwóch ma na głowach szpiczaste czepce o wykroju typowym dla średniowiecznej ikonografii Żydów, stojący naprzeciwko Nikodema wyjmujący gwóźdź z krzyża mężczyzna ma zaokrąglone u góry nakrycie głowy, na sobie ma długi płaszcz z kapturem przewiązany pasem z zawieszoną na nim sakiewką. Podobne płaszcze mają pozostali pomocnicy. Zza plecami mężczyzny podtrzymującego prawe ramię Jezusa wyłania się Matka Boża, która ma złożone ręce okazując modlitwę i opłakując śmierć Syna. Poniżej stoi Jan Ewangelista, trzymający w lewej ręce otwartą księgę, prawą wykonuje gest błogosławieństwa; kładzie na ramieniu Matthiasa Scheibitza. Podobnym gestem błogosławi jego małżonkę Maria Magdalena, ukazana po drugiej stronie kompozycji. Swój wzrok, emocje i uczucia kieruje w stronę Jezusa, w lewej ręce trzyma puszkę na oleje. Na pierwszym planie ukazano klęczących Matthiasa Scheibitza i Anny z rodu Popplauerów oraz ich czworo dzieci. Podstawę epitafium tworzy inskrypcja oraz herby rodziny. Dzieło to charakteryzuje się „malarskim” potraktowaniem przestrzeni, płynną integracją reliefu (zarówno płaskiego, wklęsłego i wypukłego) z elementami pełnoplastycznymi. We fragmentach wyłania się tło - płaskorzeźbiona sceneria krajobrazowo-architektoniczna. 
Dzieło to jest jednym z cenniejszych pod względem artystycznym przykładów mieszczańskiego epitafium obrazowego, przy czym wiele zarówno malowanych, jak rzeźbionych pomników dedykowanych wrocławskim notablom reprezentuje równie wysoki poziom. Najwięcej z nich zdobiło wnętrza i elewacje zewnętrzne dwóch głównych kościołów farnych Wrocławia: Świętej Marii Magdaleny i Świętej Elżbiety. Pierwszy z nich sprawował patronat nad miejskimi cechami rzemieślniczymi, drugi zaś rodami mieszczańskimi. Lokalizacja epitafium na zewnętrznej elewacji sąsiadującej z wschodnim przęsłem prezbiterium Kaplicy Kuśnierzy dla badaczy była trudna do wytłumaczenia, zwłaszcza że Scheibitz był kupcem. Dzieło zostało na prawdopodobne wtórne wmurowane w tym miejscu (przypuszczalnie w roku odbudowy kaplicy w 1573). Możliwe jest także, że Scheibitz należał do parafii Świętej Marii Magdaleny, stąd wedle badań wynika lokalizacja epitafium. Nie wiadomo jednak gdzie spoczywają Scheibitzowie, tym bardziej że już w późnym średniowieczu nobilitowani mieszczanie częstokroć zajmowali zaszczytne miejsca w kościołach, częstokroć budowano dla nich kaplice grobowe, a pamięć o mającym wielkie ambicje i aspiracje rodzie Scheibitzów upamiętnia jedynie wmurowane na zewnątrz epitafium obrazowe. Ród ten zajmował ważną pozycję we Wrocławiu i Śląsku. Wiadomo że syn Matthiasa, Nicolaus był miejskim rajcą i posiadał zamek w Wojnowicach. 
Tematyka pasyjna przejawiała się wielokrotnie w mieszczańskiej sztuce sepulkralnej na Śląsku. Niezwykle ekspresyjne przedstawienia "Zdjęcia z Krzyża" upowszechniło się w malarstwie staroniderlandzkim, które wywierało bardzo silny wpływ na XV i XVI wieczną sztukę środkowoeuropejską. Jako pośrednie i kluczowe ogniwo dla wielu dzieł wrocławskich tego okresu badacze uznają najczęściej Frankonię z Norymbergą na czele. W mieście tym działał m.in. Hans Pleydenwurff, który w roku 1462 wykonał malowidła ołtarza głównego wrocławskiego kościoła Świętej Elżbiety. Główny obraz ukazujący zdjęcie Chrystusa z krzyża charakteryzuje się bardzo podobnym do kompozycji epitafium Scheibitzów ekspresyjnym ujęciem opuszczania Ciała przez Józefa Arymateę i Nikodema, dlatego też słuszność tezy wpływu dzieła Pleydenwurffa z sąsiedniej parafii na epitafium potwierdza niemal cała historiografia artystyczna poświęcona temu zabytkowi. 
W historiografii artystycznej dzieło to kilkakrotnie występowało pod błędną nazwą „Epitafium Matthiasa Scheurla”.

</doc>
<doc id="2915110" url="https://pl.wikipedia.org/wiki?curid=2915110" title="Epitafium Sebalda Saurmanna">
Epitafium Sebalda Saurmanna

Epitafium Sebalda Saurmanna – późnogotyckie epitafium z wyrzeźbionym kamiennym przedstawieniem Piety w otoczeniu świętych wmurowane przy filarze międzynawowym kościoła Świętej Elżbiety we Wrocławiu, jednej z dwóch głównych historycznych far Starego Miasta, obecnie kościoła garnizonowego. Jeden z najcenniejszych przykładów gotyckich epitafiów naściennych, powszechnych w sztuce Wrocławia w II połowie XV i początkach XVI wieku. Datowane jest na rok 1507. 
Epitafium wykonane jest z piaskowca, ma formę prostokąta, w jego polu została ukazana Piety w otoczeniu świętych, charakteryzująca się harmonijnym połączeniem reliefu z rzeźbą pełnoplastyczną. Centralną część kompozycji wypełnia wizerunek Matki Boskiej Bolesnej trzymającej ciało Jezusa zdjęte z krzyża, ponad którym ukazano w dwóch rzędach wizerunki świętych: Wawrzyńca (patrona starszego kościoła, w miejscu obecnej fary), Jadwigi Śląskiej, Katarzyny Aleksandryjskiej, Barbary z Nikomedii oraz Sebalda z Norymbergi (patrona zmarłego) i Jana Chrzciciela (patrona diecezji wrocławskiej). W dolnej strefie ukazano pogrążonego w modlitwie Sebalda Saurmanna, którego błogosławi jego patron. Towarzyszy jemu liczna rodzina. Wyraźne jest tu podzielenie męskiej i żeńskiej grupy. Niewiasty ubrane są w długie suknie i welony. Wystające spod sukni podwiki zakrywają wpół twarze. Dzieło to charakteryzuje się "malarskim" potraktowaniem przestrzeni, płynną integracją reliefu (zarówno płaskiego, wklęsłego i wypukłego) z elementami pełnoplastycznymi. Kompozycja dzieła jest pozbawiona większej dynamiki, jest czytelny podział na trzy strefy. U dołu widnieje staroniemieckojęzyczna inskrypcja pisana gotycką minuskułą: "Anno d[omi]ni MCCCCCVII Jar Am dornstag noch Jacobi/starb d[er] erber sebald saurma(nn) purg(er) zu preslaw dem got genod[e]". 
Dzieło to jest jednym z cenniejszych pod względem artystycznym przykładów mieszczańskiego epitafium obrazowego, przy czym wiele zarówno malowanych, jak rzeźbionych pomników dedykowanych wrocławskim notablom reprezentuje równie wysoki poziom. Najwięcej z nich zdobiło wnętrza i elewacje zewnętrzne dwóch głównych kościołów farnych Wrocławia: Świętej Marii Magdaleny i Świętej Elżbiety. Pierwszy z nich sprawował patronat nad miejskimi cechami rzemieślniczymi, drugi zaś rodami mieszczańskimi. 
Temat Piety przejawiał się wielokrotnie w sztuce gotyckiej we Wrocławiu. Z kościołów Świętej Elżbiety i Świętego Macieja pochodzą dwa przedstawienia Matki Bożej trzymającej ciało Jezusa określane mianem Pięknymi Pietami ze względu na niewielki format i charakterystyczne cechy stylistyczne typowe dla sztuki około 1400. Zmonumentalizowaną wersją jest Pietà z kościoła Najświętszej Marii Panny na Piasku. Temat ten pojawiał się również w malarstwie, czego przykładem jest wykonane w 1494 roku przez nieznanego malarza epitafium rodu Banków z 1494 znajdujące się pierwotnie w kościele Świętej Elżbiety. Dzieło to uważane jest przez badaczy jako wzorzec dla epitafium Sebalda Saurmanna i tym samym wskazują na konserwatywną postawę twórcy kamiennego dzieła, jednakże ostatnie badania nad stylem sugerują szerokie podejście twórcy do rzeźby oraz wykonanie dwóch innych zachowanych we Wrocławiu rzeźbionych epitafiów obrazowych: epitafium Hieronima Krebela na elewacji zewnętrznej zakrystii przy kościele Świętego Krzysztofa oraz Matthiasa Schebitza i jego żony Agnes von Poppelau na zewnętrznej elewacji Kaplicy Kuśnierzy przy kościele Świętej Marii Magdaleny.

</doc>
<doc id="2915111" url="https://pl.wikipedia.org/wiki?curid=2915111" title="Mistrzostwa Europy Kadetek w Piłce Siatkowej 2013">
Mistrzostwa Europy Kadetek w Piłce Siatkowej 2013

Mistrzostwa Europy kadetek w piłce siatkowej 2013 odbyły się w czarnogórskiej miejscowości Bar oraz serbskim mieście Kladovo, w dniach od 29 marca do 7 kwietnia 2013 roku. W turnieju uczestniczyło 12 drużyn. Tytułu sprzed dwóch lat broniły reprezentantki Turcji, którego nie udało się obronić na korzyść reprezentacji Polski, która wygrała w meczu finałowym z reprezentacją Włoch 3:2. Jest to drugi w historii tytuł mistrzyń Europy kadetek zdobyty przez polską drużynę (poprzednio ten tytuł Polki zdobyły w 1999 roku).
Faza grupowa.
Grupa A.
Tabela
Wyniki
Grupa B.
Tabela
Wyniki
Faza pucharowa.
Mecze o miejsca 5-8.
Mecz o 7. miejsce
Mecz o 5. miejsce
Mecze o miejsca 1-4.
Mecz o 3. miejsce
Finał

</doc>
<doc id="2915119" url="https://pl.wikipedia.org/wiki?curid=2915119" title="Michał Peret">
Michał Peret

Michał Peret (ur. 13 sierpnia 1987 w Kwidzynie) – polski piłkarz ręczny, obrotowy, od 2006 zawodnik MMTS-u Kwidzyn.
Wychowanek MTS-u Kwidzyn. W 2006 trafił do MMTS-u Kwidzyn, w barwach którego zadebiutował w sezonie 2006/2007 w Ekstraklasie. Z kwidzyńskim klubem wywalczył cztery medale mistrzostw Polski, w tym medal srebrny w sezonie 2009/2010. W latach 2008–2010 występował ponadto w międzynarodowych rozgrywkach Challenge Cup, w których rzucił 15 bramek – wszystkie w sezonie 2009/2010, w którym MMTS zajął 2. miejsce. W sezonie 2016/2017, w którym rozegrał 32 mecze i zdobył 91 goli, otrzymał nominację do tytułu najlepszego obrotowego Superligi. W sezonie 2017/2018 wystąpił w 32 meczach, w których rzucił 124 bramki.
W 2012, 2013, 2014, 2016 i 2017 portal Sportowe Fakty umieścił go na liście najlepszych polskich obrotowych (odpowiednio: 4., 5., 6., 5., 4. miejsce).
W latach 2010–2013 powoływany był do reprezentacji Polski B, w barwach której wystąpił w turniejach towarzyskich w Wągrowcu (październik 2010 i marzec 2011), na Słowacji (grudzień 2011) i w Gdańsku (kwiecień 2013 – rzucił trzy bramki). W reprezentacji Polski A zadebiutował 18 grudnia 2010 w przegranym spotkaniu z Rumunią (26:28). Znalazł się m.in. w szerokiej kadrze na mistrzostwa świata w Hiszpanii (2013) i mistrzostwa Europy w Danii (2014).
W 2010 bez powodzenia kandydował z listy Sojuszu Lewicy Demokratycznej w wyborach do rady powiatu kwidzyńskiego.

</doc>
<doc id="2915129" url="https://pl.wikipedia.org/wiki?curid=2915129" title="Magarowie">
Magarowie

Magarowie ( "Magar dźati") – grupa etniczna w Nepalu, zamieszkująca zachodnie i południowe zbocza pasma Dhaulagiri, a na wschodzie aż po dolinę rzeki Gandaki. Stanowią około 7% ludności Nepalu (spis ludności z 2001 roku). Posługują się językiem magar z tybetobirmańskiej rodziny językowej. W większości wyznają hinduizm, około 25% buddyzm (grupa Kham-Magar).

</doc>
<doc id="2915133" url="https://pl.wikipedia.org/wiki?curid=2915133" title="Kościół Świętego Ducha w Kościanie">
Kościół Świętego Ducha w Kościanie

Kościół Świętego Ducha w Kościanie – rzymskokatolicki kościół filialny w Kościanie, w województwie wielkopolskim. Należy do dekanatu kościańskiego archidiecezji poznańskiej.
Świątynia istniała prawdopodobnie już przed 1385 rokiem i mieściła się poza murami miejskimi – na Przedmieściu Poznańskim. Fundatorem i dobroczyńcą kościoła i wybudowanego obok niej przytułku były władze miejskie. Jest to budowla w stylu gotyckim, w obecnej formie wzniesiona w połowie XV stulecia, przebudowany w latach 1615-1620. Z tego czasu pochodzi szczyt w stylu renesansowym. Kościół uległ spaleniu podczas potopu szwedzkiego w 1655 roku, odbudowany następnie w 1698 roku. Podczas okupacji hitlerowskiej świątynia została zamknięta i splądrowana, wykorzystywana była jako magazyn wojskowy, w 1944 roku została ponownie otwarta, ale tylko dla żołnierzy Wehrmachtu.

</doc>
<doc id="2915134" url="https://pl.wikipedia.org/wiki?curid=2915134" title="Jasmin Kurtić">
Jasmin Kurtić

Jasmin Kurtić (ur. 10 stycznia 1989 w Črnomelju) – słoweński piłkarz grający na pozycji ofensywnego pomocnika w greckim klubie PAOK FC do którego jest wypożyczony z Parma Calcio 1913.
Kariera klubowa.
Swoją karierę piłkarską Kurtić rozpoczął w klubie NK Bela Krajina. W sezonie 2007/2008 zadebiutował w nim w drugiej lidze słoweńskiej. Występował w nim do końca sezonu 2009/2010. Latem 2010 roku przeszedł do pierwszoligowego ND Gorica. Zadebiutował w nim 14 sierpnia 2010 roku w przegranym 0:1 wyjazdowym meczu z FC Koper. W ND Gorica grał do końca 2010 roku.
Na początku 2011 roku Kurtić przeszedł do US Città di Palermo. Swój debiut w Serie A zanotował 22 maja 2011 w przegranym 1:3 domowym meczu z Chievo Werona. W sezonie 2010/2011 rozegrał w barwach Palermo 4 ligowe mecze. Latem 2011 został na sezon 2011/2012 wypożyczony do drugoligowego AS Varese 1910. W nim był podstawowym zawodnikiem. Latem 2012 roku wrócił do Palermo.
"Stan na 18 lutego 2019 r."
Kariera reprezentacyjna.
W reprezentacji Słowenii Kurtić zadebiutował 26 maja 2012 roku w zremisowanym 1:1 towarzyskim meczu z Grecją, rozegranym w Kufstein. W debiucie zdobył gola.

</doc>
<doc id="2915138" url="https://pl.wikipedia.org/wiki?curid=2915138" title="John Goodricke (astronom)">
John Goodricke (astronom)

John Goodricke (ur. 17 września 1764 w Groningen, Holandia, zm. 20 kwietnia 1786 w Yorku, Anglia) – angielski astronom, który jako pierwszy zauważył, że niektóre z gwiazd zmiennych są okresowe oraz podał dokładne wyjaśnienie tej zmienności. Laureat Medalu Copleya.
Życiorys.
Urodził się w Groningen jako syn brytyjskiego dyplomaty Johna Goodricke i Holenderki. W wieku pięciu lat zachorował na szkarlatynę i ogłuchł. Rodzice zadbali, aby odebrał edukację w szkole dla głuchych w Edynburgu. Uczył się na tyle dobrze, że mógł studiować w Warrington Academy niedaleko Yorku, gdzie zainteresował się astronomią. W 1781 roku, po zakończeniu trzyletniej edukacji w tej szkole, powrócił do Yorku. Obserwacje astronomiczne prowadził ze swoim sąsiadem, astronomem Edwardem Pigottem. 6 kwietnia 1786 roku został członkiem Towarzystwa Królewskiego (Royal Society). Wkrótce potem zmarł, prawdopodobnie na zapalenie płuc, którego nabawił się podczas swoich nocnych obserwacji.
Osiągnięcia.
12 listopada 1782 roku, jako zaledwie osiemnastolatek, odnotował w swoim dzienniku odkrycie zmienności Algola – zauważył, że jest ona bardzo regularna. Jasność tej gwiazdy utrzymywała się w okolicach 2,1, jednak co 2,867 dnia spadała nagle do swojej minimalnej jasności 3,3m.
W 1783 roku zdał relację ze swoich obserwacji londyńskiemu Towarzystwu Królewskiemu. Zaproponował dwa różne wyjaśnienia niecodziennego zachowania gwiazdy: Algol albo był czasowo zasłaniany przez inny, ciemny obiekt, albo obracał się i miał na powierzchni ciemną plamę. Pierwsza z teorii okazała się prawdziwa. W 1784 odkrył drugą gwiazdę tego rodzaju, nazwaną delta (δ) Cephei. Oszacował okres jej zmienności na 128 godzin i 45 minut, czyli 5,36634 dnia. Jasność zmienia się w granicach 3,6 – 4,4 m.
Nagroda i upamiętnienie.
Za swoje odkrycie w wieku 19 lat otrzymał od Towarzystwa Królewskiego Medal Copleya; w 2021 roku pozostaje najmłodszym laureatem tej nagrody.
Na jego cześć nazwano planetoidę (3116) Goodricke.

</doc>
<doc id="2915139" url="https://pl.wikipedia.org/wiki?curid=2915139" title="Mistrzostwa Europy Kadetów w Piłce Siatkowej 2013">
Mistrzostwa Europy Kadetów w Piłce Siatkowej 2013

Mistrzostwa Europy kadetów w piłce siatkowej 2013 odbyły się w Bośni i Hercegowinie w Laktaši i w Serbii w Belgradzie w dniach od 12 kwietnia do 21 kwietnia 2013 roku. W turnieju uczestniczyło 12 drużyn. Tytułu sprzed dwóch lat bronili reprezentanci Serbii.
Faza grupowa.
Grupa A.
Tabela
Wyniki
Grupa B.
Tabela
Wyniki
Faza pucharowa.
Mecze o miejsca 5-8.
Mecz o 7. miejsce
Mecz o 5. miejsce
Mecze o miejsca 1-4.
Mecz o 3. miejsce
Finał

</doc>
<doc id="2915143" url="https://pl.wikipedia.org/wiki?curid=2915143" title="Cyfrowa szkoła">
Cyfrowa szkoła

Cyfrowa szkoła – „Rządowy program rozwijania kompetencji uczniów i nauczycieli w zakresie stosowania technologii informacyjno-komunikacyjnych – Cyfrowa szkoła”.
Program składa się z 4 komponentów:
Za program odpowiedzialne są Ministerstwo Edukacji Narodowej oraz Ministerstwo Administracji i Cyfryzacji. Projekt e-nauczyciel i e-podręczniki realizowane są przez agendę MEN – Ośrodek Rozwoju Edukacji.
Całkowity koszt programu e-szkoła i e-uczeń to 61 mln zł. W 2012 r. na jego realizację przewidziano w budżecie państwa 50 mln zł (w tym 44 mln zł na zakup pomocy dydaktycznych). Wkład własny samorządów oszacowano na co najmniej dodatkowe 11 mln zł. Na e-zasoby edukacyjne, w tym e-podręczniki w latach 2012-2015 zaplanowano do wydania 49 mln zł ze środków unijnych (Europejskiego Funduszu Społecznego). Na realizację zadań w obszarze e-nauczyciel przewidziane jest 20 mln zł środków unijnych (Europejski Fundusz Społeczny).

</doc>
<doc id="2915144" url="https://pl.wikipedia.org/wiki?curid=2915144" title="Jerzy Tomaszewski (chemik)">
Jerzy Tomaszewski (chemik)

Jerzy Tomaszewski (ur. 21 października 1925 w Toruniu, zm. 24 marca 2013 tamże) – polski chemik specjalizujący się w nieorganicznej technologii chemicznej.
Życiorys.
W 1944 roku ukończył Państwową Szkołę Budowlaną w Jarosławiu, uzyskując dyplom technika drogowego. W latach 1945–1946 pracował w Państwowym Przedsiębiorstwie Robót Komunikacyjnych, (m.in przy odbudowie mostu kolejowego w Toruniu, równocześnie uczęszczając do Państwowego Liceum dla Dorosłych im. S. Żeromskiego w Toruniu. Maturę zdał w 1946 roku, po czym podjął studia chemiczne na Uniwersytecie Mikołaja Kopernika w Toruniu. Ukończył je w 1952 roku, będąc już zatrudniony jako młodszy asystent w Katedrze Technologii Chemicznej.
Stopień doktora uzyskał na UMK w 1960 roku, tematem jego rozprawy było "Badanie równowagi układu ", a promotorem Ernest Pischinger. Habilitację uzyskał w 1968 roku, na podstawie rozprawy pt. "Badanie nad mechanizmem kalcynacji wodorowęglanu sodowego". Tytuł profesora nauk chemicznych otrzymał w 1979 roku.
W latach 1969–1973 pełnił funkcję zastępcy dyrektora Instytutu Chemii UMK, a od 1990 do przejścia na emeryturę w 1993 roku, kierował Zakładem Chemii Środowiska.
W latach 80. był działaczem opozycyjnym, zakładał komórki „Solidarności” na UMK oraz w toruńskich zakładach pracy. Od 13 do 23 grudnia 1981 był internowany w obozie w Potulicach.
Uprawiał taternictwo jaskiniowe, był zaangażowany w działalność w PTTK oraz Klubie Wysokogórskim. Brał udział w wyprawach m.in. na Kubę, w Alpy i na Bałkany.

</doc>
<doc id="2915151" url="https://pl.wikipedia.org/wiki?curid=2915151" title="I liga polska w piłce siatkowej kobiet (2006/2007)">
I liga polska w piłce siatkowej kobiet (2006/2007)

I liga polska w piłce siatkowej kobiet 2006/2007 – 17. edycja ligowych rozgrywek piłki siatkowej kobiet drugiego szczebla w Polsce, zorganizowana przez Polski Związek Piłki Siatkowej pod nazwą I ligi.

</doc>
<doc id="2915153" url="https://pl.wikipedia.org/wiki?curid=2915153" title="Dominion">
Dominion



</doc>
<doc id="2915154" url="https://pl.wikipedia.org/wiki?curid=2915154" title="Estadio Nuevo Los Cármenes">
Estadio Nuevo Los Cármenes

Estadio Nuevo Los Cármenes – stadion piłkarski w miejscowości Grenadzie w Hiszpanii.
Został otwarty 16 maja 1995 roku. W meczu inauguracyjnym Real Madryt zwyciężył 1:0 Bayer 04 Leverkusen. Aby uregulować długi stary stadion w Grenadzie Estadio Los Cármenes został sprzedany na koniec XX wieku i na jego miejscu powstała nowa dzielnica mieszkalna. Mimo innej lokalizacji od poprzednika, stadion odziedziczył po nim nazwę „Los Cármenes”, nawiązującą do lokalnej architektury – carmen to nazwa typowego miejscowego domu z ogrodem. Pojemność stadionu to 22 524 miejsca. Obecnie spełnia wszystkie kryteria UEFA do rozgrywania najważniejszych spotkań piłkarskich. Na stadionie swoje mecze domowe rozgrywa miejscowy klub Granada CF.
Na stadionie również swoje mecze rozgrywa reprezentacja Hiszpanii oraz inne reprezentacje narodowe i kluby grające w europejskich pucharach.

</doc>
<doc id="2915155" url="https://pl.wikipedia.org/wiki?curid=2915155" title="Niezłomny (film 2008)">
Niezłomny (film 2008)

Niezłomny (ang. "Forever Strong") – film sportowy nakręcony przez Ryana Little’a. Film oparty jest na faktach. Główne role w filmie odgrywają: Sean Faris, Gary Cole, Neal McDonough, Sean Astin, Penn Badgley i Arielle Kebbel.
Fabuła.
Film opisuje losy obiecującego gracza rugby, Ricka Penninga, który po wypadku spowodowanym jazdą pod wpływem alkoholu trafia do domu poprawczego. Swoim talentem zwraca uwagę trenera, który proponuje mu miejsce w drużynie Highland. Pobyt w domu poprawczym i nowi przyjaciele z drużyny zmieniają gruntownie światopogląd Ricka.
Produkcja.
Film był kręcony w Salt Lake City od czerwca 2006 roku w trzech lokalnych liceach. Sean Faris biegał sześć mil dwa razy dziennie, aby mieć odpowiednio wyrzeźbione mięśnie do tej roli. Podczas kręcenia filmu Faris zwichnął kostkę, którą w trakcie dalszej części filmowania miał obklejoną taśmą. W filmie zagrało kilku wybitnych graczy rugby, głównie z University of Utah i Brigham Young University, a także kilku obecnych graczy z Highland Rugby Club.
Nazwa filmu pochodzi od zwrotu, którym Gelwix powtarzał swojej drużynie, „kia kaha”, co oznacza w języku Maori pozostań silny, nieugięty. Dłuższa wersja tego zwrotu to: „Bądź zawsze silny na boisku, po to abyś był zawsze silny, także poza nim.
Forever Strong opiera się na prawdziwej historii drużyny Highland. Także postać Ricka Penninga bazuje na historii prawdziwego rugbisty, który grał w drużynie Flagstaff, Arizona i został wysłany do domu poprawczego w Salt Lake City.

</doc>
<doc id="2915157" url="https://pl.wikipedia.org/wiki?curid=2915157" title="Kościół Pana Jezusa w Kościanie">
Kościół Pana Jezusa w Kościanie

Kościół Pana Jezusa w Kościanie – rzymskokatolicki kościół parafialny parafii Świętego Ducha w Kościanie. Mieści się w Kościanie, w województwie wielkopolskim.
Świątynia została wybudowana jako kaplica ufundowana przez Melchiora Gurowskiego, starostę kościańskiego po 1666 roku dla zakonu dominikanów w stylu barokowym. Do rozmiarów kościoła została rozbudowana w latach 1905-1908 w stylu neobarokowym. Po odzyskaniu niepodległości kościół był użytkowany w latach 1920-1930 przez redemptorystów. Podczas okupacji hitlerowskiej kościół był użytkowany jako magazyn mebli. W ołtarzu głównym znajduje się krucyfiks otaczany szczególną czcią.

</doc>
<doc id="2915184" url="https://pl.wikipedia.org/wiki?curid=2915184" title="Gangneung Stadium">
Gangneung Stadium

Gangneung Stadium – wielofunkcyjny obiekt sportowy w miejscowości Gangneung w Korei Południowej.
Został otwarty 18 czerwca 1984 roku. Pojemność stadionu to 22 333 miejsc. Obecnie spełnia wszystkie kryteria FIFA do rozgrywania najważniejszych spotkań piłkarskich. Na stadionie swoje mecze domowe rozgrywa miejscowy klub Gangneung City FC oraz od 2009 roku Gangwon FC.
Na stadionie również swoje mecze rozgrywa reprezentacja Korei Południowej.

</doc>
<doc id="2915196" url="https://pl.wikipedia.org/wiki?curid=2915196" title="Kościół Matki Bożej Królowej i św. Antoniego w Bukowie">
Kościół Matki Bożej Królowej i św. Antoniego w Bukowie

Kościół Matki Bożej Królowej i św. Antoniego – rzymskokatolicki kościół filialny we wsi Bukowo, należący do parafii św. Rocha w Starych Budkowicach w dekanacie Zagwiździe, diecezji opolskiej.
Historia kościoła.
Przed II wojną światową jak i po niej, katolicy zamieszkujący Bukowo chodzili na nabożeństwa do kościoła parafialnego w Starych Budkowicach. Od wielu lat zatem mieszkańcy myśleli nad budową nowej świątyni. Myśl ta mocno była wspierana przez księdza Piotra Gołąbka (proboszcza Bogacicy), księdza Jerzego Bortla (proboszcza Starych Budkowic) i biskupa gliwickiego Jana Wieczorka (byłego proboszcza parafii w Bogacicy). Po latach starań budowa kościoła) ruszyła w 1985 roku. Świątynię zaprojektowali architekci: Damian Ligendza i Piotr Średniawy z Katowic. W 1991 roku wmurowano został kamień węgielny. W 1995 roku budowa kościoła została zakończona. 29 października 1995 roku biskup Jan Wieczorek, ordynariusz diecezji gliwickiej, konsekrował kościół, który otrzymał podwójne wezwanie Matki Bożej Królowej (patronka Nowej Bogacicy) i św. Antoniego (patron Bukowa).

</doc>
<doc id="2915198" url="https://pl.wikipedia.org/wiki?curid=2915198" title="Efrem (metropolita perejasławski)">
Efrem (metropolita perejasławski)

Efrem (zm. między 1091 a 1101 lub 1100) – prawosławny biskup perejasławski, z pochodzenia Grek, święty prawosławny.
Życiorys.
Życie mnisze.
Jego imię świeckie jest nieznane. Informacje zawarte w "Żywocie Teodozjusza Pieczerskiego", spisanym w latach 80. XI w., czyli jeszcze za życia Efrema, wskazują na jego greckie pochodzenie. Przed wstąpieniem do monasteru należał się kręgu bliskiego księciu Izasławowi Jarosławiczowi. W latach 50. XI w. razem z innym młodzieńcem, późniejszym mnichem Warłaamem, uzyskał u Antoniego Pieczerskiego zgodę na wstąpienie do Monasteru Kijowsko-Pieczerskiego w charakterze posłusznika. Postrzyżony na mnicha został w 1056 lub w 1061, równocześnie z Warłaamem. Wkrótce po tym wydarzeniu Efrem przeniósł się do jednego z monasterów w Konstantynopolu, gdzie zapoznał się z regułą studycką. Być może to on przetłumaczył tę regułę na język ruski i doprowadził do jej przyjęcia w monasterze w Kijowie.
Biskup perejasławski.
Mnich Efrem wrócił do Kijowa, gdy otrzymał nominację na biskupa perejasławskiego. Miało to miejsce między rokiem 1073 a 1076. Efrem otrzymał godność metropolity tytularnego, co oznaczało, że na czas sprawowania przez niego urzędu eparchia perejasławska stała się administraturą równą metropolii kijowskiej, jednak po jego śmierci miała powrócić do dawnego statusu.
Być może Efrem przewodniczył powtórnej konsekracji soboru Mądrości Bożej w Kijowie (inne źródła przypisują ten akt metropolicie kijowskiemu o tym samym imieniu). Efrem mógł również pełnić obowiązki "locum tenens" metropolii kijowskiej po śmierci metropolity Jana II, a przed przybyciem do Kijowa Jana III.
W eparchii perejasławskiej metropolita Efrem zainicjował budowę szeregu obiektów sakralnych i świeckich. W 1089 konsekrował w Perejasławiu sobór św. Michała Archanioła. Wzniósł także cerkwie św. Andrzeja i nadbramną cerkiew św. Teodora, połączoną z bramą wjazdową do miasta. Efrem brał także udział w bieżącej polityce, blisko współpracował z księciem perejasławskim Rościsławem. W 1086 brał także udział w synodzie patriarszym w Konstantynopolu jako jedyny przedstawiciel episkopatu ruskiego.
Ostatnia wzmianka o Efremie pochodzi z 1091 i dotyczy jego udziału w uroczystej translacji relikwii św. Teodozjusza Pieczerskiego w Monasterze Kijowsko-Pieczerskim. Zdaniem Mironowicza Efrem zmarł w 1100. Z pewnością w 1101 biskupem perejasławskim był już Symeon I.
Redakcja "Pateryku Kijowsko-Pieczerskiego" z 1661 informuje o pochówku Efrema w soborze w Perejasławiu, który sam zbudował, jednak inne źródła wskazują, że już w I poł. XVII w. relikwie biskupa znajdowały się w Bliskich Pieczarach Monasteru Kijowsko-Pieczerskiego. Od 1744 znajdują się one na prawym klirosie podziemnej cerkwi Wprowadzenia Matki Bożej do Świątyni w kompleksie klasztornym.
Kult.
Kult Efrema funkcjonował na Rusi najpóźniej od XV w. Z wymienionego stulecia pochodzi jego najstarszy wizerunek wśród uczestników translacji relikwii św. Teodozjusza. Późniejsze wizerunki Efrema ukazują go w momencie przyjmowania chirotonii biskupiej, z księgą reguły studyckiej w ręku, w stroju biskupim lub w szatach mniszych. Efrem pojawia się także na ikonie zbiorowej świętych mnichów ławry Pieczerskiej.
Efrem wymieniony jest wśród świętych związanych z Monasterem Kijowsko-Pieczerskim w spisanym ok. 1643 kanonie do świętych mnichów pieczerskich. Kult świętego na terenie całego Rosyjskiego Kościoła Prawosławnego usankcjonował Świątobliwy Synod Rządzący trzema ukazami z 1762, 1775 i 1784.

</doc>
<doc id="2915203" url="https://pl.wikipedia.org/wiki?curid=2915203" title="Joaquín Mir">
Joaquín Mir

Joaquín Mir Trinxet (kat. Joaquim Mir i Trinxet) – hiszpański malarz pochodzący z Katalonii.
Studiował na Królewskiej Katalońskiej Akademii Sztuk Pięknych św. Jerzego w Barcelonie oraz w pracowni malarza Lluisa Granera. Był współtwórcą zgrupowania "Colla del Safrà" razem z artystami takimi jak Isidre Nonell, Ramon Pichot, Ricard Canals, Juli Vallmitjana i Colomines oraz Adrià Gual. W ostatnich latach XIX wieku związał się z artystyczną grupą Els Quatre Gats. W 1901 roku razem z Santiago Rusiñolem wyjechał na Majorkę i zamieszkał w La Calobra. Na Majorce namalował jedne ze swoich najlepszych prac, w tym malowidła ścienne w domu swojego wuja i mecenasa Avelina Trinxeta Casas. Architektem domu był Josep Puig i Cadafalch. W 1903 roku z powodów zdrowotnych przeniósł się do Reus. Ożenił się w 1921 roku i zamieszkał w Vilanova i la Geltrú.

</doc>
<doc id="2915204" url="https://pl.wikipedia.org/wiki?curid=2915204" title="Borowica (schronisko)">
Borowica (schronisko)

Borowica (bułg. "Боровица") – schronisko turystyczne w Bułgarii, położone w paśmie górskim Rodopów, na wysokości 360 m n.p.m.
Masywny 3-piętrowy budynek, mający 50 miejsc, węzły sanitarne i łazienki. Ponadto budynek dyspocuje bieżącą wodą, prądem i centralnym ogrzewaniem. Nazwa schroniska pochodzi ot pobliskiej rzeki Borowica. 
Sąsiednie obiekty turystyczne:

</doc>
<doc id="2915211" url="https://pl.wikipedia.org/wiki?curid=2915211" title="Cezary Haller (starszy)">
Cezary Haller (starszy)



</doc>
<doc id="2915221" url="https://pl.wikipedia.org/wiki?curid=2915221" title="Piotr Gross">
Piotr Gross

Piotr Ferdynand Gross (ur. 1 sierpnia 1818 w Podgórzu, zm. 25 czerwca 1895 we Lwowie) – uczestnik Wiosny Ludów, ziemianin, działacz gospodarczy, polityk ugrupowania „mameluków”, poseł na Sejm Krajowy Galicji i do austriackiej Rady Państwa
Ukończył szkołę elementarną i gimnazjum w Bochni. W latach 1841 - 1845 odbył studia prawnicze i filozoficzne na uniwersytecie we Lwowie. Po uzyskaniu doktoratu z filozofii od 10 marca 1845 był adiunktem a od 1 lutego 1848 katedry fizyki uniwersytetu. 
Podczas Wiosny Ludów w 1848 organizował Legię Akademicką i dowodził oddziałem studentów filozofii. Jeden z twórców Centralnego Komitetu Akademickiego - od czerwca 1848 kierował jego Wydziałem Porządku i Spokoju. Jeden z założycieli Centralnej Rady Narodowej - był w niej od kwietnia 1848 delegatem uniwersytetu i kierował wraz z Karolem Szajnochą referatem spraw wyznaniowych i naukowych. Przeprowadził z powodzeniem polonizację uniwersytetu lwowskiego. Był też członkiem delegacji wysłanej do Krakowa do gubernatora Zaleskiego celem zaznajomienia go ze stanem prowincji. Podczas walk ulicznych we Lwowie 1 i 2 listopada 1848 r. jako dowódca IV kompanii Legii Akademickiej pełnił służbę przy barykadzie. 8 listopada 1848 został aresztowany przez Austriaków i oskarżony o zdradę stanu. W toku śledztwa nie udowodniono mu jednak winy o decyzją sądu został 21 grudnia 1848 uwolniony. Jednak do roku 1854 pozostawał pod nadzorem policji. Zdrowie nadwyrężone przez pobyt w więzieniu leczył na wsi pod Lwowem a następnie w Insbrucku.
Podczas powstania styczniowego w 1863 wszedł w skład Komitetu lwowskiego Adama Sapiehy - m.in. z jego ramienia kupował broń dla powstańców w Pradze. Od września 1863 zaś należał do Wydziału Rządu Narodowego w Galicji i z tego tytułu prowadził śledztwo w głośnej sprawie Zygmunta Kaczkowskiego. W 1864 aresztowano go i przez pewien czas przebywał w areszcie.
Był zarządcą należących do jego żony dóbr Koniuszki Siemianowskie w powiecie Rudki. Poseł do Sejmu Krajowego Galicji II, III, IV, V i VI kadencji (1867-1878, 1882-1895), wybrany w kurii I (wielkiej własności) obwodu Sambor, z okręgu wyborczego Sambor. W Sejmie należał do klubu rezolucjonistów. W latach 1868-1875 był członkiem Wydziału Krajowego, w tym charakterze przez kilka lat był komisarzem w Akademii Rolniczej w Dublanach i członkiem zarządu Kasy Oszczędności w Krakowie. 
Polityk ugrupowania „mameluków”. Był posłem do austriackiej Rady Państwa II kadencji (20 maja 1867 - 18 września 1868, 18 grudnia 1869 - 31 marca 1870) wybranym przez Sejm z kurii I (wielkiej własności) oraz V kadencji ( 11 października 1873 - 29 lipca 1874) wybranym w kurii I (wielkiej własności) w okręgu wyborczym nr 9 (Sambor, Staremiasto, Turka, Drohobycz, Rudki). W parlamencie austriackim II kadencji był członkiem komisji konstytucyjnej, komisji do spraw ugody z Węgrami, komisji do spraw podatku od piwa i wódki oraz członkiem delegacji wspólnej w 1868.Należał do Koła Polskiego, gdzie był członkiem wielu komisji m.in. do poruszania kwestii językowej w dziennikach i komisji do sprawy Banku Włościańskiego.
Współzałożyciel Towarzystwa Wzajemnych Ubezpieczeń od Ognia "Florianka" a następnie jego wiceprezydent i reprezentant we Lwowie. Od 1860 działacz i członek Komitetu Galicyjskiego Towarzystwa Gospodarskiego (31 stycznia 1848 - 22 lutego 1850, 24 czerwca 1874 - 12 czerwca 1880), jego wiceprezes (12 czerwca 1880 - 15 czerwca 1892). Był członkiem pierwszej rady nadzorczej Towarzystwa Wzajemnych Ubezpieczeń w Krakowie od 1860 do 1864 W latach 1875–95 dyrektor Galicyjskiego Banku Kredytowego we Lwowie. 
Pochowany na cmentarzu Łyczakowskim. 
Rodzina.
Był synem Piotra, urzędnika salinarnego w Bochni, i Barbary z domu Tobel. Żonaty z Eligią z Siemianowskich, wdowy po ziemianinie i właścicielu dóbr Koniuszki Siemianowskie Wincentym Lewickim (1803-1849), Był ojczymem Mieczysława Lewickiego posła do austriackiej Rady Państwa,

</doc>
<doc id="2915222" url="https://pl.wikipedia.org/wiki?curid=2915222" title="Wanda Czarnocka-Karpińska">
Wanda Czarnocka-Karpińska

Wanda Czarnocka-Karpińska z domu Cumft (ur. 13 września 1894 w Petersburgu, zm. 4 września 1971 w Olsztynie) – członkini POW i ZPOK, polska lekarka, autorka prac z dziedziny medycyny sportowej, taterniczka i alpinistka.
Życiorys.
Urodziła się w Petersburgu, jako córka Jana Gabriela Cumfta i Wandy z Gintyłłów. Od 1914 członkini Polskiej Organizacji Wojskowej, od lipca 1915 komendantka Oddziału Żeńskiego POW w Wilnie. W roku 1926 została absolwentką wydziału medycyny Uniwersytetu Warszawskiego, następnie studiowała w Instytucie Rentgenologicznym w Turynie. 
W zimie na przełomie lat 1924/1925, razem z Adamem Karpińskim, dokonała wejść na siedem szczytów tatrzańskich, dokonała m.in. pierwszego wejścia zimowego od północy na Mały Lodowy Szczyt oraz od strony Klimkowej Przełęczy na Durny Szczyt. Wraz z Adamem Karpińskim weszła też na Lodową Kopę oraz na Szczyrbski Szczyt i Hlińską Turnię (w tym wejściu brali udział także Stefan Osiecki i Wilhelm Smoluchowski). W roku 1926 podjęła próbę zimowego wejścia na Mont Blanc.
W latach 30. działaczka Związku Pracy Obywatelskiej Kobiet.
Od roku 1929 pracowała w Centralnym Instytucie Wychowania Fizycznego (późniejsza AWF w Warszawie). W trakcie okupacji pracowała jako lekarz rentgenolog. W roku 1961 otrzymała tytuł profesora nadzwyczajnego. W latach 1960–1964 była dziekanem Akademii Wychowania Fizycznego. Była dwukrotnie zamężna, pierwszym mężem był Wacław Denhoff-Czarnocki, z którym miała córkę Krystynę, po jego śmierci (11 kwietnia 1927) wyszła za Adama Karpińskiego, ich synem był Jacek Karpiński (ur. 9 kwietnia 1927).
W roku 2011 została pośmiertnie uhonorowana tablicą w Złotym Kręgu „Gloria Optimis”, w kategorii zasłużonych dla AWF
Pochowana na cmentarzu ewangelicko-reformowanym w Warszawie (kwatera K1-2-21).
Publikacje.
Opublikowała następujące prace z dziedziny medycyny sportowej:

</doc>
<doc id="2915223" url="https://pl.wikipedia.org/wiki?curid=2915223" title="Dongdaemun Stadium">
Dongdaemun Stadium

Dongdaemun Stadium – wielofunkcyjny obiekt sportowy w stolicy Korei Południowej, Seulu, który został zniesiony w 2008 roku dla budowy Dongdaemun Design Plaza &amp; Park.
Został otwarty 15 października 1925 roku. Znajdował się we wschodniej części Seulu w administracyjnym rejonie Tongdaemun. Wcześniej na tym miejsce był mur zamkowy i obóz wojskowy. Stadion początkowo nazywał się Gyeongseong Stadium i był miejscem obchodów rocznicy wyzwolenia z japońskiej rządów kolonialnych. 15 sierpnia 1945 roku to wydarzenie świętowało na nim 250 000 Koreańczyków. Następnie został przemianowany na Seul Stadium, dopiero później otrzymał nazwę znajdującej się w pobliżu wielkiej wschodniej bramy "Dongdaemun" (dosłownie "Brama wschodzącej dobroci"), która jest uważana za jeden z najważniejszych zabytków i symboli Seulu.
W latach 1962, 1966 i 1968 obiekt był remontowany. Pojemność stadionu była ponad 30 000 miejsc. Arena gościła dużo różnych rozgrywek. Na przykład, Dongdaemun był uznawany za główny stadion lekkoatletyczny w Seulu, dopóki na Igrzyska Olimpijskie w 1988 roku nie został wybudowany Jamsil Olympic Stadium (lub Seoul Olympic Stadium). Od 1950 roku aż do końca lat 80. XX wieku stadion był areną domową reprezentacji Korei Południowej.
W 2007 roku, kompleks sportowy Dongdaemun, który składał się ze stadionu piłkarskiego, stadionu lekkoatletycznego, stadionu baseballowego, basenu, boisk sportowych, kortów tenisowych i innych obiektów sportowych, przestał istnieć, ustąpił miejsce dla parku kultury i historii Dongdaemun. W ostatnich latach przed rozbiórką stadion był wykorzystany jako pchli targ.

</doc>
<doc id="2915225" url="https://pl.wikipedia.org/wiki?curid=2915225" title="Franz-Josef Vogt">
Franz-Josef Vogt

Franz-Josef Vogt (ur. 30 października 1985 w Triesen) – liechtensteiński piłkarz grający na pozycji obrońcy. Od 2010 roku jest zawodnikiem klubu USV Eschen/Mauren.
Kariera klubowa.
Swoją karierę piłkarską Vogt rozpoczął w klubie FC Balzers. Zadebiutował w nim w 2002 roku w czwartej lidze szwajcarskiej. W sezonie 2005/2006 był wypożyczony do FC Chur 97. W zespole FC Balzers grał do końca sezonu 2009/2010. W 2010 roku przeszedł do USV Eschen/Mauren. W 2012 roku zdobył z nim Puchar Liechtensteinu.
Kariera reprezentacyjna.
W reprezentacji Liechtensteinu Vogt zadebiutował 7 czerwca 2003 roku w przegranym 1:3 meczu eliminacji do Euro 2004 z Macedonią, rozegranym w Skopje.

</doc>
<doc id="2915226" url="https://pl.wikipedia.org/wiki?curid=2915226" title="Józef Pajączkowski">
Józef Pajączkowski

Józef Pajączkowski herbu Lubicz (ur. 1819, zm. 1880) – polski ziemianin, poseł II kadencji Sejmu Krajowego Galicji.
Ziemianin, właściciel dóbr Horodłowice. Członek i działacz Galicyjskiego Towarzystwa Gospodarskiego, członek jego Komitetu (16 lutego 1868 – 30 czerwca 1871). Prezes dyrekcji Galicyjskiego Towarzystwa Kredytowego Ziemskiego.
Poseł do Sejmu Krajowego Galicji II kadencji (1867–1868), wybrany w I kurii obwodu Żółkiew, z okręgu wyborczego Żółkiew. Na jego miejsce 1 września 1868 wybrano Tadeusza Wiśniewskiego.
Został pochowany w rodzinnej kaplicy grobowej na Cmentarzu Łyczakowskim we Lwowie. Spoczęła tam także jego żona Maria z domu Szumańczowska (1833–1888) oraz ich dzieci: Maria (1856–1945), Zygmunt (1859–1905), Karol (1859–1932)

</doc>
<doc id="2915236" url="https://pl.wikipedia.org/wiki?curid=2915236" title="Jõevaara">
Jõevaara

Jõevaara – wieś w Estonii, w prowincji Põlva, w gminie Veriora.

</doc>
<doc id="2915238" url="https://pl.wikipedia.org/wiki?curid=2915238" title="Los Amates">
Los Amates

Los Amates – miasto we wschodniej Gwatemali, w departamencie Izabal, około 95 km na południowy zachód od stolicy departamentu, miasta Puerto Barrios, oraz od wybrzeża Morza Karibskiego. Miasto leży na nizinie, nad rzeką Río Motagua na wysokości 77 m n.p.m. Według danych szacunkowych w 2012 roku liczba ludności miasta wyniosła 4524 mieszkańców. W odległości 6 km od miasta znajduje się Quiriguá – strefa archeologiczna Majów.
W mieście funkcjonuje klub piłkarski Deportivo Quiriguá.
Gmina Los Amates.
Jest siedzibą władz gminy o tej samej nazwie, która w 2012 roku liczyła 63 558 mieszkańców. Gmina jak na warunki Gwatemali jest duża, a jej powierzchnia obejmuje 1615 km². Większość terenu gminy jest nizinna, obejmując południowe wybrzeże jeziora Izabal, lecz na południowym zachodzie teren wznosi się, przechodząc w góry Sierra de las Minas.

</doc>
<doc id="2915240" url="https://pl.wikipedia.org/wiki?curid=2915240" title="Hugh Douglas Hamilton">
Hugh Douglas Hamilton

Hugh Douglas Hamilton (ur. ok. 1740 roku w Dublinie, zm. 10 lutego 1808 tamże) – irlandzki malarz, portrecista. 
Hamilton urodził się przy Crow Street w Dublinie. Jego ojciec zajmował się robieniem peruk. Sztuki uczył się od Roberta Westa. W drugiej połowie osiemnastego wieku przeniósł się do Londynu, gdzie malował portrety członków rodziny królewskiej, polityków i różnych osobistości. W 1779 wyjechał do Włoch, gdzie został przez kolejne 12 lat. Żył w Rzymie, ale okazjonalnie odwiedzał Florencję. Po namowach Johna Flaxmana przeszedł na malarstwo olejne. W tym okresie namalował m.in. portet Karola Edwarda Stuarta. W 1791 roku powrócił do Dublina i tam pozostał do śmierci.

</doc>
<doc id="2915242" url="https://pl.wikipedia.org/wiki?curid=2915242" title="Zespół Pieśni i Tańca Śląsk">
Zespół Pieśni i Tańca Śląsk



</doc>
<doc id="2915244" url="https://pl.wikipedia.org/wiki?curid=2915244" title="Zespół Pieśni i Tańca &quot;Śląsk&quot;">
Zespół Pieśni i Tańca &quot;Śląsk&quot;



</doc>
<doc id="2915246" url="https://pl.wikipedia.org/wiki?curid=2915246" title="Polsat 2 Cyfrowy">
Polsat 2 Cyfrowy



</doc>
<doc id="2915247" url="https://pl.wikipedia.org/wiki?curid=2915247" title="Asha Bhosle">
Asha Bhosle

Asha Bhosle (ur. 8 sierpnia 1933) – indyjska wokalistka podkładająca głos w piosenkach filmowych.
Urodziła się w marackiej rodzinie, jako córka aktora i śpiewaka klasycznego Dinanatha Mangeshkara. Był on jednym z jej pierwszych nauczycieli, zmarł, gdy miała 9 lat. Debiutowała, jako wokalistka filmowa w obrazie "Majha Bal" (1943). Pierwszym filmem hindi, do którego użyczyła swój głos był "Chunariya". Jest jedną z najbardziej cenionych wykonawczyń piosenek filmowych w Indiach, często uznaje się, że rywalizuje ze starszą siostrą Latą. Wykonała przeszło 12 tys. utworów, między innymi w hindi, tamilskim, angielskim, rosyjskim, czeskim i assamskim. Uhonorowana Padmą Vibhushan (2008).

</doc>
<doc id="2915248" url="https://pl.wikipedia.org/wiki?curid=2915248" title="SDCCU Stadium">
SDCCU Stadium

SDCCU Stadium, wcześniej San Diego Stadium, Jack Murphy Stadium i Qualcomm Stadium – wielofunkcyjny obiekt sportowy w miejscowości San Diego w Stanach Zjednoczonych. 
Na początku lat 60. XX wieku, lokalny pisarz sportowy Jack Murphy, brat Boba Murphy'ego, komentatora meczów New York Mets, poszukiwał wsparcia dla budowy wielofunkcyjnego stadionu w San Diego. W listopadzie 1965 roku, obligacja na 27 000 000 dolarów pozwoliła rozpocząć budowę stadionu, który został zaprojektowany w stylu brutalizmu. Budowę zaczęli miesiąc później. Po zakończeniu budowy, obiekt został nazwany San Diego Stadium. 20 sierpnia 1967 roku San Diego Chargers (wtedy członek American Football League) zagrał pierwszy mecz na stadionie. Pojemność stadionu wtedy wynosiła 50 000 miejsc. Piłkarze grali do 1968 roku, a potem na nim rozgrywała swoje mecze domowe drużyna baseballowa San Diego Padres.
Po śmierci Jacka Murphy'ego w 1980, San Diego Stadium został przemianowany na San Diego-Jack Murphy Stadium lub po prostu Jack Murphy Stadium. W roku 1983 pojemność została zwiększona do 59 022 miejsc.
Największej modernizacji dokonano w 1997 roku, gdy stadion był całkowicie zamknięty. Prawie 11 000 miejsc zostało dodane w gotowości do Super Bowl XXXII w 1998 roku, podnosząc pojemność do 70 561. Również w 1997 roku, obiekt został przemianowany na Qualcomm Stadium po tym, jak Qualcomm Corporation zapłaciła 18 milionów dolarów za prawo do nazwy obiektu.
Na stadionie swoje mecze domowe rozgrywają kluby San Diego Chargers, Holiday Bowl, Poinsettia Bowl i San Diego State Aztecs, a wcześniej San Diego Padres, San Diego Padres (PCL), San Diego Sockers, San Diego Jaws i Old Mission Beach Athletic Club RFC.
Na stadionie również swoje mecze rozgrywała reprezentacja Stanów Zjednoczonych oraz innych krajów.

</doc>
<doc id="2915250" url="https://pl.wikipedia.org/wiki?curid=2915250" title="Lucjan Kintopf">
Lucjan Kintopf

Lucjan Kintopf (ur. 12 marca 1898 w Warszawie, zm. 11 grudnia 1979 w Łodzi) – polski artysta plastyk, architekt wnętrz i pedagog.
Życiorys.
Urodził się w rodzinie technika budowy i nadzorcy kolejowego Emila Roberta i jego żony Pauliny z Elsnerów. Po ukończeniu gimnazjum realnego rozpoczął naukę w warszawskiej Szkole Sztuk Zdobniczych przy Muzeum Rzemiosł i Sztuki Stosowanej. W 1918 na ochotnika wstąpił w szeregi Legii Akademickiej, początkowo jako strzelec, a następnie w stopniu sierżanta służył w 36 pułku piechoty. Uczestniczył w walkach o Lwów, podczas których został ranny. 19 marca 1939 został wyróżniony Odznaką Honorową „Orlęta”. Po 1920 powrócił do szkoły i po jej ukończeniu od 1922 nauczał rysunku w Państwowym Instytucie Głuchoniemych i Ociemniałych. Równocześnie od 1923 studiował w Szkole Sztuk Pięknych w Warszawie na Wydziale Architektury u prof. Franciszka Krzywdy-Polkowskiego i na Wydziale Malarstwa u prof. Karola Tichego. Lucjan Kintopf wybrał specjalizację w zakresie tkactwa artystycznego. W 1924 ukończył Państwowe Kursy Pedagogiczne dla Nauczycieli Rysunku i obronił dyplom z zakresu pedagogiki, a w 1929 z Architektury Wnętrz. W latach 1925–1927 opracował metodę polegającą na komponowaniu tkanin dekoracyjnych zapomnianą metodą żakardu. W 1926 należał do grona członków założycieli Spółdzielni Artystów ŁAD, której ideą było stworzenie sztuki użytkowej w stylu narodowym, od 1927 do 1932 był dyrektorem tej Spółdzielni. Od 1928 będąc nadal studentem (ukończył uczelnię w 1929) wykładał na swojej macierzystej uczelni (Szkole Sztuk Pięknych w Warszawie) i w Szkole Sztuk Zdobniczych, w 1930 zakończył pracę w Instytucie Głuchoniemych. Latem 1932 przeszedł przeszkolenie wojskowe, które ukończył 1 września 1932 otrzymując mianowanie na podporucznika rezerwy. Od 1933 przez dwa lata studiował na Wydziale Rzeźby w Państwowym Instytucie Sztuk Teatralnych u Aleksandra Zelwerowicza i Leona Schillera. Od 1934 przez cztery lata jako samodzielny wykładowca wykładał w Szkole Sztuk Pięknych tkactwo żakardowe. W 1936 został ponownie mianowany dyrektorem Spółdzielni Artystów ŁAD i pełnił tę funkcję przez rok. Od 1938 mieszkał w Poznaniu, gdzie został dyrektorem i wykładowcą w Państwowej Szkole Sztuk Zdobniczych i Przemysłu Artystycznego. Po wybuchu II wojny światowej brał udział w tajnym nauczaniu w Warszawie, od 1942 należał do Związku Walki Zbrojnej i Armii Krajowej. Był dowódcą patroli ewakuacyjnych w Wydziale Odbioru Zrzutów przy Komendzie Głównej. Przyjął pseudonim konspiracyjny „"Brona”", uczestniczył będąc w randzie kapitana w powstaniu warszawskim. Za odwagę i męstwo został odznaczony Krzyżem Srebrnym Orderu Virtuti Militari. Po upadku powstania dostał się do niewoli, początkowo był osadzony w Oflagu X B Sandbostel, a następnie w Oflagu X C w Lubece. W 1946 powrócił do ojczyzny, został dziekanem i wykładowcą na Wydziale Architektury Wnętrz poznańskiej PWSSP, wykładał m.in. kompozycję tkanin i architekturę wystawienniczą. Po likwidacji pracowni tkactwa od 1950 do 1955 był profesorem na Wydziale Wzornictwa Przemysłowego w Zakładzie Tkactwa w Państwowej Wyższej Szkole Sztuk Plastycznych w Łodzi, w 1956 powrócił do Poznania, gdzie mieszkał do 1971, a następnie zamieszkał u syna w Łodzi.
Zmarł 11 grudnia 1979 i zgodnie ze swoją wolą został pochowany do grobowca rodzinnego na Cmentarzu Junikowskim w Poznaniu (pole 4-A-28).
Twórczość.
Lucjan Kintopf był utalentowanym plastykiem, specjalistą w dziedzinie tkactwa artystycznego. Zaprojektowane przez niego tkaniny produkowane przez Spółdzielnię Artystów ŁAD były wyróżniane i nagradzane na ok. 150 wystawach w kraju i na świecie. Będąc od 1928 pracownikiem Szkoły Sztuk Pięknych razem z Heleną Bukowską-Szlekys przyczynili się do odrodzenia techniki żakardowej, jednym z pierwszych projektów była tkanina o geometrycznym wzorze w kształcie orłów. Po 1946 będąc dyrektorem PWSSP w Poznaniu przyczynił się do dużych zmian organizacyjnych uczelni, wyodrębniono wówczas Wydział Malarstwa i Grafiki i Wydział Sztuki Wnętrza i Rzeźby.
Życie prywatne.
Żoną Lucjana Kintopfa była Halina Karpińska-Kintopf, z którą miał syna Piotra (ur. 1942).

</doc>
<doc id="2915255" url="https://pl.wikipedia.org/wiki?curid=2915255" title="Meczet Selima w Nikozji">
Meczet Selima w Nikozji

Meczet Selima (tur. "Selimiye Camii"; gr. "Τέμενος Σελιμιγιέ Λευκωσίας") – meczet w Nikozji wzniesiony pierwotnie jako gotycka katedra św. Zofii, miejsce koronacji królów Cypru.
Architektura.
Katedra jest trójnawową bazyliką. Na prezbiterium otwiera pięć apsydiol, za nimi znajduje się ambit. Na obu końcach transeptu znajdują się kaplice przykryte półkopułami. Każda z naw jest czteroprzęsłowa. W fasadzie widoczne są filary mające wspierać nigdy nieukończone wieże.
Historia.
Katedra św. Zofii jest najstarszym zabytkiem sztuki gotyckiej na Cyprze. Budowlę wznieśli francuscy rzemieślnicy, którzy prowadzili prace przez ok. 150 lat, począwszy od 1209 roku. Świątynię wzniesiono na ruinach wcześniejszego kościoła bizantyńskiego Hagia Sophia z 1193 roku. W czasie wizyty na Cyprze król Francji Ludwik IX dostarczył budowniczym kościoła dodatkowe środki finansowe oraz sprowadzonych przez siebie rzemieślników i artystów. Kościół konsekrowano w dopiero 1326 roku, mimo to nie był on gotowy, a prace budowlane przebiegały opornie, dodatkowo liczne wojny spowalniały budowę, dopiero bulla papieska z roku 1347 gwarantująca budowniczym 100 dodatkowych dni odpustu przyśpieszyła nieznacznie prace budowlane. W praktyce jednak budowa nigdy nie została ukończona. Gmach został odnowiony częściowo przez Genueńczyków w 1373 roku, po uszkodzeniach związanych z genueńskim podbojem. Kolejne uszkodzenia miały miejsce po wojnie przeciw mamelukom. Wschodnią część budowli uszkodziło trzęsienie ziemi z 1491 roku. Napraw dokonali wówczas Wenecjanie. Po uszkodzeniach spowodowanych kolejnym trzęsieniem ziemi z roku 1547 konstrukcja została wzmocniona.
W katedrze koronowano królów Cypru, którzy następnie udawali się do katedry św. Mikołaja w Famaguście na uroczystość koronacji na tytularnego władcę Królestwa Jerozolimskiego.
W 1570 roku wyspa została zdobyta przez Osmanów, którzy uszkodzili częściowo katedrę. Zdobywcy spalili ambonę i ławki, otworzyli część grobów i rozrzucili spoczywające w nich szczątki oraz usunęli kamienie nagrobne. Wkrótce potem rozpoczęto przebudowę katedry na meczet. W ramach prac budowlanych dwie niedokończone wieże przekształcone zostały w minarety o wysokości 50 m, na dziedzińcu zbudowano fontannę do ablucji, usunięto wszelkie zdobienia, a wnętrze pomalowano na biało i wykonano mihrab oraz minbar. W 1735 roku meczet został po raz kolejny uszkodzony przez trzęsienie ziemi.
Obecnie.
W 1976 roku zostały odkryte od strony południowej ruiny poprzedniej budowli.
Budowla służy nadal jako meczet, nazwę Selimiye wprowadzono jednak dopiero w 1954 roku na cześć sułtana Selima II, zdobywcy Cypru – wcześniej obowiązywała nazwa meczet Aya Sofya. Zwiedzanie budowli jest możliwe, o ile nie koliduje z obrzędami religijnymi, a strój nie narusza zasad obowiązujących turystów w meczetach.

</doc>
<doc id="2915257" url="https://pl.wikipedia.org/wiki?curid=2915257" title="Nowa Cyfra+">
Nowa Cyfra+



</doc>
<doc id="2915258" url="https://pl.wikipedia.org/wiki?curid=2915258" title="Katedra św. Zofii w Nikozji">
Katedra św. Zofii w Nikozji



</doc>
<doc id="2915259" url="https://pl.wikipedia.org/wiki?curid=2915259" title="Midas S.A.">
Midas S.A.



</doc>
<doc id="2915262" url="https://pl.wikipedia.org/wiki?curid=2915262" title="Canal+ Polska (przedsiębiorstwo)">
Canal+ Polska (przedsiębiorstwo)

Canal+ Polska SA (do 15 lipca 2020 ITI Neovision SA) – spółka mediowa powstała w 1992 roku jako ITI Neovision sp. z o.o., w 2013 roku przekształcona na spółkę akcyjną. W latach 2006–2013 operator satelitarnej platformy n. W latach 2013–2014 jeden z operatorów (wraz z Canal+ Cyfrowy) platformy satelitarnej nc+. Od przejęcia spółki Canal+ Cyfrowy 2 czerwca 2014 jedyny operator Canal+ (do 3 września 2019 pod nazwą nc+).
Działalność.
Od 21 marca 2013 do 2 czerwca 2014 była jednym z dwóch operatorów platformy nc+, powstałej z połączenia n i konkurencyjnej Cyfry+. 2 czerwca, w wyniku prawnego połączenia ze spółką Canal+ Cyfrowy została jedynym dostawcą usług pod marką nc+. Canal+ Polska była spółką-matką dla przedsiębiorstwa Cyfrowy Dom, operatora Telewizji na kartę do momentu połączenia z nim w 2017 roku. Na początku września 2019 nastąpiła zmiana nazwy platformy cyfrowej na Platforma Canal+. Canal+ Polska jest członkiem Francuskiej Izby Przemysłowo-Handlowej w Polsce.
Spółka przejmując Canal+ Cyfrowy stała się dodatkowo nadawcą następujących kanałów telewizyjnych: Canal+ Premium, Canal+ Sport, Canal+ Sport 2, Canal+ Sport 3, Canal+ Sport 4, Canal+ Family, Canal+ 1, Canal+ Film, Canal+ Seriale, Ale Kino+, Planete+, Canal+ Domo, Canal+ Kuchnia, teleTOON+ (do lipca 2014 także jego pasma Hyper+), MiniMini+ oraz Novelas+. Poza tym spółka pozostaje nadawcą kanału nSport+ (obecnie Canal+ Sport 5).
Do momentu fuzji platform n i Cyfra+ spółka nadawała następujące kanały: nPremium (wcześniej: nFilm HD), nPremium 2, nPremium 3 (wcześniej: nFilm 2 HD), nPremium 4 (dawniej: nShow 3D), Wojna i Pokój.
Spółka była nadawcą kanału religia.tv do momentu wyodrębnienia z niej osobnego przedsiębiorstwa – Telewizja Religia Sp. z o.o.
Kanały zlikwidowane wcześniej to nTalk i O.TV.
Akcjonariat.
Wbrew poprzedniej nazwie (ITI Neovision), Grupa ITI nie posiada aktualnie żadnych akcji spółki Canal+ Polska. Głównym akcjonariuszem jest należące do Vivendi Groupe Canal+ – 51% akcji, pozostałe akcje posiadają TVN Media – 32% akcji (TVN obecnie w 100% należący do Warner Bros. Discovery, wcześniej zarówno do ITI, jak i Groupe Canal+ oraz SNI) i Liberty Global (poprzez spółkę zależną LGI Ventures B.V.) – 17%. Pierwotny podział akcjonariatu był założeniem strategicznego partnerstwa pomiędzy Groupe Canal+, Grupą ITI i Grupą TVN wdrożonego od 19 grudnia 2011 i zawartego 30 listopada 2012, jednak obaj akcjonariusze zdecydowali się sprzedać wszystkie posiadane akcje TVN, a finalizacja transakcji nastąpiła 2 lipca 2015.

</doc>
<doc id="2915265" url="https://pl.wikipedia.org/wiki?curid=2915265" title="Cyfrowy Dom">
Cyfrowy Dom



</doc>
<doc id="2915279" url="https://pl.wikipedia.org/wiki?curid=2915279" title="Gothaer">
Gothaer



</doc>
<doc id="2915280" url="https://pl.wikipedia.org/wiki?curid=2915280" title="Wiener Towarzystwo Ubezpieczeń">
Wiener Towarzystwo Ubezpieczeń

Wiener Towarzystwo Ubezpieczeń S.A. (poprzednio "Gothaer Towarzystwo Ubezpieczeń", do 30 września 2012 "Polskie Towarzystwo Ubezpieczeń") – towarzystwo ubezpieczeniowe działające na polskim rynku od 1990 r.
W 2011 towarzystwo pozyskało inwestora, niemiecki koncern ubezpieczeniowy Gothaer, który do 2019 roku posiadał blisko 100% udziałów w kapitale spółki. W 2019 – Vienna Insurance Group nabyła od Gothaer wszystkie udziały w spółce. W wyniku transakcji towarzystwo zmieniło nazwę na Wiener TU S.A.
Działalność.
Struktura towarzystwa bazuje na dwóch równoległych pionach obsługujących dwie podstawowe grupy klientów: klientów indywidualnych i biznesowych. Klientom indywidualnym Wiener TU oferuje ubezpieczenia komunikacyjne, majątkowe, osobowe i odpowiedzialności cywilnej. Ubezpieczenia dla klientów korporacyjnych przeznaczone są przede wszystkim dla małych i średnich przedsiębiorstw o profilu produkcyjnym, handlowym i usługowym. Wiener TU pozyskuje także klientów z branży energetyki odnawialnej: deweloperów i właścicieli farm wiatrowych – jako jedyne TU na polskim rynku oferuje ubezpieczenie dla tego segmentu rynku.
Wiener TU SA posiada sieć dystrybucji o ogólnokrajowym zasięgu i współpracuje z 2300 agentami ubezpieczeniowymi.

</doc>
<doc id="2915284" url="https://pl.wikipedia.org/wiki?curid=2915284" title="Karol Chwalibóg">
Karol Chwalibóg

Karol Chwalibóg (ur. 1794, zm. 4 marca 1859 w Warszawie) – polski urzędnik, radca stanu, referendarz stanu, członek Warszawskich Departamentów Rządzącego Senatu.
Pochowany w katakumbach na cmentarzu Powązkowskim w Warszawie (rząd 61-6).

</doc>
<doc id="2915285" url="https://pl.wikipedia.org/wiki?curid=2915285" title="Strumień lodowy">
Strumień lodowy

Strumień lodowy (ang. "ice stream") – strefa skanalizowanego, szybkiego płynięcia lodu w obrębie lądolodu, odpowiedzialna za wyprowadzanie z niego większości (ponad 90%) lodu i osadów. Typowe strumienie mają kilkaset kilometrów długości, kilkadziesiąt kilometrów szerokości i płyną z prędkością powyżej 400 m/rok. Cechą unikalną strumieni jest to, że są one ograniczone przez wolno płynący – stagnujący lód (prędkość przepływu ok. 50 m/rok).
Występowanie strumieni lodowych zostało potwierdzone przez C.W.M. Swithinbacka we współczesnym lądolodzie antarktycznym, z kolei na Uniwersytecie Mikołaja Kopernika w Toruniu w ramach projektu trwają badania mające potwierdzić oraz ustalić przebieg strumieni lodowych podczas ostatniego zlodowacenia w Polsce.

</doc>
<doc id="2915286" url="https://pl.wikipedia.org/wiki?curid=2915286" title="Enrico Pavoni">
Enrico Pavoni

Enrico Pavoni (ur. 25 marca 1950, zm. 21 października 2012) – włoski przedsiębiorca, prezes Fiat Auto Poland w latach 2002–2012, wiceprzewodniczący Polskiej Konfederacji Pracodawców Prywatnych "Lewiatan", prezes Polskiego Związku Motoryzacji i Artykułów Przemysłowych. Wiceprzewodniczący rady nadzorczej banku Pekao SA (członek rady od 1999). 
Pochodził z Rzymu. Z Fiatem był związany od 1969 r., pracując początkowo w zespole odpowiedzialnym za budowę Wołżańskiej Fabryki Samochodów, która na podstawie podpisanej w maju 1966 r., umowy (licencja Fiata 124) w kwietniu 1970 rozpoczęła produkcję samochodu WAZ 2101 Żiguli.
W późniejszym okresie od 1973 r., zajmował się sprzedażą użytkową pojazdów produkcji koncernu Fiata, na terenie Europy Wschodniej. Od 1978 do 1990 piastował funkcję dyrektora przedstawicielstwa Fiata w Polsce, następnie przez dwa lata kierował przedstawicielstwem w Moskwie, a potem ponownie objął przedstawicielstwo w Polsce, kierując nim aż do śmierci. Był członkiem zespołu Fiata negocjującego w 1992 r., umowę o przejęciu przez Fiata majątku Fabryki Samochodów Małolitrażowych produkującej auta na licencji Fiata. Stronę polską reprezentował minister finansów Andrzej Olechowski. Efektem transakcji było powstanie Fiat Auto Poland produkujący samochody oraz polskie spółki firm z grupy Fiata Magneti Marelli (części samochodowe) i Teksid (metalurgia).
Od 1992 r., wiceprzewodniczący rady nadzorczej Fiat Auto Poland. W latach 1995–2012 prezes spółki Fiat Polska. Pavoni nadzorował między innymi przejęcie płockiej Fabryki Maszyn Żniwnych im. Marcelego Nowotki „Agromet” przez spółkę New Holland z grupy Fiata. W latach 2002-2012 prezes Fiat Auto Poland.
Pochowany na cmentarzu Powązkowskim w Warszawie (kwatera 166-6-21).

</doc>
<doc id="2915287" url="https://pl.wikipedia.org/wiki?curid=2915287" title="Wincenty Cichorski">
Wincenty Cichorski

Wincenty Cichorski (ur. 1792, zm. 11 listopada 1856) – polski urzędnik Królestwa Polskiego, tajny radca, senator, sędzia trybunału cywilnego I instancji województwa mazowieckiego, kawaler Orderu św. Stanisława I kl. oraz Orderu św. Anny II kl. Ojciec Władysława Cichorskiego. 
Pochowany w katakumbach na cmentarzu Powązkowskim w Warszawie (rząd 178-6).

</doc>
<doc id="2915288" url="https://pl.wikipedia.org/wiki?curid=2915288" title="Konstanty Bontemps">
Konstanty Bontemps

Konstanty de Bontemps (ur. 1817, zm. 21 listopada 1885) – generał Armii Imperium Rosyjskiego, obywatel ziemski.
W czerwcu 1853 roku, w stopniu pułkownika, został przeniesiony z Pułku Ułanów Lejb-Gwardii do Pułku Huzarów Lejb-Gwardii.
Pochowany w katakumbach (rząd 55-4) na cmentarzu Powązkowskim w Warszawie.

</doc>
<doc id="2915289" url="https://pl.wikipedia.org/wiki?curid=2915289" title="Curtiss No. 1">
Curtiss No. 1

Curtiss No. 1 – pierwszy samolot zbudowany i zaprojektowany przez Glena Curtissa w 1909, a zarazem pierwszy amerykański samolot zbudowany na zamówienie prywatnej organizacji. W 1909 samolot zdobył Scientific American Trophy pokonując trasę o długości 25 kilometrów. Tuż po ustanowieniu tego rekordu samolot uległ poważnemu wypadkowi, nie został naprawiony, a na jego podstawie zaprojektowano i zbudowano ulepszony Curtiss-Herring No. 1
Tło historyczne.
W 1907 Glenn Curtiss przystąpił do stowarzyszenia Aerial Experimental Association (AEA) którego zadaniem było zaprojektowania i skonstruowanie „praktycznego aeroplanu z własnym napędem mechanicznym i będącego w stanie udźwignąć człowieka”. W ramach pracy stowarzyszenia w latach 1907-09 zaprojektowano i zbudowano między innymi cztery udane samoloty i duży latawiec skrzynkowy będący w stanie udźwignąć człowieka. Późniejsze kontrowersje i procesy sądowe braci Wright dotyczące metod sterowania samolotów pochodzą między innymi z okresu istnienia AEA kiedy to Curtiss odwiedził braci Wright pragnąc sprzedać im jeden ze swoim silników. Bracia Wright uważali, że Curtiss przybył do nich na przeszpiegi pragnąc dowiedzieć się jak najwięcej na temat budowanych przez nich samolotów. Wiedza i doświadczenie zdobyte przez Curtissa zaowocowały jego pierwszymi, własnymi i samodzielnymi konstrukcjami które powstały w 1909 przy pełnej wiedzy i aprobacie AEA.
Jeszcze przed planowym samorozwiązaniu AEA 31 marca 1909 Curtiss rozpoczął projektowanie i budowanie własnych samolotów w jego zakładach G. H. Curtiss Manufacturing Companyw Hammondsport. 4 marca 1909 Curtiss zawiązał spółkę z Augustusem Herringiem. Herring był jednym z najbardziej znanych ówczesnych pionierów awiacji który co prawda nie miał praktycznie żadnych uznawanych osiągnięć ale posiadał za to znakomitą reputację. Jedynym wkładem Herringa do spółki miały być rzekomo posiadane przez niego patenty które miały pomóc Curtissowi w nadchodzącej batalii sądowej z braćmi Wright, ale w rzeczywistości Herring nie wniósł do spółki praktycznie nic. Choć sama spółka została wkrótce rozwiązana to związane z nią sprawy sądowe towarzyszyły Curtissowi aż do jego śmierci w 1930.
Historia samolotu.
Pierwszym samolotem całkowicie zaprojektowanym i zbudowanym przez Curtissa był Curtiss No. 1 zamówiony przez New York Aeronautical Society. „Złoty lotnik” był pierwszym amerykańskim samolotem cywilnym zbudowanym na zamówienie i sprzedanym prywatnemu właściwielowi. Samolot został zamówiony 2 marca 1909, zapłacono za niego pięć tysięcy dolarów (około 128 tysięcy dolarów według współczesnych cen), w co wliczone były lekcje pilotażu dla dwóch członków stowarzyszenia. No. 1 był zbudowany już po zawiązaniu spółki z Herringiem ale nie był wliczony do inwentarza tej spółki i nie był oznaczony nazwiskiem Herringa. Samolot był początkowo znany nieoficjalnie jako Golden Bug („Złoty robak”) z powodu złotawego odcienia lakieru który go pokrywał, w późniejszym czasie został oficjalnie nazwany Golden Flyer („Złoty lotnik”).
Samolot mierzył 33,5 stóp długości, a jego skrzydła miały 28,75 stóp szerokości (odpowiednio 10,2 i 8,8 m). Masa własna konstrukcji wynosiła 550 funtów (250 kg), samolot napędzany był czterocylindrowym silnikiem spalinowym Curtissa o mocy 25 KM. Prędkość maksymalna samolotu wynosiła około 45 mil na godzinę (72 km/h). Szkielet samolot skonstruowany był z bambusa, powierzchnie nośne i sterowe były pokryte płótnem.
W lipcu 1909 pilotowany przez Curtissa samolot zdobył Scientific American Trophy (było to drugie zwycięstwo Curtissa pod rząd), główną nagroda wynosiła dziesięć tysięcy dolarów. Aby zdobyć nagrodę „Scientific American” samolot musiał pokonać trasę o długości 25 kilometrów.
16 lipca Curtiss odbył próbny lot w czasie którego przeleciał prawie cały wymagany dystans ale do oficjalnej próby pokonania dwudziestu pięciu kilometrów przystąpił dzień później. Na pierwszy, krótki lot w tym dniu wystartował o 5:15 rano, lot trwał tylko dwie minuty ale wystarczył do zdobycia nagrody Cortlandt Field Bishop za jednokilometrowy lot dokonany przez amerykańskiego lotnika (nagroda wynosiła 250 dolarów). W kilka minut później Curtiss wystartował do drugiego lotu, pomimo wczesnej godziny na lotnisku i w jego okolicach przebywało około trzech tysięcy widzów. Samolot wystartował o 5:23:16 i pod okiem oficjalnej komisji „Scientific American” rozpoczął pokonywanie specjalnie wyznaczonej, zamkniętej trasy. Aby zdobyć nagrodę samolot musiał pokonać wyznaczoną przez chorągiewki, trójkątną trasę dwanaście razy co Curtissowi udało się dokonać bez żadnego problemu. Kontynuował on lot jeszcze po dwunastym okrążeniu, łącznie przebywając w powietrzu 46,4 km w 52 minuty.
Konstrukcja Curtissa została oceniona bardzo pozytywnie i z pomocą Aeronautic Society, Curtiss zgłosił ten samolot do międzynarodowego konkursu lotniczego którym miał odbyć się z Reims we Francji. Na miesiąc przed zawodami, pilotowany przez niedoświadczonego pilota Flyer uległ poważnemu wypadkowi ciężko uderzając w ziemię spadają z wysokości około dziesięciu metrów. Curtiss zdecydował nie odbudowywać samolotu ale zaprojektował i zbudował wówczas nową konstrukcję znaną jako Reims Racer lub Curtiss-Herring No. 1.
Współcześnie w Cradle Of Aviation Museum znajduje się replika tego samolotu

</doc>
<doc id="2915291" url="https://pl.wikipedia.org/wiki?curid=2915291" title="Zmartwychwstanie (obraz z kręgu Dirka Boutsa)">
Zmartwychwstanie (obraz z kręgu Dirka Boutsa)

Zmartwychwstanie – niewielki obraz pędzla nieznanego mistrza związanego z niderlandzkim malarzem doby późnego gotyku, Dirkiem Boutsem. We wcześniejszej literaturze przedmiotu był przypisywany synowi mistrza – Aelbertowi. Znajduje się w Mauritshuisie w Hadze (Zuid Holland) i jest cennym przykładem ikonografii Zmartwychwstania w malarstwie staroniderlandzkim.
Wygląd.
Obraz "Zmartwychwstanie Chrystusa" oznacza się syntezą sceny zmartwychwstania z malowniczym otoczeniem, w którym dostrzegalne są dwa pomniejsze epizody, poprzedzający i następujący; po prawej trzy Marie zmierzające do grobu Chrystusa, po lewej zaś "Noli me tangere", gdzie Jezus jako ogrodnik objawia się Marii Magdalenie. Stąd też obraz ma charakter narracyjno-symultaniczny. 
Wychodzący z grobu Chrystus namalowany jest niemal całkowicie frontalnie, zajmuje sam środek kompozycji. Ukazany jest w lekkim kontrapoście, ma cechy fizjonomiczne typowe dla jego wizerunków; młodzieńcze rysy twarzy, długie ciemnobrunatne włosy i lekki zarost. Prawą ręka wykonuje gest błogosławieństwa, w lewej trzyma łopoczącą pod wpływem wiatru czerwoną chorągiew z krzyżem na zakończeniu drzewca. Odziany jest w szkarłatny płaszcz, na wysokości klatki piersiowej jest odsłonięty, by uwidocznić przebity włócznią bok. Za Jezusem wznosi się skalisty pagórek - grób, którego wierzchołek i skalne stopnie są pokryte trawą. Odziani w bogato zdobione ornamentami, barwne, kunsztowne, wykwintne stroje czterej strażnicy ogarnięci są szokiem i strachem, co widoczne jest w gestach oraz nienaturalnych i konwulsyjnych wręcz pozach. Ukazany zgodnie z perspektywą powietrzną w rozległej przestrzeni nizinno-górski krajobraz tworzy wraz z oddalonym miastem i wznoszącym się za nim zamkiem na wpół fantastyczną scenerię. Przyrodniczym akcentem są wyrastający na wierzchołku grobu krzew oraz trzy drzewa o prostych. smukłych pniach i skąpo pokrytych liśćmi koronach. Tło tworzy jasnobłękitne niebo, wyżej gwałtownie przechodzące w intensywny odcień lazuru.
Analiza.
Zagadkowa jest funkcja tego niewielkiego obrazu. Badacze przypuszczają, że mógł to być niewielki obraz służący prywatnej dewocji lub fragment większej kompozycji malarskiej (retabulum ołtarzowe). Dzieło to najczęściej jest łączone z Ołtarzem z Echingen – retabulum szafiastym wykonanym dla księżnej Matyldy, wdowy po księciu Ludwiku I Wirtemberskim i arcyksięciu austriackim Albercie VI. Oba dzieła charakteryzują się podobieństwami, głównie w ukazaniu zmartwychwstałego Chrystusa na tle zamkniętego płotem, kolistego w planie ogrodu, pośrodku którego wznosi się skalisty pagórkowaty grób. Kompozycja ta była wzorowana najprawdopodobniej na obrazie Rogiera van der Weyden "Złożenie do grobu" (Florencja, Uffizi), datowanego po połowie XV wieku. Sam Dirk Bouts podejmował temat Zmartwychwstania, czego przykładem jest datowany na rok około 1455 obraz będący niegdyś kwaterą retabulum ołtarzowego, obecnie prezentowany w Norton Simon Museum w Pasadenie.

</doc>
<doc id="2915292" url="https://pl.wikipedia.org/wiki?curid=2915292" title="Pasja toruńska">
Pasja toruńska

Pasja toruńska – gotycki obraz przedstawiający cykl scen z Pasji Chrystusa, namalowany około 1495–1500 przez anonimowego malarza – przypuszczalnie pomorskiego – zaznajomionego z malarstwem gdańskim, nadreńskim i niderlandzkim.
Dzieje.
Historia powstania obrazu nie jest w pełni znana. Zleceniodawcą dzieła byli najprawdopodobniej dominikanie z klasztoru przy kościele Świętego Mikołaja na Nowym Mieście w Toruniu. Kościół wraz z konwentem zniszczono w I połowie XIX wieku, jednak znaczna część pierwotnego bogatego wystroju ocalała, a wiele dzieł sztuki przeniesiono do kościoła Świętego Jakuba, gdzie znajdują się do dnia dzisiejszego. Wcześniej obraz znajdował się przy zachodniej ścianie nawy południowej, a następnie został przeniesiony na obecne miejsce, tj. północną ścianę prezbiterium. Poddany gruntownej konserwacji w 2012 roku obraz został zaprezentowany na międzynarodowej wystawie "Europa Jagellonica 1386–1572", która od 20 maja do 30 września 2012 odbywała się w Galerii Kraju Środkowych Czech (GASK – Galerie Středočeského kraje) w Kutnej Horze, a od 8 listopada miała miejsce w Warszawie: w Zamku Królewskim oraz Muzeum Narodowym, będących miejscami ekspozycji pomorskiego dzieła. Od 1 marca do 16 czerwca 2013 trwała trzecia odsłona wystawy, która miała miejsce w Domu Historii Brandenburgii i Prus (Haus der Brandenburgisch-Preußischen Geschichte) w Poczdamie.
Wygląd.
Obraz ma wymiary 274 × 221 cm, jest wykonany temperą na desce. Na obrazie ukazano w sposób narracyjno-symultaniczny (ukazanie w jednym obrazie cyklu wielu scen rozgrywających się w określonym czasie) dwadzieścia dwa epizody Pasji Chrystusa, wpisane w rozbudowaną scenerię krajobrazowo-architektoniczną. Cykl ten tworzą 22 sceny pasyjne. 
Cykl przedstawień otwiera: "Wjazd Jezusa do Jerozolimy", następnie "Ostatnią Wieczerzę", "Modlitwę w Ogrójcu", "Pojmanie", "Chrystusa przed Annaszem", "Chrystusa przed Kajfaszem", "Chrystusa przed Herodem", "Samobójstwo Judasza", "Piłata umywającego ręce", "Biczowanie", "Ciernie Koronowania", "Niesienie Krzyża", "Grę w kości o szatę Chrystusa", "Ukrzyżowanie Jezusa Chrystusa", "Złożenie do Grobu", "Zstąpienie do Otchłani", "Zmartwychwstanie", "Noli me tangere", "Wędrówkę do Emaus", "Objawienie się Chrystusa apostołom", "Zwątpienie św. Tomasza" oraz zamykające cykl "Wniebowstąpienie". 
Sposób aranżacji poszczególnych scen charakteryzuje się chaotycznością, poszczególne sekwencje tworzą nieczytelny ciąg, który przybiera bardzo przetasowaną, meandryczną i łamaną formę. U góry kompozycji, pośrodku pomiędzy ogrodem Oliwnym i Golgotą, została umieszczona zamykająca cykl scena Wniebowstąpienia. Większość scen przybiera postać bardzo zamkniętych, odrębnych kompozycji figuralnych; niektóre zostały bardziej rozwinięte, głównie scena Niesienia Krzyża, gdzie po diagonalnie zakomponowanej szerokiej drodze wędruje orszak żołnierzy, oprawców, opłakujące niewiasty oraz rozmaity lud, który towarzyszy Jezusowi w ostatniej drodze na Kalwarię. Wśród tłumu widać św. Weronikę, pokazującą chustę z odbitym obliczem Jezusa. 
W rozmaitych miejscach obrazu pojawiają się liczne epizody niezwiązane bezpośrednio z cyklem; są to rozmaite sceny rodzajowe, które w pewnym sensie odzwierciedlają typową prozę życia w średniowieczu. Tak ukazano damę w wytwornej sukni spędzającą czas w ogrodzie, dwie inne niosące dzban, jedną z nich wchodzącą do domu, zakonnika w habicie udającego się do kaplicy, pasterzy pędzących owce, chłopa płynącego łódką, żebraka prowadzonego przez psa oraz mężczyzn podczas polowania. Sceny pasyjne mają również charakter średniowieczny, co poświadcza odzież postaci. Również tę epokę obrazuje wpisana w pagórkowaty krajobraz architektura. Większość kompozycji zajmuje gęsto zabudowane miasto nawiązujące do biblijnej Jerozolimy, jednakże architektura ma zdecydowanie zachodni, późnośredniowieczny charakter. Wiele budynków ma formy typowe dla ówczesnej architektury obronnej: masywne mury, z bramami i basztami często zwieńczonymi blankami, wiele domów nakrytych jest wysokimi dwuspadowymi dachami, a ich elewacje zdobią schodkowe szczyty. Poza miastem zabudowa staje się mniej zwarta i jest w większości nieproporcjonalnie mniejsza w stosunku do miasta. Na niektórych pagórkach wznoszą się zamki, klasztory, kościoły obronne. Na samym dole obrazu, na tle muru, widać znacznie większą od pozostałych figur postać klęczącego zakonnika, reprezentującego fundatorów. 
Analiza.
Pasja toruńska charakteryzuje się syntezą typowej dla gotyku stylizacji z próbami realistycznego, mimetycznego odtworzenia rzeczywistości. Pojawiają się w kompozycji elementy statyczne i dynamiczne, płaszczyzny i przestrzeni, cechy wskazujące jednocześnie na prostą, rudymentarną z jednej strony i bardzo wysublimowaną z drugiej percepcję biblijnych wydarzeń. Całość tworzy swoistą bogatą kompilację, będącą syntezą dwóch rzeczywistości: biblijnej i średniowiecznej. 
Nieznany mistrz, który namalował "Pasję", wedle badań był zaznajomiony ze stylami wywodzącymi się ze środowisk w Niderlandach oraz Dolnej Nadrenii i Westfalii, których wpływy dotarły do Gdańska (m.in. Mały Ołtarz Ferberów w kościele Mariackim), a stamtąd do Torunia. Kompozycja narracyjno-symultaniczna rozpowszechniła się przede wszystkim w Niderlandach, głównie w dziełach Hansa Memlinga (m.in. "Pasja turyńska", "Siedem radości Marii", "Ołtarz Męki Pańskiej"), ponadto m.in. obraz pasyjny w zbiorach Vander Kelen-Mertens Museum w Lowanium. Znana była też na Pomorzu, o czym świadczą m.in. zaginiony obraz "Oblężenie Malborka przez Gdańszczan" z gdańskiego Dworu Artusa i znajdujący się niegdyś w pobliskim kościele Mariackim, a obecnie w Muzeum Narodowym w Warszawie, Ołtarz Jerozolimski. Malowidła o podobnej tematyce znajdowały się także na ścianach, do zniszczeń wojennych w 1945 roku cykl pasyjny zdobił ściany kaplicy Świętego Olafa przy gdańskim kościele Mariackim, zaś w prezbiterium pobliskiego kościoła Dominikanów malowidła są dziś bardzo nieczytelne.
W kontekście Pasji toruńskiej historiografia artystyczna ukształtowała dwa punkty wyjścia dla powstania dzieła. Jedną z inspiracji, podobnie jak w dziełach Hansa Memlinga, była ówczesna sztuka teatru i przede wszystkim średniowieczne misteria pasyjne, które gromadziły liczny lud i włączały go do wspólnego uczestnictwa. Misteria te posługiwały się ustaloną i związaną z przestrzenią miejską sekwencją kolejnych scen, gdzie wybrane osoby wcielały się w biblijne postaci. Poszczególne wydarzenia były inscenizowane zarówno na ulicach, rynku, ale także poza obwarowaniami, w celu jak najbardziej wiernego odtworzenia wątków z męki, śmierci i zmartwychwstania Jezusa. Wedle nowszych badań toruńska Pasja ma związek z upowszechnioną w XV wieku ideą duchowej pielgrzymki do Ziemi Świętej, polegający na głębokiej kontemplacji i rozważaniu poszczególnych wydarzeń nawiązujących do wydarzeń życia Chrystusa, które miały miejsce w Jerozolimie. Propagatorem tej idei był Felix Fabri, dominikanin z Ulm, który dwukrotnie (w 1480 i 1483 roku) pielgrzymując do Ziemi Świętej opisał Jerozolimę. Klęczący u dołu toruńskiego malowidła, nieznany z imienia zakonnik tej reguły, wedle badań ukazany jest jako „duchowy pielgrzym” w momencie kontemplacji, której istotą właśnie jest obecność Jezusa w Jerozolimie.
Toruńskie malowidło charakteryzuje się, podobnie jak w obu dziełach Memlinga, nie tylko wątkami związanymi z Eucharystią czy męczeństwem sensu stricto, ale także dużą liczbą radosnych, wielkanocnych epizodów, począwszy od Zmartwychwstania, kończąc na silnie wyeksponowanym, jednocześnie na samej górze i w samym środku, Wniebowstąpieniu.

</doc>
<doc id="2915293" url="https://pl.wikipedia.org/wiki?curid=2915293" title="Józef Schultz">
Józef Schultz

Józef Schultz (ur. 1810 w Rozenbergu na terenie Prus, zm. 23 stycznia 1848 w Warszawie) – polski duchowny rzymskokatolicki, kanonik Katedry Sandomierskiej, sędzia surogat Konsystorza Generalnego Sandomierskiego, proboszcz w Szydłowcu, kawaler Orderu św. Stanisława II kl. 
Pochowany w katakumbach na cmentarzu Powązkowskim w Warszawie (rząd 149-6).

</doc>
<doc id="2915294" url="https://pl.wikipedia.org/wiki?curid=2915294" title="Anastazy Karnkowski">
Anastazy Karnkowski

Anastazy Karnkowski z Karnkowa herbu Junosza (ur. 1814, zm. 18 grudnia 1855 w Warszawie) – polski ziemianin, dziedzic dóbr Biskupie w powiecie konińskim, właściciel wsi Karnkowo.
Pochowany w katakumbach na cmentarzu Powązkowskim w Warszawie (rząd 167, grób 6, poniżej prymasa Michała Jerzego Poniatowskiego).

</doc>
<doc id="2915295" url="https://pl.wikipedia.org/wiki?curid=2915295" title="Otto Rosset">
Otto Rosset

Otto Rosset (ur. 23 marca 1790 we wsi Dunakli, w parafii Lucyn, w guberni połockiej, zm. 9 sierpnia 1859 w Rudzie pod Marymontem (obecnie Warszawa)) – polski doktor medycyny i radca stanu. Syn Benignusa (Bogdana) i Marianny z Gołyńskich.
W 1806 ukończył kolegium jezuitów w Połocku; w l. 1809-1812 studiował na Wydziale Filologicznym Cesarskiego Uniwersytetu Wileńskiego (kandydat filologii); 10.07.1812 został adiunktem Sztabu Głównego Wielkiej Armii Napoleona (brał udział w ośmiu bitwach: m.in. pod Smoleńskiem i Borodino), podczas odwrotu pozostał w Wilnie; w l. 1813-1817 studiował na Wydziale Medycznym Uniwersytetu Wileńskiego (magister medycyny i chirurgii). Członek Wielkiego Wschodu Polskiego w wileńskiej loży masońskiej Zum Gutem Hirten [Dobry Pasterz] w II stopniu wtajemniczenia (czeladnik). 20.10.1819 lekarz batalionowy 4 Pułku Strzelców Konnych w Armii Królestwa Polskiego; 18.09.1820 sztabs-lekarz 1 Pułku Ułanów w Modlinie i w garnizonie w Lubartowie; 1827 w Administracji Szpitala Głównego w Warszawie (ordynator i nauczyciel w szkole felczerskiej). W czasie powstania listopadowego 23.12.1830 ambulansy polowe 2 Dywizji Piechoty; 21.02.1831 szpital oficerski w Szkole Aplikacyjnej w Warszawie, w budynkach d. Collegium Nobilium (ul. Miodowa); 28.08.1831 awansowany na stopień lekarza dywizyjnego. Po powstaniu pozostał w Warszawie, w 1834 przyjęty ponownie na służbę jako p.o. ordynatora i ordynator w Szpitalu Głównym. Starszy Ordynator Szpitala Alexandryjskiego Wojskowego, członek honorowy Rady Lekarskiej Królestwa Polskiego, starszy nauczyciel Szkoły Felczerów cywilnych i doktor Kancelarii Jego Ekscelencji Księcia Namiestnika Królestwa Polskiego Iwana Fiodorowicza Paskiewicza. 16.05.1848 starszy (naczelny) doktor Kwatery Głównej Armii Czynnej, w czerwcu-wrześniu 1849 brał udział w interwencji wojsk rosyjskich na Węgrzech. W czasie wojny krymskiej(1854-1856) lekarz przyboczny księcia Paskiewicza.
1849 doktorat z medycyny i chirurgii przyznany przez Radę Lekarską Królestwa Polskiego.
Ożeniony z Antoniną z Szeliskich (1809-1866); miał pięciu synów: Otto Aleksander Józef (1826-1900), Sylwester Antoni Adolf (1829-przed 1903), Feliks Mikołaj (1830-1905), Aleksander (1837-1902), Antoni (1841-1877).
Pochowany w katakumbach na cmentarzu Powązkowskim w Warszawie (rząd 181, miejsce 6; inw. 7863).

</doc>
<doc id="2915296" url="https://pl.wikipedia.org/wiki?curid=2915296" title="WSSiP">
WSSiP



</doc>
<doc id="2915297" url="https://pl.wikipedia.org/wiki?curid=2915297" title="IC 289">
IC 289

IC 289 – mgławica planetarna położona w gwiazdozbiorze Kasjopei w odległości około 4200 lat świetlnych od Ziemi.
Nazwa i odkrycie.
Mgławica została skatalogowana w Index Catalogue of Nebulae and Clusters of Stars pod numerem 289, mgławica nie ma nazwy potocznej.
Obiekt został odkryty przez Lewisa Swifta 2 września 1888 roku.
Charakterystyka.
Mgławica położona w jest kierunku gwiazdozbioru Kasjopei, jej odległość od Ziemi szacowana jest na 4200 lat świetlnych. Rozmiary kątowe mgławicy wynoszą około 45" x 35".

</doc>
<doc id="2915300" url="https://pl.wikipedia.org/wiki?curid=2915300" title="Atari (Łotwa)">
Atari (Łotwa)

Atari – wieś na Łotwie, w krainie Liwonia, w gminie Ādaži.

</doc>
<doc id="2915306" url="https://pl.wikipedia.org/wiki?curid=2915306" title="Adam Gagatnicki">
Adam Gagatnicki

Adam Gagatnicki (ur. 1830 ?, zm. 19 września 1903 w Warszawie) – polski urzędnik i działacz społeczny.
Naczelnik wydziału kas Magistratu, od 1870 r., komisarz administracyjny. Członek Komitetu Budowy Kościoła Wszystkich Świętych w Warszawie. Na podstawie dokumentów urzędowych opracował monografię kościoła dedykowaną arcybiskupowi warszawskiemu Wincentemu Chrosciak Popielowi a wydaną przez Z. ST. B. Warszawa w drukarni Franciszka Czerwińskiego w 1893 r. W latach 1892–1903 prezes Schronienia Św. Władysława. Pochowany na cmentarzu Powązkowskim w Warszawie (katakumby, filar 2, grób 1).

</doc>
<doc id="2915309" url="https://pl.wikipedia.org/wiki?curid=2915309" title="Leonid Bykow">
Leonid Bykow

Leonid Fiodorowicz Bykow, ros. Леони́д Фёдорович Бы́ков, ukr. Леоні́д Фе́дорович Би́ков (ur. 12 grudnia 1928, zm. 11 kwietnia 1979) – ukraiński radziecki aktor, reżyser i scenarzysta, pochodzenia ukraińskiego. Zasłużony Artysta RFSRR (1965), Ludowy Artysta Ukraińskiej SRR (1974).
Życiorys.
W 1951 ukończył studia aktorskie w Instytucie Teatralnym w Charkowie. W latach 1951-1960 był aktorem Narodowego Teatru Dramatycznego im. Tarasa Szewczenki w Charkowie. Zginął w wypadku samochodowym, w okolicach Kijowa.

</doc>
<doc id="2915310" url="https://pl.wikipedia.org/wiki?curid=2915310" title="Władysław Klaczyński">
Władysław Klaczyński

Władysław Adam Klaczyński (ur. 3 stycznia 1929 w Wołkowysku, zm. 27 listopada 2005) – polski prawnik i dyplomata.
Życiorys.
Ukończył studia na Wydziale Prawa i Administracji Uniwersytetu Warszawskiego. Od 1951 należał do PZPR. Od 1957 był pracownikiem władz administracyjnych m.st. Warszawy - przewodniczącym Prezydium Dzielnicowej Rady Narodowej Warszawa-Praga, -Śródmieście, -Mokotów. Od 1968 związany z Ministerstwem Spraw Zagranicznych. Był radcą w ambasadzie w Paryżu, w ambasadzie w Moskwie. W latach 1976–1981 był konsulem generalnym PRL w Brukseli. Po 1989 pełnił funkcję m.in. dyrektora departamentu prasy i informacji oraz departamentu promocji i informacji. Od 29 listopada 1994 do 14 lutego 2000 ambasador RP w Hiszpanii, jednocześnie od 8 marca 1998 do 29 czerwca 2001 akredytowany w Andorze. 
Był wykładowcą Europejskiej Akademii Dyplomatycznej. 
Odznaczony m.in. Krzyżem Kawalerskim Orderu Odrodzenia Polski i Krzyżem Oficerskim Legii Honorowej (Francja). Pochowany na cmentarzu Powązkowskim (kwatera 14-2-20/21).

</doc>
<doc id="2915313" url="https://pl.wikipedia.org/wiki?curid=2915313" title="John Butler Yeats">
John Butler Yeats

John Butler Yeats (ur. 16 marca 1839 w Tullylish w Irlandii, zm. 3 lutego 1922 w Nowym Jorku) – irlandzki malarz, ojciec poety Williama Butlera Yeatsa i malarza Jacka Butlera Yeatsa. Najbardziej znanym jego obrazem jest portret syna Williama (1900), znajdujący się w zbiorach National Gallery of Ireland oraz portret Johna O'Leary (1904).
Życiorys.
John Butler Yeats w młodości uczęszczał do Trinity College i studiował prawo na Inn King w Dublinie. W 1863 roku ożenił się z Susan Pollexfen i zamieszkał w domu przy 5 Avenue Sandymount w Dublinie, gdzie w 1865 roku urodził się jego syn William. W 1866 rozpoczął pracę w barze, z której zrezygnował w 1867 roku, gdy zainteresował się rysunkiem. Wyjechał do Londynu, gdzie podjął naukę w Art School Heatherleys. Często malował portrety na zlecenie, nie przyniosły mu one jednak spodziewanego dochodu.
Przez większą część swojego życia pozostawał w trudnej sytuacji finansowej. Mieszkał na przemian w Anglii i Irlandii żyjąc z prowizji za wykonane portrety i ilustracje. W 1871 roku urodził się jego syn Jack. Pomimo niepowodzenia w interesach John Yeats był mistrzem sztuki portretowej, porównywanym przez jednego z krytyków do Rembrandta. Wystawiał swoje prace w Royal Academy oraz, regularnie, w Royal Hibernian Academy, stając się w pełnoprawnym jej członkiem w roku 1892.
W 1907 roku przeniósł się do Nowego Jorku, gdzie żył przez kolejne 14 lat. Mieszkał w pensjonacie utrzymując kontakty z artystami, intelektualistami i pisarzami, wśród nich z malarzami szkoły Ashcan School. Choć nigdy nie powrócił do Irlandii, utrzymywał kontakty z rodziną i przyjaciółmi drogą korespondencyjną. Zmarł w Nowym Jorku, pochowany został w Chestertown.
Twórczość.
Przez pierwsze 20 lat swojej kariery artystycznej Yeats tworzył ilustracje oraz malował sceny rodzajowe i pejzaże. Z tego okresu twórczości wyróżnia się obraz "Pippa przechodzi" ("Pippa passes"; 1869–1872, Dublin, National Gallery of Ireland), duży gwasz, przedstawiający młodą wieśniaczkę, ubraną w strój chłopski, wędrującą boso przez las. Zagubiona w myślach kobieta wydaje się być dziwnym intruzem pośród otaczającego ją lasu. Na namalowanie tego obrazu Yeats poświęcił dwa lata. Pracując nad nim przywiązywał dużą uwagę do szczegółów. Niemal geometryczne formy rozwianych przez wiatr włosów kobiety, jej ramion i ubioru kontrastują z karłowatymi formami pni i korzeni. Namalowany na podstawie poematu Roberta Browninga i noszący ten sam tytuł obraz utrzymany jest wyraźnie w stylu prerafaelitów, których twórczość z kolei wywarła wpływ na rozwój symbolizmu.
Pod koniec lat 80. XIX w. Yeats zaczął malować portrety. Choć w ciągu 50 lat namalował ok. 100 obrazów olejnych,to jego największym osiągnięciem są rysunki wykonane ołówkiem. Najlepsze z nich przedstawiają podobizny jego rodziny oraz przyjaciół. Yeats był wielbicielem George'a Fredericka Wattsa, dostrzegał podobieństwo między podejściem Wattsa do malarstwa portretowego a swoim własnym. Interesował się poza tym malarstwem nowoczesnym, w tym impresjonizmem, podziwiając warsztat Jamesa Whistlera. Najważniejsze w dorobku artysty pozostają obrazy olejne i rysunki sporządzone na przełomie XIX i XX w.

</doc>
<doc id="2915314" url="https://pl.wikipedia.org/wiki?curid=2915314" title="Tadeusz Kozłowski (dziennikarz)">
Tadeusz Kozłowski (dziennikarz)

Tadeusz Kozłowski (ur. 1 lutego 1948, zm. 2 grudnia 2012) – polski dziennikarz, wicedyrektor Programu Drugiego TVP i szef redakcji kulturalnej.
Wicedyrektorem TVP2 był w latach 80. XX wieku. Współtworzył takie programy jak: "Pegaz", "Kawa czy herbata", "Pytanie na śniadanie" oraz transmisje z 20 kolejnych finałów Wielkiej Orkiestry Świątecznej Pomocy i Przystanku Woodstock. 
Pochowany na cmentarzu Powązkowskim w Warszawie.

</doc>
<doc id="2915315" url="https://pl.wikipedia.org/wiki?curid=2915315" title="Hugo Ilse">
Hugo Ilse

Hugo Ilse (ur. 14 sierpnia 1835 w Brühl koło Kolonii, zm. 25 lutego 1900 w Phalsbourg) – niemiecki botanik, leśnik.
Był synem leśnika. Rozpoczął studia prawnicze i filozoficzne w Greifswaldzie, ale przeniósł się później na Akademię Leśną w Eberswalde. W 1869 obronił w Rostocku rozprawę doktorską poświęconą florze środkowej Turyngii. Pracował w służbie leśnej m.in. w Trewirze, Hohenheide (Zbrojewie), Lemberg w Lotaryngii (od 1873).
Ogłosił kilka prac botanicznych, m.in. na podstawie odbytej w 1868 wyprawy w Tatry (z Richardem Fritze) – "Karpaten-Reise" ("Verhandlungen der Zoologisch-Botanischen Gesellschaft in Wien", 1870). Dwie publikacje poświęcił florze Pomorza: zróżnicowaniu flory brzegów Odry w okolicy Hohensaten (Bielinka) i Zehden (Cedyni) przed 1861 ("Zur Flora des Oderbruches zwischen Hohensaten und Zehden", "Verhandlungen des Botanischen Vereins für die Provinz Brandenburg und die angrenzenden Länder", 1861/1862) i florze nadleśnictwa Wilhelmswalde (Drewniaczki, "Mittheilungen über die Flora des wilhelmswalder Forests", "Schriften der Königlichen physikalisch-ökonomischen Gesellschaft zu Königsberg in Preußen", 1864).

</doc>
<doc id="2915318" url="https://pl.wikipedia.org/wiki?curid=2915318" title="Mnichowa Grań">
Mnichowa Grań

Mnichowa Grań – niewielkie zachodnie odgałęzienie północnej grani Kopy Kondrackiej w polskich Tatrach Zachodnich. Zaczyna się po południowej stronie Kondrackiej Przełęczy, na wysokości około 1760 m niewielką trawiastą wypukłością przechodzącą w płaski i trawiasty taras Mnichowej Galerii (ok. 1670 m). Na tarasie tym grań rozgałęzia się na dwa ramiona obrywające się do Niżniej Świstówki Małołąckiej ścianami o wysokości dochodzącej do 180 m. Są to Mnichowe Turnie. W orograficznie prawym (północnym) ramieniu grań opada poprzez Mnichowe Siodło, Dziadka i cztery Mniszki Małołąckie, kończąc się ścianą Mnicha Małołąckiego. W lewym (południowym) ramieniu znajduje się turnia Babka. Pomiędzy ramionami opada do Wyżniej Świstówki krótki, ale bardzo stromy Żleb Poszukiwaczy Jaskiń.
Mnichowa Grań była dokładnie penetrowana przez grotołazów. Odkryto tylko niewielkie jaskinie i schrony: Pomarańczarnia, Szczelina Mnichowa, Chuda Mnichowa Studnia i Mała Mnichowa Studzienka.

</doc>
<doc id="2915319" url="https://pl.wikipedia.org/wiki?curid=2915319" title="Pomarańczarnia">
Pomarańczarnia



</doc>
<doc id="2915320" url="https://pl.wikipedia.org/wiki?curid=2915320" title="Walenty Markowski">
Walenty Markowski

Walenty Markowski (ur. 1771, zm. 1 sierpnia 1846) – polski urzędnik, sędzia pokoju, poseł powiatu łukowskiego. 
Zięć regenta komisji Skarbu Koronnego, burgrabiego zamku warszawskiego – Marcina Chrzanowskiego. Był mężem Zuzanny Chrzanowskiej, dziedziczki folwarku Rudno. 
Pochowany w katakumbach na cmentarzu Powązkowskim w Warszawie (rząd 144-5).

</doc>
<doc id="2915321" url="https://pl.wikipedia.org/wiki?curid=2915321" title="Franciszek Kwieciński">
Franciszek Kwieciński

Franciszek Kwieciński pseud. Karwat, Frankowski (ur. 13 września 1884 w Głuszynie koło Nieszawy, zm. 28 maja 1942 w Magdalence koło Raszyna) – polski działacz polityczny i publicysta, jeden z liderów konspiracyjnego Stronnictwa Pracy (SP).
Jeden z liderów Narodowej Partii Robotniczej (NPR) i współzałożycieli Stronnictwa Pracy w 20-leciu międzywojennym. Redaktor "Nowej Prawdy".
W czasie II wojny światowej przedstawiciel Stronnictwa Pracy w Głównym Politycznym Komitecie Porozumiewawczym przy ZWZ. Aresztowany i rozstrzelany przez Niemców w Magdalence pod Raszynem. Jego nagrobek znajduje się w alei zasłużonych cmentarza Powązkowskiego w Warszawie (grób 24).
12 sierpnia 1954 odznaczony pośmiertnie Krzyżem Niepodległości Polski Podziemnej z Mieczami przez Prezydenta RP na Wychodźstwie Augusta Zaleskiego.

</doc>
<doc id="2915322" url="https://pl.wikipedia.org/wiki?curid=2915322" title="Konstanty Czartoryski (poseł)">
Konstanty Czartoryski (poseł)



</doc>
<doc id="2915324" url="https://pl.wikipedia.org/wiki?curid=2915324" title="Józef Jabłonowski (poseł)">
Józef Jabłonowski (poseł)

Józef Stanisław Kostka Jabłonowski herbu Prus III (ur. 14 grudnia 1827 w Dołhem, pow. Bóbrka, zm. 9 listopada 1904 w Zagwoździu, w pow. stanisławowskim) – ziemianin, polityk konserwatywny i poseł na galicyjski Sejm Krajowy i do austriackiej Rady Państwa.
Ziemianin, właściciel dóbr Pacyków i Zagwoźdż w powiecie stanisławowskim. Członek i prezes Rady Powiatowej w Bohorodczanach (1867-1870), oraz członek (1867-1876) i prezes (1870-1874) Rady Powiatu w Stanisławowie, w 1867 był też członkiem Wydziału Powiatowego (1867). Członek założyciel (3 lipca 1845) i działacz Galicyjskiego Towarzystwa Gospodarskiego, członek jego Komitetu (20 czerwca 1873 – 24 czerwca 1874).
Polityk konserwatywny. Poseł do Sejmu Krajowego Galicji II kadencji (1867-1870), wybrany w I kurii obwodu Stanisławów, z okręgu wyborczego Stanisławów. Poseł do austriackiej Rady Państwa II kadencji (22 października 1868 - 15 września 1869 i 11 grudnia 1869 - 31 marca 1870) wybranym przez Sejm w kurii I (wielkiej własności). W parlamencie austriackim był członkiem frakcji konserwatywnej Koła Polskiego. 
Zmarł w swym majątku w Zagwoździu, pochowany w miejscowym kościele.
Rodzina.
Urodził się w rodzinie ziemiańskiej, syn ziemianina i oficera, oraz członka Stanów Galicyjskich Jana Duklana i Marianny z Korwin-Krasińskich. Od 1855 żonaty z Wandą Teodorą z Dunin-Borkowskich z którą miał dwóch synów: Stanisława Wilhelma (1856-1943) i Juliusza (1860-1891) oraz dwie córki: Marię (ur. 1857) i Olgę (1871-1929) żonę Mieczysława Brykczyńskiego (1865-1913). Jego szwagrem był Mieczysław Dunin-Borkowski.

</doc>
<doc id="2915325" url="https://pl.wikipedia.org/wiki?curid=2915325" title="Pietro Bianchi (gimnastyk)">
Pietro Bianchi (gimnastyk)

Pietro Bianchi (ur. 5 marca 1883 w Mediolanie, zm. 1 lipca 1965 tamże) – włoski gimnastyk, dwukrotny medalista olimpijski.
Dwukrotnie reprezentował barwy Zjednoczonego Królestwa Włoch na letnich igrzyskach olimpijskich (Sztokholm 1912, Antwerpia 1920), w obu przypadkach zdobywając złote medale w wieloboju drużynowym. Oprócz tego, w 1912 r., zajął 6. miejsce w wieloboju indywidualnym.
W 1911 r. zdobył w Turynie dwa medale mistrzostwa świata: srebrny w ćwiczeniach na kółkach oraz brązowy w wieloboju drużynowym. Podczas kolejnych mistrzostw świata (Paryż, 1913) zdobył brązowy medal w wieloboju drużynowym.

</doc>
<doc id="2915327" url="https://pl.wikipedia.org/wiki?curid=2915327" title="Wypędzenie przekupniów ze świątyni (obraz El Greca z 1575)">
Wypędzenie przekupniów ze świątyni (obraz El Greca z 1575)

Wypędzenie przekupniów ze świątyni – obraz autorstwa hiszpańskiego malarza pochodzenia greckiego Dominikosa Theotokopulosa, znanego jako El Greco. Obraz sygnowany w języku greckim: "ΔΟΜ'ΗΝΙΚΟC ΘΕΟΤΟΚ'ΟΠΟΥΔΟC ΚΡ'ΗC ÈΠΟ'ΙΕΙ (Domenikos Theotokopoulos Cretan made)"
Obraz powstał w Rzymie i jest jedną z sześciu znanych kopii obrazów podejmujących temat Chrystusa wypędzającego przekupniów oraz jedną z dwóch podpisanych wersji. Sygnatura znajduje się z lewej strony, wykonana greckimi literami: "Domenikos Teotokaopoulos Kres E Poiei". Był jednym z czterech obrazów znajdujących się w spisie inwentaryzacyjnym sporządzonym po śmierci malarza przez jego syna Jorge Manuela w 1614 roku i ponownie wraz z dokładnymi wymiarami w 1621 roku. El Greco przywiózł obraz z Włoch do Toledo i pozostał w jego kolekcji aż do śmierci.
Geneza.
Temat obrazu podejmuje motyw opisany w Nowym Testamencie w Ewangelii Jana: 
Opis obrazu.
El Greco malując nową wersję "Wypędzenia przekupniów ze świątyni" oparł się na wcześniejszej wersji waszyngtońskiej namalowanej w Wenecji. Wykorzystał tę samą kompozycję, postacie mają niezmienione pozy; tak jak wcześniej postać Jezusa oddziela grzeszników z lewej strony od uczniów z prawej. Jednakże obraz cechuje większa dojrzałość. Na pierwszym planie handlarka gołębi, niby ta sama, lecz już nie przypomina wypoczywającej Wenus ale, dzięki bardziej masywnej budowie ciała, sykstyńską Sybillę. Draperia jej szaty jest znacznie wyżej podciągnięta na piersi. Artysta zrezygnował ze zbędnych szczegółów: zniknęła martwa natura u dołu obrazu, a w górnej części brak rzeźb we wnękach i innych szczegółów architektonicznych. Masywne kolumny w tle stanowią całość kompozycyjną ze sceną rozpędzenia, przeciwnie niż w pierwotnej wersji. Zamiłowanie do architektury rzymskiej El Greca ujawnia się w przedstawieniu długiego rzędu arkad, wysokich fasad i otwartej loggii o wypukłym architrawie.
Na pierwszym planie po prawej stronie El Greco wprowadził nowy element: głowy czterech mężczyzn, coś na wzór podobizn donatorów na obrazach kościelnych. Pierwotnie głowy były namalowane na osobnym płótnie i dopiero później naniesione na obraz, by równoważyły kompozycję. Postacie nie są ze sobą powiązane, nie ma między nimi więzi. Każda z nich spogląda w inną stronę, głowy zachodzą na siebie. Wszyscy czterej mężczyźni odegrali za to bardzo ważną rolę w życiu artysty. Są to czterej wielcy mistrzowie malarstwa włoskiego: Tycjan (na pierwszym planie z mycką na głowie, z wklęsłymi skroniami z opadającym nosem), Michał Anioł (drugi od lewej, wzorowany prawdopodobnie na portrecie Marcella Venustiego), Giulio Clovio (tu z twarzą bardziej wydłużoną niż na innym portrecie również autorstwa El Greca) i Rafael Santi. Co do ostatniego portretu istnieją pewne wątpliwości czy jest to podobizna Rafaela; jego twarz jest bardziej pełna a nos bardziej orli niż na znanych autoportretach Włocha. Niektóre źródła identyfikują czwarty portret z Correggiem. El Greco umieścił również własny autoportret. Jego twarz można dojrzeć w tłumie: jest to wysoki mężczyzna w turbanie.
Proweniencja.
Obraz znajdował się w Duke of Buckingham Collection (York Haus) a następnie w William Hood Dunwoody Fund, skąd został wypożyczony do Minneapolis Institute of Arts.

</doc>
<doc id="2915328" url="https://pl.wikipedia.org/wiki?curid=2915328" title="Pietro Bianchi">
Pietro Bianchi



</doc>
<doc id="2915329" url="https://pl.wikipedia.org/wiki?curid=2915329" title="Ignacy Kamiński">
Ignacy Kamiński

Ignacy Kamiński herbu Topór (ur. 24 stycznia 1819 w Wiśniowczyku, zm. 21 maja 1902 w Delatynie) – długoletni burmistrz Stanisławowa, poseł do Sejmu Krajowego Galicji II, III, IV i V kadencji (1867–1884) oraz do Rady Państwa.
Ukończył szkołę ludową oraz gimnazjum w Buczaczu i Lwowie, następnie studia prawnicze na Uniwersytecie Franciszkańskim we Lwowie, uzyskując stopień doktora prawa. Później pracował jako prawnik w Stanisławowie. Organizował przemyt broni dla powstania styczniowego w 1863, przez co musiał w następnym roku uciekać do Szwajcarii, gdzie został sekretarzem przedstawicielstwa Rządu Narodowego. Do Stanisławowa powrócił w 1865. Od 1869 do 1889 był jego burmistrzem.
Wybrany w 1867 do Sejmu Krajowego Galicji w III kurii obwodu Stanisławów, z okręgu wyborczego Miasto Stanisławów, zasiadał w Sejmie przez cztery kadencje, do 1884. Został wybrany do Rady Państwa V i VI kadencji z kurii II – gmin miejskich z okręgu 9 (Stanisławów–Tyśmienica). W 1883 zrezygnował z mandatu z powodu stanu zdrowia i obciążenia obowiązkami burmistrza. Należał do Koła Polskiego w Wiedniu.
Pochowany na Cmentarzu Sapieżyńskim w Stanisławowie.

</doc>
<doc id="2915331" url="https://pl.wikipedia.org/wiki?curid=2915331" title="Schroniska na Lubaniu">
Schroniska na Lubaniu

Schroniska na Lubaniu – nieistniejące już dwa schroniska turystyczne, położone pod szczytem Lubania w Gorcach w dwóch różnych lokalizacjach.
Pierwszy obiekt noclegowy na Lubaniu został zorganizowany w 1934 roku przez Oddział Polskiego Towarzystwa Tatrzańskiego w Tarnowie w prywatnym budynku. Oddział PTT planował utworzenie tu pełnowartościowego schroniska, jednak większość jego wysiłków ukierunkowana była na budowę powstającego schroniska na Turbaczu. Fakt ten wykorzystało Tatrzańskie Towarzystwo Narciarzy, które za pomocą Polskiego Związku Narciarskiego wybudowało w 1937 roku obszerny obiekt na Samorodach pod szczytem Lubania. Był to budynek na 100 miejsc noclegowych, z werandą, z której roztaczała się panorama Tatr. Wybudowanie obiektu wzbudziło protesty ze strony PTT, m.in. dlatego, że powstał on na działce przeznaczonej dla Towarzystwa.
Schronisko istniało do 1944 roku. Podczas II wojny światowej stanowiło punkt kontaktowy Obwodu Nowotarskiego AK i ważny punkt działalności partyzanckiej i konspiracyjnej. Jego gospodarzami od lata 1943 r. byli Helena i Ernest Durkalcowie, którzy sami działali w ruchu oporu (Ernest Durkalec ps. „Sław” był kapitanem AK, Helena nosiła pseudonim „Sława”). Obiekt stanowił oparcie dla polskich i radzieckich oddziałów partyzanckich, co wywołało reakcję hitlerowców. W dniu 25 września 1944 roku schronisko zostało otoczone przez oddziały niemieckie. Ze znajdujących się wówczas w budynku ośmiorga partyzantów trzem udało się uciec, dwóch zostało zabitych, a pozostałych ujęto. Budynek schroniska został spalony, a do XXI w. dotrwały ślady podmurówki obiektu.
Plany odbudowy schroniska zaczęto realizować w 1970 roku, kiedy to oddział PTTK z Krościenka nad Dunajcem rozpoczął działania w celu budowy na Lubaniu schronu turystycznego. Po opracowaniu dokumentacji pracę rozpoczęto w maju 1973 roku na polanie Wyrobki. Obiekt oddano do użytku w grudniu 1975 roku. Drewniany budynek posiadał 16 miejsc noclegowych, kuchnię turystyczną i bufet. Pomimo dość niskiego standardu, schronisko zakwalifikowano do bacówek.
Obiekt funkcjonował nieco ponad dwa lata. Został zniszczony w wyniku pożaru w dniu 8 stycznia 1978 roku. PTTK planowało odbudowę obiektu według projektu Edwarda Moskały. Na początku lat 80. XX wieku istniała możliwość noclegu w przyziemiach spalonego schroniska oraz w ocalałym budynku gospodarczym. W 1986 powstał Komitet Honorowy Budowy Schroniska, na którego czele stał poseł Kazimierz Modzelewski. Do budowy nie doszło. 
Pod koniec 2012 roku pojawiły się informacje o planowanej na 2014 roku budowie schroniska na Lubaniu. Inwestorem miała być spółka Schroniska i Hotele PTTK „Karpaty” Sp. z o.o. z siedzibą w Nowym Sączu. Ostatecznie do powstania obiektu nie doszło.

</doc>
<doc id="2915332" url="https://pl.wikipedia.org/wiki?curid=2915332" title="Oswald Hönigsmann">
Oswald Hönigsmann

Oswald Hönigsmann (ur. 2 grudnia 1824 w Rzeszowie, zm. 24 września 1880 w Wiedniu) – poseł do Sejmu Krajowego Galicji II kadencji (1867–1869) narodowości żydowskiej, doktor praw, adwokat w Kołomyi i Lwowie. W październiku 1873 został wybrany posłem do Rady Państwa V kadencji (z okręgu wyborczego Kołomyja–Buczacz–Śniatyn).
Do Sejmu Krajowego wybrany w III kurii obwodu Złoczów, z okręgu wyborczego Miasto Brody.

</doc>
<doc id="2915333" url="https://pl.wikipedia.org/wiki?curid=2915333" title="Mnich Małołącki">
Mnich Małołącki

Mnich Małołącki (ok. 1600 m) – najbardziej na zachód wysunięta turnia w grupie Mnichowych Turni w Dolinie Małej Łąki w polskich Tatrach Zachodnich. Jej zachodnie ściany opadają do Niżniej Świstówki, zaś północne do żlebu opadającego spod Kondrackiej Przełęczy. Na południe opada ściankami do Żlebu Poszukiwaczy Jaskiń, we wschodnim kierunku poprzez Mnichowy Przechód łączy się z wyższą częścią Mnichowej Grani.
Mnich Małołącki, lub po prostu Mnich, jest jedną z trzech turni, których nazwy pochodzą jeszcze z lat międzywojennych i dawniejszych (pozostałe to Dziadek i Babka). Nazw tych używali pasterze dawniej wypasający na hali Mała Łąka.
Mnich Małołącki, podobnie jak wszystkie pozostałe Mnichowe Turnie, zbudowany jest ze skał węglanowych. Mimo że jest najniższą z Mnichowych Turni, jest turnią wybitną. Łatwo dostępny jest tylko z Mnichowego Przechodu. Jego zachodnia ściana natomiast ma wysokość około 130 m i w jej górnej części znajduje się przewieszony filar. Do 1982 wolno było się tutaj wspinać, przewieszenie to nie zostało jednak pokonane, poprowadzone drogi wspinaczkowe omijają przewieszony filar. Pierwsze przejście (lewą częścią zachodniej ściany): Andrzej Mróz, Jerzy Potocki i Maciej Włodek 28 i 30 maja 1965 w czasie 40 godzin. Później poprowadzono jeszcze trzy inne drogi wspinaczkowe: skrajem zachodniej ściany, prawą częścią zachodniej ściany oraz „Pomarańczową Rysą”. Wszystkie te drogi opisuje Władysław Cywiński w 2. tomie przewodnika "Tatry".
Po lewej stronie (patrząc od dołu) filara Mnicha Małołąckiego znajduje się Zacięcie Mroza, niżej zamieniające się w rysę, a u samego dołu w wąski komin („Pomarańczowa Rysa”). Po prawej stronie filaru natomiast znajdują się dwa tarasy; jeden na wysokości około 30 m, drugi ponad 90 m. Na pierwszy taras łatwo można wyjść od południowej strony, drugi daje możliwość łatwego wycofania się ze ściany.

</doc>
<doc id="2915334" url="https://pl.wikipedia.org/wiki?curid=2915334" title="Guido Boni">
Guido Boni

Guido Boni (ur. 7 lutego 1892 w Vicchio, zm. 15 grudnia 1956 tamże) – włoski gimnastyk, medalista olimpijski.
W 1912 r. reprezentował barwy Zjednoczonego Królestwa Włoch na letnich igrzyskach olimpijskich w Sztokholmie, zdobywając złoty medal w wieloboju drużynowym. Startował również w wieloboju indywidualnym, zajmując 4. miejsce. W 1913 r. zdobył trzy medale podczas mistrzostw świata w Paryżu: dwa złote (w ćwiczeniach na kółkach i ćwiczeniach na poręczach) oraz brązowy (w wieloboju drużynowym).

</doc>
<doc id="2915335" url="https://pl.wikipedia.org/wiki?curid=2915335" title="Jan Zych (poseł)">
Jan Zych (poseł)

Jan Zych – poseł do Sejmu Krajowego Galicji II kadencji (1867-1869), przełożony gminy. Przez pewien czas zamieszkiwał we Lwowie.
Życiorys.
Wybrany w III kurii obwodu Sambor, z okręgu wyborczego Miasto Drohobycz. Na jego miejsce 21 sierpnia 1868 wybrano Dmytra Koczyndyka.

</doc>
<doc id="2915339" url="https://pl.wikipedia.org/wiki?curid=2915339" title="Jakub Szarkiewicz">
Jakub Szarkiewicz

Jakub Szarkiewicz (ur. 1766, zm. 30 września 1846 w Warszawie) – polski duchowny rzymskokatolicki, kanonik metropolitarny warszawski, profesor warszawskiego Seminarium Duchownego i Uniwersytetu Warszawskiego.
Najpierw był misjonarzem św. Wincentego, następnie zostając księdzem archidiecezji warszawskiej. Święcenia kapłańskie otrzymał w 1800. Od 1817 był profesorem historii kościelnej i prawa kanonicznego na Wydziale Teologicznym UW, jednocześnie wykładając te same przedmioty w warszawskim Seminarium Duchownym. Sędzia apostolski-surogat Konsystorza Generalnego Warszawskiego. 
Administrator parafii i kościoła św. Karola Boromeusza w Warszawie przy ul. Chłodnej (zmarł w trakcie budowy). 
Pochowany w katakumbach na cmentarzu Powązkowskim w Warszawie (rząd 155, grób 6).

</doc>
<doc id="2915340" url="https://pl.wikipedia.org/wiki?curid=2915340" title="Michał Popiel">
Michał Popiel

Michał Popiel (ur. 1 grudnia 1816 w Kulczycach, zm. 14 października 1903 w Czerchawie) – ziemianin, polityk demokratyczny, spiskowiec, burmistrz Sambora, poseł na Sejm Ustawodawczy w Kromieryżu i na Sejm Krajowy Galicji.
Życiorys.
Był synem Andrzeja, szlachcica, właściciela części dóbr Kulczyce pod Samborem, obrządku unickiego, walczącego w 1809 roku w wojskach polskich i jego żony Teodozji.
Uczęszczał do gimnazjum w Samborze i jako uczeń zawiązał w 1836 z kolegami tajny związek powiązany ze Stowarzyszeniem Ludu Polskiego. Do organizacji należeli wyłącznie uczniowie Rusini. Napisał wiersz "Rusyn na praznyku" w którym wzywał do wspólnej walki z Niemcami o niepodległość Polski i wyzwolenie ludu wiejskiego. Po wykryciu spisku w lutym 1837 skazany na śmierć, po apelacji zamieniono karę na pobyt w Spilberku w Brnie na Morawach. Zwolniony w sierpniu 1843 pracował jako nauczyciel domowy u Rozwadowskich w Stronibabach pod Złoczowem. Brał udział w przygotowaniach powstańczych w 1846, ujęty w Starym Samborze przesiedział kilka miesięcy w więzieniu.
Aktywny politycznie w okresie Wiosny Ludów. Od wiosny 1848 działał w ramach Soboru Ruskiego we Lwowie, następnie członek Rady Narodowej w Samborze i organizator Gwardii Narodowej w tym mieście. Poseł do Sejmu Konstytucyjnego w Wiedniu i Kromieryżu (10 lipca 1848 – 7 marca 1849), wybrany w galicyjskim okręgu wyborczym Stara Sól. W parlamencie należał do „Stowarzyszenia” skupiającego demokratycznych posłów polskich. Współpracował ściśle z Julianem Goslarem. Opowiadał się za pełnym uwłaszczeniem chłopów i przeciw indemnizowaniu ziemian za utraconą pańszczyznę, oraz likwidacją przysługujących chłopom serwitutów. Jako reprezentant Rusinów był obrany do komisji mającej opracować ustawę gminną.
W 1853 osiadł na stałe do Sambora podejmując pracę w kancelarii Magistratu. W 1861 roku wybrany na burmistrza Sambora pełnił tę funkcję do 1867 roku. Zasiadał w latach 1867-1873 i ponownie od 1879 do 1890 w samborskiej Radzie Powiatowej. Przewodniczył także Towarzystwu Zaliczkowemu Wzajemnemu w Samborze, oraz zasiadał w zarządzie „Funduszu im. Elżbiety” dla wspomagania zubożałych rzemieślników. 
Poseł do Sejmu Krajowego Galicji II, III i IV kadencji (1867-1882), kurii III (gmin wiejskich) z okręgu wyborczego nr 13 Sambor. Zabierał głos w sejmie w sprawach drogowych, ubezpieczeniowych, szpitalnych. Około 1894 zaprzestał działalności politycznej i osiadł w swoim majątku Czerchawie. 
Odznaczenia.
Odznaczony austro-węgierskim Złotym Krzyżem Zasługi z Koroną

</doc>
<doc id="2915341" url="https://pl.wikipedia.org/wiki?curid=2915341" title="Guido Romano">
Guido Romano

Guido Romano (ur. 31 stycznia 1888 w Mediolanie, zm. 18 czerwca 1916 w Enego) – włoski gimnastyk, medalista olimpijski.
W 1908 r. reprezentował barwy Zjednoczonego Królestwa Włoch na letnich igrzyskach olimpijskich w Londynie. zajmując 19. miejsce w wieloboju indywidualnym. Na kolejnej olimpiadzie (Sztokholm 1912) zdobył złoty medal w wieloboju drużynowym oraz zajął 9. miejsce w wieloboju indywidualnym.
Trzykrotnie startował w mistrzostwach świata w gimnastyce sportowej, zdobywając pięć medali: złoty w ćwiczeniach na kółkach i brązowy w wieloboju drużynowym w Luksemburgu (1909), dwa brązowe (w ćwiczeniach na drążku i wieloboju drużynowym) w Turynie (1911) oraz w brązowy w wieloboju drużynowym w Paryżu (1913).
Zginął podczas bitwy pod Asiago.

</doc>
<doc id="2915342" url="https://pl.wikipedia.org/wiki?curid=2915342" title="Paulin Kosiński">
Paulin Kosiński

Paulin Kosiński – poseł do Sejmu Krajowego Galicji II kadencji (1867-1869), przełożony obwodowy z Nowego Sącza.
Wybrany w III i IV kurii obwodu Nowy Sącz, z okręgu wyborczego Miasto Nowy Sącz. Zrzekł się mandatu w III kurii, ponieważ jednocześnie został wybrany w IV kurii, na jego miejsce 20 stycznia 1868 wybrano Michała Korczyńskiego.

</doc>
<doc id="2915353" url="https://pl.wikipedia.org/wiki?curid=2915353" title="Warsaw Spartans">
Warsaw Spartans

Warsaw Spartans – polska drużyna futbolu amerykańskiego grająca od 2013 w najwyższej klasie rozgrywkowej Toplidze PLFA oraz posiadająca drużynę rezerw- Warsaw Spartans B w PLFAII oraz juniorską w PLFAJ.
Drużyna powstała na bazie Otwock Hornets w 2007. Rok później przystąpili do rozgrywek ligowych w PLFA II, by w czwartym sezonie przebojem zdobyć mistrzostwo ligi, nie przegrywając ani jednego meczu i awansując do PLFA I. W sezonie 2012 warszawianie zdobyli także trofeum tej ligi. Dwa mistrzostwa ligi z rzędu to wyczyn, którego jak dotąd nie udało się powtórzyć żadnej polskiej drużynie futbolowej. Sezon 2013 to także debiut drużyny juniorskiej.
W 2012 po raz pierwszy wystawiono także drużynę rezerw w rozgrywkach futbolu ośmioosobowego (PLFA8, 4. miejsce), w sezonie 2013 drużyna Warsaw Spartans B rozegra sezon w PLFAII grupie centralnej. Sezon 2013 to także debiut drużyny juniorskiej.
Z drużyną związana jest pierwsza w Polsce żeńska drużyna futbolowa Warsaw Sirens.

</doc>
<doc id="2915357" url="https://pl.wikipedia.org/wiki?curid=2915357" title="Golam Kupen (Stara Płanina)">
Golam Kupen (Stara Płanina)

Golam Kupen (bułg. Голям Купен) – ostry skalisty szczyt w centralnej Starej Płaninie o typowym alpejskim charakterze. Jest częścią trawersu Dobriła – Botew. Mierzy 2169 m n.p.m. Od zachodu jest oddzielony wąską przełęczą od sąsiedniego Małyk ("Małego") Kupenu. U podnóża między dwoma szczytami znajduje się jedyne wysokogórskie jezioro w Starej Płaninie – Łokwata. Na wschodzie grzbiet znacznie się zwęża i stopniowo przechodzi w skalistą grań Krystcite.
Ze schroniska Ambarica na szczyt można wejść w około 2 godziny 30 minut. Odcinki trudne technicznie są zabezpieczone metalową balustradą. Przy załamaniu pogody zaleca się awaryjne zejście na południe do szlaku ku schronisku Wasił Lewski.

</doc>
<doc id="2915359" url="https://pl.wikipedia.org/wiki?curid=2915359" title="Luis Díaz (siatkarz)">
Luis Díaz (siatkarz)

Luis Díaz (ur. 20 sierpnia 1983) – wenezuelski siatkarz grający na pozycji przyjmującego w Sada Cruzeiro Vôlei, reprezentant kraju. Wystąpił na Igrzyskach Olimpijskich 2008.

</doc>
<doc id="2915363" url="https://pl.wikipedia.org/wiki?curid=2915363" title="Karol Piwocki">
Karol Piwocki

Karol Piwocki – poseł do Sejmu Krajowego Galicji II kadencji (1867-1869), c.k. radca dworu, przełożony obwodowy.
Wybrany w IV kurii obwodu Lwów, z okręgu wyborczego nr 1 Lwów-Winniki-Szczerzec. 

</doc>
<doc id="2915365" url="https://pl.wikipedia.org/wiki?curid=2915365" title="Goodman Stadium">
Goodman Stadium

Goodman Stadium – wielofunkcyjny obiekt sportowy w miejscowości Bethlehem (stan Pensylwania) w Stanach Zjednoczonych. 
Został otwarty 1 października 1988 roku, zastępując Taylor Stadium, który stał w głównym kampusie akademickim od 1914 do 1987 roku. Obecnie na miejscu byłego Taylor Stadium znajdują się Rauch Business Center, Zoellner Arts Center oraz parking. Pojemność stadionu to 16 000 miejsc. Na nim rozgrywa swoje mecze domowe drużyna akademicka Lehigh University Mountain Hawks, która występuje w Division I Football Championship Subdivision futbolu amerykańskiego.
Stadion usytuowany w dolinie otoczonej zalesionymi wzgórzami, ma w pobliżu duży parking. Posiada zabezpieczenia przed złymi warunkami pogodowymi, duże kryte toalety po obu stronach stadionu, szatnie dla gospodarzy i zespołów przyjezdnych, biura, pomieszczenia dla sprzętu i atletyczny centrum szkoleniowy. Jest również wyposażony w trzypoziomową lożę prasową i krzesła dla siedzenia.
W ostatnim dziesięcioleciu Campus Goodman jest również przedsezonowym obozem szkoleniowym dla Philadelphia Eagles z profesjonalnej NFL.
Na stadionie również swoje mecze rozgrywała reprezentacja Stanów Zjednoczonych.

</doc>
<doc id="2915366" url="https://pl.wikipedia.org/wiki?curid=2915366" title="Wasyl Makowycz">
Wasyl Makowycz

Wasyl Makowycz ukr. Василь Макович ( ur. 1833 w Podgrodziu - zm. ?) – ukraiński działacz społeczny. poseł do Sejmu Krajowego Galicji i do austriackiej Rady Państwa
Urodził się w rodzinie grekokatolickiej. Był synem chłopa w Podgrodziu Teodora, następnie sam był właścicielem gospodarstwa i pisarzem gminnym w tej miejscowości. 0d 1856 mąż Heleny z domu Liszczak, z którą miał trzech synów i córkę.
Poseł do Sejmu Krajowego Galicji II kadencji (1867-1869), Wybrany w IV kurii obwodu Brzeżany, z okręgu wyborczego nr 4 Rohatyn–Bursztyn. Poseł do austriackiej Rady Państwa II kadencji (20 października 1868 - 1 kwietnia 1870) wybrany w miejsce Alfreda Józefa Potockiego przez Sejm w kurii X – jako delegat z grona posłów wiejskich okręgów: Brzeżany, Bóbrka, Rohatyn i Podhajce. Jego orientacja polityczna jest trudna do ustalenia gdyż w niektórych sprawach głosował podobnie jak członkowie Koła Polskiego i wraz z nimi złożył mandat na przełomie marca i kwietnia 1870. Kazimierz Chłędowski zaliczał go z kolei do świętojurców. 

</doc>
<doc id="2915367" url="https://pl.wikipedia.org/wiki?curid=2915367" title="Stepan Papczuk">
Stepan Papczuk

Stepan Papczuk – ukraiński działacz społeczny, poseł do Sejmu Krajowego Galicji II kadencji (1867-1869), włościanin z Szutrominiec.
Wybrany w IV kurii obwodu Czortków, z okręgu wyborczego nr 7 Zaleszczyki-Tłuste. 

</doc>
<doc id="2915369" url="https://pl.wikipedia.org/wiki?curid=2915369" title="Marinka (schron)">
Marinka (schron)

Marinka (bułg. "Маринка") – schron turystyczny w Starej Płaninie w Bułgarii. 
Opis i położenie.
Znajduje się na przełęczy o te samej nazwie, na północ od Botewa. Jest to parterowy kamienny budynek o pojemności 15 miejsc. Budynek nie jest zelektryfikowany, woda jest 100 m na północny zachód, ogrzewany jest piecem. Jest otwarty cały rok, nie ma personelu. Według danych z 2012 r. znajduje się w bardzo złym stanie. Jest na trasie europejskiego długodystansowego szlaku pieszego E3 ( Kom - Emine).
Sąsiednie obiekty turystyczne:
Szlaki są znakowane.
Punkt wyjściowy: Kałofer – 6,30 godz. przez Rudinata. Szlak jest znakowany.

</doc>
<doc id="2915370" url="https://pl.wikipedia.org/wiki?curid=2915370" title="Iwan Gulak">
Iwan Gulak

Iwan Gulak – ukraiński działacz społeczny, poseł do Sejmu Krajowego Galicji II kadencji (1867-1869), włościanin z Burdiakowiec.
Wybrany w IV kurii obwodu Czortków, z okręgu wyborczego nr 8 Borszczów-Mielnica. 

</doc>
<doc id="2915371" url="https://pl.wikipedia.org/wiki?curid=2915371" title="Łęgi Odrzańskie">
Łęgi Odrzańskie

Łęgi Odrzańskie – obszar pokryty lasami, łąkami i torfowiskami, ciągnący się wzdłuż Odry, objęty ochroną w ramach sieci Natura 2000 (obszary „Łęgi Odrzańskie” PLB020008 i PLH020018). Jest położony na terenie województwa dolnośląskiego, niewielki fragment na północnym krańcu leży w województwie lubuskim.
Historia.
Aż do 1753 roku cała dolina Odry była pokryta bagnami i moczarami. Istniały tam nieliczne wioski rybackie. W XVIII wieku zostało zlecone osuszenie tych terenów, dzięki czemu pozyskano 225 690 mórg nowej ziemi uprawnej, na których osiedlili się rolnicy z różnych części kraju. Pozostały tylko łęgi wzdłuż koryta Odry. Aż do 1945 roku Łęgi Odrzańskie należały do Prus, a potem Niemiec. W 1945 roku włączono je do Polski.
Obszary Natura 2000.
W obrębie Łęgów Odrzańskich utworzono dwa obszary sieci Natura 2000:
Siedliska.
Aktualny SDF obszaru wskazuje na występowanie 11 siedlisk, stanowiących 70% powierzchni, w tym 2 priorytetowych. Tworzy go kompleks nadrzecznych siedlisk, w tym lasy, łęgi i torfowiska. Na obszarze kompleksu są starorzecza, zarośla wierzbowe, olsy, łąki zalewowe i wilgotne oraz lasy łęgowe i grądowe.
Fauna i flora.
Na terenie obszaru są zwierzęta chronione: 2 gatunki płazów, 6 gatunków ssaków, 9 gatunków bezkręgowców i 5 gatunków ryb, a także 35 gatunków ptaków, w tym największe w Środkowej Europie populacje dzięcioła średniego i łabędzia krzykliwego.
Liczba gatunków chronionych na podstawie różnych konwencji:
Ptaki.
Obszar jest też ostoją ptasią o randze europejskiej (IBA PLB089). Występuje tu co najmniej 25 gatunków ptaków z Załącznika I Dyrektywy Rady 79/409/EWGW, w tym 7 gatunków osiągających liczebność kwalifikującą ostoję (dzięcioł średni, bielik, dzięcioł zielonosiwy, kania ruda i czarna, muchołówka białoszyja i łabędź krzykliwy), oraz 18 pozostałych: trzmielojad, zielonka, zimorodek, dzięcioł czarny, bąk, bączek, błotniak łąkowy, błotniak stawowy, bocian czarny, gąsiorek, jarzębatka, kropiatka, lelek, lerka, muchołówka mała, ortolan i żuraw. Łącznie na terenie ostoi występuje co najmniej 100 gatunków ptaków.
Inne gatunki.
Do gatunków, które występują na tym terenie, należą kotewka orzech wodny, salwinia pływająca, barczatka kataks i przeplatka maturna.
Zagrożenia.
Do zagrożeń należą:

</doc>
<doc id="2915373" url="https://pl.wikipedia.org/wiki?curid=2915373" title="Iwan Manastyrskyj">
Iwan Manastyrskyj

Iwan Manastyrskyj (pol. Jan Manasterski niem. Johann Manastyrski von Ritter) – ziemianin, poseł na Sejm Krajowy Galicji i do austriackiej Rady Państwa
Ziemianin, właściciel dóbr Kujdanów, w pow. buczackim. Jego żoną była Agata z Kruszelnickich.
Poseł do Sejmu Krajowego Galicji II kadencji (1867-1869), Wybrany w IV kurii obwodu Czortków, z okręgu wyborczego nr 9 Czortków-Jazłowiec-Budzanów. Był członkiem Klubu Ruskiego.
Poseł do Rady Państwa w Wiedniu II kadencji (20 maja 1867 – 21 maja 1870) wybrany jako delegat z grona posłów wiejskich okręgów: Zaleszczyki, Borszczów, Czortków, Kopyczyńce. W parlamencie austriackim należał do Koła Polskiego.

</doc>
<doc id="2915375" url="https://pl.wikipedia.org/wiki?curid=2915375" title="Reprezentacja Rosji w rugby 7 mężczyzn">
Reprezentacja Rosji w rugby 7 mężczyzn

Reprezentacja Rosji w rugby 7 mężczyzn – zespół rugby 7, biorący udział w imieniu Rosji w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Fiedieracyja regbi Rossii, członek Rugby Europe oraz World Rugby.

</doc>
<doc id="2915376" url="https://pl.wikipedia.org/wiki?curid=2915376" title="Leonid Bykov">
Leonid Bykov



</doc>
<doc id="2915377" url="https://pl.wikipedia.org/wiki?curid=2915377" title="Wasyl Kuzyk">
Wasyl Kuzyk

Wasyl Kuzyk – ukraiński działacz społeczny, poseł do Sejmu Krajowego Galicji II kadencji (1867-1869), włościanin z Karłowa.
Wybrany w IV kurii obwodu Kołomyja, z okręgu wyborczego nr 14 Sniatyń-Zabłotów. Jego wybór uznano w trakcie kadencji za nieważny, i na jego miejsce wybrano księdza Iwana Ozarkewycza.

</doc>
<doc id="2915380" url="https://pl.wikipedia.org/wiki?curid=2915380" title="Jerzy Konstanty Czartoryski">
Jerzy Konstanty Czartoryski

Jerzy Konstanty Czartoryski, książę, herbu Pogoń Litewska (ur. 24 kwietnia 1828 w Dreźnie, zm. 23 grudnia 1912 w Wiedniu) – ziemianin, polityk konserwatywny, poseł do Rady Państwa i Sejmu Krajowego Galicji,
Życiorys.
Wychowywał się w pałacu wiedeńskim Weinhaus. Pozostawał w ścisłych relacjach ze swoim stryjem ks. Adamem Czartoryskim i kierowanym przezeń Hotelem Lambert. Nie pełnił w tym okresie jednak żadnych ważnych funkcji politycznych Przejawiam za to zainteresowanie muzyką – wydawał fachowe pisma z tej dziedziny w Wiedniu, najpierw „Monatsschrift für Theater und Musik”, a następnie „Recensionen und Mittheilungen über Theater und Kunst”.
W 1866 roku osiadł na stałe w Galicji, w odziedziczonych dobrach pełkińskich, koło Jarosławia. Jego siedzibą był odnowiony pałac w Pełkiniach. Od tej pory zaangażował się w szerszą działalność polityczną. Członek Rady Powiatu (1874-1911) oraz członek (1877-1909) i prezes (1893-1897, 1900-1909) Wydziału Powiatowego w Jarosławiu. Był posłem Sejmu Krajowego Galicji II kadencji (18 lutego 1867 – 13 listopada 1869), III kadencji (20 sierpnia 1870 – 26 kwietnia 1876), IV kadencji (8 sierpnia 1877 – 21 października 1882), V kadencji (15 września 1883 – 26 stycznia 1889), VI kadencji (10 października 1889 – 17 lutego 1894), VII kadencji (28 grudnia 1895 – 9 lipca 1901), VIII kadencji (28 grudnia 1901 – 12 października 1907). W kadencji II wybrany z III kurii (gmin miejskich) obwodu Przemyśl, z okręgu wyborczego nr 7 Jarosław, w kadencji III z kurii I (wielkiej własności) z obwodu nr 1 (krakowskiego), w kadencji IV, V, VI z tej samej kurii z obwodu nr 3 (przemyskiego), w kadencji VII i VIII z kurii IV (gmin wiejskich) z okręgu wyborczego nr 16 (Jarosław).
Był także posłem do austriackiej Rady Państwa V kadencji (4 listopada 1873 – 19 października 1876), VI kadencji (7 października 1879 – 23 kwietnia 1885), VII kadencji (22 września 1885 – 23 stycznia 1891), VIII kadencji (13 kwietnia 1891). Wybierany był w kurii I (wielkiej własności), w kadencji V z okręgu nr 3 (Bochnia-Wieliczka-Brzesko), w kadencji VI z okręgu nr 8 (Sanok-Bircza-Lesko-Brzozów-Krosno), w kadencji VII i VIII w kurii IV (gmin wiejskich) z okręgu wyborczego nr 13 (Jarosław-Radymno-Sieniawa-Cieszanów-Lubaczów). W tej ostatniej już po wyborze został mianowany dziedzicznym członkiem Izby Panów (13 kwietnia 1891 – 23 grudnia 1912). Jego mandat objął po wyborach uzupełniających 9 czerwca 1891 Władysław Koziebrodzki. W parlamencie austriackim należał do grupy posłów konserwatywnych (podolaków) Koła Polskiego w Wiedniu. Miał wyraziste poglądy polityczne. Opowiadał się za przebudową państwa w duchu federalistycznym. Postulował zachowanie liberalnych swobód. Był za ścisłą współpracą Koła Polskiego z opozycją czeską. W 1887 roku mianowany został austriackim radcą tajnym. Kazimierz Chłędowski zostawił taką jego charakterystykę:
"Książe Jerzy Czartoryski" (...) "z rodowej dumy z nikim się nie łączył, spodziewając się zawsze, że nadejdzie chwila, w której wszystkich za łeb weźmie; ale chwila taka jakoś nie nadchodziła i dotąd nie nadeszła. Książe Jerzy, wychowany w Wiedniu, w swej młodości «ein Schöngeist», meloman, bywający w artystycznym świecie wiedeńskim, ożenił się z córką księgarza Czecha, panną Czermakówną i ona popchnęła właściwie męża na polityczne tory. Księżna była kobietą ambitną i słusznie dążyła aby nazwisko Czartoryskich nie zużyło się na wiedeńskim bruku. Książe więc poświęcił się polityce, dał się wybrać do sejmu i Rady Państwa, ale zbyt łaknący popularności, szukający jej bez systemu, na prawo i lewo, a nadto intrygant nie wzbudzający zaufania, nie umiał sobie wyrobić wpływu. W Sejmie galicyjskim kokietował z Rusinami, w Radzie Państwa z Czechami, prowadził politykę kaprysu na swoją rękę, niewiele się też na niego oglądano""."
Działał wiele na polu społecznym i dobroczynnym. W latach 1868–1870 był prezesem Galicyjskiego Towarzystwa Muzycznego. Był założycielem i prezesem w latach 1892–1896 Polskiego Towarzystwa Pedagogicznego, a w 1878 otrzymał tytuł członka honorowego PTP. W 1868 roku pracował jako dyrektor Zakładu Ciemnych. W swych dobrach fundował liczne szkoły, ochronki lub czytelnie ludowe. Popierał na wsi kółka rolnicze, kasy pożyczkowe i przemysł domowy.
Został pochowany 28 grudnia 1912 w Sieniawie w krypcie rodu Czartoryskich znajdującej się w Kościele Wniebowzięcia Najświętszej Maryi Panny w Sieniawie.
Rodzina.
Urodził się w arystokratycznej rodzinie ziemiańskiej. Syn Konstantego Adama (1773-1860) i Marii z Dzierżanowskich (1790-1842). Jego rodzeństwem byli bracia: Aleksander Romuald (1811-1886), Konstanty Marian (1822-1891) i siostra Maria Zuzanna (1817-1847), żona Achillesa Ferdinanda de la Roche-Pouchin et Rochefort (1804-1883). Od 1864 był żonaty z Marią z Czermaków, córką praskiego lekarza oraz siostrą fizjologa Johanna Nepomuka Czermaka i czeskiego artysty, malarza . Mieli dzieci: córkę Wandę (1862-1920) i syna Witolda (1864-1945).

</doc>
<doc id="2915390" url="https://pl.wikipedia.org/wiki?curid=2915390" title="Bitwa nad Arar">
Bitwa nad Arar



</doc>
<doc id="2915397" url="https://pl.wikipedia.org/wiki?curid=2915397" title="Reprezentacja Francji w rugby 7 mężczyzn">
Reprezentacja Francji w rugby 7 mężczyzn

Reprezentacja Francji w rugby 7 mężczyzn – zespół rugby 7, biorący udział w imieniu Francji w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialna jest Fédération Française de Rugby, członek Rugby Europe oraz World Rugby.

</doc>
<doc id="2915402" url="https://pl.wikipedia.org/wiki?curid=2915402" title="Tyża (schronisko)">
Tyża (schronisko)

Tyża (bułg. "Тъжа") – schronisko turystyczne w Starej Płaninie w Bułgarii.
Opis i położenie.
Znajduje się na południowy wschód od szczytu Rusałka. Jest to murowany dwupiętrowy budynek o pojemności 100 miejsc z umywalniami i łazienką i zewnętrznymi węzłami sanitarnymi. Budynek ma dostęp do wody bieżącej, prądu z agregatu, a ogrzewany jest piecami. Dysponuje kuchnią turystyczną i jadalnią. Schronisko jest na trasie europejskiego długodystansowego szlaku pieszego E3 ( Kom - Emine).
Sąsiednie obiekty turystyczne:
Wszystkie szlaki są znakowane. Do szczytu Rusałka (1889 m) – 1,30 godz., Kademlijski wodospad – 1,30 godz.
Punkty wyjściowe:
Wszystkie szlaki są znakowane.

</doc>
<doc id="2915413" url="https://pl.wikipedia.org/wiki?curid=2915413" title="Blowin’">
Blowin’

BLOWIN’ – dziesiąty singel japońskiego zespołu B’z, wydany 27 maja 1992 roku. Osiągnął 1 pozycję w rankingu Oricon i pozostał na liście przez 31 tygodni, sprzedał się w nakładzie egzemplarzy. Singel zdobył status płyty Milion oraz nagrodę „Best 5 Single Award” podczas rozdania 7th Japan Gold Disc Award. Został wydany ponownie 26 marca 2003 roku. 
Utwór tytułowy został wykorzystany w reklamie chipsów firmy Calbee, a utwór "TIME" w rozpoczęciach programu stacji All-nippon News Network.

</doc>
<doc id="2915418" url="https://pl.wikipedia.org/wiki?curid=2915418" title="Ignacy Jakubik">
Ignacy Jakubik

Ignacy Jakubik, również Jakóbik – chłop, poseł do Sejmu Krajowego Galicji i do austriackiej Rady Państwa
Chłop, właściciel gospodarstwa rolnego w Pawłosiowie, w pow. jarosławskim.
Poseł do Sejmu Krajowego Galicji II kadencji (1867-1869), wybrany w IV kurii obwodu Przemyśl, z okręgu wyborczego nr 16 Jarosław-Sieniawa-Radymno. Był także posłem do austriackiej Rady Państwa II Kadencji (20 maja 1867 - 31 marca 1870), wybranym przez Sejm w kurii XIII – jako delegat z grona posłów wiejskich okręgów: Przemyśl, Jarosław, Jaworów, Mościska. W parlamencie austriackim członek Koła Polskiego. Ustąpił wraz 30 innymi posłami polskimi na znak protestu przeciw uprzywilejowaniu Niemców i odrzuceniu tzw. uchwały galicyjskiej.

</doc>
<doc id="2915419" url="https://pl.wikipedia.org/wiki?curid=2915419" title="Iwan Bazyłewycz">
Iwan Bazyłewycz

Iwan Bazyłewycz – ukraiński działacz społeczny, poseł do Sejmu Krajowego Galicji II kadencji (1867–1869), włościanin z Sadu.
Wybrany w IV kurii obwodu Przemyśl, z okręgu wyborczego nr 17 Jaworów-Krakowiec.

</doc>
<doc id="2915421" url="https://pl.wikipedia.org/wiki?curid=2915421" title="A.J. Simeon Stadium">
A.J. Simeon Stadium

A.J. Simeon Stadium – wielofunkcyjny obiekt sportowy w miejscowości High Point (stan Karolina Północna) w Stanach Zjednoczonych. 
Pojemność stadionu to 10 000 miejsc. Jest to największy stadion w High Point i rozgrywany na nim mecze futbolu amerykańskiego i piłki nożnej miejscowych zespołów z High Point Central High School oraz T. Wingate Andrews High School.
W latach 1996-1999 na nim rozgrywał swoje mecze domowe drużyna piłkarska Carolina Dynamo, która występowała w zawodowej USL Premier Development League. Obecnie gra Carolina Phoenix występująca w Independent Women's Football League.
Na stadionie również swoje mecze rozgrywała reprezentacja Stanów Zjednoczonych.

</doc>
<doc id="2915422" url="https://pl.wikipedia.org/wiki?curid=2915422" title="Aleksander Halik">
Aleksander Halik

Aleksander Halik – poseł do Sejmu Krajowego Galicji II kadencji (1867-1869), włościanin z Lipnik.
Wybrany w IV kurii obwodu Przemyśl, z okręgu wyborczego nr 18 Mościska-Sądowa Wisznia.

</doc>
<doc id="2915423" url="https://pl.wikipedia.org/wiki?curid=2915423" title="Studia Podlaskie">
Studia Podlaskie

Studia Podlaskie (Podlasie Studies), polskie czasopismo historyczne. Istnieje od 1990 roku. Redaktorem naczelnym w latach 1990-2011 był prof. Michał Gnatowski. Czasopismo wydawane jest przez Instytut Historii i Nauk Politycznych Uniwersytetu w Białymstoku. W czasopiśmie zamieszczane są prace dotyczące Podlasie, Wschodniego Mazowsza i obszarów historycznego Wielkiego Księstwa Litewskiego. Czasopismo posiada również dział recenzji. Obecnie „Studia Podlaskie” poszerzyły zakres swej tematyki o nauki polityczne. Redaktorem naczelnym jest prof. Grzegorz Zackiewicz. Całość dorobku periodyku jest dostępna w wersji cyfrowej w Podlaskiej Bibliotece Cyfrowej.

</doc>
<doc id="2915424" url="https://pl.wikipedia.org/wiki?curid=2915424" title="Gąska tygrysowata">
Gąska tygrysowata



</doc>
<doc id="2915426" url="https://pl.wikipedia.org/wiki?curid=2915426" title="Flanca">
Flanca

 

</doc>
<doc id="2915427" url="https://pl.wikipedia.org/wiki?curid=2915427" title="Gąska">
Gąska



</doc>
<doc id="2915429" url="https://pl.wikipedia.org/wiki?curid=2915429" title="Rutgers Stadium (1938)">
Rutgers Stadium (1938)

Rutgers Stadium – nieistniejący, wielofunkcyjny obiekt sportowy w miejscowości Piscataway (stan New Jersey) w Stanach Zjednoczonych. 
Został otwarty w 1938 roku, a jego pojemność to 31 219 miejsc. Swoje mecze domowe rozgrywała na nim akademicka drużyna futbolowa Rutgers Scarlet Knights. W 1993 roku stadion został wyburzony, a na jego miejscu wybudowany nowy Rutgers Stadium, otwarty 3 września 1994 roku.
Na stadionie pięciokrotnie zorganizowano finałowy turniej NCAA lacrosse. Na Rutgers Stadium swoje mecze rozgrywała również piłkarska reprezentacja Stanów Zjednoczonych.

</doc>
<doc id="2915431" url="https://pl.wikipedia.org/wiki?curid=2915431" title="Stadion Rutgers (1938)">
Stadion Rutgers (1938)



</doc>
<doc id="2915435" url="https://pl.wikipedia.org/wiki?curid=2915435" title="Kościół św. Jana Chrzciciela w Pniewach">
Kościół św. Jana Chrzciciela w Pniewach

Kościół Świętego Jana Chrzciciela w Pniewach – jeden z dwóch rzymskokatolickich kościołów parafialnych w Pniewach, w powiecie szamotulskim, w województwie wielkopolskim. Należy do dekanatu pniewskiego archidiecezji poznańskiej.
Historia.
Świątynia powstała jako kościół ewangelicki dla powstałej w dniu 15 marca 1837 roku gminy wyznaniowej. Budowa kościoła kosztowała 33 000 marek. Świątynia została ukończona w 1848 roku. W dniu 15 października została poświęcona przez biskupa luterańskiego D. Freumarka. Według niemieckich źródeł kościół nosił wówczas wezwanie Krzyża (Kreuzkirche). W latach 1864–1866 do świątyni została dobudowana pięciokondygnacyjna wieża-dzwonnica. Inwestycja kosztowała 8000 marek. Wieża została wzniesiona na planie kwadratu i pokryta jest ośmiobocznym dachem w kształcie ostrosłupa. Po 1945 roku, gdy już nie było w mieście ludności ewangelickiej, kościół został przekazany katolickiej parafii św. Wawrzyńca. Następnie, w dniu 4 lipca 1947 roku został on przekazany Skarbowi Państwa, jednakże nadal był w dyspozycji parafii. Ostatecznie w dniu 3 kwietnia 1951 roku budowla została odebrana z przeznaczeniem na siedzibę władz miejskich. Potem przez wiele lat w świątyni mieścił się magazyn Gminnej Spółdzielni. Doprowadziło to do znacznego zniszczenia budowli. Dopiero w 1982 roku, udało się parafii odzyskać kościół. W dniu 3 sierpnia 1990 przy świątyni został utworzony ośrodek duszpasterski, a następnie samodzielna parafia.
Wnętrze.
Wnętrze świątyni ma surowy charakter. Nie znajdują się w nim dzieła sztuki, ani nie posiada ono zdobnictwa sakralnego.

</doc>
<doc id="2915436" url="https://pl.wikipedia.org/wiki?curid=2915436" title="High Point Solutions Stadium">
High Point Solutions Stadium

High Point Solutions Stadium – wielofunkcyjny obiekt sportowy w miejscowości Piscataway (stan New Jersey) w Stanach Zjednoczonych. 
Został otwarty 3 września 1994 roku i zastąpił stary Rutgers Stadium. Pojemność stadionu to 52 454 miejsc po rekonstrukcji w 2009 roku. Swoje mecze domowe rozgrywa na nim akademicka drużyna futbolowa Rutgers Scarlet Knights.
Oprócz meczów futbolu amerykańskiego, stadion gości rozgrywki NCAA w piłce nożnej oraz mecze lacrosse. 
W czerwcu 2010, Rutgers University wystawił na sprzedaż prawo do nazewnictwa Rutgers Stadium. Będzie to skuteczny sposób, aby przynieść bardzo potrzebne dochody dla Uniwersytetu. W dniu 22 czerwca 2011 roku ogłoszono, że High Point Solutions z siedzibą w Sparta, New Jersey, kupił prawa i że stadion będzie nazywać się High Point Solutions Stadium.

</doc>
<doc id="2915437" url="https://pl.wikipedia.org/wiki?curid=2915437" title="Rutgers Stadium">
Rutgers Stadium



</doc>
<doc id="2915439" url="https://pl.wikipedia.org/wiki?curid=2915439" title="Johann Benedict Carpzov II">
Johann Benedict Carpzov II

Johann Benedict Carpzov II (ur. 24 kwietnia 1639 w Lipsku; zm. 23 marca 1699 tamże)– niemiecki, luterański teolog, etnolog i filolog.
Życiorys.
Urodził się jako syn Johanna Benedikta Carpzova I. Już jako dziecko otrzymał rzetelne wykształcenie w swoim domu. Później uczęszczał do Thomasschule w Lipsku.
W 1654 roku wstąpił na uniwersytet w Lipsku i w tym samym roku uzyskał tytuł bakalaureata z siedmiu sztuk wyzwolonych. W 1656 roku udał się na uniwersytet w Jenie, gdzie uczęszczał na wykłady Christiana Chemnitza, Johanna Frischmutha (1619–1687) i Johanna Andreasa Bose. Od 1656 roku studiował na uniwersytecie w Strasburgu, słuchał tam wykładów Johanna Conrada Dannhauera, Sebastiana Schmidta i Johanna Heinricha Boeclera. W 1657 roku wrócił do Lipska, a po śmierci ojca udał się ponownie do Strasburga, aby dokończyć studia. W 1658 roku, zwyczajem uczonych ówczesnych czasów, rozpoczął podróż edukacyjną.
Podczas tej podróży zwiedził Tybingę, Ulm, Ratyzbonę, Norymbergę, Altdorf bei Nürnberg i Heidelberg. We Frankfurcie nad Menem przeżył koronację cesarza Leopolda I Habsburga, a następnie powrócił do Strasburga, gdzie wygłosił rozprawę pożegnalną. Następnie udał się do Bazylei i pod koniec roku 1658 wrócił do Lipska, gdzie uzyskał tytuł magistra filozofii. W następnym roku zaczął wykładać język hebrajski, o którym posiadał wielką wiedzę i koncentrował się na studiowaniu teologii u Johanna Hülsemanna, Hieronymusa Kromayera, Martina Geiera i Johanna Adama Schertzera.
W 1662 roku został zatrudniony jako bakałarz teologii do wygłaszania niedzielnych kazań w kościele św. Mikołaja, w 1665 został profesorem etyki, w 1668 licencjatem teologii, jak również profesorem orientalnych języków, w 1674 archidiakonem, w 1678 doktorem teologii, w 1679 pastorem w kościele św. Tomasza w Lipsku. Wielokrotnie zarządzał dziekanatem wydziału teologicznego, a w latach 1679, 1691, 1697 był rektorem uniwersytetu w Lipsku.
Od 1697 roku był eforem uczniów z Królestwa Polskiego i Księstwa Saksonii-Weimar, asesorem w Lipskim konsystorzu, kanonikiem katedry w Miśni, jak również członkiem komisji śledczej.
Zmarł 30 marca 1699 roku na skutek powikłań po grypie.
Działalność.
Chociaż sympatyzował z poglądami Filipa Jakuba Spenera, to zdecydowanie przeciwstawiał się szerzeniu pietyzmu w Lipsku. On też zapoczątkował cenzurę na wydziale teologii w Lipski. Dotyczyła ona trzech magistrów Augusta Hermanna Francke, Paula Antona, Johanna Kaspara Schade.
Został najbardziej stronniczym i najzacieklejszym przeciwnikiem nowego ruchu, a od 1689 roku był członkiem komisji śledczej. Był autorem wielu mocnych pism skierowanych przeciw pietyzmowi, współautorem wydanego w roku 1691 pisma "Imago pietismi", które w 1692 roku złożył przed saksońskim związkiem krajowym przedstawiając wątpliwości lipskiego fakultetu. W tym samym roku pojawiło się kolejne pismo ""Beschreibung des Unfugs der Pietisten in Halberstadt" (Opis swawoli pietystów w Halberstadt).
Przeciw niemu były skierowane teraz nie tylko poważne i umiarkowane riposty Filipa Jakuba Spenera, Veita Ludwiga von Seckendorffa, Augusta Hermanna Francke, lecz także tych, którzy byli wtedy z pietyzmem związani, aczkolwiek zasadniczo całkiem inaczej myślący, jak np. wielki prawnik i przedstawiciel oświecenia Christian Thomasius. Thomasius drwił z Carpzova i całego wydziału teologii. Publicznie mu zarzucał, że jego "lectiones publicae" (wykłady publiczne) nie są porządne, że podczas kazań opowiada śmieszne i sprośne rzeczy itd.. Rezultatem tych sporów był nakaz opuszczenia Saksonii przez Christiana Thomasiusa. Po odejściu Thomasiusa z Lipska spór jeszcze bardziej się zaostrzył.
Podczas tych sporów wynikły pytania na gruncie prawa kościelnego. Wypowiedzi Christiana Thomasiusa zawartej w rozprawie "vom Recht eines Fürsten in Mitteldingen" przeciwstawił swoje pismo pt. "De jure decidendi controversias theol".", w którym w nawiązaniu do swego przodka Benedykta Carpzova bronił tak zwanego systemu episkopalnego przeciw terytorializmowi Thomasiusa.
Jego obowiązki związane z pełnionymi funkcjami nie pozwalały mu na prowadzenie aktywnej działalności pisarskiej. Wynikiem czego jest tylko kilka małych rozpraw.

</doc>
<doc id="2915442" url="https://pl.wikipedia.org/wiki?curid=2915442" title="Łużyce (mikroregion etnograficzny na Mazowszu)">
Łużyce (mikroregion etnograficzny na Mazowszu)



</doc>
<doc id="2915445" url="https://pl.wikipedia.org/wiki?curid=2915445" title="Piotr Parandowski">
Piotr Parandowski

Piotr Parandowski (ur. 23 listopada 1944 w Tarnobrzegu, zm. 28 grudnia 2012 w Warszawie) – polski archeolog, pisarz i filmowiec. Syn pisarza i tłumacza Jana Parandowskiego.
Posiadał wykształcenie archeologiczne, był wieloletnim współpracownikiem Centrum Archeologii Śródziemnomorskiej Uniwersytetu Warszawskiego. Specjalizował się w reżyserii, zdjęciach i tworzeniu scenariuszy do filmów dokumentalnych z prac polskich archeologów i konserwatorów zabytków, tworząc między innymi takie filmy jak: "Spotkanie z architekturą Egiptu" (1975), "Malowidła z Faras" (1987), "Dziennik Sudański" (2005). Był członkiem Stowarzyszenia Filmowców Polskich.
Zajmował się także pisarstwem, był autorem książki "Nie ma, a jest" z 2001 r., zawierającej eseje opisujące
podróże odbyte przez niego w trakcie realizacji filmów dokumentalnych. Drugą jego książką była "Mitologia wspomnień" z 2008 r., zawierająca liczne wątki autobiograficzne.
Piotr Parandowski zmarł 28 grudnia 2012 r. i został pochowany 8 stycznia 2013 r. na cmentarzu Powązkowskim w Warszawie w grobie swoich rodziców w alei zasłużonych (grób 40).

</doc>
<doc id="2915446" url="https://pl.wikipedia.org/wiki?curid=2915446" title="Kormakitis (przylądek)">
Kormakitis (przylądek)

Kormakitis (gr. Ακρωτήρι Κορμακίτη, "Akrotiri Kormakiti"; tur. "Koruçam Burnu") − przylądek na Cyprze, nad zatoką Morfu.

</doc>
<doc id="2915451" url="https://pl.wikipedia.org/wiki?curid=2915451" title="Lądowisko Lublin-Świdnik">
Lądowisko Lublin-Świdnik



</doc>
<doc id="2915452" url="https://pl.wikipedia.org/wiki?curid=2915452" title="Stadion Miejski w Nyíregyházie">
Stadion Miejski w Nyíregyházie

Stadion Miejski w Nyíregyházie (węg. "Nyíregyháza Városi Stadion") – wielofunkcyjny obiekt sportowy w miejscowości Nyíregyháza na Węgrzech.
Został otwarty w 1958 roku. Pojemność stadionu to 13 501 miejsc. Obecnie spełnia wszystkie kryteria UEFA do rozgrywania najważniejszych spotkań piłkarskich. Na stadionie swoje mecze domowe rozgrywa miejscowy klub Nyíregyháza Spartacus FC.
W 1995 roku, na stadionie odbywały się mistrzostwa Europy juniorów w lekkiej atletyce.
W latach 1999-2002 trwała przebudowa stadionu. Została zainstalowana elektroniczna tablica świetlna, zbudowano dach nad trybunami na 4200 miejsc. Stadion spełnia wymogi UEFA dla międzynarodowych meczów.
Rekord frekwencji na stadionie - 28 000 osób, został zanotowany 1 listopada 1980 roku.
Na stadionie również swoje mecze rozgrywa reprezentacja Węgier oraz inne reprezentacje narodowe i kluby grające w europejskich pucharach np. Debreceni VSC.

</doc>
<doc id="2915453" url="https://pl.wikipedia.org/wiki?curid=2915453" title="Apostolos Andreas">
Apostolos Andreas

Apostolos Andreas (gr. Ακρωτήρι Αποστόλου Ανδρέα, "Akrotiri Apostolu Andrea"; tur. "Zafer Burnu") − przylądek na Cyprze, najdalej wysunięty w morze fragment półwyspu Karpas.

</doc>
<doc id="2915458" url="https://pl.wikipedia.org/wiki?curid=2915458" title="Morgi (województwo podkarpackie)">
Morgi (województwo podkarpackie)

Morgi – osada w Polsce położona w województwie podkarpackim, w powiecie rzeszowskim, w gminie Kamień.
Miejscowość wchodzi w skład sołectwa Kamień-Podlesie.
W latach 1975–1998 miejscowość położona była w województwie rzeszowskim.

</doc>
<doc id="2915460" url="https://pl.wikipedia.org/wiki?curid=2915460" title="Keizer (raper)">
Keizer (raper)

Keizer, znany również jako Rozelsky Lie A Jen (ur. 6 czerwca 1987 r. w Paramaribo) - holenderski raper pochodzący z Surinam. Jego najbardziej znanymi utworami są "Mama Sorry", "Keizer, Koning, Admiraal" i "Hoe ze loopt". Aktualnie wydaje płyty w ramach kontraktu z wytwórnią Nindo.
Życiorys.
Kariera.
Keizer zaczął słuchać rapu w wieku 15 lat. Pierwszymi raperami, z którymi się zetknął byli 2Pac oraz The Notorious B.I.G. Jego debiutancki singiel nosił nazwę "Hit Em Up". Po jego stworzeniu postanowił kontynuować karierę pisząc teksty. W 2004 roku Keizer razem z BombeBoyem, LLoydStarem oraz jego siostrzeńcem o pseudonimie Roots założyli grupę raperską zwaną Blackside. Nagrali dwa klipy - Je Voelt‘t i The Anthem. Grupa ta oficjalnie nadal istnieje, lecz nie wydaje żadnych utworów. Keizer brał również udział w Rap Battle w 2005 i 2006 roku, w których wygrał. Keizer wygrał również w Summerjam (MC-Battle) podczas tournée w Leiden.
Blacklabel Music i Deepsound Music.
W 2008 roku postanowił rozpocząć karierę solisty. Wkrótce po tym udało mu się podpisać kontrakt z wytwórnią Blacklabel Music razem z Nino. Po sześciu miesiącach od podpisania kontraktu, Keizer odszedł z wytwórni, ponieważ ta poświęcała mu za mało czasu. Zaraz po tym wydarzeniu, Keizer podpisał kontrakt z Deepsound Music. Dzięki wytwórni stworzył swój pierwszy mixtape zatytułowany Straategisch. Jednakże Keizer popadł w konflikt z wytwórnią, przez co po raz kolejny zerwał kontrakt.
Nindo.
W 2009 roku Keizer podpisał kontrakt z wytwórnią Nindo. Od tamtej pory zajął się pracą nad webtapem pt. De Oorzaak deel II oraz albumem Karma, który zostanie wydany w III kwartale 2013 roku. 
Webtape jest darmowym zbiorem całej twórczości Keizer'a. Każdą z jego piosenek, można było pobrać oddzielne na specjalnie stworzonej do tego stronie. Keizer nagrał również trzy videotapy - "Keizer, Koning, Admiraal", "Hoe ze Loopt" i "#NietHaten". Również w tym roku wygrał State Award, 101 Barz za najlepszą sesję oraz MTF Awards za najlepszą twórczość w danym roku. Ali-B i Kaizer nagrali wspólny utwór, który trafił na holenderską listę Top 50.

</doc>
<doc id="2915461" url="https://pl.wikipedia.org/wiki?curid=2915461" title="Pomnik Aleksandra II w Jekaterynburgu">
Pomnik Aleksandra II w Jekaterynburgu

Pomnik Aleksandra II w Jekaterynburgu (ros. Памятник Александру II), właściwie pomnik imperatora Aleksandra II Wyzwoliciela (ros. Памятник императору Александру II Освободителю) – nieistniejący pomnik przedstawiający imperatora Aleksandra II Romanowa. Wzniesiony w Jekaterynburgu w 1906 roku. Zniszczony w 1917 roku.
Historia.
19 lutego 1861 roku imperator Aleksander II wydał manifest wprowadzający reformę uwłaszczeniową w Imperium Rosyjskim. W 1886 roku, jeden z wyzwolonych chłopów pańszczyźnianych, Olimpij Kiprianowicz Klewakin (Олимпий Киприанович Клевакин) zaproponował wzniesienie w Jekaterynburgu pomnika na cześć imperatora-wyzwoliciela. Rozpoczął on zbiórkę datków wśród chłopów i robotników najemnych, z której to uzyskał kwotę 595 rubli i 6 kopiejek. Suma ta była jednak niewystarczająca, dlatego musiał on zwrócić się o pomoc do bogatych mieszkańców uralskiej metropolii. W 1887 utworzono specjalny miejski komitet na rzecz budowy pomnika, na którego czele stanął bogaty kupiec Aleksandr Kożewnikow, a datki zbierane były także przez innego kupca, Jefima Tielegina. Wkrótce komitet dysponował już sumą około 2 tysięcy rubli. Projekt przygotowany przez Klewakina i Kożewnikowa zakładał ustawienie statuy Aleksandra II na wysokim cokole, a postać cesarza w prawej dłoni dzierżyć miała sztandar. Projekt ten został zarówno w Jekaterynburgu, jak i w stołecznym Ministerstwie Spraw Wewnętrznych został uznany za zbyt pompatyczny i drogi w realizacji. Blokada budowy przez władze miasta doprowadziła do konfliktu między Kożewnikowem i Klewakinem z jednej strony a merem Iwanem Simanowem. Sprawa roztrząsana była na łamach lokalnej prasy, a mediować między zainteresowanymi stronami próbował gubernator permski.
W 1894 roku po przejściu na emeryturę mera Simanowa projekt ponownie wpłynął do rozpatrzenia w Ministerstwie Spraw Wewnętrznych i kolejny raz został odrzucony. Zdecydowano się więc na rozwiązanie kompromisowe, zadowalające wszystkie strony sporu, to jest wykonanie kopii już istniejącego w Rosji monumentu. Wybór padł na jeden z moskiewskich pomników Aleksandra II, autorstwa Michaiła Pietrowicza Popowa. W 1900 roku władze Jekaterynburga kupiły od wdowy po Popowie prawa do wykonania kopii pomnika. Elementy pomnika zostały wykonane w zakładach położonych na Uralu. Pierwsza wersja rzeźby imperatora była gotowa w 1903 roku, ale z uwagi na jej kiepską jakość wykonania, nie zyskała ona uznania u przedstawicieli władz miasta. W innym zakładzie wykonana została więc nowa. 5 października 1906 roku, na placu Katedralnym przy soborze Objawienia Pańskiego odbyła się uroczystość odsłonięcia jekaterynburskiego pomnika imperatora-wyzwoliciela. Z tej okazji mer miasta, I. Anfinogienow, wysłał specjalny telegram do imperatora Mikołaja II, informując go o wydarzeniu i zapewniając o wierności obywateli jekaterynburskich. Pomnik został ufundowany głównie z datków zebranych wśród mieszkańców miasta. Całkowity koszt pomnika wyniósł 38 874 ruble, z czego 38 268 rubli zostało ofiarowanych przez jekaterynburskich obywateli. Inskrypcja wyryta na cokole pomnika sławiła imię „cara wyzwoliciela”, podkreślała, że monument został wzniesiony „na pamiątkę 19 lutego 1861 roku” oraz zawierała także pierwsze zdania zaczerpnięte z manifestu uwłaszczeniowego. Od zawiązania się komitetu na rzecz budowy monumentu do jego wzniesienia minęło 20 lat. Rzeźba przedstawiała Aleksandra II, dzierżącego w ręku rulon z manifestem z 1861 roku. Cokół wykonany był z uralskiego marmuru. Znajdował się on na granitowym podwyższeniu, do którego prowadziły stopnie schodów, a po bokach wzniesiono cztery latarnie, które zapewniały iluminację monumentu.
Po rewolucji lutowej w 1917 roku i obaleniu dynastii Romanowów los pomnika był przesądzony. Jeszcze wiosną 1917 roku posąg imperatora Aleksandra II został zrzucony z cokołu przez zrewoltowanych żołnierzy. W tym samym czasie w mieście nastąpiła regularna akcja niszczenia popiersi i posągów poświęconym dawnym władcom Rosji. Monument Aleksandra II zastąpiono najpierw statuą, mającą być personifikacją wolności, a tę w 1919 roku zastąpiono popiersiem Karola Marksa. 1 maja 1920 roku na jej miejscu ustawiono posąg nagiego mężczyzny, mający symbolizować wyzwolenie mas pracujących. Wśród mieszkańców był on powszechnie znany jako Goły Wańka, a usunięto go w 1926 roku. Jeszcze w 1919 roku plac Katedralny został przemianowany na plac 1905 Roku, a cokół monumentu został wysadzony wraz z budynkiem pobliskiego soboru Objawienia Pańskiego w 1930 roku. Na placu w kolejnych dziesięcioleciach swe miejsce miała znaleźć m.in. trybuna dla dygnitarzy sowieckich, następnie pomnik Józefa Stalina, który w latach pięćdziesiątych XX wieku został zastąpiony pomnikiem Włodzimierza Lenina. Obecnie na miejscu monumentu Aleksandra II znajduje się parking.

</doc>
<doc id="2915464" url="https://pl.wikipedia.org/wiki?curid=2915464" title="Cerkiew Świętych Kosmy i Damiana w Kolechowicach (1883–1938)">
Cerkiew Świętych Kosmy i Damiana w Kolechowicach (1883–1938)

Cerkiew Świętych Kosmy i Damiana – prawosławna cerkiew w Kolechowicach, istniejąca w latach 1883–1938.
Historia.
Pierwsza informacja o prawosławnej placówce duszpasterskiej w Kolechowicach (Kolochowicach) datowana jest na XIII stulecie, natomiast najstarsza wzmianka o parafialnej cerkwi Świętych Kosmy i Damiana pochodzi z 1531. Cerkiew ta przetrwała do najazdu tatarskiego w 1668, w czasie którego została całkowicie zniszczona. Nowa świątynia została wzniesiona w 1696. Chociaż znajdowała się na terenie unickiej diecezji chełmskiej, dzięki przywilejowi Jana III Sobieskiego zachowała wyznanie prawosławne. Fundatorem świątyni był starosta parczewski Jan Karol Daniłowicz (Danielewicz). Już w XVIII w. cerkiew kolechowicka podupadła, gdyż dzierżawcy miejscowych dóbr królewskich unikali przekazywania jej niezbędnych do funkcjonowania kwot. W tym samym stuleciu cerkiew przyjęła unię – w protokole wizytacyjnym z 1793 jako proboszcza miejscowej parafii wskazano kapłana wyświęconego przez unickiego biskupa Porfiriusza Skarbka-Ważyńskiego.
Ludność unicka z Kolechowic, m.in. pod wpływem duchowieństwa katolickiego z parafii łacińskiej w Ostrowie Lubelskim, wzięła masowy udział w powstaniu styczniowym.
Od 1869 proboszcz kolechowickiej parafii, ks. Antoni Dudziński, ubiegał się o środki państwowe na budowę nowej cerkwi, argumentując, iż starsza była już poważnie zniszczona (z uszkodzoną podłogą, dachem i ścianami). Wnętrze świątyni opisywał jako podobne do wnętrz katolickich kościołów. Prace budowlane nad nową, murowaną świątynią, rozpoczęto jednak dopiero w 1879. Pracami kierował mistrz Bazyli Kobuz z Homla, zaś projekt obiektu wykonał architekt gubernialny Tomasz Orłowski. Cerkiew poświęcił 9 lutego 1883 ks. Teodor Lachowski, dziekan dekanatu włodawskiego. W 1893 do świątyni uczęszczało 523 parafian. W tym samym roku obiekt wizytował biskup lubelski Gedeon. W 1911 świątynia została poświęcona powtórnie po tym, gdy we wnętrzu wybuchł pożar od pozostawionej świecy wotywnej. Ceremonii przewodniczył ks. Ignacy Krynicki, dziekan włodawski. Cztery lata później miejscowa ludność prawosławna udała się na bieżeństwo, w czasie którego świątynia została porzucona. Część wyposażenia (utensylia liturgiczne, dzwony) została wywieziona, resztę rozgrabiła miejscowa ludność oraz wojska austriackie. Przetrwały jedynie niektóre ikony, archiwum i księgi parafialne, które znalazły się w Ostrowie Lubelskim.
W 1929 starosta parczewski sugerował rozbiórkę cerkwi, rozpoczęto nawet prace w tym kierunku, jednak wojewoda lubelski nakazał je przerwać z uwagi na wielowiekowe funkcjonowanie kolechowickiej parafii. Ostatecznie w 1929 świątynia została wyremontowana i otwarta jako nieetatowa filia, kolejno podlegająca parafiom w Sosnowicy, Dratowie i Lublinie. W cerkwi kolechowickiej służyli mnisi wędrowni, pochodzący z monasteru św. Onufrego w Jabłecznej, wizytujący różne nieetatowe cerkwie w regionie. Gdy kapłani nie byli w stanie dojechać do miejscowości, zastępował ich świecki, Władysław Dziadko, prowadząc nabożeństwa niewymagające obecności duchownego.
Kolechowicka cerkiew, częściowo uszkodzona już od 1929, została całkowicie zburzona w czasie akcji rewindykacyjno-polonizacyjnej w 1938. W tym samym czasie uszkodzono także kaplicę cmentarną.
Architektura.
Cerkiew w Kolechowicach była budowlą murowaną, wzniesioną na planie krzyża. W świątyni znajdowała się ikona Matki Bożej wystawiona w kiocie w pomieszczeniu ołtarzowym, ufundowana przez Grzegorza Lisa na pamiątkę uratowania cara Aleksandra III, jego żony i dzieci z katastrofy kolejowej carskiego pociągu.

</doc>
<doc id="2915468" url="https://pl.wikipedia.org/wiki?curid=2915468" title="Kościół św. Rocha w Wieleniu">
Kościół św. Rocha w Wieleniu

Kościół Świętego Rocha w Wieleniu – jeden z dwóch rzymskokatolickich kościołów parafialnych należący do dekanatu Trzcianka, diecezji koszalińsko-kołobrzeskiej, metropolii szczecińsko-kamieńskiej, zlokalizowany w Wieleniu, w powiecie czarnkowsko-trzcianeckim, w województwie wielkopolskim.
Historia.
Świątynia została wybudowana w latach 1930-1932 jako kościół ewangelicki.
Fundatorem kościoła był hrabia von Schullenburg - właściciel dóbr wieleńskich. Świątynia przetrwała działania II wojny światowej i nie została zniszczona, jednakże potem jej wnętrze uległo częściowej dewastacji. W pierwszej kolejności zostały uszkodzone organy. Chłopcy wchodzili na chór świątyni i bawili się piszczałkami. Dwa razy instrument musiał być naprawiany, aby mógł być używany. Zniszczony został także napęd dzwonów. Został on zdemontowany i wraz z trzema dzwonami przewieziony został do kościoła Wniebowzięcia Matki Bożej i Świętego Michała w Wieleniu.
2 lutego 1946 kościół poświęcono na potrzeby kultu katolickiego. 
Architektura.
Jest to budowla halowa wzniesiona z cegły i otynkowana.

</doc>
<doc id="2915470" url="https://pl.wikipedia.org/wiki?curid=2915470" title="Mazałat">
Mazałat

Mazałat (bułg. "Мазалат") – schronisko turystyczne w Starej Płaninie w Bułgarii.
Opis i położenie.
Znajduje się w głównym grzbiecie w miejscu o nazwie Mandiszteto. Jest to murowany dwukondygnacyjny budynek o pojemności 34 miejsc z wewnętrznymi umywalniami i zewnętrznymi węzłami sanitarnymi. Ma dostęp do wody bieżącej, prądu na agregat; ogrzewane jest piecem. Dysponuje kuchnią turystyczną i jadalnią. Na miejscu są dwa drewniane domki o całkowitej pojemności 30 miejsc z zewnętrznymi węzłami sanitarnymi i umywalniami. Schronisko to jest na trasie europejskiego długodystansowego szlaku pieszego E3 ( Kom - Emine).
Sąsiednie obiekty turystyczne:
Wszystkie szlaki są znakowane.
Punkty wyjściowe:

</doc>
<doc id="2915471" url="https://pl.wikipedia.org/wiki?curid=2915471" title="Pomnik Aleksandra II">
Pomnik Aleksandra II

Nieistniejące pomniki cara Aleksandra II

</doc>
<doc id="2915482" url="https://pl.wikipedia.org/wiki?curid=2915482" title="Irlandia na Letnich Igrzyskach Olimpijskich 1964">
Irlandia na Letnich Igrzyskach Olimpijskich 1964

Irlandię na Letnich Igrzyskach Olimpijskich 1964 reprezentowało 25 zawodników: 24 mężczyzn i jedna kobieta. Był to ósmy start reprezentacji Irlandii na letnich igrzyskach olimpijskich.
Skład kadry.
Boks.
Mężczyźni
Judo.
Mężczyźni
Lekkoatletyka.
Mężczyźni
Konkurencje biegowe
Konkurencje techniczne
Kobiety
Konkurencje biegowe
Zapasy.
Styl wolny

</doc>
<doc id="2915483" url="https://pl.wikipedia.org/wiki?curid=2915483" title="Olympic Park">
Olympic Park



</doc>
<doc id="2915490" url="https://pl.wikipedia.org/wiki?curid=2915490" title="Hollacombe (ujednoznacznienie)">
Hollacombe (ujednoznacznienie)



</doc>
<doc id="2915492" url="https://pl.wikipedia.org/wiki?curid=2915492" title="Kościół Świętego Krzyża w Obornikach">
Kościół Świętego Krzyża w Obornikach

Kościół Świętego Krzyża w Obornikach – rzymskokatolicki kościół filialny należący do obornickiej parafii Miłosierdzia Bożego. Mieści się w Obornikach, w województwie wielkopolskim. Należy do dekanatu obornickiego archidiecezji poznańskiej.
Świątynia została zbudowana w XIV.w, w konstrukcji szachulcowej, i odrestaurowany w 1766 roku w przez mieszczkę obornicką Łucję Łoyczykowską. Remontowana w 1883 i 1914 roku. Jest to budowla jednonawowa, z węższym, trójbocznie zamkniętym prezbiterium i przylegającą do niego od północy zakrystią. Nad kruchtą od zachodu znajduje się wieża ze ścianami oszalowanymi deskami. Dachy są pokryte dachówkami. Wieża nakryta jest cebulastym hełmem z latarnią, pokrytym blachą. Wewnątrz znajdują się stropy z fasetami, o niejednakowej wysokości w nawie i prezbiterium. Na stropie jest namalowana polichromia z lat dwudziestych XX wieku, w prezbiterium znajduje się Oko Opatrzności w płomienistej glorii. Wyposażenie w stylu późnobarokowym i rokokowym pochodzące głównie z czasów budowy świątyni. W ołtarzu głównym jest umieszczony krucyfiks w stylu gotyckim z połowy XVI wieku, obok niego mieści się klęcząca rzeźba Marii Magdaleny, z 2 połowy XVIII stulecia. Ołtarze boczne wyposażone są w późnobarokowe obrazy. Na belce tęczowej znajduje się napis fundacyjny „Kościół niniejszy św. Krzyża wybudowano roku pańskiego 1766 kosztem Ł. Łoyczykowskiej”.

</doc>
<doc id="2915498" url="https://pl.wikipedia.org/wiki?curid=2915498" title="Marcel Lalu">
Marcel Lalu

Marcel Lalu (ur. 24 marca 1882 w Limoges, zm. 3 maja 1951 tamże) – francuski gimnastyk, olimpijczyk.
Trzykrotnie reprezentował barwy Francji na letnich igrzyskach olimpijskich, startując w wieloboju indywidualnym: w 1900 r. w Paryżu zajął 8. miejsce, natomiast w 1908 w Londynie oraz w 1912 w Sztokholmie – dwukrotnie 7. miejsca.
W 1905 r. w Bordeaux zdobył pięć medali mistrzostw świata: cztery złote (w wieloboju indywidualnym, wieloboju drużynowym, ćwiczeniach na drążku i ćwiczeniach na poręczach) oraz srebrny (w ćwiczeniach na koniu z łękami).

</doc>
<doc id="2915502" url="https://pl.wikipedia.org/wiki?curid=2915502" title="Wzmacniacz impulsowy">
Wzmacniacz impulsowy

Wzmacniacz impulsowy, wzmacniacz klasy D, (ang. "switching amplifier, class-D amplifier") – wzmacniacz, w którym tranzystory wyjściowe (zazwyczaj tranzytory polowe typu MOSFET) działają jako przełączniki dwustanowe (binarne): naprzemiennie całkowicie przewodzą lub są całkowicie wyłączone. Odbiornik energii (np. zestaw głośnikowy w przypadku wykorzystania jako wzmacniacz elektroakustyczny) podłączony jest do wyjścia wzmacniacza impulsowego przez odpowiednio dobrany filtr dolnoprzepustowy. Kluczujący sygnał okresowy (przełączający) ma postać przebiegu przemiennego prostokątnego o częstotliwości przekraczającej 2-krotność górnej częstotliwości granicznej przyjętego pasma przenoszenia wzmacniacza impulsowego (zobacz: twierdzenie o próbkowaniu). Wypełnienie impulsów kluczujących uzależnione jest od wejściowego sygnału analogowego, zazwyczaj w układzie sprzężenia zwrotnego dla sygnałów mieszanych uzyskiwanych z pomocą filtrów i modulatora delta-sigma.
Zastosowanie.
Wzmacniacz impulsowy najczęściej znajduje zastosowanie jako końcowy wzmacniacz sygnału analogowego, spełniając tym samym rolę wzmacniacza mocy – należy jednak zdawać sobie sprawę z istotnych różnic w działaniu zastosowanego układu elektronicznego. Zaletą wzmacniacza impulsowego jest możliwość uzyskania wysokiej sprawności energetycznej, jednak istotną jego wadą jest wprowadzanie do wzmacnianego sygnału znacznych zniekształceń harmonicznych.

</doc>
<doc id="2915503" url="https://pl.wikipedia.org/wiki?curid=2915503" title="Arnaldo Andreoli">
Arnaldo Andreoli

Arnaldo Andreoli (ur. 6 sierpnia 1893 w Modenie, zm. 2 grudnia 1952 w Parmie) – włoski gimnastyk, medalista olimpijski.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym.

</doc>
<doc id="2915504" url="https://pl.wikipedia.org/wiki?curid=2915504" title="Jeździec znikąd (film 2013)">
Jeździec znikąd (film 2013)

Jeździec znikąd (ang. "The Lone Ranger") – amerykański film przygodowy z 2013 roku w reżyserii Gore’a Verbinskiego. Wyprodukowany przez Walt Disney Pictures.
Światowa premiera filmu miała miejsce 3 lipca 2013, natomiast w Polsce premiera filmu odbyła się 19 lipca 2013.
Fabuła.
Indianin Tonto (Johnny Depp) znajduje w górskim kanionie siedmiu martwych stróżów prawa. Kiedy zamierza ich pogrzebać, okazuje się, że jeden z mężczyzn daje oznaki życia. Ranny dochodzi do siebie. Opowiada, że nazywa się John Reid (Armie Hammer) i wraz ze swoimi ludźmi został zwabiony w zasadzkę zorganizowaną przez gang okrutnego Butcha Cavendisha (William Fichtner). Temu samemu przestępcy Tonto, jedyny pozostały przy życiu członek swojego plemienia, przed laty poprzysiągł zemstę. Cavendish zrównał z ziemią jego wioskę i zabił większość jej mieszkańców. John Reid wyrusza śladem bandytów jako zamaskowany Jeździec Znikąd, a Tonto mu towarzyszy. Wkrótce dołącza do nich Red Harrington (Helena Bonham Carter), właścicielka objazdowej trupy. Kobieta ma własne powody, żeby uczestniczyć w niebezpiecznej wyprawie – chce dopaść okrutnika, przez którego zamiast nogi ma protezę z kości słoniowej.

</doc>
<doc id="2915506" url="https://pl.wikipedia.org/wiki?curid=2915506" title="Fußballplätze Brandstätt">
Fußballplätze Brandstätt

Fußballplätze Brandstätt – wielofunkcyjny obiekt sportowy w miejscowości Grassau w Niemczech.
Stadion jest areną domową miejscowego klubu ASV Grassau.
Na stadionie również swoje mecze rozgrywają reprezentacje narodowe, np. 27 sierpnia 1994 roku odbył się mecz towarzyski pomiędzy Ukrainą a reprezentacją Zjednoczonych Emiratów Arabskich.

</doc>
<doc id="2915507" url="https://pl.wikipedia.org/wiki?curid=2915507" title="Wzmacniacz klasy D">
Wzmacniacz klasy D



</doc>
<doc id="2915508" url="https://pl.wikipedia.org/wiki?curid=2915508" title="Wasił Lewski (schronisko)">
Wasił Lewski (schronisko)

Wasił Lewski (bułg. "Васил Левски") – schronisko turystyczne w Starej Płaninie w Bułgarii.
Opis i położenie.
Schronisko jest położone nad miejscem, gdzie łącza się dwa strumienie, które dają początek Starej rzece. Jest to murowany dwukondygnacyjny budynek, który razem z jednym sezonowym domkiem (12 miejsc) ma całkowitą pojemność 80 miejsc. Węzły sanitarne są na zewnątrz, umywalnie – na zewnątrz i wewnątrz. Jest też łazienka. Budynek ma dostęp do wody bieżącej, prądu z agregatu i małej elektrowni wodnej, ogrzewany jest piecem. Dysponuje kuchnią turystyczną i jadalnią. Nazwane jest na cześć Wasyla Lewskiego.
Sąsiednie obiekty turystyczne:
Wszystkie szlaki są znakowane.
Punkty wyjściowe: Karłowo – 4,30 godz. znakowanym szlakiem przez Chubawec i Bałkanski rozi.

</doc>
<doc id="2915509" url="https://pl.wikipedia.org/wiki?curid=2915509" title="Ettore Bellotto">
Ettore Bellotto

Ettore Bellotto (ur. 18 lutego 1895 w Vicenzy, zm. 11 sierpnia 1966 w Mediolanie) – włoski gimnastyk, medalista olimpijski.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym.

</doc>
<doc id="2915511" url="https://pl.wikipedia.org/wiki?curid=2915511" title="Fernando Bonatti">
Fernando Bonatti

Fernando Bonatti (ur. 26 sierpnia 1894 w Genui, zm. 14 października 1974 w Genui) – włoski gimnastyk, medalista olimpijski.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym. 

</doc>
<doc id="2915516" url="https://pl.wikipedia.org/wiki?curid=2915516" title="Luigi Contessi">
Luigi Contessi

Luigi Contessi (ur. 14 sierpnia 1894 w Brescii, zm. 23 lutego 1967 w Brescii) – włoski gimnastyk, medalista olimpijski.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym. 

</doc>
<doc id="2915519" url="https://pl.wikipedia.org/wiki?curid=2915519" title="Aleksandr Malcew">
Aleksandr Malcew

Aleksandr Nikołajewicz Malcew, ros. Александр Николаевич Мальцев (ur. 20 kwietnia 1949 w Sietkowcy, k. Kirowo-Czepiecka) – radziecki i rosyjski hokeista. Reprezentant ZSRR, trzykrotny olimpijczyk.
Kariera.
Wychowanek klubu Chimik Kirowo-Czepieck (później Olimpija). Wieloletni zawodnik Dinama Moskwa. W tym klubie występował w latach 1967-1984, po czym przerwał karierę. Łącznie strzelił 329 goli w 530 meczach rozgrywek ligi radzieckiej, jednak nie udało mu się z klubem zdobyć tytułu mistrza ZSRR. W 1989 roku, w wieku 40 lat rozegrał jeszcze 13 meczów w barwach węgierskiego klubu Újpesti TE, po czym definitywnie zakończył czynne uprawianie sportu.
Uczestniczył w turniejach mistrzostw świata w 1969, 1970, 1971, 1972, 1973, 1974, 1975, 1976, 1977, 1978, 1981, 1983, Summit Series 1972, 1974, Canada Cup 1976, 1981, oraz na Zimowych Igrzyskach Olimpijskich 1972, 1976, 1980. Brał udział w meczu nazwanym Cud na lodzie.
Dosłużył stopnia pułkownika. Jego przyjacielem był inny radziecki hokeista, Walerij Charłamow. Malcew był świadkiem na jego ślubie.
Po zakończeniu kariery w latach 1986-1993 był trenerem grup młodzieżowych w szkole Dinama Moskwa. Od sezonu KHL (2010/2011) roku pełni funkcję starszego doradcy w klubie.

</doc>
<doc id="2915520" url="https://pl.wikipedia.org/wiki?curid=2915520" title="Carlo Costigliolo">
Carlo Costigliolo

Carlo Costigliolo (ur. 10 sierpnia 1893 w Genui, zm. 16 grudnia 1968 w Genui) – włoski gimnastyk, medalista olimpijski.
Brat gimnastyka Luigiego Costigliolo, olimpijczyka z 1920 roku.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym. 

</doc>
<doc id="2915522" url="https://pl.wikipedia.org/wiki?curid=2915522" title="Luigi Costigliolo">
Luigi Costigliolo

Luigi Costigliolo (ur. 24 kwietnia 1892 w Genui, zm. 22 sierpnia 1939 tamże) – włoski gimnastyk, medalista olimpijski.
Brat gimnastyka Carlo Costigliolo, olimpijczyka z 1920 roku.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym. Startował również w wieloboju indywidualnym, zajmując 8. miejsce.

</doc>
<doc id="2915528" url="https://pl.wikipedia.org/wiki?curid=2915528" title="Romualdo Ghiglione">
Romualdo Ghiglione

Romualdo Ghiglione (ur. 25 lutego 1891 w Genui, zm. 12 marca 1940 w Genui) – włoski gimnastyk, medalista olimpijski.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym.

</doc>
<doc id="2915529" url="https://pl.wikipedia.org/wiki?curid=2915529" title="Pretty Little Liars (seria książek)">
Pretty Little Liars (seria książek)

Pretty Little Liars – seria powieści młodzieżowych z wstawkami dreszczowca napisana przez Sarę Shepard. Książki opowiadają o przygodach czterech dziewczyn – Spencer, Hanny, Arii i Emily, których przyjaźń upada po tym, jak w siódmej klasie ich przyjaciółka Alison tajemniczo znika. Trzy lata później jej martwe ciało zostaje odnalezione, a dziewczyny zaczynają dostawać wiadomości od "A", które próbuje je zabić, wyjawić ich największe sekrety oraz zemścić się za to, co dziewczyny wraz z Alison robiły – często znęcały się i szantażowały swoich rówieśników.
Książki, oprócz o "A", opowiadają także o innych problemach – morderstwach, uzależnieniu od narkotyków, piciu alkoholu, bulimii, homoseksualizmie oraz chorobach psychicznych. Powieści często pojawiały się na liście bestsellerów "The New York Times".
W USA książki są wydawane przez HarperTeen, a w Polsce przez wydawnictwo Otwarte.
W czerwcu 2010 pojawił się serial telewizyjny, luźno bazowany na książkach – Słodkie kłamstewka.
Bohaterki.
Courtney DiLaurentis
Alison DiLaurentis
Spencer Hastings
Hanna Marin
Aria Montgomery
Emily Fields
A
Spis książek.
Notka: najpierw podana jest nazwa oryginalna, następnie polska, potem oryginalne wydanie i na samym końcu polskie wydanie.

</doc>
<doc id="2915533" url="https://pl.wikipedia.org/wiki?curid=2915533" title="Gossau (Sankt Gallen)">
Gossau (Sankt Gallen)

Gossau (niem. "Gossau SG") – miasto w Szwajcarii, w kantonie Sankt Gallen. Wchodzi w skład okręgu Sankt Gallen. Liczba mieszkańców 17 978.
Pierwsza pisemna wzmianka o Gossau datuje się w roku 824 jako Cozesaua. Gossau to największa gmina w dolinie między doliną Glatt a rzeką Sitter i leży na skrzyżowaniu drogi Sankt Gallen-Zurych i Thurgau-Appenzell.

</doc>
<doc id="2915534" url="https://pl.wikipedia.org/wiki?curid=2915534" title="Ambrogio Levati">
Ambrogio Levati

Ambrogio Levati (ur. 14 marca 1894 w Mediolanie, zm. 8 maja 1963 w Mediolanie) – włoski gimnastyk, medalista olimpijski.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym.

</doc>
<doc id="2915536" url="https://pl.wikipedia.org/wiki?curid=2915536" title="Gossau">
Gossau



</doc>
<doc id="2915538" url="https://pl.wikipedia.org/wiki?curid=2915538" title="Wojciech Śmigielski">
Wojciech Śmigielski

Wojciech Śmigielski (1934–2017) – polski archeolog, uczestnik prac w lesie Katyńskim w latach 1994-1995. Syn Antoniego Śmigielskiego; polskiego oficera zamordowanego w Katyniu.
Był długoletnim pracownikiem poznańskiego Oddziału Instytutu Archeologii i Etnologii PAN, badaczem kultury łużyckiej.
Został zaproszony w 1994 roku przez Radę Pamięci Walk i Męczeństwa do udziału w ekspedycji archeologicznej do lasu Katyńskiego.
4 kwietnia 2011 otrzymał Złoty Krzyż Zasługi za upowszechnianie prawdy o Katyniu.
Pochowany na cmentarzu przy ulicy Lutyckiej w Poznaniu.

</doc>
<doc id="2915539" url="https://pl.wikipedia.org/wiki?curid=2915539" title="Jantra (schronisko)">
Jantra (schronisko)

Jantra (, także Партизанска песен – Partizanska pesen /"Partyzancka Pieśń"/) – schronisko turystyczne w Starej Płaninie w Bułgarii.
Opis i położenie.
Znajduje się na granicy między kałoferską i szipczeńską Starą Płaniną w miejscu o nazwie Nowi(ja) Kraczan na wysokości 1170 m n.p.m. Jest to murowany parterowy budynek o pojemności 32 miejsc. Ma dostęp do wody bieżącej, prąd, dysponuje kuchnią turystyczną i jadalnią. Schronisko jest na trasie europejskiego długodystansowego szlaku pieszego E3 ( Kom - Emine).
Sąsiednie obiekty turystyczne:
Punkty wyjsciowe:

</doc>
<doc id="2915541" url="https://pl.wikipedia.org/wiki?curid=2915541" title="Ferdinando Mandrini">
Ferdinando Mandrini

Ferdinando Mandrini (ur. 17 czerwca 1897 w Mediolanie, zm. 22 listopada 1980 w Mediolanie) – włoski gimnastyk, dwukrotny medalista olimpijski.
Trzykrotnie reprezentował barwy Zjednoczonego Królestwa Włoch na letnich igrzyskach olimpijskich: w Antwerpii (1920), Paryżu (1924) oraz Amsterdamie (1928), zdobywając w latach 1920 i 1924 dwa złote medale w wieloboju drużynowym.

</doc>
<doc id="2915543" url="https://pl.wikipedia.org/wiki?curid=2915543" title="Izydor Brejski">
Izydor Brejski

Izydor Brejski (ur. 31 stycznia 1872 w Pączewie, zm. 31 marca 1935 w Toruniu) – polski polityk, działacz PSL „Piast”.
Życiorys.
Urodził się 31 stycznia 1872 roku w Pączewie jako syn Antoniego i Marii z domu Lewicka. Ukończył studia medyczne w Niemczech (1900 dr medycyny). Lekarz w Pelplinie, następnie w szpitalu w Toruniu. W latach 1920-1921 kierownik sekretariatu okręgowego PSL „Piast” na woj. pomorskie z siedzibą w Toruniu (od 1921 roku członek Zarządu Okręgowego), po rozłamie w Stronnictwie (1927) współzałożyciel prosanacyjnego Zjednoczenia Gospodarczego. Na posiedzeniu Sejmu 1 czerwca 1920 w imieniu 20 posłów z Pomorza złożył patriotyczne oświadczenie o wieczystej łączności z Polską. Zmarł 31 marca 1935 roku w Toruniu, pochowany na miejscowym cmentarzu św. Jakuba.
Działalność polityczna.
Poseł na Sejm Ustawodawczy (1919–1922) mandat uzyskał z listy NSR, okręg wyborczy I Kościerzyna (wybory uzupełniające), jako poseł z Pomorza.
Rodzina.
Żonaty z Marią z domu Wojciechowską.

</doc>
<doc id="2915545" url="https://pl.wikipedia.org/wiki?curid=2915545" title="Eliška Balzerová">
Eliška Balzerová

Eliška Balzerová (ur. 25 maja 1949 w Vsetínie) – czeska aktorka.
Życiorys.
Eliška Balzerová (z domu Havránková) urodziła się w Vsetínie. Dzieciństwo spędziła w Morawskich Budziejowicach. Jej matka występowała w teatrze amatorskim. Ukończyła Konserwatorium w Brnie, a następnie JAMU.
W 1971 dołączyła do teatru południowoczeskiego w Czeskich Budziejowicach. W 1977 związała się z Teatrem na Vinohradach, gdzie przez ponad dwadzieścia lat stworzyła wiele znaczących ról w repertuarze klasycznym. W 1979 grała rolę zaborczej, twardej i bezwzględnej Nataszy, żony Andrzeja Prozorowa w przedstawieniu Antona Czechowa "Trzy siostry".
Popularność międzynarodową zyskała jako dr Alžběta Čeňková z serialu "Szpital na peryferiach" (1977), a za występ w 1982 zdobyła niemiecką nagrodę Bambi w kategorii „Najlepsza aktorka”. W 2007 została uhonorowana nagrodą Cena Františka Filipovského w kategorii „Najlepszy kobiecy dubbing” jako Rosemary Boxer w brytyjskim serialu kryminalnym ITV "Rosemary &amp; Thyme". W 2009 jako Marcela Hajnová w serialu "Riskantní interview" (2008) otrzymała nagrodę Elsa w kategorii „Najlepsza aktorka w roli głównej”. Kreacja Vilmy Válovej w komedii Jiříego Vejdělka "Ženy v pokušení" (2010) przyniosła jej dwie nagrody dla najlepszej aktorki drugoplanowej – Czeskiego Lwa i Niebieską Kostkę (Modrá kostka).
W 1974 wyszła za mąż za producenta teatralnego Jana Balzera. Mają syna Jana (ur. 1976), który został farmaceutą, i córkę Adélę (ur. 1983), która została dramaturgiem.

</doc>
<doc id="2915550" url="https://pl.wikipedia.org/wiki?curid=2915550" title="Zenon Bester">
Zenon Bester

Zenon Bester, właśc. Józef Zenon Falkowski-Bester (ur. 11 grudnia 1937, zm. 15 lipca 2012 w Warszawie) – polski śpiewak operowy i musicalowy (bas-baryton).
W 1959 r. zadebiutował na bydgoskiej scenie operowej w pierwszej dekadzie jej istnienia. Do Bydgoszczy przyjechał ze Szczecina, gdzie śpiewał w tamtejszym Teatrze Muzycznym. Ostatnie lata występów to Opera Śląska w Bytomiu, Teatr Muzyczny im. Danuty Baduszkowej w Gdyni i Operetka Warszawska.

</doc>
<doc id="2915552" url="https://pl.wikipedia.org/wiki?curid=2915552" title="Szkoły Przedmiotów Ojczystych na terenie Wielkiej Brytanii">
Szkoły Przedmiotów Ojczystych na terenie Wielkiej Brytanii



</doc>
<doc id="2915554" url="https://pl.wikipedia.org/wiki?curid=2915554" title="Lokomotivbau Elektrotechnische Werke">
Lokomotivbau Elektrotechnische Werke



</doc>
<doc id="2915555" url="https://pl.wikipedia.org/wiki?curid=2915555" title="Apidycyna">
Apidycyna

Apidycyna - substancja o działaniu antybiotycznym wydzielana razem z oksydazą glukozową i lizozymem przez gruczoły gardzielowe pszczoły miodnej. Jest ona dodawana przez pszczoły do miodu i nadaje temu produktowi działanie bakteriobójcze i bakteriostatyczne.

</doc>
<doc id="2915562" url="https://pl.wikipedia.org/wiki?curid=2915562" title="I liga polska w piłce siatkowej kobiet (2008/2009)">
I liga polska w piłce siatkowej kobiet (2008/2009)

I liga polska w piłce siatkowej kobiet 2008/2009 – 19. edycja ligowych rozgrywek piłki siatkowej kobiet drugiego szczebla w Polsce, zorganizowana przez Polski Związek Piłki Siatkowej pod nazwą I ligi.

</doc>
<doc id="2915563" url="https://pl.wikipedia.org/wiki?curid=2915563" title="Zimowy pejzaż z pułapką na ptaki">
Zimowy pejzaż z pułapką na ptaki



</doc>
<doc id="2915564" url="https://pl.wikipedia.org/wiki?curid=2915564" title="I liga polska w piłce siatkowej kobiet 2008/2009">
I liga polska w piłce siatkowej kobiet 2008/2009



</doc>
<doc id="2915565" url="https://pl.wikipedia.org/wiki?curid=2915565" title="Suzanna von Nathusius">
Suzanna von Nathusius

Suzanna von Nathusius (ur. 12 kwietnia 2000 w Warszawie) – polska aktorka niemieckiego pochodzenia, była aktorka dziecięca.
Życiorys.
Suzanna von Nathusius urodziła się jako trzecie dziecko niemieckiego wydawcy Marka Nikolausa von Nathusiusa oraz jego polskiej żony Krystyny (z domu Moczulska). W 2003, w wieku trzech lat, po raz pierwszy zagrała w reklamach telewizyjnych. Od tamtej pory zagrała w licznych kampaniach reklamowych. Od 2004 na stałe gra w serialu "Klan", w ciągu 16 lat odtworzyła rolę Małgosi Boreckiej w ok. 400 odcinkach. Poza "Klanem" gościnnie występowała również w innych filmach i serialach.
Życie prywatne.
Ma dwie starsze siostry, również aktorki: Michelle (ur. 11 maja 1997) i Lisę (ur. 14 września 1998).

</doc>
<doc id="2915566" url="https://pl.wikipedia.org/wiki?curid=2915566" title="Uzana">
Uzana

Uzana – szeroka polana, znajdująca się na terytorium gminy Gabrowo, u podnóży Ispolina (Korudży, 1524 m n.p.m.), w zachodniej części szipczeńskiej części środkowej Starej Płaniny, w sercu Bułgarii. Najbliższym punktem wyjściowym jest Gabrowo, które znajduje się tylko 22 km drogą asfaltową.
Od 2009 ma statut kompleksu kurortowego. Znajduje się tu geograficzny środek Bułgarii, który został wyznaczony w 1991. W tym samym roku postawiono znak, oznaczający środek terytorium państwa w formie stylizowanej piramidy, wymalowanej w narodowe kolory Bułgarii. Od 2008 obiekt jest wliczony do 100 narodowych obiektów turystycznych pod nr 19, razem z kompleksem architektoniczno-etnograficznym „Etyr", Narodowym Muzeum Edukacji i Muzeum-Domem Humoru i Satyry w Gabrowie. Bliskość miasta daje możliwość zwiedzenia także innych obiektów kulturalno-historycznych poza wyżej wymienionymi – Monastyru Sokolskiego i rezerwatu architektoniczno-historycznego „Bożenci".
Miejsce tradycyjnie wiąże się z możliwościami odpoczynku wśród przyrody. Jest to najszersza polana w Starej Płaninie i jest otoczona zewsząd wiekowymi lasami bukowymi. Jej nadmorska wysokość waha się od 1220 do 1350 m, a najwyższym punktem jest szczyt Markow stoł (1352 m). Jest punktem wyjściowym na terytoria dwóch parków: na zachodzie – Parku Narodowego Centralny Bałkan i na wschodzie – Parku Krajobrazowego „Byłgarka" ("Bułgarka"). Jest też rejonem wspinaczki skalnej i speleologii, turystyki pieszej, kolarstwa górskiego.
Uzana jest popularnym ośrodkiem zimowym. Jest tu osiem tras, zaś największa ma 1300 m długości. Wszystkie trasy są wyposażone w wyciągi. Roczny opad śniegu wynosi 5,08 m. Zaśnieżona polana jest dobrym miejscem dla kitesurfingu. Historia ośrodka zimowego Uzana zaczyna się w 1937, kiedy w południowej części polany wybudowane zostało schronisko Uzana.
W kompleksie wypoczynkowym działają następujące miejsca schronienia i noclegu:
Przyroda w okolicy jest w wysokim stopniu chroniona, gdyż spotyka się rzadkie gatunki fauny i flory, chronione w bułgarskiej Czerwonej Księdze. Uzana jest zaliczona do europejskich i narodowych ekologicznych obszarów Natura 2000.
Uzana przyciąga ludzi czystym górskim powietrzem, ciszą i przyrodą. Przez miejsce to przechodzi Europejski długodystansowy szlak pieszy E3 (na terytorium Bułgarii znany jako Kom - Emine). Na zachód wiedzie on do schroniska Mazałat i masywu Trigław (2276 m), a na wschód – na przełęcz Szipka i szczyt Hadżi Dimityr (dawniej Buzłudża).

</doc>
<doc id="2915569" url="https://pl.wikipedia.org/wiki?curid=2915569" title="Alesso">
Alesso

Alesso, właśc. Alessandro Lindblad (ur. 7 lipca 1991 w Sztokholmie) – szwedzki DJ i producent muzyczny pochodzenia włoskiego. Jego twórczość początkowo przeważała w tech house, obecnie – progressive house.
Alesso przygodę z muzyką rozpoczął jako 10 latek, kiedy jako prezent urodzinowy otrzymał swój pierwszy syntezator. W 2010 roku, jako 18-latek nakładem szwedzkiej Joia Records wydano jego pierwsze trzy pierwsze oficjalnie wydane produkcje powstałe w klimatach tech house i house – Workaholic, Moma i Think It's Time. Wytwórnia należąca do Luciano Ingrosso, wuja znanego szwedzkiego DJ-a Sebastiana Ingrosso była jednak pierwszym stopniem w karierze młodego Szweda. W 2011 roku Alesso w przypadkowy sposób 'podrzucił' Sebastianowi Ingrosso swoje demo zawierające jego nową produkcję – utwór "Dynamite". Produkcja tak spodobała się Ingrosso, że postanowił włączyć Szweda do swojej wytwórni Refune Records i wydać ją oficjalnie jako część "Extended Playa", w którego skład później wszedł także utwór "Nillionaire". Kamieniem milowym w karierze Alesso był wspólny utwór z Ingrosso pt. "Calling", który spowodował, że o młodym Szwedzie usłyszał cały klubowy świat. 3 miesiące wcześniej – remix do utworu "Pressure" zyskał uznanie wielu znanych DJ-ów z całego świata. W 2012 roku na antenie brytyjskiego radia BBC Radio 1 Alesso zagrał swój pierwszy "Essential Mix". Rok ten upłynął także pod znakiem produkcji Calling wzbogaconej o wokal amerykańskiego wokalisty Ryana Teddera, a także produkcji Years i City of Dreams z gościnnym udziałem odpowiednio Amerykanina Matthew Koma i Dirty Southa.
W 2011 r. Alesso pierwszy raz pojawił się w rankingu DJ Mag zajmując 70 miejsce. Rok później – uplasował się na miejscu 20.

</doc>
<doc id="2915570" url="https://pl.wikipedia.org/wiki?curid=2915570" title="Kościół Nowego Przymierza w Lublinie">
Kościół Nowego Przymierza w Lublinie

Kościół Nowego Przymierza w Lublinie – ewangelikalna wspólnota chrześcijańska utworzona w Lublinie na podstawie wpisu do rejestru kościołów i związków wyznaniowych Ministerstwa Administracji i Cyfryzacji w dziale A, pod nr 132. Nieordynowanym pastorem Kościoła jest Paweł Chojecki, który był również jednym ze współtwórców Wspólnoty Chrześcijańskiej „Pojednanie” w 1989.
Historia.
W 1989 roku wyłoniła się w Lublinie z katolickiego Ruchu Światło-Życie, Wspólnota „Pojednanie”. W 1996 roku powstał KNP w wyniku rozłamu w „Pojednaniu”. Zarejestrowany został w 1997 roku. Jednym ze współzałożycieli KNP był Jacek Bury.
Kościół posiada 17 grup biblijnych kolejno w: Gdańsku, Warszawie, Łodzi, na Śląsku, Wrocławiu, Krakowie, Krośnie, Białymstoku, Kielcach, Głogowie, Koszalinie, Słubicach, Toruniu, w Holandii, Leeds, Linzu oraz Chicago.
Doktryna.
Wybrane nauki Kościoła Nowego Przymierza:
Zbigniew Pasek ocenił, że zarówno pod względem doktrynalnym, jak i pobożnościowym KNP mieści się w nurcie baptystycznym. Koścół uznaje katolicyzm, świadków Jehowy oraz mormonów za tzw. „religie postchrześcijańskie”, których nie można uznać za chrześcijańskie według kryteriów biblijnych. Kościół krytycznie ocenia ruch zielonoświątkowy oraz polskie środowisko ewangelikalne. Jest najbardziej antykatolickim ugrupowaniem ewangelikalnym, jest przeciwny wszelkim akcjom ekumenicznym. Nawet Alians Ewangeliczny w RP traktowany jest krytycznie. KNP utrzymuje, że Kościoły ewangelikalne zostały zdominowane przez ekumenistów i nakłania do ich opuszczania.
Kościół sprzeciwia się członkostwu Polski w Unii Europejskiej, opowiada się za wprowadzeniem kary śmierci, promuje wolny rynek.
Działalność.
Kościół angażuje się w działalność polityczną. W 2003 roku opowiedział się przeciw akcesji Polski do Unii Europejskiej. W tym też roku rozpoczęto wydawanie czasopisma o tematyce społeczno-politycznej Idź Pod Prąd. Kościół prowadził też kanał na portalu YouTube o tej samej nazwie co czasopismo. W październiku 2017 roku przekroczył on 48 tys. subskrybentów.
Członkowie, poza ewangelizacją, regularnie komentują sytuację społeczno-polityczną w Polsce i na świecie. Wśród prezentowanych opinii widoczna jest m.in. krytyka Platformy Obywatelskiej, Ruchu Narodowego, działalności Grzegorza Brauna czy Janusza Korwin-Mikke. Kościół jest również sceptycznie nastawiona do rządów Prawa i Sprawiedliwości, krytykuje współpracę Polski z Chinami oraz Rosją. Postuluje bliskie zbliżenie polityczne z Izraelem i Stanami Zjednoczonymi. Odrzuca pacyfizm chrześcijański i opowiada się za swobodnym dostępem do broni palnej, co przejawia się w prowadzonej przez jego członków akcji „Jestem Chrześcijaninem”.
Kościół wspierał Mariana Kowalskiego, byłego kandydata na urząd Prezydenta RP, który razem z samozwańczym pastorem Pawłem Chojeckim zaangażował się w akcję propagującą kreacjonizm młodej Ziemi „Nie pochodzę od małpy”. Stanęli oni również, razem z działaczem społecznym Andrzejem Turczynem (prezesem Ruchu Obywatelskiego Miłośników Broni, także byłym działaczem UPR), na czele utworzonej 11 listopada 2017 w Lublinie partii Ruch 11 Listopada. 
KNP dysponuje kilkoma budynkami, w Siennej, Gmina Gródek nad Dunajcem oraz w miejscowości Panieńszczyzna, Gmina Jastków - kompleks budynków zakupiono w listopadzie 2019 roku, gdzie od marca 2020 roku mieści się główna siedziba KNP. 
Kościół jest przeciwny mianowaniu kobiet na pastorów, ale dopuszcza kobiety do diakonatu. 
W 2014 roku z okazji Festiwalu Nadziei, na który przybył Franklin Graham, zwierzchnik KNP – Paweł Chojecki, skrytykował przedsięwzięcie, zarzucił protestantom sprzeniewierzenie się Chrystusowi. Skrytykował również tzw. Marsz dla Jezusa.
W 2022 roku po agresji Rosji na Ukrainę, kościół aktywnie zaangażował się w pomoc ludności ukraińskiej. Razem z ukraińskimi i amerykańskimi pastorami przewieziono 62 dzieci i ich opiekunek z sierocińca z Mariupola do uprzednio przygotowanego ośrodka w Kazimierzu Dolnym. Sprawą zainteresowała się policja jak i prokuratura z uwagi na możliwość usiłowania popełnienia przestępstwa nielegalnej adopcji do USA i handlu ludźmi. Sąd Rejonowy w Puławach zakazał wyjazdu dzieci do USA.
W czerwcu 2022 KNP nawiązał kontakt z dr Ihorem Jaremczukiem, prezesem Biblijnego Seminarium w Irpieniu.
Kościół jest bardziej zauważalny niż wskazywałaby na to jego liczebność.
Kontrowersje i krytyka.
KNP bywa określany jako sekta, ze względu na izolację członków od osób spoza grupy, małą jawność wewnętrznej hierarchii, finansów czy samych celów działania, jak również agresywnej retoryki stosowanej w atakach na osoby poddające krytyce działalność kościoła.
Wyrokiem sądu rejonowego w Nowym Sączu KNP można nazwać sektą.

</doc>
<doc id="2915574" url="https://pl.wikipedia.org/wiki?curid=2915574" title="Henry Cockburn">
Henry Cockburn

Henry Cockburn (ur. 14 września 1921 w Ashton-under-Lyne, zm. 2 lutego 2004 w Mossley) – angielski piłkarz występujący podczas kariery na pozycji pomocnika.
Kariera klubowa.
Henry Cockburn piłkarską karierę rozpoczął w Manchesterze United w 1944. Z "Czerwonymi Diabłami" zdobył mistrzostwo Anglii w 1952 oraz Puchar Anglii w 1948. Ogółem w barwach "Czerwonych Diabłów" rozegrał 243 spotkania, w których zdobył 4 bramki. W latach 1954–1956 występował w drugoligowym Bury. Karierę zakończył w amatorskim Sankey's F.C. w 1961.
Kariera reprezentacyjna.
W reprezentacji Anglii Cockburn zadebiutował 28 września 1946 w wygranym 7-2 meczu w British Home Championship z Irlandią Północną. W 1950 Cockburn uczestniczył w mistrzostwach świata. Na turnieju w Brazylii był rezerwowym i nie wystąpił w żadnym meczu. Ostatni raz w reprezentacji wystąpił 3 października 1950 w zremisowanym 2-2 towarzyskim meczu z Francją. Ogółem Cockburn rozegrał w reprezentacji 13 spotkań.

</doc>
<doc id="2915576" url="https://pl.wikipedia.org/wiki?curid=2915576" title="Jan Bryl">
Jan Bryl

Jan Bryl (ur. 17 stycznia 1885 w Mikołajowice, zm. 26 marca 1945 w Krakowie) – polski polityk, działacz PSL „Piast”.
Życiorys.
Urodził się 17 stycznia 1885 roku w Mikołajowicach. Ukończył gimnazjum w Tarnowie i politechnikę we Lwowie (inżynier). Prezes Bratniej Pomocy Politechniki Lwowskiej i Koła im. Tadeusza Kościuszki Towarzystwa Szkoły Ludowej. W latach 1910–1911 służył w armii austriackiej, następnie inżynier w Wydziale Krajowym we Lwowie, w latach 1912–1919 prowadził własne biuro budowlane we Lwowie. Członek PSL „Piast” (1914–1921 w Naczelnej Radzie Ludowej, 1918–1923 członek. ZG 1921–1923 członek RN). W grudniu 1923 współorganizator Polskiego Związku Ludowców (w parlamencie tzw. brylowcy), który w maju 1924 roku połączył się z PSL-Lewicą, tworząc Związek Chłopski (wiceprezes Tymczasowego ZG, następnie członek RN i ZG, prezes.Od stycznia 1926 roku działał w nowo utworzonym Stronnictwie Chłopskim (członek RN, 1926–1928 prezes Zarządu Wojewódzkiego we Lwowie, w 1928 roku członek Centralnego Komitetu Wykonawczego). W latach 1924–1928 wydawca tygodnika „Sprawa Chłopska” we Lwowie. Od 1931 roku w SL: prezes Zarządu Powiatowego we Lwowie i 1933–1937 członek RN. Zmarł 12 stycznia 1945 roku w Krakowie. Pochowany na Cmentarzu Rakowickim w Krakowie (pas 57, rząd wschodni, grób 5).
Działalność polityczna.
Poseł na Sejm Ustawodawczy (1919–1922) (sekretarz Sejmu) i Sejm I kadencji (1922–1927). W 1919 mandat uzyskał z listy nr 9 (PSL „Piast”), okręg wyborczy nr 42 (Tarnów); w 1922 roku z listy państwowej nr 1, z której wszedł, wybrany również w okręgu wyborczym nr 51 (Lwów); w 1928 roku z listy państwowej nr 10 (nie złożył ślubowania, zrzekł się mandatu 27 marca 1928).

</doc>
<doc id="2915582" url="https://pl.wikipedia.org/wiki?curid=2915582" title="Dziadek (Mnichowe Turnie)">
Dziadek (Mnichowe Turnie)

Dziadek (ok. 1665 m n.p.m.) – najwyższa turnia w grupie Mnichowych Turni w Dolinie Małej Łąki w polskich Tatrach Zachodnich. Jej północne ściany opadają do żlebu spod Kondrackiej Przełęczy, południowo-wschodnie do Mnichowego Siodła (około 1645 m), zaś południowe do Żlebu Poszukiwaczy Jaskiń. W kierunku zachodnim skalista grań poprzez cztery Mniszki Małołąckie biegnie do Mnicha Małołąckiego.
Dziadek jest jedną z trzech Mnichowych Turni (pozostałe to Babka i Mnich Małołącki), których nazwa jest pochodzenia ludowego – pochodzi jeszcze z czasów, gdy hala Mała Łąka była wypasana (lata międzywojenne i dawniej). Na Dziadka bez problemów można wejść trawiastym zboczem z Mnichowego Siodła, na wszystkie pozostałe strony natomiast Dziadek opada ścianami. Ściana północna (widoczna z żółtego i czerwonego szlaku wiodącego Doliną Małej Łąki) ma wysokość 60 m i nie została zdobyta przez taterników (wspinaczka tutaj była dozwolona do 1982). Wytyczono natomiast drogę wspinaczkową Mnichową Granią od Mnichowego Przechodu przez Mniszki Małołąckie. Pierwsze przejście (z ominięciem trzech dolnych Mniszków) Jacek Czyż i Jerzy Zgłobica 13 grudnia 1988, pierwsze przejście łącznie z Mniszkami Jacek Bilski i Władysław Cywiński 11 maja 1992. Obecnie jest to rejon niedostępny dla turystów i taterników (obszar ochrony ścisłej Wantule, Wyżnia Mała Łąka).
W ścianach Dziadka znajdują się dwie jaskinie: Pomarańczarnia i Chuda Mnichowa Studnia.

</doc>
<doc id="2915585" url="https://pl.wikipedia.org/wiki?curid=2915585" title="EHF Liga Mistrzów 2012/2013 (kwalifikacje)">
EHF Liga Mistrzów 2012/2013 (kwalifikacje)

Turnieje kwalifikacyjne.
Losowanie.
Losowanie odbyło się 3 lipca 2012 w Wiedniu.
1. turniej kwalifikacyjny.
Organizatorem turnieju był RK Partizan Belgrad.
2. turniej kwalifikacyjny.
Organizatorem turnieju był Haslum HK.
3. turniej kwalifikacyjny.
Organizatorem turnieju był HCM Constanţa.
Turniej dzikich kart.
Prawo do organizacji turnieju otrzymał Saint-Raphaël Var Handball.

</doc>
<doc id="2915587" url="https://pl.wikipedia.org/wiki?curid=2915587" title="Parafia Wniebowzięcia Najświętszej Maryi Panny i św. Tekli w Mninie">
Parafia Wniebowzięcia Najświętszej Maryi Panny i św. Tekli w Mninie

Parafia Wniebowzięcia Najświętszej Maryi Panny i św. Tekli w Mninie – jedna z 11 parafii rzymskokatolickich dekanatu radoszyckiego diecezji radomskiej.
Historia.
Dziesięciny z Mnina były przeznaczone na uposażenie katedry gnieźnieńskiej, a potem od 1347 nadane przez arcybiskupa gnieźnieńskiego Jarosława prebendzie św. Jerzego w katedrze krakowskiej. Pierwotny kościół drewniany pw. Wszystkich Świętych, z fundacji dziedziców Mnina, wzniesiony był około 1424 i wtedy prawdopodobnie powstała parafia, a na pewno przed 1500. Kolejny kościół pod tym samym wezwaniem zbudowany został w końcu XVII w. (ok. 1693) i funkcjonował do pierwszej połowy XIX w. W latach 1822–1823 wybudowany kościół murowany pw. św. Tekli, z fundacji Aleksandra Walewskiego i jego żony Tekli, staraniem ówczesnego proboszcza ks. Hilarego Fudalewskiego. Kościół ten poświęcił 23 września 1824 bp Adam Prosper Burzyński. Świątynia ta zaczęła pękać w początkach XX w., dlatego też została rozebrana w 1931. W przewidywaniu likwidacji kościoła wybudowano w 1930 drewnianą kaplicę pw. św. Tekli. Kościół obecny pw. Wniebowzięcia NMP i św. Tekli, według projektu arch. Stanisława Marzyńskiego, zbudowany został w latach 1956–1963 staraniem ks. Stefana Golińskiego, a konsekrowany w 1969 przez bp. Piotra Gołębiowskiego. Kościół jest w stylu neogotyckim, trzynawowym, zbudowany z piaskowca.
Zasięg parafii.
Do parafii należą wierni mieszkający w miejscowościach: Bania, Błagodać, Czerwona Wola, Czerwona Wola-Kolonia, Ewelinów, Hucisko, Huta Jabłonowa, Lasocin, Mnin, Naramów, Pijanów, Rudniki, Skałka, Sęp, Szwedy.

</doc>
<doc id="2915588" url="https://pl.wikipedia.org/wiki?curid=2915588" title="Deus absconditus">
Deus absconditus

Deus absconditus (łac. Bóg ukryty) – określenie jednej z cech Boga chrześcijańskiego, użyte po raz pierwszy w księdze Izajasza.
Teolodzy wyjaśniają, że istnienie Boga nie jest oczywiste, że Bóg niejako ukrywa się przed ludźmi i daje się poznać w sposób niedający całkowitej pewności. Jest to coś zupełnie przeciwnego do islamu, gdzie istnienie Allaha jest czymś oczywistym, jak istnienie Słońca.
Pojęcie to było ważne m.in. dla Marcina Lutra i jego teologii, a także dla Blaise'a Pascala.
Ukrywanie się Boga sprawia, że wszelkie dowody na istnienie Boga nie przekonują wszystkich, nie są oczywiste.

</doc>
<doc id="2915589" url="https://pl.wikipedia.org/wiki?curid=2915589" title="3 Dywizjon Artylerii Przeciwlotniczej">
3 Dywizjon Artylerii Przeciwlotniczej



</doc>
<doc id="2915591" url="https://pl.wikipedia.org/wiki?curid=2915591" title="Melbourne Victory">
Melbourne Victory



</doc>
<doc id="2915592" url="https://pl.wikipedia.org/wiki?curid=2915592" title="Michael Brun">
Michael Brun

Michael Brun (ur. 19 maja 1992 roku w Port-au-Prince) – haitański DJ i producent muzyczny, a także założyciel wytwórni Kid Coconut.
Życiorys.
Brun urodził się w stolicy Haiti, Port-au-Prince w 1990 roku. Jego ojciec jest Haitańczykiem, natomiast matka ma pochodzenie gujańskie - stąd egzotyczna uroda młodego producenta. Jako nastolatek uczył się gry na gitarze, a muzyką elektroniczną zaczął się interesować w wieku 16 lat. Dorastał w otoczeniu haitańskiej muzyki narodowej, która wywarła ogromny wpływ na jego stosunek do muzyki i do dziś jest jej wielkim entuzjastą. Brun studiował w Stanach Zjednoczonych, jednak dziś mieszka w z powrotem w ojczyźnie. W 2011 roku wydał swoją pierwszą produkcję pt. "Dawn" nakładem holenderskiej wytwórni Hardwella - Revealed Recordings, który zyskał popularność wśród wielu producentów, którzy chętnie go grywali w swoich setach i podcastach. W 2011 wydany został remix do singla Dirty Southa pt. "Alive", który tak przypadł do gustu serbsko-australijskiemu producentowi, że nieco później Brun podpisał kontrakt z wytwórnią. W marcu tego samego roku nakładem Phazing Records wydano singiel Rise, który w ostatecznej wersji został nieznacznie zmieniony przez samego Dirty Southa. Kamieniem milowym był singiel "Rift", dzięki któremu o Brunie usłyszało wiele fanów muzyki elektronicznej, a sam utwór znalazł się w playlistach wielu DJ-ów. .
W 2013 młody Haitańczyk wydał wiele oficjalnych remixów dla takich artystów jak Calvin Harris, Dash Berlin czy Alicia Keys, a we wrześniu nakładem Phazing Records wydano jego pierwszy "extended play", w którego skład weszły utwory "Gravity", "Halfway" z wokalem Zashanell i "Antares", które zyskało uznanie takich nazwisk, jak Sebastian Ingrosso czy Hardwell.
W sierpniu 2014 Brun otworzył własną wytwórnię Kid Coconut.

</doc>
<doc id="2915601" url="https://pl.wikipedia.org/wiki?curid=2915601" title="Proskynesis">
Proskynesis



</doc>
<doc id="2915607" url="https://pl.wikipedia.org/wiki?curid=2915607" title="Dark Souls II">
Dark Souls II

 – fabularna gra akcji wyprodukowana przez From Software i wydana przez Namco Bandai Games. Jest to sequel gry "Dark Souls" z 2011.
Została zapowiedziana 7 grudnia 2012 podczas Spike Video Game Awards 2012. Jej premiera odbyła się 11 marca 2014 na konsolach PlayStation 3 i Xbox 360 oraz 25 kwietnia na komputerach z systemem Windows.
Kolejna część serii, "Dark Souls III", ukazała się w 2016 roku.

</doc>
<doc id="2915613" url="https://pl.wikipedia.org/wiki?curid=2915613" title="I liga polska w piłce siatkowej kobiet (2009/2010)">
I liga polska w piłce siatkowej kobiet (2009/2010)

I liga polska w piłce siatkowej kobiet 2009/2010 – 20. edycja ligowych rozgrywek piłki siatkowej kobiet drugiego szczebla w Polsce, zorganizowana przez Polski Związek Piłki Siatkowej pod nazwą I ligi.
Przypisy.
 

</doc>
<doc id="2915614" url="https://pl.wikipedia.org/wiki?curid=2915614" title="Lista artylerii samobieżnej Wojska Polskiego">
Lista artylerii samobieżnej Wojska Polskiego

Lista artylerii samobieżnej Wojska Polskiego zawiera działa samobieżne oraz samobieżne wyrzutnie rakietowe będące na wyposażeniu Wojska Polskiego od lat 40. XX wieku.
W liście ujęto działa samobieżne oraz samobieżne wyrzutnie rakietowe będące na wyposażeniu Polskich Sił Zbrojnych, ludowego Wojska Polskiego oraz Sił Zbrojnych RP. Opisano również prototypy dział samobieżnych z okresu II RP.
W okresie 1918-1939 nie przyjęto na wyposażenie Wojska Polskiego, żadnego działa samobieżnego, lecz powstało kilka prototypów.
W roku 1932 na bazie tankietki TK-3 opracowano samobieżne działo nazwane TKD. Uzbrojenie miała stanowić armata czołgowa Vickers kal. 47 mm lub armata przeciwpancerna Bofors kal. 37 mm. Ogólnie powstały cztery prototypy, które poddano próbom. Istnieją wzmianki, że w 1939 pojazdy TKD brały udział w obronie Warszawy, jednakże jest to sprawa dyskusyjna. Ich pancerz wykonany był ze zwykłej blachy, którą mógł przebić zwykły pocisk karabinowy.
W roku 1936 rozpoczęto pracę nad kolejnym działem samobieżnym, oznaczonym później jako TKS-D. Nowy pojazd miał być "czołgową lawetą dla działka piechoty Bofors 37 mm", tzn. miał być to ciągnik artyleryjski, który mógłby nie tylko ciągnąć armatę, ale także przewozić ją na sobie i w takiej pozycji prowadzić z niej ogień. Projekt pojazdu opracowano na podstawie tankietki TKS i ciągnika C2P, a dwa prototypy ukończono budować w roku 1937. Przez dwa kolejne lata poddawano je próbom i testom, jednakże TKD nie trafił do produkcji seryjnej. Nie ma informacji na temat ich użycia we wrześniu 1939.
Powstał także inny projekt, alternatywny dla TKS-D. Na podwoziu opracowanym pod koniec lat 30. przez inż. Edwarda Habicha wykorzystywanym m.in. w czołgu 4TP. Samobieżne działo oznaczono jako PZInż 160. Wyposażone miało być w armatę przeciwpancerną 37mm wz.36 Bofors, zamocowaną z przodu pojazdu oraz dwa karabiny maszynowe 7,92mm. Projekt ten wykonano tylko w postaci drewnianej makiety i nie doczekał się prototypu.

</doc>
<doc id="2915619" url="https://pl.wikipedia.org/wiki?curid=2915619" title="WISC">
WISC



</doc>
<doc id="2915620" url="https://pl.wikipedia.org/wiki?curid=2915620" title="WISC-R">
WISC-R



</doc>
<doc id="2915622" url="https://pl.wikipedia.org/wiki?curid=2915622" title="Āņi">
Āņi

Āņi – wieś na Łotwie, w krainie Liwonia, w gminie Ādaži.

</doc>
<doc id="2915625" url="https://pl.wikipedia.org/wiki?curid=2915625" title="Antonio Marovelli">
Antonio Marovelli

Antonio Marovelli (ur. 4 lipca 1896 w Melegnano, zm. 13 sierpnia 1943 w Melegnano) – włoski gimnastyk, medalista olimpijski.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym. 

</doc>
<doc id="2915629" url="https://pl.wikipedia.org/wiki?curid=2915629" title="Andrzej Minkowicz">
Andrzej Minkowicz

Andrzej Minkowicz – poseł do Sejmu Krajowego Galicji II kadencji (1867-1869), włościanin z Libochory.
Wybrany w IV kurii obwodu Sambor, z okręgu wyborczego nr 20 Turka–Borynia. 

</doc>
<doc id="2915633" url="https://pl.wikipedia.org/wiki?curid=2915633" title="Carlingford">
Carlingford

Carlingford (irl.: "Cairlinn", j. staronordycki: "Kerlingfjǫrðr", co oznacza „wąskie morze”) – nadmorskie miasto w hrabstwie Louth, Irlandia. Znajduje się między Carlingford Lough (na wschodzie) i Slieve Foy. Położony przy drodze R176/R173 z Greenore Point do Omeath. Carlingford jest oddalony około 27 km (drogą) na północny wschód od Dundalk (15.6 km w linii prostej), 90 km na północ od Dublina i 11 km na południe od granicy z Irlandią Północną. Carlingford wygrał konkurs miast irlandzkich Irish Tidy w 1988 roku.
Historia.
Carlingford został założony około 800 lat temu przez normandzkiego rycerza Hugh de Lacy. Wybudował on pierwszy zamek zwany później King John’s Castle. Osada znajdowała się blisko tej twierdzy.
Strategiczne położenie Carlingford na wschodnim wybrzeżu Irlandii (wraz z Carrickfergus i Dundalk) sprawiło, że stał się ważnym portem handlowym. Handel morski doprowadził do jego względnej zamożności już w XIV, XV i na początku wieku XVI wieku. W 1388 r. miasto zostało doszczętnie spalone przez szkocki oddział pod dowództwem Williama Douglasa z Nithsdale.
Carlingford otrzymał pięć przywilejów: pierwszy w 1326 nadany przez Edwarda II, a ostatni w 1619 przez Jakuba I. W kolejnych latach handel rósł, a bogatą klasę kupiecką zachęcano do inwestowania, czego wyniki można zobaczyć dziś w pozostałościach Mennicy i Taffe's Castle.
W 1637 r. Generalny Inspektor Ceł wydał skompilowane sprawozdanie z kont ceł należnych od każdego portu i ich „potoków zależnych”. Z portów w Ulster na liście pierwszy był Carrickfergus, a następnie Bangor, Donaghadee i Strangford. Carlingford i Coleraine miały po 244 funtów ceł z tytułu i miały równe rankingi.
W 1641 r. wybuchło Powstanie irlandzkie w Ulsterze skierowane przeciwko Kampanii Cromwella w Irlandii tego samego roku, zaś w latach 1689–1691 toczyła się Wojna irlandzka. Walki miały wpływ na lokalną gospodarkę. Isaac Butler w swoim dzienniku pisał, że Carlingford było „w stanie ruiny” do 1744. Jednak głównym problemem było zaniknięcie ławic śledzi, obecnych w fiordzie od początku XVIII wieku.
Niezdolność Carlingford do rozwijania przemysłu ciężkiego pozwoliła zachować średniowieczny charakter miejscowości, a znaleziska archeologiczne pozostały w stosunkowo nienaruszonym stanie. Obszar ten został otwarty dla ruchu turystycznego w 1870 przez Linię kolejową Dundalk-Newry-Greenore, która przebiegała przez Carlingford. Ta linia została zamknięta w 1951 roku. Turystyka była wtedy głównym źródłem zatrudnienia. Znamienne jest również wędkarstwo, szczególnie ostrygi i kraby z pobliskiej przystani. Miasto jest gospodarzem odbywającego się corocznie w sierpniu Carlingford Oyster Festival. Prom pasażerski kursuje codziennie z miejscowości Omeath.
Transport.
W Carlingford znajduje się stacja kolejowa otwarta 1 sierpnia 1876 roku, ale ostatecznie została zamknięta 1 stycznia 1952, gdy Dundalk, Newry i Greenore zaprzestały działalności. Regularna linia autobusowa (Bus Éireann) łączy Carlingford z Dundalk i Newry, jest to pięć połączeń dziennie do Dundalk i trzy połączenia każdego dnia tygodnia do Newry poprzez Omeath. Autobusy nie kursują w niedziele i święta. Carlingford posiada również przystań.

</doc>
<doc id="2915635" url="https://pl.wikipedia.org/wiki?curid=2915635" title="Wasyl Kocko">
Wasyl Kocko

Wasyl Kocko (ur. 1823 w Modryczu, zm. 1897 w Drohobyczu) – ukraiński działacz społeczny, poseł do Sejmu Krajowego Galicji II i III kadencji (1867-1876), c.k. sekretarz starostwa Drohobycz.
Wybrany w IV kurii obwodu Sambor, z okręgu wyborczego nr 21 Drohobycz-Podbuż.
Życiorys.
Syn Jana Kocko i Marii Kociuba z Modrycza, w roku 1843 praktykant w drohobyckim magistracie, w 1854 rewizor policji w Drohobyczu, w 1856 kancelista magistratu, od 1872 do 1897 sekretarz starostwa Drohobycz. W latach 1867-1876 poseł II i III kadencji Sejmu Krajowego Galicji wybrany z okręgu wyborczego nr 21 Drohobycz-Podbuż.
Odznaczenia.
W 1869 odznaczony Złotym Krzyżem Zasługi.
Rodzina.
Żonaty z Pelagią Kikiewicz, córką Józefa i Zofii Loebl i po raz drugi z Anną Rogoziewicz, miał czternaścioro dzieci.

</doc>
<doc id="2915636" url="https://pl.wikipedia.org/wiki?curid=2915636" title="Jan Tomaś">
Jan Tomaś

Jan Tomaś, również Jan Tomuś (ur. 16 maja 1822 w Chłopy, zm. XIX w.) – polski chłop, poseł na Sejm Krajowy Galicji i do austriackiej Rady Państwa.
Ukończył szkołę powszechną i 4 klasy gimnazjum. Odbył służbę wojskową w galicyjskim 30 pułku piechoty stacjonującym w Stanisławowie. Był właścicielem gospodarstwa we wsi Chłopy w powiecie rudzkim. Pełnił funkcję wójta gminy Chłopy.
Poseł do Sejmu Krajowego Galicji II kadencji (1867–1869), wybrany w IV kurii obwodu Sambor, z okręgu wyborczego nr 22 Rudki-Komarno.
Poseł do austriackiej Rady Państwa II kadencji (od 2 marca 1867 do 31 marca 1870), delegat z grona posłów wiejskich okręgów: Lwów, Gródek, Sambor, Turka, Drohobycz, Rudki i Łąka. Członek Koła Polskiego (od 21 kwietnia 1867 do 20 czerwca 1868) – na 77 posiedzeń był obecny na 26.

</doc>
<doc id="2915637" url="https://pl.wikipedia.org/wiki?curid=2915637" title="Michele Mastromarino">
Michele Mastromarino

Michele Mastromarino (ur. 1 listopada 1893 w Cagliari, zm. 25 czerwca 1986 w Cagliari) – włoski gimnastyk, medalista olimpijski.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym. 

</doc>
<doc id="2915639" url="https://pl.wikipedia.org/wiki?curid=2915639" title="Andrij Szuliak">
Andrij Szuliak

Andrij Szuliak – poseł do Sejmu Krajowego Galicji II kadencji (1867-1869), włościanin z Medenic.
Wybrany w IV kurii obwodu Sambor, z okręgu wyborczego nr 23 Łąka-Medenice. 

</doc>
<doc id="2915643" url="https://pl.wikipedia.org/wiki?curid=2915643" title="Manlio Pastorini">
Manlio Pastorini

Manlio Pastorini (ur. 5 maja 1879 w Pistoi, zm. 8 kwietnia 1942 we Florencji) – włoski gimnastyk, medalista olimpijski.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym. 

</doc>
<doc id="2915645" url="https://pl.wikipedia.org/wiki?curid=2915645" title="Psy wojny (film 1923)">
Psy wojny (film 1923)

Psy wojny (ang. "Dogs of War") – amerykański film z 1923 roku w reżyserii Roberta F. McGowana.

</doc>
<doc id="2915648" url="https://pl.wikipedia.org/wiki?curid=2915648" title="Ertrob">
Ertrob



</doc>
<doc id="2915651" url="https://pl.wikipedia.org/wiki?curid=2915651" title="Lista zawodowych mistrzów świata wagi super średniej w boksie">
Lista zawodowych mistrzów świata wagi super średniej w boksie



</doc>
<doc id="2915656" url="https://pl.wikipedia.org/wiki?curid=2915656" title="Twisted (serial telewizyjny)">
Twisted (serial telewizyjny)

Twisted: W kręgu podejrzeń (Twisted, stylizowane na twiƨted) – amerykański serial dramatyczny, emitowany na kanale ABC Family. Pilot serialu miał premierę 19 marca 2013 po emisji finału 3 sezonu Słodkich kłamstewek, zaś regularna emisja rozpoczęła się 11 czerwca 2013, wraz z premierą 4 sezonu Słodkich kłamstewek.
30 lipca 2013 pierwszy sezon Twisted został przedłużony o 10 odcinków, które miały premierę w lutym 2014. W Polsce serial był emitowany od 27 stycznia 2014 na kanale Fox Life.
14 sierpnia 2014 roku, stacja ABC Family ogłosiła anulowanie serialu.
Fabuła.
Serial opowiada o 16-letnim Dannym Desai, który powraca do swojego rodzinnego miasta po tym jak zamordował swoją ciotkę w wieku 11 lat. Próbuje odbudować swoje stare przyjaźnie, zmagając się z wyrzutami sumienia. Krótko po jego powrocie jedna z jego koleżanek ze szkoły zostaje zamordowana, a Danny staje się głównym podejrzanym.

</doc>
<doc id="2915665" url="https://pl.wikipedia.org/wiki?curid=2915665" title="Pokonać strach">
Pokonać strach

Pokonać strach (ang. "Are You Scared?") – amerykański horror z 2006 roku w reżyserii Andy Hurst
Fabuła.
Kilku nastolatków zostaje uprowadzonych i przetrzymywana w opuszczonej fabryce. Przekonują się, że każdy ich ruch jest obserwowany przez kamery. A oznajmia: Witamy w programie „Czego się boisz"? Uświadamiają sobie, że horror, w którym się znaleźli przypomina im reality show, do którego każde z nich usiłowało się dostać jakiś czas temu, ale nie otrzymało żadnych odpowiedzi. W czasie castingu do programu każde z nich musiało odpowiedzieć na pytanie: Czego najbardziej się boisz? I właśnie teraz wszyscy po kolei będą musieli się zmierzyć ze swoim największym lękiem. Tylko nie będzie to zabawa, a walka na śmierć lub życie. 

</doc>
<doc id="2915668" url="https://pl.wikipedia.org/wiki?curid=2915668" title="WCW">
WCW



</doc>
<doc id="2915671" url="https://pl.wikipedia.org/wiki?curid=2915671" title="Psy wojny (ujednoznacznienie)">
Psy wojny (ujednoznacznienie)



</doc>
<doc id="2915679" url="https://pl.wikipedia.org/wiki?curid=2915679" title="Ludwik Lewandowski (malarz)">
Ludwik Lewandowski (malarz)

Ludwik Lewandowski (ur. 1879 w Warszawie, zm. 1934 w Paryżu) – polski malarz tworzący od 1913 we Francji.
Naukę rozpoczął w pracowni Bolesława Syrewicza, od 1891 przez rok uczył się w Warszawskiej Szkole Rysunkowej prowadzonej przez Wojciecha Gersona. Po otrzymaniu stypendium artystycznego wyjechał kontynuować naukę w Paryżu, od 1913 zamieszkał tam na stałe. W Paryżu uczestniczył w wystawach organizowanych przez polskie środowisko artystyczne, był członkiem Towarzystwa Artystów Polskich.
Twórczość Ludwika Lewandowskiego dzieli się na dwa rozdziały, w Polsce tematyką jego obrazów były sceny rodzajowe, krajobrazy oraz studium postaci w oparciu o motywy ludowe. Na emigracji uwieczniał pejzaże, widoki architektoniczne oraz sceny rodzajowe zawierające motywy teatralne lub cyrkowe.

</doc>
<doc id="2915680" url="https://pl.wikipedia.org/wiki?curid=2915680" title="Parafia św. Michała Archanioła w Pilczycy">
Parafia św. Michała Archanioła w Pilczycy

Parafia św. Michała Archanioła w Pilczycy – jedna z 11 parafii rzymskokatolickich dekanatu radoszyckiego diecezji radomskiej.
Zasięg parafii.
Do parafii należą wierni z miejscowości: Budzisław, Olszówka Pilczycka, Piaski, Pilczyca, Piskorzeniec, Radwanów, Radwanów-Kolonia, Ruda Pilczycka, Rytlów, Skąpe, Słupia, Wólka, Zagacie i Zaostrów. 

</doc>
<doc id="2915681" url="https://pl.wikipedia.org/wiki?curid=2915681" title="Jurko Otmarsztajn">
Jurko Otmarsztajn



</doc>
<doc id="2915683" url="https://pl.wikipedia.org/wiki?curid=2915683" title="Ezio Roselli">
Ezio Roselli

Ezio Roselli (ur. 8 grudnia 1896 w La Spezia, zm. 6 stycznia 1963 w Genui) – włoski gimnastyk, medalista olimpijski.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym. Uczestniczył również w olimpiadzie w Amsterdamie (1928), nie zdobywając medalu.

</doc>
<doc id="2915687" url="https://pl.wikipedia.org/wiki?curid=2915687" title="Zbigniew Jańczuk">
Zbigniew Jańczuk

Zbigniew Jańczuk (ur. 31 lipca 1924 w Połańcu, zm. 6 września 2016) – polski lekarz stomatolog, profesor nauk medycznych, zajmował się periodontologią, stomatologią dziecięcą i stomatologią zachowawczą; był honorowym redaktorem naczelnym „Magazynu Stomatologicznego”.
Życiorys.
W 1952 ukończył studia stomatologiczne w Akademii Medycznej w Łodzi. W 1958 roku obronił doktorat w Akademii Medycznej w Łodzi; habilitację uzyskał w roku 1964. W latach 1965–1994 był kierownikiem Zakładu Stomatologii Zachowawczej Pomorskiego Uniwersytetu Medycznego w Szczecinie (PAM) w Szczecinie. W latach 1975–1978 był prorektorem PAM, a w okresie 1978–1981 rektorem PAM.
W latach 1985–1994 był członkiem – oraz założycielem – polskiej sekcji Akademii Pierre Faucharda. Od 1991 był przewodniczącym Sekcji Polskiej Międzynarodowej Akademii Periodontologii. W latach 1995–2001 był ekspertem Komisji Stomatologicznej Naczelnej Rady Lekarskiej. Od roku 2001 był redaktorem naczelnym „Magazynu Stomatologicznego”. W 2014 zastąpił go na tym stanowisku Mariusz Lipski.
Był członkiem korespondentem Niemieckiego Towarzystwa Stomatologicznego, członkiem honorowym: Polskiego Towarzystwa Stomatologicznego, Polskiego Towarzystwa Higienicznego oraz Stowarzyszenia Polskich Lekarzy Stomatologów.
W 2009 otrzymał „Nagrodę Pamięci Elmera S. Besta”. Jest to doroczne wyróżnienie przyznawane jednemu lekarzowi dentyście spoza Stanów Zjednoczonych za wybitne osiągnięcia w dziedzinie stomatologii. Jest pierwszym przedstawicielem Europy Środkowo-Wschodniej, który otrzymał tę nagrodę.
Do roku 2004 opublikował blisko 300 monografii i prac naukowych oraz około 80 innych publikacji. Ukazało się blisko 30 wydań jego książek i skryptów, ponadto 17 filmów dydaktyczno-naukowych.
W dniu 9 września 2016 spoczął na Cmentarzu Centralnym w Szczecinie.

</doc>
<doc id="2915688" url="https://pl.wikipedia.org/wiki?curid=2915688" title="Teacher's Pet">
Teacher's Pet



</doc>
<doc id="2915689" url="https://pl.wikipedia.org/wiki?curid=2915689" title="Stefan Żyńczak">
Stefan Żyńczak

Stefan Żyńczak – poseł do Sejmu Krajowego Galicji II kadencji (1867-1869), włościanin z Odrzechowej.
Wybrany w IV kurii obwodu Sanok, z okręgu wyborczego nr 24 Sanok - Rymanów - Bukowsko. 

</doc>
<doc id="2915690" url="https://pl.wikipedia.org/wiki?curid=2915690" title="Giovanni Tubino">
Giovanni Tubino

Giovanni Battista Tubino (ur. 22 sierpnia 1900 w Genui, zm. 27 grudnia 1989 w Genui) – włoski gimnastyk, medalista olimpijski.
W 1920 r. reprezentował barwy Zjednoczonego Królestwa Włoch na letnich igrzyskach olimpijskich w Antwerpii, zdobywając złoty medal w wieloboju drużynowym. 

</doc>
<doc id="2915692" url="https://pl.wikipedia.org/wiki?curid=2915692" title="Dmytro Sycz">
Dmytro Sycz

Dmytro Sycz – ukraiński działacz społeczny w XIX w., poseł do Sejmu Krajowego Galicji II kadencji (1867-1869), włościanin z Wetliny.
Wybrany w IV kurii obwodu Sanok, z okręgu wyborczego nr 25 Lisko-Baligród-Lutowiska.

</doc>
<doc id="2915694" url="https://pl.wikipedia.org/wiki?curid=2915694" title="Daniel Redmond">
Daniel Redmond

Daniel Stephen Redmond (ur. 2 marca 1991 w Liverpoolu) – angielski piłkarz występujący na pozycji pomocnika w Hamilton Academical.

</doc>
<doc id="2915697" url="https://pl.wikipedia.org/wiki?curid=2915697" title="Iwan Czaczkowskyj">
Iwan Czaczkowskyj

Iwan Czaczkowski, ukr. Іван Чачковський wzgl. Jan Czaczkowski, (ur. 27 marca 1824 w Kamionkach, zm. 20 kwietnia 1909 we Lwowie) – ukraiński prawnik, sędzia i urzędnik c. k., poseł na Sejm Krajowy Galicji i do austriackiej Rady Państwa w Wiedniu.
Życiorys.
W latach 1834-1842 uczył się w gimnazjum jezuickim i klasach filozoficznych w Tarnopolu. Następnie studiował i ukończył prawo na Uniwersytecie Lwowskim (1850). Po studiach pracował w administracji najpierw jako aplikant w magistracie tarnopolskim (kwiecień - czerwiec 1851) a potem asystent w magistracie przemyskim (lipiec 1851- luty 1852). W latach 1852 urzędnik miejski, a potem państwowy w Czerniowcach na Bukowinie. Następnie przeszedł do sądownictwa, był kolejno asesorem w Sądzie Rejonowym w Máramarossziget (1853), w Técső (1854) i Munkács na terenie ówczesnych Węgier. W latach 1858-1861 sędzia i prezes Sądu Rejonowego w Ökörmező. Po powrocie do Galicji był od 1861 do 1866 starostą w Bohorodczanach oraz zastępcą członka c. k. powiatowej komisji szacunkowej w Bohorodczanach, c. k. podkomisji krajowej podatku gruntowego w Tarnopolu. Sędzia w Sądzie Rejonowym w Bohorodczanach (1867-1872) i Samborze (1872-1882) a następnie Radca Sądu Krajowego Wyższego we Lwowie (1883-1889). W 1898 przeszedł w stan spoczynku. 
Aktywny politycznie. Poseł do Sejmu Krajowego Galicji II kadencji (1867–1869), wybrany w IV kurii obwodu Stanisławów, z okręgu wyborczego nr 29 Bohorodczany-Sołotwina. Poseł do Rady Państwa w Wiedniu II kadencji od stycznia 1869 do 31 marca 1870, wybrany jako delegat z grona posłów wiejskich okręgów: Stanisławów, Bohorodczany, Monasterzyska, Nadworna i Tyśmienica.Kazimierz Chłędowski zaliczał go do świętojurców. W latach 1870-1872 członek Rady Powiatowej w Bohorodczanach z grupy gmin miejskich oraz prezes jej Wydziału
Zmarł 20 kwietnia 1909 we Lwowie, w 86 roku życia.
Rodzina.
Urodził się w rodzinie księdza greckokatolickiego, proboszcza w Kamionkach w pow. skałałackim - Mychajło (zm. 1877). Żonaty dwukrotnie, w 1863 z Eugenią z Krasnodębskich z którą miał dwie córki, a po jej śmierci w 1867 z jej siostrą Joanną z Krasnodębskich.

</doc>
<doc id="2915704" url="https://pl.wikipedia.org/wiki?curid=2915704" title="Jean Pickering">
Jean Pickering



</doc>
<doc id="2915706" url="https://pl.wikipedia.org/wiki?curid=2915706" title="Eugène Auwerkeren">
Eugène Auwerkeren

Eugène Auwerkeren (ur. 10 grudnia 1885, data i miejsce śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. 

</doc>
<doc id="2915711" url="https://pl.wikipedia.org/wiki?curid=2915711" title="Dmytro Pyłypiw">
Dmytro Pyłypiw

Dmytro Pyłypiw, ukr. Дмитро Пилипів – ukraiński działacz społeczny, poseł do Sejmu Krajowego Galicji II kadencji (1867-1869), włościanin z Oleszy.
1 lutego 1869 wybrany w IV kurii obwodu Stanisławów, z okręgu wyborczego nr 32 Tyśmienica-Tłumacz.

</doc>
<doc id="2915713" url="https://pl.wikipedia.org/wiki?curid=2915713" title="Dayán Viciedo">
Dayán Viciedo

Dayán Viciedo Pérez (ur. 10 marca 1989) – kubański baseballista występujący na pozycji lewozapolowego w Chunichi Dragons.
Viciedo podpisał w 2008 roku 10-letni kontrakt wart 10 milionów dolarów jako wolny agent z Chicago White Sox i początkowo występował w klubach farmerskich tego zespołu, między innymi w Charlotte Knights, reprezentującym poziom Triple-A. W Major League Baseball zadebiutował 20 czerwca 2010 w meczu przeciwko Washington Nationals, rozgrywanym w ramach interleague play, w którym zaliczył uderzenie. 5 lipca 2010 w spotkaniu z Los Angeles Angels of Anaheim zdobył pierwszego w karierze home runa.
W lutym 2015 podpisał niegwarantowany kontrakt z Toronto Blue Jays, który został rozwiązany 31 marca 2015. W czerwcu 2015 podpisał niegwarantowaną umowę z Oakland Athletics.
W grudniu 2015 związał się roczną umową z występującym w Nippon Professional Baseball Chunichi Dragons.

</doc>
<doc id="2915717" url="https://pl.wikipedia.org/wiki?curid=2915717" title="Théophile Bauer">
Théophile Bauer

Théophile Bauer (data i miejsce urodzenia oraz śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. 

</doc>
<doc id="2915720" url="https://pl.wikipedia.org/wiki?curid=2915720" title="Andrzej Szuszkiewicz">
Andrzej Szuszkiewicz

Andrzej Szuszkiewicz (zm. w 1869) – poseł do Sejmu Krajowego Galicji II kadencji (1867-1869), c.k. radca skarbowy w Stryju.
Wybrany w IV kurii obwodu Stryj, z okręgu wyborczego nr 33 Stryj-Skole. 

</doc>
<doc id="2915721" url="https://pl.wikipedia.org/wiki?curid=2915721" title="Parafia Najświętszej Maryi Panny Matki Kościoła w Sarbicach">
Parafia Najświętszej Maryi Panny Matki Kościoła w Sarbicach

Parafia Najświętszej Maryi Panny Matki Kościoła w Sarbicach – jedna z 11 parafii rzymskokatolickich dekanatu radoszyckiego diecezji radomskiej.

</doc>
<doc id="2915722" url="https://pl.wikipedia.org/wiki?curid=2915722" title="Kali Linux">
Kali Linux

Kali Linux – dystrybucja systemu operacyjnego Linux typu Live CD bazująca na Debian przeznaczona głównie do łamania zabezpieczeń i testów penetracyjnych czy też audytów bezpieczeństwa. Jest następcą dystrybucji BackTrack
Zawiera wsparcie dla projektu Metasploit. Zawiera między innymi takie narzędzia jak: Wireshark, John the Ripper, Nmap oraz Aircrack-ng. Kali jest dystrybuowana jako obrazy dla architektur 32- i 64-bitowych procesorów serii x86, a także opartych na architekturze ARM.

</doc>
<doc id="2915723" url="https://pl.wikipedia.org/wiki?curid=2915723" title="Michał Szuman">
Michał Szuman

Michał Szuman – postać fikcyjna, bohater powieści "Lalka" Bolesława Prusa, lekarz i przyjaciel głównego bohatera Stanisława Wokulskiego.
Źródła postaci.
Zdaniem Ignacego Balińskiego postać Szumana wzorowana była na znanym w kręgach literackich lekarzu Stanisławie Słonimskim (ojcu Antoniego Słonimskiego). Zygmunt Szweykowski z kolei twierdzi, że materialistyczne Szumana wiążą go z postacią doktora Pascala z powieści Emila Zoli z cyklu o Rougon-Macquartach.
Charakterystyka postaci.
Opis Szumana z rozdziału ósmego, tomu I „Lalki”:
Jest lekarzem żydowskiego pochodzenia, bliskim przyjacielem Wokulskiego, którego zna od wielu lat. Należy do tej grupy inteligencji żydowskiej, która udowodniła postawę ofiarnego patriotyzmu zarówno w okresie przedpowstaniowym, jak i w czasie trwania powstania styczniowego. Jednocześnie potrafiła wyjść z izolacji, w której przez wiele wieków tkwiła mniejszość żydowska.
Doktor Szuman w młodości przeżył nieszczęśliwą miłość. Wspomniane jest też wydarzenie, które ukazuje próbę samobójczą, po której odzyskał wprawdzie równowagę psychiczną, ale pozostał mu ironiczny stosunek do rzeczywistości. Patrzy na świat poprzez pryzmat swoich doświadczeń.
Jest prawdziwym pozytywistą, sceptykiem, agnostykiem, nawet ludzkie uczucia i emocje analizuje używając pojęć biologicznych. Według niego miłość ma charakter naukowy, a idealna miłość jest „tylko jedną z masek, w którą lubi przebierać się instynkt utrwalenia gatunku”. Negatywnie ocenia miłość Wokulskiego do Izabeli Łęckiej, przestrzega przyjaciela przed zbytnim zaangażowaniem się uczuciowym, gdyż wie, że arystokracja nigdy w pełni nie zaakceptuje kupca, który będzie równoprawnym partnerem w interesach i życiu. Również w rozmowie z Rzeckim, doktor wyraża swoje zdanie na temat kochania. Uważa, że miłość w obecnym rozumieniu jest „obrzydliwym handlem opartym na oszustwie”, małżeństwo natomiast postrzega w kategorii dożywotniej kary.
Szuman, podobnie jak Rzecki, interesuje się sprawami Stanisława, zdobywa informacje o nim, po tajemniczym zniknięciu. Jednak z Rzeckim różnią go poglądy. Stary subiekt jest bonapartystą, romantykiem, zaś doktor jest realistą. Jego zdaniem Rzecki jest „... półgłówkiem, starym romantykiem...".
Doktor Szuman, to postać szczególna. Prus włożył w jego usta słowa krytyki, jak i pochwały społeczności polskich Żydów. Również na przykładzie sytuacji Żydów Prus chciał pokazać trudności w realizacji pozytywistycznego ideału tolerancji.
Carska cenzura.
W treść powieści znaczną ingerencję poczyniła cenzura. Obok innych ingerencji usunięto fragment dotyczący pobytu na zesłaniu dr Szumana i Szlangbauma po ich udziale w powstaniu styczniowym. Jedna z niewielu danych na ten temat została udokumentowana przez Korotyńskiego, dzięki któremu wiadomo, iż rosyjska cenzura wstrzymała druk 109 odcinka "Lalki" (we współczesnych wydaniach rozdział ten nosi tytuł "Pierwsze ostrzeżenie"), w którym było to opisane.
Film.
W produkcjach filmowych w rolę Michała Szumana wcielili się aktorzy: Józef Pieracki ("Lalka", film fabularny z 1968) i Włodzimierz Boruński ("Lalka", serial telewizyjny z 1977).

</doc>
<doc id="2915725" url="https://pl.wikipedia.org/wiki?curid=2915725" title="CEMAC Cup 2011">
CEMAC Cup 2011

CEMAC Cup 2011 – miał rozpocząć się 2 marca 2011 roku. Przedstawiciele federacji CEMAC ustalili, że turniej zostanie przełożony, a następnie podjęto decyzję o jego odwołaniu.
W turnieju miało brać udział 6 reprezentacji:

</doc>
<doc id="2915726" url="https://pl.wikipedia.org/wiki?curid=2915726" title="Sebastian Dziubaty">
Sebastian Dziubaty

Sebastian Dziubaty – poseł do Sejmu Krajowego Galicji II kadencji (1867-1869), włościanin z Dołżanki.
Wybrany w IV kurii obwodu Tarnopol, z okręgu wyborczego nr 37 Tarnopol-Ihrowice-Mikulińce. 

</doc>
<doc id="2915728" url="https://pl.wikipedia.org/wiki?curid=2915728" title="François Claessens">
François Claessens

François Claessens (ur. 2 października 1897 w Antwerpii, zm. 29 września 1971 w Antwerpii) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym.

</doc>
<doc id="2915731" url="https://pl.wikipedia.org/wiki?curid=2915731" title="Witkowo (osada leśna w powiecie sępoleńskim)">
Witkowo (osada leśna w powiecie sępoleńskim)

Witkowo – osada leśna w Polsce położona w województwie kujawsko-pomorskim, w powiecie sępoleńskim, w gminie Kamień Krajeński.
W latach 1975–1998 miejscowość należała administracyjnie do województwa bydgoskiego.
Zobacz też: Witkowo

</doc>
<doc id="2915733" url="https://pl.wikipedia.org/wiki?curid=2915733" title="Witkowski Młyn">
Witkowski Młyn

Witkowski Młyn – osada w Polsce położona w województwie kujawsko-pomorskim, w powiecie sępoleńskim, w gminie Kamień Krajeński.
W latach 1975–1998 miejscowość należała administracyjnie do województwa bydgoskiego.

</doc>
<doc id="2915736" url="https://pl.wikipedia.org/wiki?curid=2915736" title="Augustus Cootmans">
Augustus Cootmans

Augustus Cootmans (data i miejsce urodzenia oraz śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. 

</doc>
<doc id="2915741" url="https://pl.wikipedia.org/wiki?curid=2915741" title="Piotr Patrycjusz">
Piotr Patrycjusz

Piotr Patrycjusz lub Petros Patrikios, także Petros (; ur. ok. 500 r., zm. 564 r.) – historyk bizantyński.
Piotr Patrycjusz był wysokim urzędnikiem cesarskim i posłem, pozostawił po sobie "Dzieje" obejmujące historię Rzymu od roku 43 do 358 oraz pracę "O organizacji państwowej".
Życie.
Piotr urodził się około 500 roku w Tesalonice. Zdobył wykształcenie retoryczne i prawnicze. Jako sławny w Konstantynopolu adwokat i mówca dostał się na dwór cesarza Justyniana I, gdzie doszedł do wysokich godności państwowych. Był wielokrotnie posłem cesarskim. W 535 roku stanął na czele poselstwa do córki króla gockiego Teodoryka Wielkiego, Amalasunty, sprawującej władzę w Italii w imieniu małoletniego syna. Z nieznanych powodów Ostrogoci wtrącili Piotra do więzienia. Został uwolniony dopiero po 4 latach przez Witigesa. Po powrocie do Konstantynopola prowadził rokowania z papieżem Wigiliuszem w sprawach religijnych. Dużym sukcesem zakończyła się kolejna misja dyplomatyczna Piotra do króla perskiego Chosroesa w 563 roku, która doprowadziła do zawarcia 50-letniego pokoju pomiędzy Bizancjum a Persją. Obszerny opis przebiegu tego poselstwa przekazał w swojej "Historii" Menander Protektor. Za zasługi dyplomatyczne Piotr otrzymał wysoki urząd magistra officiorum, sprawującego funkcje ministra spraw zagranicznych i mistrz ceremonii dworskich oraz tytuł patrycjusza ("patríkios"). Doszedł do wielkiego bogactwa, co stało się przyczyną zawiści Prokopiusza z Cezarei, który w "Historii sekretnej" oskarżał go o nienasyconą chciwość i służalczość oraz o zamordowanie na polecenie cesarzowej Teodory, królowej Amalasunty, czemu według Prokopiusza miał zawdzięczać całą swoją dworską karierę.
Twórczość.
Dzieje.
Piotr Patrycjusz napisał dwie prace historyczne. Z pierwszej, zatytułowanej "Dzieje" ("Historiáj") zachowało się około 20 fragmentów w "Ekscerptach o poselstwach" Konstantyna Porfirogenety. Utwór był podzielony na kolejne partie obejmujące dzieje cesarzy rzymskich ujęte w porządku chronologicznym. Z zachowanych urywków wynika, że "Dzieje" zaczynały się od zawiązania drugiego triumwiratu w 43 roku przed Chrystusem i zostały doprowadzone do czasów Juliana Apostaty jako cenzora (358 rok). Pozostałe fragmenty, już bezimienne informują o panowaniu kilku kolejnych cesarzy do Konstantyna Wielkiego włącznie. Większa partia końcowa jest nazywana "Anonimem – kontynuatorem historii Diona Kasjusza", z której Piotr przede wszystkim korzystał.
O organizacji państwowej.
Druga książka Piotra nosiła tytuł "O organizacji państwowej" ("Perí tes politikés katastáseos"). Zachowały się z niej dwa ekscerpty w zbiorze "O ceremoniach dworu bizantyńskiego" Konstantyna Porfirogenety. Szczególną wartość ma opis etykiety obowiązującej na dworze cesarskim, a przede wszystkim ceremonii koronacyjnych w V i VI wieku. Czasami przypisuje się również Piotrowi autorstwo nie zachowanego pisma "O wiedzy państwowej" ("Perí politikés pistémes"). Hipoteza ta opiera się jednak na wątpliwych, pośrednich świadectwach.
Język.
Analiza filologiczna zachowanych fragmentów pism Patrycjusza, wsparta wzmianką Menandra Protektora, wskazuje, że Piotr jako pierwszy w literaturze bizantyńskiej, wbrew panującym powszechnie zasadom literackim, posługiwał się częściowo w swych pismach mową żywą, potoczną "kojne", z uszczerbkiem dla klasycznego języka attyckiego, zapewne w intencji dotarcia do szerszego kręgu czytelników.

</doc>
<doc id="2915745" url="https://pl.wikipedia.org/wiki?curid=2915745" title="François Gibens">
François Gibens

François Gibens (ur. w 1896, zm. w 1964) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. Startował również w wieloboju indywidualnym, zajmując 11. miejsce.

</doc>
<doc id="2915749" url="https://pl.wikipedia.org/wiki?curid=2915749" title="Osady Jerzmionckie">
Osady Jerzmionckie

Osady Jerzmionckie – osada w Polsce położona w województwie kujawsko-pomorskim, w powiecie sępoleńskim, w gminie Kamień Krajeński.
W latach 1975–1998 miejscowość należała administracyjnie do województwa bydgoskiego.

</doc>
<doc id="2915751" url="https://pl.wikipedia.org/wiki?curid=2915751" title="Sanktuarium Matki Bożej Stęszewskiej w Stęszewie">
Sanktuarium Matki Bożej Stęszewskiej w Stęszewie

Sanktuarium Matki Bożej Stęszewskiej w Stęszewie – rzymskokatolicki kościół filialny pod wezwaniem Niepokalanego Poczęcia Najświętszej Maryi Panny i sanktuarium maryjne na prawie diecezjalnymmieszczące się w Stęszewie, w powiecie poznańskim, w województwie wielkopolskim. Należy do dekanatu stęszewskiego archidiecezji poznańskiej.
Jest to świątynia wybudowana w 1905 roku. W kościele znajduje się gotycka figura Madonny z Dzieciątkiem i obraz świętej Anny i Joachima z około 1640 roku.

</doc>
<doc id="2915755" url="https://pl.wikipedia.org/wiki?curid=2915755" title="Halowe Mistrzostwa Europy w Lekkoatletyce 2013 – skok wzwyż mężczyzn">
Halowe Mistrzostwa Europy w Lekkoatletyce 2013 – skok wzwyż mężczyzn

Skok wzwyż mężczyzn – jedna z konkurencji rozegranych podczas halowych lekkoatletycznych mistrzostw Europy w hali Scandinavium w Göteborgu.
Rezultaty.
Eliminacje.
Do eliminacji zgłoszono 27 skoczków. Aby awansować do finału – w którym startuje ósemka zawodników – należało uzyskać wynik 2,31 (Q). W przypadku gdyby rezultat ten osiągnęła mniejsza liczba skoczków – lub żaden ze startujących – kryterium awansu były najlepsze wyniki uzyskane przez sportowców (q).

</doc>
<doc id="2915756" url="https://pl.wikipedia.org/wiki?curid=2915756" title="Stare Siodło">
Stare Siodło

Stare Siodło (słow. "Staré sedlo", 1472 m) – przełęcz w grani głównej Tatr pomiędzy Hawraniem (2152 m) a Starą Jaworzynką (1505 m), położona po północnej stronie Tatr Bielskich. Administracyjnie zlokalizowana jest na terenie słowackiej miejscowości Zdziar. Siodło znajduje się na terenie obszaru ochrony ścisłej TANAP-u i jest niedostępne dla turystów, ponieważ nie prowadzą przez nie żadne znakowane szlaki turystyczne. 
Stoki wschodnie porasta las i chaszcze (w 1977 r. głównie wiatrołomy). Spod przełęczy opada w kierunku wschodnim Złoty Żleb, będący orograficznie lewym odgałęzieniem Strzystarskiego Żlebu. Na zachodnich, opadających do Doliny Czarnego Potoku stokach przełęczy znajduje się bardzo duża Stara Polana. Do czasu włączenia w obręb TANAP-u w 1954 r. był na niej prowadzony wypas owiec i bydła. Od momentu jego zniesienia polana systematycznie zarasta kosodrzewiną i lasem.
Przez Stere Siodło prowadzi Bielska Ścieżka nad Reglami. Władysław Cywiński w 4 tomie przewodnika "Tatry" opisuje jeszcze 5 innych dróg wiodących na Starą Przełęcz od Drogi Wolności, z Podspadów i ze Zdziarskiej Przełęczy.

</doc>
<doc id="2915758" url="https://pl.wikipedia.org/wiki?curid=2915758" title="Miara wewnętrzna">
Miara wewnętrzna

Miara wewnętrzna – funkcja przypisująca wszystkim podzbiorom danego zbioru "rozmiar", będąca pewnym uogólnieniem wewnętrznej miary Jordana.
Definicja.
Niech formula_1 oznacza zbiór potęgowy pewnego zbioru formula_2 Funkcję formula_3 nazywa się miarą wewnętrzną (w zbiorze formula_4), gdy spełnia następujące warunki:

</doc>
<doc id="2915761" url="https://pl.wikipedia.org/wiki?curid=2915761" title="Billy Butler (baseballista)">
Billy Butler (baseballista)

Billy Ray Butler (ur. 18 kwietnia 1986) – amerykański baseballista, który występował na pozycji pierwszobazowego i jako designated hitter.
Przebieg kariery.
Butler został wybrany w 2004 roku w pierwszej rundzie draftu z numerem 14. przez Kansas City Royals i początkowo występował w klubach farmerskich tego zespołu, między innymi w Omaha Royals, reprezentującym poziom Triple-A. W Major League Baseball zadebiutował 1 maja 2007 w meczu przeciwko Los Angeles Angels of Anaheim, w którym zaliczył dwa uderzenia.
W styczniu 2011 podpisał nowy, czteroletni kontrakt wart 30 milionów dolarów. W sezonie 2012 po raz pierwszy wystąpił w Meczu Gwiazd i otrzymał nagrodę Silver Slugger Award spośród designated hitterów. 15 września 2012 w spotkaniu z Los Angeles Angels of Anaheim zdobył 100. w karierze home runa.
W listopadzie 2014 jako wolny agent podpisał trzyletni kontrakt wart 30 milionów dolarów z Oakland Athletics. We wrześniu 2016 został zawodnikiem New York Yankees.

</doc>
<doc id="2915764" url="https://pl.wikipedia.org/wiki?curid=2915764" title="Mandrica">
Mandrica

Mandrica (alb. "Mandricë", bułg. "Мандрица", gr. "Μανδρίτσα") – wieś w południowej Bułgarii, w obwodzie Chaskowo, gminie Iwajłowgrad. Według danych Narodowego Instytutu Statystycznego, 31 grudnia 2011 roku wieś liczyła 52 mieszkańców. Miejscowość ta jest wyłącznie zamieszkana przez Albańczyków.
Położenie.
Mandrica położona jest nad prawym brzegiem Białej rzeki, we wschodniej części Rodop. Mieści się 19 km od Iwajłowgradu i 2 km od Szalonej rzeki, która stanowi granicę bułgarsko-grecką.
Historia.
Mandrica została założona w 1636 roku, a świadczy o tym wyryta w kamieniu data w cerkwi Sweta Nedela. Według legendy, wieś została założona przez albańskich chrześcijan z Mandradżiku (dzisiejsza Grecja), dostarczający żywności dla osmańskiej armii. Konstantynopol pozwalał im na korzystanie z ziem, w zamian za płacenie danin. Większość albańskich mieszkańców, osiedlająca się w XVIII wieku, zamieszkująca ówczesną Mandricę pochodzi z okolic Korczy a w XIX wieku z rejonów Souli i Epiru. Mandricańczcy z rejonu Souli zachowali swój tradycyjny ubiór do końca XIX wieku.
W 1873 roku w Mandricy odnotowano 250 domów i 1080 mieszkańców – Albańczyków. W 1908 roku Mandricę zamieszkiwało około 3500 mieszkańców głównie Grekomanów greckojęzycznych.
Na początku XX wieku w Mandricy usytuowano bazę greckiej propagandy zbrojnej. Mandrica została wyzwolona od panowania tureckiego 15 października 1912 dzięki bułgarskiej armii podczas wojny na Bałkanach. W 1913 roku Mandrica została zajęta przez Turcję, ale dzięki umowy z Konstantynopolu miejscowość ta ponownie znalazła się w granicach Bułgarii.
W 1914 roku mieszkańcy zaczęli opuszczać Mandricę w poszukiwaniu lepszych warunków życia. W 1929 roku nastąpiła kolejna masowa fala emigracji.
Gospodarka.
Dziś Mandrica stopniowo wyludnia się. Głównym zajęciem ludności jest jedwabnictwo, uprawa pól uprawnych i handel.
Od 2004 roku Mandrica jest włączona do trasy „Културни и исторически мистерии на Източните Родопи“ – „Kulturalne i historyczne misterie Wschodnich Rodop“.
W 2010 roku w Matocznie, Siwym kładancu i tutaj został nakręcony Mila z Marsa.
Zabytki.
W Mandricy znajdują się dwie cerkwie: Sweta Nedelja i Sweti Dimityr – jedna z najstarszych cerkwi w Rodopach. Ponadto znajdują się zachowane 3-piętrowe, masywne domy w stylu greckim.

</doc>
<doc id="2915765" url="https://pl.wikipedia.org/wiki?curid=2915765" title="Gąska niepozorna">
Gąska niepozorna



</doc>
<doc id="2915767" url="https://pl.wikipedia.org/wiki?curid=2915767" title="Gąska ziemista">
Gąska ziemista



</doc>
<doc id="2915768" url="https://pl.wikipedia.org/wiki?curid=2915768" title="Jürgen Ospelt">
Jürgen Ospelt

Jürgen Ospelt (ur. 16 stycznia 1974) – liechtensteiński piłkarz grający na pozycji pomocnika. Od 2004 roku jest zawodnikiem klubu FC Triesenberg.
Kariera klubowa.
Swoją karierę piłkarską Ospelt rozpoczął w klubie FC Vaduz. Zadebiutował w nim w 1994 roku w drugiej lidze szwajcarskiej. W sezonie 1996/1997 był wypożyczony do USV Eschen/Mauren. W latach 1995, 1996, 1998, 1999 i 2000 zdobył z Vaduzem pięć Pucharów Liechtensteinu. W 2000 roku odszedł do FC Widnau. Z kolei w 2002 roku został zawodnikiem FC Chur 97. W 2004 roku został piłkarzem FC Triesenberg.
Kariera reprezentacyjna.
W reprezentacji Liechtensteinu Ospelt zadebiutował 27 maja 1994 roku w przegranym 0:2 towarzyskim meczu ze Szwajcarią, rozegranym w Bazylei. W swojej karierze grał w: eliminacjach do Euro 96, do MŚ 98, do Euro 2000, do MŚ 2002 i do Euro 2004. Od 1994 do 2003 roku rozegrał w kadrze narodowej 40 meczów.

</doc>
<doc id="2915772" url="https://pl.wikipedia.org/wiki?curid=2915772" title="Roman Iszczuk">
Roman Iszczuk

Roman Iszczuk – ukraiński działacz społeczny, poseł do Sejmu Krajowego Galicji II kadencji (1867-1869), włościanin z Suszna.
Wybrany w IV kurii obwodu Złoczów, z okręgu wyborczego nr 42 Łopatyn–Brody–Radziechów. 

</doc>
<doc id="2915775" url="https://pl.wikipedia.org/wiki?curid=2915775" title="Nouha Dicko">
Nouha Dicko

Nouha Dicko (ur. 14 maja 1992 w Saint-Maurice) – francuski piłkarz występujący na pozycji napastnika w Hull City.

</doc>
<doc id="2915778" url="https://pl.wikipedia.org/wiki?curid=2915778" title="Chilczyce">
Chilczyce

Chilczyce (ukr. Хильчиці) – wieś w rejonie złoczowskim obwodu lwowskiego Ukrainy. Do scalenia w 1934 r. w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich" Chilczyce to: "wieś w powiecie złoczowskim, położona 4,8 km na zachód od Złoczowa".

</doc>
<doc id="2915780" url="https://pl.wikipedia.org/wiki?curid=2915780" title="Iwan Bodnar">
Iwan Bodnar

Iwan Bodnar, ukr. Іван Боднар (ur. 7 grudnia 1821 w Torhowie, zm. ?) – ukraiński działacz społeczny, poseł do Sejmu Krajowego Galicji i do austriackiej Rady Państwa 
Pochodził z rodziny greckokatolickiej, był synem chłopa z Torhowa Michajło. Właściciel gospodarstwa rolnego w Torhowie w pow. złoczowskim. Przez 15 lata pełnił funkcję wójta swej rodzinnej miejscowości. Od 1849 był także poborcą podatkowym Torhowa i Machnowiec. Ożenił się w 1841 z Anną z Gutykowych, mieli córkę. 
Poseł do Sejmu Krajowego Galicji II i III kadencji (1867–1876),Wybrany w IV kurii obwodu Złoczów, z okręgu wyborczego nr 44 Załoźce-Zborów. Był członkiem Klubu Ruskiego. 
Poseł do austriackiej Rady Państwa w Wiedniu II kadencji (20 maja 1867 - 31 marca 1870), III kadencji (15 września 1870 - 10 sierpnia 1871) i IV kadencji (27 grudnia 1871 - 7 września 1873), wybrany przez Sejm w kurii XVIII – jako ndelegat z grona posłów wiejskich okręgów: Złoczów, Łopatyn, Busk, Załośce. Był w II kadencji członkiem Koła Polskiego. 

</doc>
<doc id="2915784" url="https://pl.wikipedia.org/wiki?curid=2915784" title="Andrij Sapruka">
Andrij Sapruka

Andrij Sapruka – ukraiński działacz społeczny, poseł do Sejmu Krajowego Galicji II kadencji (1867-1869), włościanin z Dzibułek.
Wybrany w IV kurii obwodu Żółkiew, z okręgu wyborczego nr 45 Żółkiew-Kulików-Mosty Wielkie. 

</doc>
<doc id="2915786" url="https://pl.wikipedia.org/wiki?curid=2915786" title="Stanisław Polanowski">
Stanisław Polanowski

Stanisław Polanowski herbu Pobóg (ur. 9 października 1826 w Moszkowie, zm. 16 stycznia 1898 we Lwowie) – poseł do Sejmu Krajowego Galicji II, III, IV, V, VI i VII kadencji (1867–1898) właściciel dóbr Moszków.
Życiorys.
Urodzony w rodzinie ziemiańskiej syn Andrzeja i Emilii z Karczewskich. Studia na Wydziale Filozoficznym UJ przerwał mu wybuch rewolucji 1848, został był sekretarzem Rady Obwodowej Żółkiewskiej, w październiku 1848 delegowany przez nią do Rady Narodowej Centralnej we Lwowie. W maju 1849 karnie wcielony do wojska austriackiego, służył do 1856, został zwolniony dzięki wpływom rodziny i wrócił do rodzinnego Moszkowa. 
W końcu 1862 uzyskał mandat do Sejmu Krajowego w wyborach uzupełniających w kurii wielkiej własności obwodu żółkiewskiego. W 1863 zaangażował się w akcję niesienia pomocy powstaniu w zaborze rosyjskim z ramienia Komitetu dla Galicji Wschodniej. Został mianowany naczelnikiem obwodu na kołomyjskiego. Jako poseł na Sejm Krajowy, wielokrotnie wybierany przez złoczowskie i żółkiewskie ziemiaństwo oraz z kurii włościańskiej w okręgu sokalskim (1867, 1883, 1889), zasiadał w Izbie do końca życia. W 1867 był przez Sejm delegowany, a w 1873 wybrany do austriackiej Rady Państwa. W Sejmie zajmował się głównie sprawami gospodarczymi, zwłaszcza rolniczymi. Pracował w sejmowych komisjach: bankowej budżetowej, kolejowej, drogowej, wodnej. Postulował utworzenie we Lwowie szkoły weterynarii oraz rozbudowę wyższej szkoły rolniczej w Dublanach. W 1881 w Sejmie ostro skrytykował projekty reformy administracyjnej widząc w nich zagrożenie dla samorządu krajowego. 
W stosunku do Ukraińców zajmował stanowisko niechętne, zwalczał projekty wprowadzenia języka ukraińskiego do uchwał sejmowych. W 1883 został dożywotnim członkiem Izby Panów, w której występował w obronie interesów ziemiaństwa galicyjskiego. W 1871 był członkiem Rady Nadzorczej Banku Galicyjskiego dla Handlu i Przemysłu w Krakowie. Od 1875 był członkiem Towarzystwa Gospodarczo-Rolniczego w Krakowie. Członek i działacz Galicyjskiego Towarzystwa Gospodarskiego, członek jego Komitetu (26 maja 1876 - 10 czerwca 1877). Od 1893 był także członkiem Wydziału Galicyjskiej Kasy Oszczędności we Lwowie, należał do Galicyjskiego Towarzystwa Kredytowego Ziemskiego we Lwowie. Miał honorowe obywatelstwo Sokala. W 1881 odznaczony Krzyżem Komandorskim Orderu Franciszka Józefa. Był zamożnym właścicielem ziemskim; oprócz rodzinnego Moszkowa posiadał Ubin, Ostrów, Opolsko, Sobieczów. Zmarł we Lwowie, pochowany został w Moszkowie.

</doc>
<doc id="2915787" url="https://pl.wikipedia.org/wiki?curid=2915787" title="Franciszek Hoszard">
Franciszek Hoszard

Franciszek Hoszard (ur. 20 października 1822 w Nowym Wiśniczu, zm. 14 grudnia 1899 we Lwowie) – lekarz, uczestnik powstania krakowskiego 1846, poseł do Sejmu Krajowego Galicji i austriackiej Rady Państwa
Życiorys.
Urodził się w Nowym Wiśniczu, który wówczas leżał w Cesarstwie Austrii. Szkołę podstawową i gimnazjum ukończył w Bochni. Przez pewien czas studiował na wydziale filozofii Uniwersytetu Lwowskiego. Od 1841 studiował medycynę na uniwersytecie w Wiedniu. Za udział w powstaniu w 1846 roku został skazany na 6 miesięcy więzienia. Dyplom doktora medycyny i chirurgii uzyskał w Krakowie w 1849. Jako lekarz najpierw pracował w Bochni (1850–1877), a następnie we Lwowie (1878–1899). 
W 1862 stanął na czele Bocheńskiej Ławy Obwodowej, której celem była organizacja werbunku ochotników do przyszłego powstania oraz ich zaopatrzenie. W czasie powstania styczniowego organizował pomoc sanitarną dla powstańców jak również broń i pieniądze. We wrześniu 1864, po sześciu miesiącach tymczasowego aresztowania za wsparcie powstania, został uniewinniony od zarzutu zakłócania porządku publicznego. 
Członek Galicyjskiego Towarzystwa Gospodarskiego (1864–1868). Członek Rady Powiatu wybrany w kurii gmin miejskich (1867–1878) i Wydziału Powiatowego (1867–1878) w Bochni. W latach 1872–1876 był także członkiem i wiceprezesem Rady Szkolnej Okręgowej w Bochni. Był posłem do Sejmu Krajowego Galicji II, III IV, V, VI i VII kadencji w latach 1867–1899. Był wybierany w IV kurii (gmin wiejskich) z okręgu wyborczego nr 51 Bochnia–Niepołomice–Wiśnicz. Był także posłem do Izby Posłów () austriackiej Rady Państwa IV kadencji (17 grudnia 1872 – 21 kwietnia 1873), wybrany przez Sejm Krajowy po rezygnacji Henryka Konopki w kurii XX – jako delegat z grona posłów wiejskich okręgów: Kraków, Chrzanów, Bochnia, Brzesko, Wieliczka, Wadowice, Kęty, Myślenice, Żywiec. Następnie w okresie 4 listopada 1873 – 1 grudnia 1877 był posłem V kadencji wybranym w wyborach bezpośrednich w kurii IV (gmin wiejskich) z okręgu nr 5 Bochnia, Wiśnicz, Niepołomice, Brzesko, Wojnicz, Radłów. W austriackiej Radzie Państwa był członkiem Koła Polskiego. Z mandatu posła do Rady Państwa zrezygnował po wybraniu go na członka Wydziału Krajowego (), którego członkiem był w latach 1878–1899. 
Członek i zastępca przewodniczącego Krajowej Rady Zdrowia (1884). W końcowym okresie życia był dyrektorem Departamentu Zdrowia Wydziału Krajowego. W latach 1883–1884 był prezesem Towarzystwa Lekarzy Galicyjskich. Członek Rady Zawiadowczej Zakładu dla ubogich i sierot w Drohowyżu (1886–1896). Członek zarządu (asesor) Galicyjskiego Zakładu Ociemniałych we Lwowie (1889–1899). 
Rodzina.
Był synem lekarza Ignacego Hoszarda i Barbary z Boguckich. W maju 1852 roku ożenił się z Antoniną Eminowicz, z którą miał syna Władysława. 
Upamiętnienie.
Tomik zawierający 18 wierszy Józefa Niwickiego "Listki karpackie" wydany w 1873, był dedykowany Franciszkowi Hoszardowi.
Z inicjatywy Stowarzyszenia Bochniaków i Miłośników Ziemi Bocheńskiej na wiosnę 1984 roku Miejska Rada Narodowa nadała imię Franciszka Hoszarda jednej z nowych ulic w Bochni.

</doc>
<doc id="2915790" url="https://pl.wikipedia.org/wiki?curid=2915790" title="Ogród dworski w Zagórzycach Dworskich">
Ogród dworski w Zagórzycach Dworskich

Ogród dworski w Zagórzycach Dworskich – ogród dworski znajdujący się w Zagórzycach Dworskich, w gminie Michałowice, w powiecie krakowskim.
Historia.
W XV wieku wieś Zagórzyce należała do Zygmunta Zagórskiego herbu Ostoja. Od XVI do końca XVIII wieku majątek był własnością klasztoru cystersów z Jędrzejowa. W kolejnych spisach z lat 1783–1791 figurował już dwór i folwark. W następnych latach wieś należała do różnych rodzin szlacheckich. W 1929 roku odnotowano, że ówczesny właściciel hrabia Władysław Tarło podarował 19 mosiężnych strażackich hełmów Ochotniczej Straży Pożarnej w Zagórzycach. Pod koniec II wojny światowej właściciel dóbr Zagórzyce Włodzimierz Szomański został rozstrzelany w lesie w Maszkowie. Jego siostra rozsprzedała ziemie, a budynek dworu darowała społeczności zagórzyckiej na cele oświatowe. Dwór murowany pochodzący z 1863 roku, w wyniku przebudowy w 1964 roku utracił wartość zabytkową. W miejsce stylowego dachu nadbudowano płaskie piętro a werandę wyburzono.
Wieś o nazwie Zagórzyce Dworskie powstała po parcelacji folwarku i gruntów dworskich w okresie międzywojennym.
Park.
Park powstał w XVIII wieku na trzech tarasach jako ogród włoski. W XIX wieku przekształcono go w park krajobrazowy, a na przełomie XIX i XX wieku utworzono ogród modernistyczny. Na górnym tarasie posadowiony był dwór. Wzdłuż zachodniej granicy prowadziła promenada, po obu jej stronach rosły graby, kasztanowce, lipy drobnolistne i topole. Park został wpisany do rejestru zabytków nieruchomych województwa małopolskiego.

</doc>
<doc id="2915791" url="https://pl.wikipedia.org/wiki?curid=2915791" title="Kościół Matki Bożej Nieustającej Pomocy w Nowych Skalmierzycach">
Kościół Matki Bożej Nieustającej Pomocy w Nowych Skalmierzycach

Kościół Matki Bożej Nieustającej Pomocy w Nowych Skalmierzycach – rzymskokatolicki kościół filialny należący do parafii Bożego Ciała w Nowych Skalmierzycach, przynależy do dekanatu Ołobok w diecezji kaliskiej. 
Świątynia została wzniesiona w latach 1911–1913 dzięki staraniom pastora Bertholda Haarhausena, przy finansowym wsparciu kolejarzy oraz miejscowych luteran. Budowla jest nakryta wysokim dachem dwuspadowym ze ściętymi szczytami i sygnaturką. Wnętrze to jedna nawa, na planie prostokąta z wyodrębnionym prezbiterium, w którym pierwotnie był usytuowany ołtarz ambonalny. Od strony południowej jest umieszczona wieża zakończona krzyżem z hełmem nakrytym blachą miedzianą. W przyziemiu wieży znajduje się zakrystia oraz boczne wejście. Budowla była używana przez protestantów do końca I wojny światowej. Po powstaniu wielkopolskim liczna społeczność ewangelicka opuściła miejscowość, a opiekę duszpasterską nad pozostałymi zaczął sprawować pastor Rutz z Ostrowa Wielkopolskiego. Po II wojnie światowej, w dniu 25 czerwca 1951 roku, opuszczona świątynia została przejęta przez katolików i poświęcona przez księdza kanonika Franciszka Jelińskiego, razem z nadaniem jej wezwania Matki Bożej Nieustającej Pomocy.

</doc>
<doc id="2915792" url="https://pl.wikipedia.org/wiki?curid=2915792" title="Horodyłów">
Horodyłów

Horodyłów (ukr. Городилів) – wieś w rejonie złoczowskim obwodu lwowskiego Ukrainy. Do scalenia w 1934 r. w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich" Horodyłów to: "wieś w powiecie złoczowski, położona 3,9 km na północny-zachód od Złoczowa".

</doc>
<doc id="2915794" url="https://pl.wikipedia.org/wiki?curid=2915794" title="Puchar Świata w biegach narciarskich 2013/2014">
Puchar Świata w biegach narciarskich 2013/2014

Sezon 2013/2014 Pucharu Świata w biegach narciarskich rozpoczął się 29 listopada w fińskiej Ruce, a zakończył 16 marca, w szwedzkim Falun podczas cyklu „Finału Pucharu Świata”.
Obrończynią Pucharu Świata wśród kobiet jest Polka Justyna Kowalczyk, a wśród mężczyzn Petter Northug. W tym sezonie najlepsi okazali się Norweżka Therese Johaug wśród kobiet oraz jej rodak Martin Johnsrud Sundby wśród mężczyzn.
Najważniejszą imprezą sezonu były odbywające się w lutym 2014 roku Zimowe Igrzyska Olimpijskie 2014 w Soczi.

</doc>
<doc id="2915795" url="https://pl.wikipedia.org/wiki?curid=2915795" title="Antoni Ditrych">
Antoni Ditrych

Antoni Ditrych (ur. 4 czerwca 1818 w Raniżowie - zm. 20 listopada 1881 w Korczynie) – ksiądz rzymskokatolicki, poseł na Sejm Krajowy Galicji i do austriackiej Rady Państwa.
Urodził się w rodzinie urzędnika Kamery. Ukończył gimnazjum we Lwowie i seminarium duchowne w Przemyślu. W 1840 otrzymał święcenia kapłańskie. Od tego roku pracował jako wikariusz katedralny w Przemyślu. W latach 1844-1853 był kapelanem wojskowym, Następnie katecheta w liceum wojskowym we Lwowie (1853-1855). Potem był proboszczem w Korczynie w pow. krośnieńskim (16 września 1855 - 20 listopada 1881).
Poseł do Sejmu Krajowego Galicji II kadencji (1867-1869), Wybrany w IV kurii obwodu Sanok, z okręgu wyborczego nr 56 Dukla-Krosno-Żmigród. 
Poseł do austriackiej Rady Państwa II kadencji (20 maja 1867 - 08 listopada 1869 i 11 grudnia 1869 - 31 marca 1870), wybrany przez Sejm z kurii XIV – jako delegat z grona posłów wiejskich okręgów: Sanok, Lesko, Dobromil, Dubiecko, Dukla. W parlamencie austriackim był członkiem Koła Polskiego. 

</doc>
<doc id="2915796" url="https://pl.wikipedia.org/wiki?curid=2915796" title="Lista śmigłowców Wojska Polskiego">
Lista śmigłowców Wojska Polskiego

Lista śmigłowców Wojska Polskiego – śmigłowce znajdują się na wyposażeniu Wojska Polskiego od roku 1957. Poniższa lista zawiera wykaz typów śmigłowców, które służyły w ludowym Wojsku Polskim oraz Siłach Zbrojnych RP.
Wojsko Polskie zainteresowało się wojskowym wykorzystaniem śmigłowców w latach 50. XX wieku. Pierwszymi jednostkami, do których trafiały śmigłowce były eskadry łącznikowe oraz jednostki sanitarne. Były to śmigłowce typu SM-1, później uzupełniane śmigłowcami SM-2. Oba te wiropłaty produkowane były w WSK Świdnik. Pod koniec lat 50. XX wieku w ZSRR zakupiono śmigłowce transportowe Mi-4. W tym okresie śmigłowce stosowano ostrożnie, wykorzystując je do prostych zadań transportowo-łącznikowych. Z czasem pojawiły się zastosowania taktyczne, np. w rozpoznaniu i desancie.
Specjalistyczne wersje śmigłowców SM-1, SM-2 oraz Mi-4 używano także w Marynarce Wojennej. W przypadku SM-1 i SM-2 były to wersje dźwigowe wykorzystywane do celów ratowniczych, natomiast Mi-4ME służyły do zwalczania okrętów podwodnych.
W latach 60. XX wieku rozpoczął się proces zastępowania śmigłowców z silnikami tłokowymi, maszynami z silnikami turbinowymi. Skok technologiczny, który spowodował masowe użycie śmigłowców w Wojsku Polskim nastąpił w latach 60. XX wieku. Typową maszyną wielozadaniową stał się śmigłowiec Mi-2, produkowany w bardzo wielu wariantach. Mi-2, był także pierwszym polskim wiropłatem wyposażonym w stałe uzbrojenie. Powstała m.in. wersja uzbrojona w przeciwpancerne pociski kierowane „Malutka”. Pod koniec lat 70. XX wieku do lotnictwa wojsk lądowych wprowadzono ciężkie śmigłowce bojowe Mi-24D, co podniosło wartość bojową lotnictwa wojsk lądowych.
W 1968 roku w Wojsku Polskim pojawiły się średnie śmigłowce transportowe Mi-8, zastępując starsze Mi-4. Maszyny te stały się podstawowym środkiem transportu polskich wojsk desantowych. Ponadto wykonywały zadania wsparcia na polu walki. Wojsko Polskie dysponowało także śmigłowcami Mi-8 w wersji „salonka” przeznaczone do transportu VIPów.
Dla polskiej Marynarki Wojennej w 1981 roku zakupiono od ZSRR śmigłowce morskie Mi-14. Do celów ratowniczych służyły Mi-14PS, a do zwalczania okrętów podwodnych – Mi-14PŁ. Zastąpiły one używane do tych celów maszyny Mi-4. Z uwagi na konieczność wycofania Mi-14PS (ze względu na skończony resurs) w roku 2010 przebudowano dwa śmigłowce Mi-14PŁ przystosowując je do wykonywania zadań ratowniczych. Innym typem maszyny zakupionej dla Marynarki Wojennej były cztery śmigłowce pokładowe SH-2G Super Seasprite dostarczone w latach 2002-2003 od Stanów Zjednoczonych.
Pod koniec lat 80. XX wieku, w wyniku planowanej modernizacji lotnictwa wojsk lądowych, zakupiono od ZSRR śmigłowce Mi-17 oraz Mi-24W. Ponadto w tym czasie do służby w Wojsku Polskim trafiły także pierwsze śmigłowce W-3 Sokół i ich pochodne W-3 Anakonda. Natomiast w latach 90. XX wieku otrzymano nieodpłatnie od Niemiec kilkanaście maszyn Mi-24D, kontynuowano także zakupy Sokołów i Anakond.
W roku 2006 do celów szkoleniowych zakupiono śmigłowce SW-4 Puszczyk, zastąpiły one dotąd stosowane w tym celu Mi-2. W tym samym czasie zakupiono na Ukrainie 7 nieuzbrojonych śmigłowców Mi-8MTW-1. Początkowo za pośrednictwem Bumaru miały one trafić do Iraku, jednakże ze względu na odmowę odbiorcy wprowadzono je na uzbrojenie Lotnictwa Wojsk Lądowych pod oznaczeniem Mi-17. W celu wsparcia dla PKW Afganistan w latach 2010–2011 zakupiono kolejne śmigłowce Mi-17.
W 2019 zamówiono cztery śmigłowce S-70i na potrzeby Wojsk Specjalnych. Maszyny odebrano 20 grudnia 2019 roku.

</doc>
<doc id="2915798" url="https://pl.wikipedia.org/wiki?curid=2915798" title="Jan Wiśniowski">
Jan Wiśniowski

Jan Wiśniowski – poseł do Sejmu Krajowego Galicji II i III kadencji (1867-1876), włościanin z Staromieścia.
Wybrany w IV kurii obwodu Rzeszów, z okręgu wyborczego nr 57 Rzeszów-Głogów.

</doc>
<doc id="2915799" url="https://pl.wikipedia.org/wiki?curid=2915799" title="Laune">
Laune

Laune (irl. "An Leamhain") – rzeka w Irlandii, w hrabstwie Kerry.
Wypływa z Lough Leane, jednego z jezior Killarney i po ok. 20 km wpływa zatoki Dingle w okolicach Killorglin i potem do Oceanu Atlantyckiego. Najważniejszymi dopływami są rzeki: Gweestin, Gaddagh i Cottoners' River. Przez rzekę przerzucone są trzy mosty: Laune, Beaufort i Killorglin.
W rzece występują m.in. pstrąg, troć wędrowna i łosoś, i jest ona miejscem wędkowania.

</doc>
<doc id="2915802" url="https://pl.wikipedia.org/wiki?curid=2915802" title="Jasionowce">
Jasionowce

Jasionowce (Jasienowce lub Jasieniowce; ukr. Ясенівці, trb. "Jaseniwci", trl. "Yasenivtsi") – wieś w rejonie złoczowskim obwodu lwowskiego Ukrainy.
Znajduje się tu przystanek kolejowy Jasionowce, położony na linii Tarnopol – Lwów.
Położenie.
Na podstawie "Słownika geograficznego Królestwa Polskiego i innych krajów słowiańskich" Jasionowce to: "wieś w powiecie złoczowskim, położona 3 km na zachód od Złoczowa".
Wieś prawa wołoskiego, położona była na początku XVI wieku w ziemi lwowskiej województwa ruskiego.
Do scalenia w 1934 r. w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.

</doc>
<doc id="2915803" url="https://pl.wikipedia.org/wiki?curid=2915803" title="Spielgemeinschaft Flensburg-Handewitt">
Spielgemeinschaft Flensburg-Handewitt



</doc>
<doc id="2915804" url="https://pl.wikipedia.org/wiki?curid=2915804" title="Miasto Króla">
Miasto Króla

Miasto Króla – powieść Gerarda Górnickiego napisana w Poznaniu w latach 1973-1974 i opublikowana po raz pierwszy przez Wydawnictwo Poznańskie w 1974 z okładką zaprojektowaną przez Józefa Petruka.
Powieść opowiada o losach Adama Króla z Chodzieży, który znajduje się we wrześniu 1939 w Kłecku i bierze udział w dwudniowej bohaterskiej obronie tego miasta przed wojskami hitlerowskimi. Powieść przybliża sylwetkę porucznika rezerwy, kierownika kłeckiego Banku Ludowego, Jana Lapisa, który kierował obroną po wycofaniu regularnych wojsk polskich. Opisana jest także masakra ludności cywilnej, która broniła miasta. Osobny wątek stanowi miłość Adama Króla do Anny - mieszkanki Kłecka, a także działania podejmowane przez piętnastoletniego Bolka uczestniczącego w obronie miasta. 
Końcowy akt stanowi opis egzekucji na niemieckim oficerze, który dokonał się rękami Króla w nieokreślonym mieście nad Wisłokiem, gdzie wysiedlono polskich mieszkańców Kłecka, a który miał być symboliczną zemstą na kłeckim Niemcu - Zygfrydzie, winnym cierpienia Polaków w rodzinnym mieście.

</doc>
<doc id="2915805" url="https://pl.wikipedia.org/wiki?curid=2915805" title="Disarm the Descent">
Disarm the Descent

Disarm the Descent – szósty studyjny album amerykańskiej grupy metalcore'owej Killswitch Engage. Premiera została wyznaczona na 2 kwietnia 2013. Miksowaniem nagrań wykonał Andy Sneap, który współpracował z zespołem w tej dziedzinie przy płytach "Alive or Just Breathing" i "The End of Heartache". Jest to trzeci w historii grupy album nagrany z wokalistą, Jesse'm Leach.
Singlami z płyty były kolejno utwory "In Due Time" (5 lutego 2013), "The New Awakening" (18 marca 2013). Do tych utworów
nakręcono teledyski.
Opis.
Kompozycje muzyczne na płytę były w 90% gotowe jeszcze przed powrotem do składu Jesse’’go Leacha. Teksty i melodie wokalne są autorstwa Leacha, z możliwymi udoskonaleniami przez Adamam Dutkiewicza.

</doc>
<doc id="2915806" url="https://pl.wikipedia.org/wiki?curid=2915806" title="Mistrzostwa Polski w Skokach Narciarskich 2013">
Mistrzostwa Polski w Skokach Narciarskich 2013

88. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 26-27 marca 2013 na skoczni im. Adama Małysza w Wiśle.
W konkursie indywidualnym na dużej skoczni zwyciężył Maciej Kot, srebrny medal zdobył Kamil Stoch, a brązowy – Piotr Żyła.
Konkurs drużynowy na dużej skoczni wygrał zespół AZS Zakopane w składzie: Grzegorz Miętus, Jakub Kot, Krzysztof Miętus i Maciej Kot.
Po raz pierwszy od wprowadzenia dwóch konkursów indywidualnych o mistrzostwo Polski (czyli od 1962 roku), Polski Związek Narciarski nie zaplanował przeprowadzenia zawodów na normalnej skoczni.
Obiekt.
Konkursy skoków na Mistrzostwach Polski 2013 odbywają się na dużej skoczni w Wiśle.

</doc>
<doc id="2915807" url="https://pl.wikipedia.org/wiki?curid=2915807" title="Ademar León">
Ademar León



</doc>
<doc id="2915808" url="https://pl.wikipedia.org/wiki?curid=2915808" title="Čestmír Císař">
Čestmír Císař

Čestmír Císař (ur. 2 stycznia 1920 w Hostomicach, zm. 24 marca 2013 w Pradze) – czeski polityk, minister Czechosłowacji, przewodniczący czeskiej Rady Narodowej.
Życiorys.
W 1948 ukończył studia na Uniwersytecie Karola. Od 1945 należał do KPCz. W okresie od 20 września 1963 do 10 listopada 1965 był ministrem szkolnictwa i kultury w rządzie Jozefa Lenárta. Od 1968 do 1969 był przewodniczącym Czeskiej Rady Narodowej.

</doc>
<doc id="2915811" url="https://pl.wikipedia.org/wiki?curid=2915811" title="Coptidium">
Coptidium

Coptidium – rodzaj roślin, należący do rodziny jaskrowatych. Obejmuje dwa gatunki i mieszańca między nimi. Rośliny te występują w północnej części Eurazji i w Ameryce Północnej – na obszarach okołoarktycznych. 
Morfologia.
Rośliny nagie o płożącej łodydze z korzeniami wyrastającymi z węzłów. Liście pojedyncze, długoogonkowe o blaszce liściowej głęboko trójdzielnej, z segmentami ząbkowanymi i wcinanymi. Z kątów liści wyrastają pojedyncze kwiaty na nagich szypułkach. Działki 3 szybko opadają. Żółtych płatków jest od 5 do 8. Owocami są niełupki. 
Systematyka.
W systemach klasyfikacyjnych ujmujących szeroko rodzaj jaskier ("Ranunculus" "sensu lato"), takson opisywany jest w randze podrodzaju (subgenus "Coptidium" (Prantl) L. D. Benson, Amer. J. Bot. 27: 807. 1940). W ostatnich latach wskazuje się jednak na celowość wyodrębniania rodzaju "Coptidium", podobnie jak szeregu innych drobnych rodzajów i pozostawianie rodzaju "Ranunculus" w wąskim ujęciu (choć obejmującego m.in. włosieniczniki "Batrachium"). Cechy molekularne i morfologiczne wskazują na to, że rodzaj "Coptidium" jest siostrzanym dla rodzaju "Ficaria", z którym tworzy klad, który oddzielił się od linii rozwojowej prowadzącej do współczesnych jaskrów, zanim oddzieliły się od tej linii kolejne klady "Myosurus"–"Ceratocephala" i "Krapfia"–"Laccopetalum". Stwierdzono, że genom jądrowy i plastydowy roślin z kladu "Ranunculus" "sensu stricto" zawiera około 160 podstawień genów w stosunku do genomu roślin z kladu "Ficaria"–"Coptidium". 
Jeden z drobnych rodzajów z plemienia "Ranunculeae" z podrodziny "Ranunculoideae" Arnott, rodziny jaskrowatych ("Ranunculaceae") z rzędu jaskrowców ("Ranunculales"), należących do kladu dwuliściennych właściwych (eudicots). 

</doc>
<doc id="2915813" url="https://pl.wikipedia.org/wiki?curid=2915813" title="Buick Regal Grand National">
Buick Regal Grand National

Buick Regal Grand National – samochód sportowy typu muscle car klasy wyższej produkowany pod amerykańską marką Buick w latach 1982–1987.
Historia i opis modelu.
Regal Grand National został zaprezentowany w 1982 roku, jako muscle car zbudowany na bazie wersji coupé modelu Regal. Pierwotnie wyposażony był w wolnossący silnik V6 o pojemności 4,1 litra i mocy maksymalnej 125 KM (93 kW) przy 4000 obr./min i 278 Nm momentu obrotowego przy 2000 obr./min. Był to jedyny rocznik bez całkowicie czarnego nadwozia. W roku 1983 zaprzestano sprzedaży Grand Nationala, jednak już rok później samochód został z powrotem włączony do gamy Buicka. Charakterystyczną cechą było całkowicie czarne nadwozie. Pojazd oferowany był z turbodoładowanym silnikiem o pojemności 3,8 l wyposażonym w sekwencyjny wtrysk paliwa. Tak zmodyfikowana jednostka generowała moc maksymalną 200 KM (150 kW) przy 4400 obr./min i 407 Nm momentu obrotowego przy 2400 obr./min.
Inżynierowie Buicka w 1986 roku zmodyfikowali konstrukcję silnika dodając intercooler (chłodnica powietrza doładowanego). Dzięki temu motor generował moc 245 KM (183 kW) i moment obrotowy 481 Nm. Dzięki temu samochód przyspieszał od 0 do 100 km/h w 5 s.
Lifting.
Rok 1987 był ostatnim rokiem produkcji Grand Nationala. Buick wyprodukował w limitowanej liczbie 547 egzemplarzy wersję Grand National GNX. Cena wynosiła 29 900 $. W samochodzie zamontowano silnik zmodyfikowany przez McLarena, osiągał on moc maksymalną 276 KM (206 kW) i 488 Nm momentu obrotowego. Wprowadzono ulepszone zawieszenie, turbosprężarkę z ceramicznym wirnikiem, znacznie wydajniejszą chłodnicę powietrza doładowanego, układ wydechowy z dwoma tłumikami czy też przeprogramowaną skrzynię biegów Turbo Hydramatic 200-4R z niestandardowym sprzęgłem hydrokinetycznym. Zewnętrzne zmiany stylistyczne objęły otwory znajdujące się przednich błotnikach, zastosowano także 16-calowe czarne felgi. 
Wewnętrzne zmiany w GNX obejmowały numer seryjny na tablicy rozdzielczej (od 1 do 547), poprawiony zestaw wskaźników analogowych Stewart-Warner, w tym miernik analogowy z turbodoładowaniem. GNX miał kratownicę, która biegła z połowy karoserii samochodu do tylnej osi, tak aby zwiększyć przyczepność tylnych kół podczas ostrego ruszania (tylna oś dociskana była wówczas do podłoża poprzez unoszącą się tylną część karoserii).
Recenzje.
Z powodu czarnego nadwozia i szczytowej popularności filmu "Gwiezdne Wojny", recenzenci po testach samochodu napisali „Lordzie Vader, Twój samochód jest gotowy”.

</doc>
<doc id="2915814" url="https://pl.wikipedia.org/wiki?curid=2915814" title="Mercedes-Benz HighPerformanceEngines">
Mercedes-Benz HighPerformanceEngines



</doc>
<doc id="2915817" url="https://pl.wikipedia.org/wiki?curid=2915817" title="Christof Ritter">
Christof Ritter

Christof Ritter (ur. 18 stycznia 1981 w Grabs) – liechtensteiński piłkarz grający na pozycji obrońcy. W swojej karierze rozegrał 42 mecze w reprezentacji Liechtensteinu.
Kariera klubowa.
Swoją karierę piłkarską Ritter rozpoczął w klubie FC Schaan. Zadebiutował w nim w 1997 roku. W 1999 roku odszedł do FC Winterhur, a w 2000 roku został zawodnikiem FC Vaduz. W latach 2001–2003 zdobył z nim trzy Puchary Liechtensteinu. W latach 2003–2004 występował w FC Chur 97, a wiosną 2005 - w USV Eschen/Mauren. W sezonie 2005/2006 był piłkarzem VfB Hohenems, a w latach 2006–2008 - FC Balzers. W latach 2008–2010 grał w Blau-Weiß Feldkirch, a w sezonie 2010/2011 w FC Vaduz, w którym zakończył karierę i w ostatnim sezonie zdobył krajowy puchar.
Kariera reprezentacyjna.
W reprezentacji Liechtensteinu Ritter zadebiutował 2 czerwca 1998 roku w przegranym 0:6 towarzyskim meczu z Austrią, rozegranym w Bazylei. W swojej karierze grał w: eliminacjach do Euro 2000, do MŚ 2002, do Euro 2004, do MŚ 2006 i do Euro 2008. Od 1998 do 2007 roku rozegrał w kadrze narodowej 42 mecze.

</doc>
<doc id="2915818" url="https://pl.wikipedia.org/wiki?curid=2915818" title="Tokyo Toy Box">
Tokyo Toy Box

 – manga narysowana przez Seo Asako do scenariusza Ozawy Takehiro, opowiadająca o kulisach działania japońskiego przemysłu gier video. W Japonii ukazała się w 2006 nakładem wydawnictwa Gentōsha, w Polsce została wydana w roku 2011 nakładem wydawnictwa Studio JG.
Na podstawie mangi powstał serial, był emitowany od października do grudnia 2013 roku w telewizji TV Tokyo. Drugi sezon emitowany był od stycznia do marca 2014 roku.
Opis fabuły.
Osią fabuły są losy niewielkiej firmy produkującej gry – Studio G3. Jej szefem jest utalentowany, ale ekscentryczny Taiyō Tenkawa, którego perfekcjonizm utrudnia mu współpracę z innymi. Pewnego dnia do firmy zostaje przysłana Hoshino Tsukiyama, której zadaniem jest postawić Studio G3 na nogi. Jej biznesowa natura stoi w zasadniczej sprzeczności z marzycielskim usposobieniem Taiyō.
Manga.
Manga "Tokyo Toy Box" ukazała się w Japonii w 2005 i drukowana była początkowo na łamach należącego do wydawnictwa Kōdansha magazynu "Morning". W 2006 roku ukazało się wydanie tomikowe. W latach 2011-2012 manga została wydana w Polsce nakładem wydawnictwa Studio JG. Została także wydana we Francji w 2006, dzięki wydawnictwu Doki-Doki.
Giga Tokyo Toy Box.
W 2006 autorzy rozpoczęli tworzenie kontynuacji mangi, zatytułowanej "Giga Tokyo Toy Box". Drukowana jest ona na łamach magazynu "Comic Birz" i opowiada o perypetiach młodej dziewczyny, stawiającej pierwsze kroki w świecie twórców gier video.
Manga "Giga Tokyo Toy Box" była nominowana w 2012 roku do nagrody Manga Taishō.
Tokyo Toy Box Zero.
Ume wydała także kolejny spin-off mangi, zatytułowany , który był publikowany w czasopiśmie „Gekkan Comic Birz”. Kolejne rozdziały ukazywały się od 30 października 2013 do 2014. Całość składa się z 4 rozdziałów, które zostały później zebrane w pojedynczym tomie, wydanym 24 marca 2014 roku.

</doc>
<doc id="2915819" url="https://pl.wikipedia.org/wiki?curid=2915819" title="Kościół Najświętszej Maryi Panny Królowej Polski w Domaszowicach">
Kościół Najświętszej Maryi Panny Królowej Polski w Domaszowicach

Kościół Najświętszej Maryi Panny Królowej Polski – rzymskokatolicki kościół filialny w Domaszowicach, należy do parafii Wniebowzięcia NMP we Włochach w dekanacie Namysłów wschód, archidiecezji wrocławskiej.
Historia kościoła.
Mieszkańcy Domaszowic do najbliższego kościoła katolickiego musieli jeździć do wsi Włochy, był to zarazem ich kościół parafialny. Sytuacja ta uległa zmianie, bowiem w 1985 roku została wybudowana we wsi świątynia, która jednocześnie stała się kościołem filialnym parafii Wniebowzięcia NMP we Włochach

</doc>
<doc id="2915820" url="https://pl.wikipedia.org/wiki?curid=2915820" title="I liga polska w piłce ręcznej mężczyzn (2010/2011)">
I liga polska w piłce ręcznej mężczyzn (2010/2011)

I liga polska w piłce ręcznej mężczyzn sezonu 2010/2011 – 55. edycja drugiej w hierarchii klasy ligowych rozgrywek piłki ręcznej mężczyzn w Polsce, mająca na celu wyłonienie drużyn, które uzyskują awans do Superligi polskiej sezonu 2011/2012 oraz zespołów, które zostaną relegowane do II ligi polskiej sezonu 2011/2012. Rywalizacja toczyła się systemem kołowym wraz z meczami barażowymi, a nad jej przebiegiem czuwał organizator rozgrywek – Kolegium Ligi ZPRP. W zmaganiach udział wzięły drużyny 24 klubów sportowych, podzielone na dwie grupy (Grupę A i Grupę B).
Grupa A.
Tabela.
Legenda do tabeli
Wyniki.
Legenda do tabeli z wynikami
Grupa B.
Tabela.
Legenda do tabeli
Wyniki.
Legenda do tabeli z wynikami
Baraż o Superligę.
W barażowym dwumeczu o awans do Superligi 2011/2012 zmierzyły się: wicemistrz Grupy B I ligi (Gwardia Opole) i 10 zespół Superligi 2010/2011 (Nielba Wągrowiec). Gospodarzem pierwszego spotkania był pierwszoligowiec. Zwycięzcą rywalizacji była drużyna, która miała lepszy bilans po dwóch meczach.

</doc>
<doc id="2915822" url="https://pl.wikipedia.org/wiki?curid=2915822" title="Lackie Małe">
Lackie Małe

Lackie Małe przemianowane na (ukr. Червоне) – wieś w rejonie złoczowskim obwodu lwowskiego Ukrainy. Do 1946 r. część wsi (ukr. Ляцьке), podzielonej na dwie osady: Lackie Małe (ukr. Мале Ляцьке) i Lackie Wielkie (ukr. Велике Ляцьке). Do scalenia w 1934 r. w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich": Lackie Małe to "wieś w powiecie złoczowskim, położona 10 km na zachód od Złoczowa".

</doc>
<doc id="2915831" url="https://pl.wikipedia.org/wiki?curid=2915831" title="Stanisław Iwanow">
Stanisław Iwanow



</doc>
<doc id="2915832" url="https://pl.wikipedia.org/wiki?curid=2915832" title="Joey King">
Joey King

Joey Lynn King (ur. 30 lipca 1999 w Las Vegas) – amerykańska aktorka nominowana do Złotego Globu za rolę w serialu "The Act". Jej starsza siostra, Hunter King, również jest aktorką.

</doc>
<doc id="2915833" url="https://pl.wikipedia.org/wiki?curid=2915833" title="A.D. Howden Smith">
A.D. Howden Smith

Arthur Douglas Howden Smith, podpisywał się także jako Arthur D. Howden Smith i A.D. Howden Smith (ur. 29 grudnia 1887 w Nowym Jorku, zm. 18 grudnia 1945) – amerykański historyk, pisarz i dziennikarz.
Twórczość.
Pisał biografie i opowiadania, głównie o tematyce przygodowej. Były to morskie opowieści o przygodach Kapitana McConaughy, oraz historyczne o awanturniczym Wikingu, Swainie, żyjącym na średniowiecznych Orkadach i walczącym z czarownicą Frakork i jej krwiożerczym wnukiem Olvir Rosta – co Smith opiera na historycznych informacjach zawartych w sagach Orkneyinga.
Najsłynniejszym cyklem opowiadań Smitha były "Grey Maiden". Opowiadające o zaklętym mieczu, wykutym za panowania faraona Tutmozisa III i jego kolejne pojawienia się w historii świata.
Smith napisał także "The Trail Doom" (1921) i jego sequel "Beyond the Sunset", o przygodach Harry'ego Ormeroda, 18-wiecznego wygnańca na terenach kolonialnych Ameryce Północnej w kraju Irokezów, gdzie toczy się zacięta walka francuskich agentów handlowych z Kanady by przejąć kontrolę nad handlem futrami.
A.D. Howden Smith napisał powieść "Złoto z Porto Bello", opisującą wydarzenia poprzedzające fabułę "Wyspy skarbów" i wyjaśniającą, skąd na wyspie wzięły się tytułowe skarby. Głównym bohaterem jest Robert Ormerod. Historia rodziny Ormerod była kontynuowana w "Manifest Destiny", gdzie prawnuk Roberta Ormeroda bierze udział w wyprawach 19-wiecznego awanturnika Williama Walkera.

</doc>
<doc id="2915837" url="https://pl.wikipedia.org/wiki?curid=2915837" title="Poczapy (obwód lwowski)">
Poczapy (obwód lwowski)

Poczapy (ukr. Почапи) – wieś w rejonie złoczowskim obwodu lwowskiego Ukrainy. Do scalenia w 1934 r. w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich" Poczapy to "wieś w powiecie złoczowskim, położona 9,5 km na północny-zachód od Złoczowa".

</doc>
<doc id="2915843" url="https://pl.wikipedia.org/wiki?curid=2915843" title="Żulice (rejon złoczowski)">
Żulice (rejon złoczowski)

Żulice (ukr. Жуличі) – wieś w rejonie złoczowskim obwodu lwowskiego Ukrainy.
Do scalenia w 1934 r. w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich" Żulice to "wieś w powiecie złoczowski, położona 8 km na północny-zachód od Złoczowa".

</doc>
<doc id="2915847" url="https://pl.wikipedia.org/wiki?curid=2915847" title="Brad Jacobs">
Brad Jacobs

Brad Jacobs (ur. 11 czerwca 1985 w Sault Ste. Marie) – kanadyjski curler, reprezentował Kanadę na Zimowych Igrzyskach Olimpijskich 2014, podczas których zdobył złote medale.
W 2005 Brad dowodził drużyną na Mistrzostwach Kanady Juniorów, z bilansem 8 wygranych i 4 przegranych meczów zajął 4. miejsce. Później dołączył do zespołu Ala Harndena, w którym zagrywał ostatnie kamienie. Ekipa z Sault Ste. Marie wygrała mistrzostwa Northern Ontario 2007. Tim Hortons Brier ukończyli na 6. pozycji (bilans 5-6). Rok później Jacobs także zagrał w turnieju krajowym, był jednak wówczas rezerwowym w drużynie Erica Harndena.
W 2008 Brad Jacobs stworzył własną drużynę składającą się z E.J. Harndena, Ryana Harndena oraz Caleba Flaxeya. W kolejnych latach do ekipy dołączył Scott Seabrook i Ryan Fry. Zawodnicy w latach 2010-2013 triumfowali w rywalizacji prowincjonalnej. Na Tim Hortons Brier 2010 Jacobs doszedł do fazy finałowej i zdobył brązowe medale. Był to pierwszy raz od 1993, kiedy reprezentacja Northern Ontario zakwalifikowała się do fazy play-off tych zawodów. Podczas dwóch kolejnych występów jego zespół zajął 5. miejsce.
Ponownie do fazy finałowej Jacobs trafił w Tim Hortons Brier 2013. W dolnym meczu Page play-off zespół pokonał 6:5 zawodników z Nowej Fundlandii i Labradoru (Brad Gushue), w półfinale zwyciężyli 9:7 nad ekipą z południa Ontario (Glenn Howard). W meczu finałowym drużyna wykazała się 95% skutecznością co przełożyło się na wynik 11:4 przeciwko Manitobie (Jeff Stoughton). Był to piąty tytuł mistrzowski dla Northern Ontario, ostatni został zdobyty przez Ala Hacknera w 1985. 
Brad Jacobs reprezentował Kanadę na Mistrzostwach Świata 2013. Zespół pod jego dowodzeniem w Round Robin wygrał 7 z 11 meczów, został sklasyfikowany na 4. miejscu dającym awans do dalszej części rozgrywek. Kanadyjczycy zwyciężyli kolejno 8:6 nad Danią (Rasmus Stjerne) i 6:3 nad Szkocją (David Murdoch). W finale zmierzyli się ze Szwecją (Niklas Edin), zespół z Northern Ontario zdobył srebrne medale przegrywając w ostatnim meczu 6:8.
Ówczesny mistrz kraju nie zakwalifikował się bezpośrednio do głównego turnieju Canadian Olympic Curling Trials 2013. Zespół Jacobsa musiał uczestniczyć w turnieju eliminacyjnym, awansował do dalszych rozgrywek wygrywając ostatni mecz przeciwko Bradowi Gushue. W rundzie grupowej Canadian Olympic Curling Trials jego ekipa nie odniosła porażki i znalazła się w finale. Jacobs wywalczył prawo reprezentowania Kanady na zawodach olimpijskich w Soczi pokonując w ostatnim meczu Johna Morrisa wynikiem 7:4.
Podczas rundy grupowej turnieju w Soczi Kanadyjczycy wygrali 7 z 9 meczów i z 2. miejsca awansowali do dalszej fazy rozgrywek. W półfinale wynikiem 10:6 zwyciężył Chińczyków (Liu Rui). Zawodnicy z Ontario stanęli na najwyższym topniu podium triumfując w finale nad reprezentacją Wielkiej Brytanii (David Murdoch) 9:3.
W półfinale rozgrywek prowincjonalnych w 2012 zespół Jacobsa wygrał partię za 8 punktów (eight-ender), co jest szczególnie rzadkie na tak wysokim poziomie rywalizacji.
Pracuje jako account manager w RBC Royal Bank.
Canadian Team Ranking System.
Pozycje drużyn Brada Jacobsa w rankingu CTRS:

</doc>
<doc id="2915848" url="https://pl.wikipedia.org/wiki?curid=2915848" title="Chorzyna (gromada)">
Chorzyna (gromada)

Chorzyna (do 28 II 1956 "Kuźnica Strobińska"; niepoprawnie "Chorzyn") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Chorzyna siedzibą GRN w Chorzynie utworzono 29 lutego 1956 w powiecie wieluńskim w woj. łódzkim w związku z przeniesieniem siedziby gromady Kuźnica Strobińska z Kuźnicy Strobińskiej do Chorzyny i zmianą nazwy jednostki na "gromada Chorzyna". W 1957 roku (grudzień) gromadzka rada narodowa składała się z 15 członków.
Gromadę zniesiono 1 stycznia 1959, a jej obszar włączono do gromady Osjaków w tymże powiecie.

</doc>
<doc id="2915850" url="https://pl.wikipedia.org/wiki?curid=2915850" title="Albierto Mexicano TELCEL 2009 - kobiety">
Albierto Mexicano TELCEL 2009 - kobiety



</doc>
<doc id="2915853" url="https://pl.wikipedia.org/wiki?curid=2915853" title="Boeing Insitu RQ-21 Integrator">
Boeing Insitu RQ-21 Integrator

Boeing Insitu RQ-21 Integrator – amerykański bezzałogowy statek powietrzny (ang. Unmanned Aerial Vehicle – UAV) opracowany przez firmę Boeing i Insitu dla United States Navy w ramach programu stworzenia systemu niewielkiego, taktycznego aparatu bezzałogowego (Small Tactical Unmanned Air System – STUAS) przeznaczonego do rozpoznania w trudnych warunkach atmosferycznych.
Historia.
RQ-21 został opracowany w celu zastąpienia używanych przez amerykańską marynarkę bezzałogowych aparatów Boeing Insitu ScanEagle. Podobnie jak ScanEagle miał być to mały, tani w produkcji i eksploatacji samolot bezzałogowy. W lipcu 2010 roku US Navy (U.S. Naval Air Warfare Center Aircraft Division) przyznała firmie Insitu środki finansowe na opracowanie docelowego samolotu. 28 lipca 2012 roku ukończony bsl po raz pierwszy wzbił się w powietrze. Po serii trzymiesięcznych prób w powietrzu, 10 lutego 2013 roku RQ-21 po raz pierwszy został sprawdzony w działaniach na wodzie operując z pokładu okrętu desantowego typu San Antonio USS Mesa Verde. 18 lutego 2013 roku na poligonie w Oregonie do swojego dziewiczego lotu wzbiła się zmodernizowana wersja oznaczona jako RQ-21A Block II. Bezzałogowy statek powietrzny wyposażono w zestaw czujników NightEagle stosowany na jednej z wersji ScanEagle przeznaczonej do działań w nocy. Dostawy seryjnych RQ-21 miały rozpocząć się pod koniec 2013 roku, a rok później planowane było uzyskanie zdolności operacyjnej.
29 września 2017 roku, w ramach programu Foreign Military Sales, Polska podpisała międzyrządową umowę na zakup pojedynczego zestawu RQ-21A z rządem USA. W konsekwencji, 30 marca 2018 roku Departament Obrony Stanów Zjednoczonych zawarł z producentem aparatu, firmą Insitu kontrakt na jego zakup. Obok samego samolotu, zakup objął również naziemną stacje kontroli, wyrzutnie aparatu, system wspomagający lądowanie oraz pakiet wsparcia technicznego. Odbiorcą całego zestawu maja być Wojska Specjalne.
Konstrukcja.
Samolot jest wolnonośnym górnopłatem z kadłubem umieszczonym pomiędzy dwiema belkami ogonowymi. Belki zakończone są skośnymi statecznikami pionowymi połączonymi sterem wysokości. Tłokowy silnik napędza umieszczone z tyłu kadłuba śmigło pchające (pchacz). Tuż pod dziobem samolotu, w obrysie kadłuba umieszczono głowicę obserwacyjną przeznaczoną do rozpoznania obrazowego. Aparat startuje z pneumatycznej katapulty. Lądowanie następuje z wykorzystaniem urządzenia zwanego "Skyhook" – jest to słup o wysokości 15 metrów, do którego przyczepiona jest lina, którą przechwytuje RQ-21 lądując.

</doc>
<doc id="2915854" url="https://pl.wikipedia.org/wiki?curid=2915854" title="Cieciułów (gromada)">
Cieciułów (gromada)

Cieciułów (do 28 II 1956 "Bugaj"; alt. "Cieciółów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Cieciułów (zapisano jako Cieciółów, przez „ó”) z siedzibą GRN w Cieciółowie (również przez „ó”) utworzono 29 lutego 1956 w powiecie wieluńskim w woj. łódzkim w związku z przeniesieniem siedziby gromady Bugaj z Bugaja do Cieciułowa i zmianą nazwy jednostki na "gromada Cieciółów (Cieciułów)". W 1957 roku (grudzień) gromadzka rada narodowa składała się z 21 członków.
Pisownia przez „ó” ("Cieciółów") występuje tylko w op. cit. uchwale dot. utworzenia gminy (niewykluczone jest zaistnienie literówki); we wszystkich późniejszych publikacjach – począwszy od op. cit. wykazu liczby członków GRN z grudnia 1956 roku – podawana jest już zawsze pisownia "Cieciułów".
Gromada Cieciułów przetrwała do końca 1972 roku, czyli do kolejnej reformy gminnej.

</doc>
<doc id="2915855" url="https://pl.wikipedia.org/wiki?curid=2915855" title="Cieciółów (gromada)">
Cieciółów (gromada)



</doc>
<doc id="2915856" url="https://pl.wikipedia.org/wiki?curid=2915856" title="Jõeveere">
Jõeveere

Jõeveere – wieś w Estonii, w prowincji Põlva, w gminie Veriora.

</doc>
<doc id="2915857" url="https://pl.wikipedia.org/wiki?curid=2915857" title="Doba marsjańska">
Doba marsjańska



</doc>
<doc id="2915858" url="https://pl.wikipedia.org/wiki?curid=2915858" title="Zespół dworski w Sieciechowicach">
Zespół dworski w Sieciechowicach

Zespół dworski w Sieciechowicach – zespół dworski znajdujący się w Sieciechowicach, w gminie Iwanowice, w powiecie krakowskim.
Dwór wraz z parkiem, został wpisany do rejestru zabytków nieruchomych województwa małopolskiego.
Obok nieistniejącego już drewnianego, pochodzącego z XVIII w. dworu, wybudowano w ostatnim dwudziestoleciu XIX w. piętrowy budynek nakryty dachem polskim.
Pod koniec XVIII w. wieś należała do wojskiego krakowskiego Antoniego Bobrownickiego. W XIX w. i na początku XX w. była własnością rodu Kęszyckich. Od końca lat 20. XX w. mniejsza część majątku (339 ha) należała do sukcesorów Heleny Kęszyckiej (1838–1907), a większa (900 ha) do Stanisława Reya (1894–1971).
W czasie II wojny światowej, administratorem większej części był Leon Krzeczunowicz (1901–1945), uczestnik walk o Lwów w 1918 roku, współzałożyciel paramilitarnej organizacji Uprawa, aresztowany przez gestapo, zamordowany w obozie Dora w Turyngii 19 marca 1945 roku.
Po wojnie majątek znacjonalizowano. Pomieszczenia dworskie wykorzystywano kolejno jako szkoła podstawowa, lecznica dla zwierząt oraz przedszkole.
Okalający dwór park krajobrazowy składał się z części przeznaczonej do nauki jazdy konnej, warzywnika oraz części ze stawami.

</doc>
<doc id="2915859" url="https://pl.wikipedia.org/wiki?curid=2915859" title="Dąbrowa Wielka (gromada w powiecie sieradzkim)">
Dąbrowa Wielka (gromada w powiecie sieradzkim)

Dąbrowa Wielka (do 28 II 1956 "Sokołów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dąbrowa Wielka siedzibą GRN w Dąbrowie Wielkiej utworzono 29 lutego 1956 w powiecie sieradzkim w woj. łódzkim w związku z przeniesieniem siedziby gromady Sokołów z Sokołowa do Dąbrowy Wielkiej i zmianą nazwy jednostki na "gromada Dąbrowa Wielka". W 1957 roku (grudzień) gromadzka rada narodowa składała się z 23 członków.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2915861" url="https://pl.wikipedia.org/wiki?curid=2915861" title="Załusin (gromada)">
Załusin (gromada)

Załusin (do 28 II 1956 "Odolin") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Załusin z siedzibą GRN w Załusinie utworzono 29 lutego 1956 w powiecie kutnowskim w woj. łódzkim w związku z przeniesieniem siedziby gromady Odolin z Odolina do Załusina i zmianą nazwy jednostki na "gromada Załusin". W 1957 roku (grudzień) gromadzka rada narodowa składała się z 15 członków.
31 grudnia 1959 do gromady Załusin przyłączono wieś i parcelę Gosławice i wieś Wola Kałkowa ze zniesionej gromady Emilianów.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2915862" url="https://pl.wikipedia.org/wiki?curid=2915862" title="Mariya Koryttseva">
Mariya Koryttseva



</doc>
<doc id="2915863" url="https://pl.wikipedia.org/wiki?curid=2915863" title="Bielawki (gromada)">
Bielawki (gromada)

Bielawki (do 28 II 1956 "Kutno") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954-1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954-1972.
Gromadę Bielawki siedzibą GRN w Bielawkach utworzono 29 lutego 1956 w powiecie kutnowskim w woj. łódzkim w związku z przeniesieniem siedziby gromady Kutno z Kutna do Bielawek i zmianą nazwy jednostki na "gromada Bielawki". W 1957 roku (grudzień) gromadzka rada narodowa składała się z 15 członków.
31 grudnia 1959 do gromady Bielawki przyłączono wieś i parcelę Komadzyń, kolonię Matyldów, kolonię Polesin i kolonię Franciszków ze zniesionej gromady Mnich.
Gromadę zniesiono 1 lipca 1968, a jej obszar wszedł w skład nowo utworzonej gromady Kutno-Wschód w tymże powiecie.

</doc>
<doc id="2915865" url="https://pl.wikipedia.org/wiki?curid=2915865" title="Koolmajärve">
Koolmajärve

Koolmajärve – wieś w Estonii, w prowincji Põlva, w gminie Veriora.

</doc>
<doc id="2915866" url="https://pl.wikipedia.org/wiki?curid=2915866" title="Dobrzelów (gromada)">
Dobrzelów (gromada)

Dobrzelów (do 28 lutego 1956 "Bełchatów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dobrzelów siedzibą GRN w Dobrzelowie utworzono 29 lutego 1956 w powiecie bełchatowskim w woj. łódzkim w związku z przeniesieniem siedziby gromady Bełchatów z Bełchatowa do Dobrzelowa i zmianą nazwy jednostki na "gromada Dobrzelów" (w uchwale, obie gromady umieszczono błędnie – według zdezaktualizowanego już od 1 stycznia 1956 stanu – w powiecie piotrkowskim). W 1957 roku (grudzień) gromadzka rada narodowa składała się z 17 członków.
Gromadę zniesiono 31 grudnia 1961, a jej obszar włączono do nowo utworzonej gromady Bełchatów.

</doc>
<doc id="2915867" url="https://pl.wikipedia.org/wiki?curid=2915867" title="Kullamäe (Veriora)">
Kullamäe (Veriora)

Kullamäe – wieś w Estonii, w prowincji Põlva, w gminie Veriora.

</doc>
<doc id="2915868" url="https://pl.wikipedia.org/wiki?curid=2915868" title="Zalesie (rejon złoczowski)">
Zalesie (rejon złoczowski)

Zalesie (ukr. Залісся) – wieś w rejonie złoczowskim obwodu lwowskiego Ukrainy. Do scalenia w 1934 r. w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich" Zalesie to "część wsi Woroniaki w powiecie złoczowskim, położona 6 km na południowy-zachód od Złoczowa".

</doc>
<doc id="2915869" url="https://pl.wikipedia.org/wiki?curid=2915869" title="Dąbrowa Widawska (gromada)">
Dąbrowa Widawska (gromada)

Dąbrowa Widawska (do 28 II 1956 "Wielka Wieś") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dąbrowa Widawska siedzibą GRN w Dąbrowie Widawskiej utworzono 29 lutego 1956 w powiecie łaskim w woj. łódzkim w związku z przeniesieniem siedziby gromady Wielka Wieś z Wielkiej Wsi do Dąbrowy Widawskiej i zmianą nazwy jednostki na "gromada Dąbrowa Widawska". W 1957 roku (grudzień) gromadzka rada narodowa składała się z 15 członków.
Gromadę zniesiono 1 stycznia 1959, a jej obszar włączono do gromad Brzyków (wieś i parcelację Wielka Wieś, wieś Wielka Wieś B, wieś i kolonię Józiuchna, kolonię Wielka Wieś A i B oraz kolonię Strumiany Nr 1 i 2) i Widawa (wieś Dąbrowa Widawska, kolonię Żabieniec, kolonię Dębina, kolonię Dębina Duża, kolonię Dębina Średnia, kolonię Łazisko, wieś Izydorów i kolonię Witoldów) w tymże powiecie.
Zobacz też: gmina Dąbrowa Widawska.

</doc>
<doc id="2915870" url="https://pl.wikipedia.org/wiki?curid=2915870" title="Bocheń (gromada)">
Bocheń (gromada)

Bocheń (do 28 II 1956 "Mystkowice") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954-1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954-1972.
Gromadę Bocheń siedzibą GRN w Bocheniu utworzono 29 lutego 1956 w powiecie łowickim w woj. łódzkim w związku z przeniesieniem siedziby gromady Mystkowice z Mystkowic do Bochenia i zmianą nazwy jednostki na "gromada Bocheń". W 1957 roku (grudzień) gromadzka rada narodowa składała się z 15 członków.
Gromadę zniesiono 31 grudnia 1959, a jej obszar włączono do gromad Chruślin (wieś Guźnia, wieś Mystkowice, wieś Bocheń i kolonię Mystkowice Małe) i Pilaszków (wieś Świące i wieś Ostrów).

</doc>
<doc id="2915871" url="https://pl.wikipedia.org/wiki?curid=2915871" title="Waliszew (gromada)">
Waliszew (gromada)

Waliszew (do 28 II 1956 "Psary") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Waliszew siedzibą GRN w Waliszewie utworzono 29 lutego 1956 w powiecie łowickim w woj. łódzkim w związku z przeniesieniem siedziby gromady Psary z Psar do Waliszewa i zmianą nazwy jednostki na "gromada Waliszew". W 1957 roku (grudzień) gromadzka rada narodowa składała się z 15 członków.
Gromadę zniesiono 31 grudnia 1959, a jej obszar włączono do gromady Bielawy.

</doc>
<doc id="2915872" url="https://pl.wikipedia.org/wiki?curid=2915872" title="Rosocha (gromada)">
Rosocha (gromada)

Rosocha (do 28 II 1956 "Sacin") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rosocha siedzibą GRN w Rososze utworzono 29 lutego 1956 w powiecie rawskim w woj. łódzkim w związku z przeniesieniem siedziby gromady Sacin z Sacina do Rosochy i zmianą nazwy jednostki na "gromada Rosocha".
Gromadę zniesiono 1 stycznia 1958, a jej obszar włączono do gromad: Lubania (wieś Olszowa Wola Nowa, wieś Olszowa Wola i kolonia Żelazna Mała) i Pobiedna (kolonia Dąbrowa, kolonia Józefów, wieś Rosocha, kolonia Sacin i kolonia Sacinek).

</doc>
<doc id="2915875" url="https://pl.wikipedia.org/wiki?curid=2915875" title="Pomnik Tarasa Szewczenki w Moskwie">
Pomnik Tarasa Szewczenki w Moskwie

Pomnik Tarasa Szewczenki w Moskwie (ros. Памятник Тарасу Шевченко в Москве) – pomnik ukraińskiego poety i pisarza Tarasa Szewczenki, znajdujący się w centrum stolicy Rosji, Moskwie, na nabrzeżu rzeki Moskwy, w sąsiedztwie wieżowca Hotelu Ukraina przy Prospekcie Kutuzowa.
Opis.
Rzeźba poety została wykonana z brązu i mierzy ok. 5,6 metra wysokości. Miała wyraziście i w dynamiczny sposób przedstawiać natchnionego poetę, zachowując zarazem monumentalność formy. Dynamikę rzeźby podkreślać ma ubiór (długi płaszcz), dość nietypowy z historycznego punktu widzenia, na co w czasie opiniowania projektu zwrócili uwagę ukraińscy pisarze Maksym Rylski oraz Pawło Tyczyna, argumentując, że nie jest jasne, czy Taras Szewczenko nosił takowy strój. Całość osadzona jest na niskim, lecz uniesionym od przodu granitowym cokole, co miało podkreślać bliski związek poety i prostych ludzi.
Historia.
Z umieszczeniem pomnika Tarasa Szewczenki w Moskwie związane są liczne hipotezy. Jedna z nich głosi, że w 1960 roku – a więc w okresie zimnej wojny – ukraińska diaspora w Stanach Zjednoczonych zaczęła zbierać fundusze w celu sfinansowania pomnika Tarasa Szewczenki w Waszyngtonie. Na wieść o tym sekretarz generalny ZSRR Nikita Chruszczow nakazał jak najszybsze ogłoszenie konkursu i wybór projektu konkurencyjnego pomnika w stolicy ZSRR. W konkursie przedstawiono łącznie 35 projektów pomnika. Zwycięstwo w konkursie przypadło trójce mało znanych rzeźbiarzy: Michaiłowi Gritsjukowi, Julii Sinkewicz i Anatolijowi Fuzchenko. Pomnik został odsłonięty 10 czerwca 1964 roku przez I sekretarza KC KPZR Nikitę Chruszczowa zaledwie osiem dni przed odsłonięciem pomnika w Waszyngtonie.
Od roku 1995 za zgodą Głównej Dyrekcji Ochrony Zabytków w Moskwie pomnikowi stopniowo przywracano jego pierwotny wygląd. Jako pierwszy zrekonstruowano napis na cokole. Restaurację pomnika zakończono w 1999 roku. Pomnik ponownie rozebrano w kwietniu 2012 roku w celu poddania go gruntownej renowacji, która miała się skończyć w 2014 roku. Ostatecznie jednak odrestaurowany pomnik zainstalowano już 27 października 2012 roku.

</doc>
<doc id="2915876" url="https://pl.wikipedia.org/wiki?curid=2915876" title="Terapia skoncentrowana na rozwiązaniach">
Terapia skoncentrowana na rozwiązaniach

Terapia skoncentrowana na rozwiązaniach (ang. "solution focused brief therapy") – terapia skoncentrowana na osiągnięciu określonego przez klienta celu, a nie analizie problemu czy deficytów, które uświadomiły mu potrzebę szukania wsparcia. Przedmiotem jej zainteresowania nie jest więc przeszłość, a raczej teraźniejszość i przyszłość. O tyle zajmuje się historią życia klienta, o ile można z niej odczytać jego mocne strony, cenne doświadczenia i sposoby radzenia sobie z wcześniejszymi kryzysami.
Krótka historia.
Jako nurt psychoterapeutyczny swój początek TSR miała w latach siedemdziesiątych w Stanach Zjednoczonych w Brief Family Therapy Center w Millwaukee. Głównymi twórcami są Steve de Shazer oraz Insoo Kim Berg. Korzeniami swymi sięga sposobu myślenia o pacjentach i metod ich leczenia Miltona Ericksona oraz niektórych metod pracy w Mental Research Institute w Palo Alto (USA). W Polsce TSR pojawia się jako podejście psychoterapeutyczne od 1990 roku. Przez ten czas z nieznanego podejścia rozwinęła się w silny nurt wykładany na uczelniach w ramach studiów psychologicznych, pedagogicznych, pracy socjalnej (np. Uniwersytecie Warszawskim, Uniwersytecie SWPS, Uniwersytecie Mikołaja Kopernika, Uniwersytecie Jagiellońskim Wyższa Szkoła Humanitas w Sosnowcu), prezentowany na szkoleniach i warsztatach dotyczących m.in. pracy z klientem sektora pomocy społecznej, terapii uzależnień, przeciwdziałania przemocy w rodzinie, zastosowaniom biznesowym. Terapia/podejście skoncentrowane na rozwiązaniach koncentruje się wokół kilku ośrodków szkoleniowych: Centrum Terapii Krótkoterminowej z Jackiem i Mariolą Lelonkiewicz, którzy jako pierwsi propagowali tę metodę w Polsce, Centrum Terapii Skoncentrowanej na Rozwiązaniach (CTSR) w Warszawie prowadzonej przez Luisa Alarcona Ariasa, Centrum Podejścia Skoncentrowanego na Rozwiązaniach (Centrum PSR – SFA Center Poland) z Tomaszem Świtek, Centrum Rozwiązań (CR) z Jackiem Szczepkowskim i Arturem Lewińskim oraz Laboratorium Edukacji i Terapii Skoncentrowanej na Rozwiązaniach (LETSR) z Ewą Majchrowską. W 2015 r. powołana została Sekcja Podejścia Skoncentrowanego na Rozwiązaniach Polskiego Towarzystwa Psychologicznego (PSR-PTP). Także Zespół Stowarzyszenia na Rzecz Przeciwdziałania Przemocy w Rodzinie „Niebieska linia” (obszar przemocy), a także Polski Instytut Mediacji i Integracji Społecznej (asystenci rodzin) pracują tą metodą od wielu lat.
Na poziomie stowarzyszeń TSR/PSR reprezentowany jest w Polsce przez Polskie Stowarzyszenie Terapeutów Terapii Skoncentrowanej na Rozwiązaniach (akredytujące ośrodki szkoleniowe: Centrum PSR – SFA Center Poland, CR, LETSR, PCTSR, CTSR, Integri TSR) oraz Polskie Towarzystwo Psychoterapii Skoncentrowanej na Rozwiązaniu (rekomendujące CTK). PTPSR wchodzi w skład Polskiej Rady Psychoterapii.
Polska w organizacjach międzynarodowych.
W Europie wieloletnią działalność prowadzi European Brief Therapy Association. Obecnie w skład zarządu EBTA wchodzą dwie osoby z Polski – Jacek Lelonkiewicz z Centrum TK oraz Tomasz Świtek z Centrum PSR / SFA Center Poland.
Na poziomie światowym dbając o standardy szkoleniowe w ramach TSR działa International Alliance of SF Teaching Institutes. Jeśli chodzi o polskie ośrodki szkoleniowe do IASTI należą obecnie Centrum Terapii Krótkoterminowej oraz Centrum PSR / SFA Center Poland. W skład zarządu IASTI wchodzi jedna osoba z Polski – Tomasz Świtek z Centrum PSR / SFA Center Poland.
Podstawowe założenia.
Podstawą tej relacji psychoterapeutycznej jest współpraca z „klientem”, stającym się na równi z terapeutą, ekspertem w danym procesie terapeutycznym, zamiast dominowania „pacjenta” jako niezdolnego do podejmowania konstruktywnych decyzji życiowych. Takie nastawienie samo w sobie wydobywa i buduje zasoby (zalety i mocne strony) klienta, wzmacnia jego świadomość wpływu na własne życie, podkreśla jego wartość i decyzyjność jako równoważnego partnera. Pomaga mu w znalezieniu rozwiązań, wyznaczaniu i realizowaniu celów, budowaniu motywacji do ich osiągania. Terapeuta całkowicie akceptuje sposób patrzenia klienta na życie, niczego nie wie lepiej lub więcej od niego. Nie musi też znać szczegółów dotyczących problemu. Zamiast analizować problem, poszukuje optymalnego rozwiązania.
Wspólnie z klientem odkrywa jego umiejętności i talenty, pokazuje, jak z przeszłych doświadczeń wydobywać rzeczy użyteczne dla teraźniejszości i przyszłości, pomaga odkryć optymalne rozwiązanie dla sytuacji, w której znalazł się klient. Ten etap pracy wspiera jedno z podstawowych założeń TSR dotyczące nieuchronności zmiany w życiu klienta: „skoro kiedyś było lepiej, pomóżmy temu wrócić”.
Pojawianie się oporu w procesie terapeutycznym uznawane jest za błąd w sztuce i zagrożenie dla wzajemnej współpracy. W TSR nie używa się technik bezpośredniej konfrontacji. Realizacja celu odbywa się poprzez małe zmiany, łatwe do wprowadzenia w życie.
Klienci w podejściu TSR są uważani za największych ekspertów w sprawach dotyczących własnego życia. Milton Erickson twierdził, że „Pacjenci znają rozwiązania swoich problemów. Oni tylko nie wiedzą, że je znają”. Potrafią doskonale wskazać, od czego warto zacząć, wyznaczają cele terapii, oceniają swoje postępy w terapii oraz decydują o jej zakończeniu.
Czas trwania procesu terapeutycznego w TSR nie jest ściśle określony, jednak jako terapia krótkoterminowa; stara się ona osiągnąć wyznaczone przez klienta cele w jak najkrótszym czasie. W praktyce oznacza to często, że ilość spotkań nie przekracza 10. Przy czym okres pomiędzy pierwszym a ostatnim spotkaniem może wynosić wiele miesięcy.
Najistotniejsze założenia TSR, czyli filozofia centralna:
TSR koncentruje się na:
Relacja z klientem w praktyce TSR.
W TSR rozróżniane są trzy rodzaje relacji terapeutycznych
Relacja gościa uniemożliwia określenie celu spotkania. Terapeuta koncentruje się na budowaniu zasobów klienta i oczekuje na jego inicjatywę.
W centrum procesu terapeutycznego będzie uszanowanie punktu widzenia klienta i eksplorowanie wyobrażeń klienta na temat tego, co powinien w tej sytuacji robić.
Charakterystyczne dla TSR techniki terapeutyczne.
Doceniając starania, które klient podejmował w przeszłości, szukamy w których okresach życia problemu nie było lub był dużo mniej nasilony i jakie czynniki na to wpłynęły. Co już się sprawdziło i co było pomocne?
Historia życia klienta jest kopalnią wiedzy o posiadanych zasobach i zebranym doświadczeniu. Ma tu zastosowanie zasada: „nic nie może przecież wiecznie trwać”. Problemy nie trwają 365 dni w roku, 24 godziny na dobę.
Prośba, by klient umieścił się na skali od 1 do 10, gdzie 1 oznacza najgorszy wyobrażalny stan, a 10 zgodny z oczekiwaniami.
Skalowanie pomaga klientowi wyrazić i uporządkować złożone, intuicyjne obserwacje dotyczące doświadczeń z przeszłości, przeżywania teraźniejszości (np. dostrzeganie postępów terapii) oraz ocen możliwości na przyszłość. Można skalować praktycznie wszystko, co wiąże się z celami i klientami (własne samopoczucie, poczucie własnej wartości, wiary w siebie, umiejętność komunikacji z jakąś osobą, postrzegania nadziei, oceny postępów, możliwości, chęci itp.). Pomocne pytania: Jakie osobiste zdolności powodują, że klient umieścił się w tym miejscu skali? Co musiałoby się wydarzyć, by klient przesunął się o oczko wyżej?
Określenie kolejnego konkretnego małego kroku, który klient zrobi. Stare chińskie przysłowie głosi: „Każda podróż zaczyna się od pierwszego kroku”.
Klient powinien też podjąć decyzję, czy (a jak tak to kiedy) będzie potrzebował następnego spotkania, żeby przybliżyć się do celu.
W Polsce w ramach Centrum PSR / SFA Center Poland powstał model sytuacyjny tsr (Situations Focused Open Model), którego główne założenia zostały opublikowane w roku 2014 w International Journal of Solution-Focused Practices – www.ijsfp.com, a który został stworzony przez Tomasza Świtek. Model ten odchodzi od bazowania na modelu SFBT z Milwaukee, w dużo większym stopniu nawiązuje do modelu z Bruggi (Instytut Korzybskiego), a także wprowadza swoje specyficzne założenia tworzące kolejny model w ramach TSR.

</doc>
<doc id="2915877" url="https://pl.wikipedia.org/wiki?curid=2915877" title="Baltezers">
Baltezers

Baltezers – wieś na Łotwie, w krainie Liwonia, w gminie Ādaži.

</doc>
<doc id="2915878" url="https://pl.wikipedia.org/wiki?curid=2915878" title="Coaching zawodowy">
Coaching zawodowy

Coaching zawodowy – jeden z rodzajów coachingu, służący rozwojowi zawodowemu pracowników; w ramach konkretnego stanowiska pracy zarówno obecnie zajmowanego, jak i takiego, którego objęcie jest przez klienta dopiero planowane. Coaching zawodowy adresowany jest do osób zatrudnionych w organizacji, a jego kontekst stanowią obowiązki i miejsce zajmowane w strukturze organizacji pracodawcy. Dla porównania coaching biznesowy kierowany jest do samodzielnych specjalistów i przedsiębiorców.
Coaching zawodowy służy wsparciu w realizacji zadań zawodowych pracownika. Obszarem pracy są wiedza, przekonania i postawy w realizacji roli zawodowej. Może być realizowany zarówno w pracy z menadżerem (coaching menadżerski), z przedstawicielem kadry zarządzającej (executive coaching) jak z osobami na innych stanowiskach.
Szczególnym rodzajem coachingu zawodowego jest coaching ścieżki zawodowej (career coaching). Ma on na celu wspieranie osoby w czasie wyboru kierunku rozwoju zawodowego lub pierwszym okresie objęcia nowej funkcji. W organizacji zazwyczaj ma on miejsce, gdy potrzebne jest określenie nowych obszarów pracy zawodowej, a w tym kontekście mocnych stron i ewentualnych ograniczeń pracownika. Może dotyczyć wsparcia na nowym stanowisku lub w sytuacji przygotowania do awansu.

</doc>
<doc id="2915879" url="https://pl.wikipedia.org/wiki?curid=2915879" title="Supernowa typu Iax">
Supernowa typu Iax

Supernowa typu Iax – słabsza odmiana supernowej typu Ia. Supernowe typu Iax są spektroskopowo bardzo podobne do typu Ia, ale mają inną krzywą blasku i są znacznie słabsze (energia wyzwolona w ich wybuchu jest dziesięć do stu razy mniejsza), z tego powodu nazywane są „mini-supernowymi”. Pierwszą supernową zaklasyfikowaną jako typ Iax została SN 2002cx, która wcześniej była uważana za najbardziej niezwykłą i nietypową supernową typu Ia.
Powstawanie.
Supernowe typu Iax powstają najprawdopodobniej w ciasnych systemach podwójnych składających się z białego karła i towarzyszącej mu gwiazdy, która odrzuciła zewnętrzną powłokę odsłaniając helowe wnętrze. Dokładny mechanizm powstawania wybuchu nie jest jeszcze znany. Możliwe jest, że najpierw zapala się zewnętrzna powłoka helu, która została ściągnięta na białego karła w procesie akrecji i powstała w taki sposób fala uderzeniowa zapoczątkowuje eksplozję. Możliwe jest także, że zewnętrzna powłoka helowa podnosi ciśnienie wnętrza białego karła, gdzie zapoczątkowuje się reakcja termojądrowa.
Charakterystyka.
Wybuchy typu Iax są od dziesięciu do stu razy słabsze od wybuchów Ia; mają znacznie mniejszą jasność od wybuchów Ia, ich jasność maksymalna mieści się w zakresie -14,2 ≥ M ≥ 18,9; rozprzestrzeniają się znacznie powolniej, 2000 ≤ |v| ≤ 8000 km/s. Szacuje się, że na każde sto wybuchów typu Ia dochodzi do 31 wybuchów typu Iax.
Znane supernowe Iax.
Jako pierwszych dwadzieścia pięć supernowych tego typu sklasyfikowano następujące supernowe: SN 1991bj, SN 1999ax, SN 2002bp,
SN 2002cx, SN 2003gq, SN 2004cs, SN 2004gw, SN 2005P, SN 2005cc, SN 2005hk, SN 2006hn, SN 2007J, SN 2007ie, SN 2007qd, SN 2008A, SN 2008ae, SN 2008ge, SN 2008ha, SN 2009J, SN 2009ku, SN 2010ae, SN 2010el, SN 2011ay, SN 2011ce i SN 2012Z.

</doc>
<doc id="2915881" url="https://pl.wikipedia.org/wiki?curid=2915881" title="Zygmunt Dziarmaga">
Zygmunt Dziarmaga



</doc>
<doc id="2915889" url="https://pl.wikipedia.org/wiki?curid=2915889" title="Marcin Stupczy">
Marcin Stupczy

Marcin Stupczy (ur. ok. 1819) – poseł do Sejmu Krajowego Galicji II kadencji (1867-1869), włościanin z Zarzyca (obecnie Zarzecze).
Był synem Stanisława i Tekli. W młodości służył w armii austriackiej. Po powrocie w rodzinne strony ożenił się 8 sierpnia 1853 r. z Agnieszką Nawrocką.
Został wybrany w IV kurii obwodu Rzeszów, z okręgu wyborczego nr 59 Leżajsk-Sokołów-Ulanów. Był jednym ze światlejszych chłopów w rodzinnej wsi i okolicy. W swoim domu urządził tzw. szkołę chałupniczą, która istniała w latach 1860-65.
Jego grób znajduje się na cmentarzu w Racławicach, które do okresu międzywojennego były siedzibą parafii dla Zarzecza.

</doc>
<doc id="2915890" url="https://pl.wikipedia.org/wiki?curid=2915890" title="Tina Andrews">
Tina Andrews

Tina Andrews (ur. 23 kwietnia 1951) – amerykańska aktorka, scenarzystka i producentka telewizyjna.
Filmografia.
seriale
film
scenarzysta
producent telewizyjny
Nagrody i nominacje.
Za film Amerykański skandal została nominowana do nagrody WGA (TV).

</doc>
<doc id="2915891" url="https://pl.wikipedia.org/wiki?curid=2915891" title="Tadeusz Rękas">
Tadeusz Rękas

Tadeusz Rękas – poseł do Sejmu Krajowego Galicji II kadencji (1867-1869), włościanin z Sokolnik.
Wybrany w IV kurii obwodu Rzeszów, z okręgu wyborczego nr 60 Rozwadów-Tarnobrzeg-Nisko. 

</doc>
<doc id="2915892" url="https://pl.wikipedia.org/wiki?curid=2915892" title="Daniel Sulikowski">
Daniel Sulikowski

Daniel Sulikowski herbu Bończa – (ur. 4 stycznia 1808 w Łubnie zm. 2 marca 1892 w Słocinie) - poseł do Sejmu Krajowego Galicji II kadencji (1867-1869), poseł do Rady Państwa w Wiedniu, ksiądz rzymskokatolicki, proboszcz w Słocinie.
Uczył się w Krośnie, a następnie w gimnazjum i Seminarium Duchownym w Przemyślu. Studiował w latach 1829–1833 na Wydziale Teologii Katolickiej Uniwersytetu w Wiedniu i tam przyjął 25 lipca 1833 święcenia kapłańskie. Po powrocie do Galicji był wikariuszem i katechetą w Szkole Głównej w Rzeszowie, a następnie przez dwa lata w Szkole Realnej w Jarosławiu. Pod koniec 1834 przystąpił do tajnego Związku Przyjaciół Ludu. Od 1838 był proboszczem w Kobylance. W latach 1840–1841 w związku z masowymi aresztowaniami po dekonspiracji Stowarzyszenia Ludu Polskiego, objęto gp śledztwem, ale nie wszczęto przeciw niemu postępowania karnego. Zmuszony do opuszczenia swej parafii, przeniósł się w 1841 do Przemyśla wykładał przez 3 lata katechetykę i metodykę w Seminarium Duchownym oraz był egzaminatorem diecezjalnym. 14 grudnia 1844 otrzymał probostwo w parafii Świętych Rocha i Marcina w Słocinie. Po wybuchu Wiosny Ludów napisał broszurę "Katechizm dla ludu wiejskiego wyjaśniający znaczenie konstytucji czyli rozmowa wieśniaków z plebanem po ogłoszeniu d. 23 marca 1848 w Rzeszowie patentu JCM Ferdynanda I o udzielonej konstytucji". Od 1852 do marca 1877 pełnił funkcję wicedziekana rzeszowskiego, został kanonikiem honorowym kapituły przemyskiej został także oddelegowany przez arcybiskupa lwowskiego Franciszka Wierzchlejskiego do Okręgowej Rady Szkolnej w Rzeszowie. 1 lutego 1867 został Sulikowski wybrany na posła do Sejmu Krajowego II kadencji z okręgu nr 61 Tyczyn–Strzyżów. Przeniósł się do Lwowa, gdzie uczestniczył w posiedzeniach pierwszej sesji. 2 marca 1867 wybrany został przez Sejm Krajowy na posła do Rady Państwa w Wiedniu. Należał do Koła Polskiego i regularnie uczestniczył w jego posiedzeniach, popierając ugodową politykę prezesa Floriana Ziemiałkowskiego, 31 marca 1870 mandat na ręce marszałka Sejmu galicyjskiego Leona Sapiehy po rozwiązaniu przez cesarza Sejmu Krajowego we Lwowie 21 maja 1870 utracił mandat i wycofał się z polityki, wrócił do obowiązków proboszcza w Słocinie. W latach 1877–1879 był też administratorem parafii w Malawie. Dla najuboższych mieszkańców Słociny założył Kasę Pobożnych w 1883 i przyczynił się do utworzenia Kółka Rolniczego w 1885. W marcu 1887 zrezygnował z probostwa w Słocinie żegnając się z parafianami darował im wszystkie długi. Przeniósł się do Łąki pod Rzeszowem, gdzie objął posadę kapelana w zakładzie wychowawczym dla ubogich dziewcząt prowadzonym przez Zgromadzenie Sióstr Opatrzności Bożej. Ze względu na zły stan zdrowia i utratę słuchu w maju 1890 wrócił do Słociny i zamieszkał jako rezydent na plebanii. Pochowany został 5 marca 1892 w krypcie kościelnej pod głównym ołtarzem. W testamencie zapisał swoje oszczędności na ochronkę dla dzieci w Słocinie.

</doc>
<doc id="2915893" url="https://pl.wikipedia.org/wiki?curid=2915893" title="Konrad Fihauser">
Konrad Fihauser

Konrad Fihauser (ur. 22 września 1830 w Bruśniku - zm. 10 czerwca 1882, tamże) – ziemianin, prawnik, poseł na Sejm Krajowy Galicji i do austriackiej Rady Państwa
Ukończył niemieckie Kleinseitner Gymnasium w Pradze a następnie kursy filozoficzne (1850-1851) w Krakowie i Wydział Prawa Uniwersytetu Jagiellońskiego.
Ziemianin, właściciel odziedziczonych dóbr Klikuszowa w pow. nowotarskim oraz dóbr Bruśnik i Siekierczyna w pow. grybowskim.
Poseł do Sejmu Krajowego Galicji II kadencji (1867-1869), wybrany w IV kurii obwodu Sącz, z okręgu wyborczego nr 64 Nowy Targ-Krościenko. 
Był również posłem do austriackiej Rady Państwa II kadencji (20 maja 1867 - 15 września 1869 15 grudnia 1869 - 31 marca 1870), wybranym przez Sejm w kurii XXII – jako delegat z grona posłów wiejskich okręgów: Gorlice, Nowy Sącz, Stary Sącz, Nowy Targ, Limanowa. W parlamencie austriackim członek Koła Polskiego w którego posiedzeniach regularnie uczestniczył.
Rodzina.
Urodził się w rodzinie ziemiańskiej, był starszym synem Konstantego (1801-1880) z jego pierwszego małżeństwa z Julianną z Konopków (ok. 1800-1836), miał trzy siostry: Florentynę (1828-1870) żonę posła na Sejm Krajowy Marcelego Drohojowskiego (1817-1909), Karolinę (1829-1903) i Ludwikę (ur. 1833). Jego przyrodnim bratem z drugiego małżeństwa ojca z Marianna z Pilińskich (1810-1855) był Stanisław (1843-1898). W 1861 ożenił się z Eugenią Stanisławą ze Stadnickich. Mieli sześć córek: Juliannę (1864-1941) żonę Michała Konopki (1856-1914), Zofię (1865-1935), Józefę (1869-1950) żonę Karola Ludwika Dąmbskiego (1859-1936), Annę (1877-1959) żonę Stanisława Strzeleckiego (1869-1916) i Teresę (1882-1915) oraz dwóch synów: ziemianina Stanisława (1868 - 1936) i jezuitę a potem pisarza Gustawa (1874-1938).

</doc>
<doc id="2915894" url="https://pl.wikipedia.org/wiki?curid=2915894" title="Walenty Puszkarz">
Walenty Puszkarz

Walenty Puszkarz – poseł do Sejmu Krajowego Galicji II kadencji (1867-1869), włościanin z Zawady.
Wybrany w IV kurii obwodu Tarnów, z okręgu wyborczego nr 68 Dębica-Pilzno. 

</doc>
<doc id="2915895" url="https://pl.wikipedia.org/wiki?curid=2915895" title="Kazimierz Kulik">
Kazimierz Kulik

Kazimierz Kulik – poseł do Sejmu Krajowego Galicji II kadencji (1867-1869), włościanin z Siedlanki.
Wybrany w IV kurii obwodu Tarnów, z okręgu wyborczego nr 69 Ropczyce-Kolbuszowa. 

</doc>
<doc id="2915897" url="https://pl.wikipedia.org/wiki?curid=2915897" title="Jan Józef Tarnowski">
Jan Józef Tarnowski

Jan Józef Tarnowski herbu Leliwa (ur. 6 grudnia 1826, zm. 11 kwietnia 1898) – ziemianin, hodowca koni, poseł na Sejm Krajowy Galicji i do austriackiej Rady Państwa
Życiorys.
Początkowo gospodarował w rodzinnym Chorzelowie, gdzie założył w 1850 pierwszą w Galicji stadninę koni pełnej krwi angielskiej.Był członkiem pierwszej rady nadzorczej (1850-1854) i następnie w latach 1861-1867 Towarzystwa Wzajemnych Ubezpieczeń w Krakowie. 
Od r. 1862 należał do Grona Krakowskiego, a następnie do Komitetu Obywatelskiego ("biali"). Współpracownik Jana Dzierżysława Tarnowskiego (1835-1894) brata jego żony W czasie powstania styczniowego stworzył wspólnie z żoną w swoim majątku jeden z najsilniejszych ośrodków wsparcia powstańców. Tu w kwietniu i czerwcu 1863 formowano z jego materialnym wsparciem oddziały Andrzeja Łopackiego. Tu również przez pewien czas stacjonował sztab gen. Zygmunta Jordana. Zagrożony aresztowaniem przez policję austriacką wyjechał do zaboru pruskiego a następnie do Anglii. Tu uzupełniał swą wiedzę w zakresie hodowli koni pełnej krwi.
W 1866 powrócił do kraju. Związany ze środowiskiem stańczyków, pełnił szereg funkcji publicznych. Był m.in członkiem (1867-1891) i prezesem (1867-1870) Rady Powiatu w Mielcu. Poseł do Sejmu Krajowego Galicji II kadencji (1867–1869) III kadencji (1870–1876) wybierany w IV kurii obwodu Tarnów, z okręgu wyborczego nr 70 Mielec-Zassów.. Mandat poselski z tego okręgu przejął po nim Mieczysław Rey, Był także posłem do austriackiej Rady Państwa II kadencji (17 stycznia 1870 - 31 marca 1870) III kadencji (24 maja 1871 - 10 sierpnia 1871) wybieranym w kurii XXI – jako delegat z grona posłów wiejskich okręgów: Jasło, Rzeszów, Łańcut, Leżajsk, Rozwadów, Tyczyn, Tarnów, Dąbrowa, Dębica, Ropczyce, Mielec. Po zmianie ordynacji wyborczej ponownie był posłem V kadencji (05 listopada 1873 - 1 października 1877) i VI kadencji (7 października 1879 - 23 kwietnia 1885), wybieranym w wyborach bezpośrednich w kurii IV (gmin wiejskich) w okręgu wyborczym 7 Ropczyce, Mielec, Radomyśl, Tarnobrzeg, Rozwadów. W parlamencie austriackim należał do frakcji posłów konserwatywnych Koła Polskiego. 
Od 1868 członek Towarzystwa Historyczno-Literackiego w Paryżu. Zajmował się jednak gospodarowaniem majątkiem i prowadzeniem stadniny koni pełnej krwi w Chorzelowie. Jego stadnina odegrała dużą rolę w galicyjskiej hodowli w 2. poł. XIX w. Pochodzące z niej konie uczestniczyły w wyścigach we Lwowie (1866, 1871) i Krakowie (1872). Od 1872 był wspólnikiem znanego hodowcy koni wyścigowych Oktawiana Ormowskiego z Połowiec w pow. czortkowskim. Najbardziej znanym z jego stajni a zarazem jednym z najlepszych ówcześnie koni wyścigowych w Europie był ogier Przedświt, którego utrwalił na swoich obrazach Juliusz Kossak. Koń ten m.in. w 1875 ogier ten uczestniczył w 29 wyścigach w Austrii, Niemczech, na Węgrzech i w Rosji, zwyciężając w 23, Stał się też protoplastą z czasem rasy "Przedświtów".
Został pochowany w krypcie pod prezbiterium kościoła w Chorzelowie.
Rodzina.
Był synem założyciela chorzelowskiej linii rodu Tarnowskich - Michała Tarnowskiego (1782-1831) i Elżbiety z Wysockich (1799-1869). Miał siostry Marię (1828-1854), żonę Ludwika Dominika Szawłowskiego (1825-1905), i Rozalię Elżbietę (ur. i zm. 1830). Był bratankiem Jana Feliksa Tarnowskiego (1777 - 1842) Od 1853 mąż Karoliny z Tarnowskich (1832-1888), mieli synów dziedzica Chorzelowa Jana Bogdana (1853-1914), Krzysztofa (1856-1864), Karola (1859-1863), Stanisława (1861-1917), Szczepana (1862-1940) i Juliusza (1868-1932) oraz córki: Marię (1854-1921), Teresę (ur. i zm. 1858), Zofię (1866-1954) i Różę (1876-1882). 

</doc>
<doc id="2915898" url="https://pl.wikipedia.org/wiki?curid=2915898" title="Wacław Wyrobek">
Wacław Wyrobek

Wacław Wyrobek (8 września 1835 Bestwinka – zm, 31 marca 1903 w Krakowie) – prawnik, adwokat, poseł do Sejmu Krajowego Galicji i do austriackiej Rady Państwa/
Uczęszczał do gimnazjum w Oświęcimiu a następnie do gimnazjum św. Anny w Krakowie które ukończył w 1855. Następnie w latach 1855-1859 studiował na Wydziale Prawa UJ, gdzie 1865 uzyskał tytuł dr prawa. Stypendysta fundacji Samuela Głowińskiego, Po studiach pracował od 1859 jako auskultant w Sądzie Okręgowym w Krakowie. Następnie od 1863 aplikant adwokacki a od 1869 adwokat w sprawach karnych w Krakowie. Od 1870 był syndykiem masy upadłościowej banku „FJ Kirchmayer &amp; Sohn” i jego właściciela Wincentego Kirchmajera w Krakowie. W 1874 skazany na rok więzienia za sprzeniewierzenie ponad 73 000 guldenów z masy upadłości i skreślony z listy adwokatów. Następnie jako aplikant adwokacki w Krakowie starał się o powrót do zawodu.
Czynny politycznie. Poseł do Sejmu Krajowego Galicji II kadencji (1867-1869), wybrany w IV kurii obwodu Wadowice, z okręgu wyborczego nr 72 Kęty-Biała-Oświęcim. Był także posłem do austriackiej Rady Państwa II kadencji (20 maja 1867 - 15 września 1869) wybrany przez Sejm w kurii XX – jako delegat z grona posłów wiejskich okręgów: Kraków, Chrzanów, Bochnia, Brzesko, Wieliczka, Wadowice, Kęty, Myślenice, Żywiec. Zrezygnował z mandatu wraz z 17 innymi posłami z powodu ignorowania przez rząd austriacki tzw. uchwały galicyjskiej. Był członkiem Koła Polskiego. Radny miasta Krakowa (1872-1874). 
Pochowany na Cmentarzu Rakowickim. 
Rodzina.
Był synem młynarza i właściciela niewielkiego gospodarstwa rolnego w Bestwinie Franciszka. Żonaty z Marią z Bińczyckich, z którą mieli 4 synów: Wacława (zmarłego tragicznie w wieku młodzieńczym), Stanisława (ur. 1871 prawnika i sędziego Sądu Najwyższego), Zygmunta (l1872-1939, lekarza i nauczyciela) oraz Mieczysława (1875-1940, artystę malarza, sekretarza Rady Powiatowej w Gorlicach), Jego przyrodnim bratem był nauczyciel Józef Wyrobek. 

</doc>
<doc id="2915899" url="https://pl.wikipedia.org/wiki?curid=2915899" title="Gąska ogorzała">
Gąska ogorzała



</doc>
<doc id="2915903" url="https://pl.wikipedia.org/wiki?curid=2915903" title="Danyło Kiernycznyj">
Danyło Kiernycznyj

Danyło Kiernycznyj również w wersji Kurnicznyj (ukr. Данило Керничний) – ukraiński działacz społeczny, poseł do Sejmu Krajowego Galicji II kadencji (1867-1869), włościanin z Czernichowa.
Wybrany w IV kurii obwodu Tarnopol, z okręgu wyborczego nr 39 Zbaraż-Medyń. 

</doc>
<doc id="2915904" url="https://pl.wikipedia.org/wiki?curid=2915904" title="Franciszek Torosiewicz">
Franciszek Torosiewicz

Franciszek Kajetan Torosiewicz (ur. 16 września 1812 we Lwowie - 10 maja 1873 tamże) – ziemianin, poseł do galicyjskiego Sejmu Krajowego i do austriackiej Rady Państwa
Ukończył szkołę średnią we Lwowie. Studiował na Akademii Inżynierskiej w Wiedniu (1827-1832). W latach 1832-1839 służył w armii austriackiej, początkowo jako chorąży, a od 1838 podporucznik. Po wyjściu z armii gospodarował w zakupionych w 1854 od spadkobierców Piotra Wodzickiego dobrach Hołhocze w powiecie podhajeckim. Od 1858 członek i działacz Galicyjskiego Towarzystwa Gospodarskiego, członek jego Komitetu (25 czerwca 1872 – 20 czerwca 1873), działał także w Sekcji I (ogólnej) i Sekcji Hodowli Owiec GTG. Od 1861 członek Galicyjskiego Towarzystwa Kredytowego Ziemskiego.
Poseł do Sejmu Krajowego Galicji II i III kadencji (1867-1873), wybrany w I kurii obwodu Brzeżany, z okręgu wyborczego Brzeżany. W trakcie debaty nad sytuacją społeczności żydowskiej w 1868 r. był czołowym przedstawicielem grupy przedstawiającej skrajnie antysemickie poglądy. Przytoczył on wszystkie argumenty wysuwane od lat przeciwko Żydom, nazwał ich „szatanami, zwodzicielami niestrzeżonej młodzieży” i przypisał im wyłącznie destrukcyjne, rozkładowe działanie w każdej dziedzinie życia. Pikanterii całej sprawie dodawało pochodzenie Torosiewicza, który sam był spolonizowanym Ormianinem. 
Poseł do austriackiej Rady Państwa II kadencji (22 października 1868 - 15 września 1869 i 14 grudnia 1869 - 3 marca 1870), wybrany przez Sejm w kurii I (wielkiej własności ziemskiej). Członek frakcji konserwatywnej Koła Polskiego.
Rodzina.
Pochodził z rodziny ormiańskiej, syn ziemianina Grzegorza.

</doc>
<doc id="2915906" url="https://pl.wikipedia.org/wiki?curid=2915906" title="Michał Gnoiński (poseł)">
Michał Gnoiński (poseł)

Michał Józef Gnoiński herbu Warnia (ur. 6 maja 1806 w Przeorsku, zm. 27 lipca 1885 we Lwowie) – prezydent Lwowa, adwokat, właściciel dóbr, poseł do Sejmu Krajowego Galicji i austriackiej Rady Państwa
Życiorys.
Ukończył szkołę trywialną w Uhnowie i Akademickie Gimnazjum Wyższe we Lwowie a następnie studia prawnicze na uniwersytecie we Lwowie (1831). W 1834 uzyskał doktorat z prawa i otworzył kancelarię adwokacką we Lwowie. W czasie Wiosny Ludów 1848 roku został wybrany burmistrzem. Urząd pełnił krótko od 14 października do 23 listopada, na skutek rozwiązania Wydziału Miejskiego miasta przez władze austriackie. Wkrótce potem wziął udział w deputacji wiernopoddańczej do Wiednia, Od maja 1849 członek Wydziału Gminnego magistratu lwowskiego zajmował się głównie sprawami finansów, a następnie statutowo-prawnymi. Walnie przyczynił się do wprowadzenia w życie projektu statutu m. Lwowa przez Radę Miejską i Sejm w 1866.
Zwolennik pracy organicznej i przeciwnik powstania styczniowego. Był syndykiem Galicyjskiego Towarzystwa Kredytowe Ziemskiego w latach 1849-1888, a także latach 1864-1881 prezesem lwowskiej Izby Adwokackiej. Był również dłuższy czas dyrektorem Miejskiej Kasy Oszczędności we Lwowie (1850-1861). Od 25 lutego 1851 był członkiem (1851-1870) Galicyjskiego Towarzystwa Gospodarskiego pełnił także funkcję zastępca członka Komitetu GTG (1856-1861) oraz prezesa oddziału lwowskiego (1870). Radny miasta Lwowa (1862-1869). W dobie autonomicznej jako trzeci z rzędu pełnił urząd prezydenta miasta Lwowa (11 marca 1880 - 28 marca 1883). Po złożeniu urzędu prezydenta miasta skoncentrował się na gospodarowaniu własnym majątkiem ziemskim w pow. złoczowskim i prowadzeniu kancelarii adwokackiej. Był także dyrektorem chrześcijańskiej ochronki dla małych dzieci we Lwowie. 
Poseł do Sejmu Krajowego II kadencji (1866-1869), wybrany w kurii I (wielkiej własności) z obwodu Złoczów, w okręgu wyborczym Złoczów. Był także posłem do austriackiej Rady Państwa II kadencji (25 września 1868 - 27 września 1868), wybranym przez Sejm w kurii I (wielkiej własności) jako delegat w kurii I jako delegat z kurii wirylistów i większej własności. W parlamencie austriackim był członkiem Koła Polskiego, Po jego rezygnacji Sejm wybrał w jego miejsce Karola Hubickiego . 
Zmarł po dwutygodniowej chorobie, pochowany na Cmentarzu Łyczakowskim.
Rodzina.
Pochodził z rodziny ziemiańskiej, mieszkającej w na terenie Lubelszczyzny i zapisanej w 1844 w Aktach Heroldii Królestwa Polskiego. Urodził się jako syn Teodora i Urszuli z Woźnickich. Jego bratem był Aleksander Gnoiński (powstaniec listopadowy, zm. 1887 we Lwowie) Ożenił się w 1830 z Emilią z Lewakowskich mieli córkę Ksawerę. 
Odznaczenia.
Odznaczony Krzyżem Komandorskim Orderu Franciszka Józefa oraz Orderem Żelaznej Korony III klasy. 17 czerwca 1869 otrzymał honorowe obywatelstwo Lwowa.

</doc>
<doc id="2915907" url="https://pl.wikipedia.org/wiki?curid=2915907" title="Karol Mier">
Karol Mier

Karol Bartłomiej Józef Jan Wojciech (Albert) Antoni Mier (ur. 24 sierpnia 1832, zm. 29 kwietnia 1885 we Lwowie) – hrabia, oficer, właściciel dóbr, c. k. podkomorzy, poseł do Sejmu Krajowego Galicji.
Życiorys.
Karol Bartłomiej Józef Jan Wojciech (Albert) Antoni Mier urodził się 24 sierpnia 1832. Prawnuk zarówno ze strony ojca jak i z matki Wilhelma, wnuk Jana, syn Feliksa (1776-1857) i Agnieszki (zm. 1836, córki Józefa), Ostatni męski potomek tej rodziny.
Został wojskowym Armii Cesarstwa Austriackiego. Przed 1850 został podporucznikiem 1 klasy w 63 Galicyjskiego pułku piechoty w Przemyślu. Następnie od około 1850 podporucznikiem 1 klasy w 2 Galicyjskiego pułku ułanów w Rzeszowie, około 1853 awansowany na nadporucznika służył w tej jednostce do około 1856. W późniejszych latach był porucznikiem pozasłużbowym.
30 września 1856 został mianowany c. k. podkomorzym (przyrzeczenie złożył 2 listopada 1856). Od 25 listopada 1857 był żonaty z Heleną Turkuł herbu Ostoja (1837-1916). Został dziedzicem dóbr ziemskich: Kamionka Bużańska, Derniów, Dobrotwory, Jasienica Polska, Jazienica Ruska, Obydów, Ruda, Sielec, Pieńków, Stryhanka.
W 1868 został wybrany z lwowskiej Izby Handlowej i Przemysłowej do Sejmu Krajowego Galicji II kadencji (1867-1869) w miejsce Józefa Breuera, który złożył mandat. 24 kwietnia 1876 został członkiem wydziału Galicyjskiego Towarzystwa Łowieckiego. Był członkiem rady nadzorczej Galicyjskiego Zakładu Kredytowego Włościańskiego, a od 1879 do końca życia członkiem wydziału Galicyjskiej Kasy Oszczędności. Zasiadał w radzie nadzorczej filii wiedeńskiego austriackiego Banku Centralnego (1871-1873). Od 1871 do 1879 był wiceprezesem Ogólnego Towarzystwa Ubezpieczeń.
Zmarł 29 kwietnia 1885 we Lwowie. Był ostatnim po mieczu z rodu Mierów. Majątek po nim odziedziczyła jego żona, Helena Mierowa.

</doc>
<doc id="2915908" url="https://pl.wikipedia.org/wiki?curid=2915908" title="Karol Battaglia (baron)">
Karol Battaglia (baron)

Karol Battaglia, właśc. Józef Karol Maria Battaglia de Sopramonte e Pontealto (ur. ok. 1814, zm. 11 lutego 1875) – baron, urzędnik, sędzia.
Życiorys.
Urodził się około 1814. Legitymował się tytułem barona Świętego Cesarstwa Rzymskiego.
W okresie zaboru austriackiego wstąpił do służby urzędniczej Cesarstwa Austrii na obszarze Galicji. Od około 1845 do około 1847 był praktykantem konceptowym administracji powiatowej dochodów kameralnych we Lwowie. Od około 1847 pracował jako justycjariusz (niem. "Justiziär") w C. K. Kameralnym Urzędzie Gospodarczym w Kałuszu (około 1852/1853 figurował w tym charakterze dla miast Kałusz, Podhorki, Studzianka), skąd około 1854/1855 był przydzielony do Powiatowej Komisji Odciążeń Gruntowych (zastępowany przez Wacława Kostkiewicza). W późniejszym okresie piastował urząd naczelnika powiatowego: od około 1855 do około 1861 w C. K. Urzędzie Powiatowym w Obertynie, w C. K. Urzędzie Powiatowym w Glinianach od około 1861 do około 1867. Po wprowadzeniu autonomii galicyjskiej od 1868 do około 1875 był sędzią powiatowym w C. K. Sądzie Powiatowym w Glinianach (początkowo sąd był o charakterze prowizorycznym).
Otrzymał tytuł honorowego obywatelstwa Glinian. Uzyskał mandat poseł do Sejmu Krajowego Galicji II kadencji (1867-1869), wybrany 12 grudnia 1867 w IV kurii, z obwodu wyborczego Złoczów, z okręgu wyborczego nr 41 Złoczów-Gliniany, za ks. Iwana Naumowycza (jego mandat unieważniono 21 lutego 1867).
Był żonaty z Polką, miał dzieci: miał syna Gwidona i dwie córki. Zmarł 11 lutego 1875 w wieku 61 lat. Dwa dni później został pochowany na cmentarzu w Glinianach.

</doc>
<doc id="2915909" url="https://pl.wikipedia.org/wiki?curid=2915909" title="Albert Haepers">
Albert Haepers

Albert Haepers (data i miejsce urodzenia oraz śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. 

</doc>
<doc id="2915913" url="https://pl.wikipedia.org/wiki?curid=2915913" title="Domien Jacob">
Domien Jacob

Domien Jacob (ur. 8 czerwca 1897 w Sint-Niklaas, zm. 5 listopada 1984 w Sint-Niklaas) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. 

</doc>
<doc id="2915915" url="https://pl.wikipedia.org/wiki?curid=2915915" title="Osyp Krasickyj">
Osyp Krasickyj



</doc>
<doc id="2915918" url="https://pl.wikipedia.org/wiki?curid=2915918" title="Félicien Kempeneers">
Félicien Kempeneers

Félicien Kempeneers (data i miejsce urodzenia oraz śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. Startował również w wieloboju indywidualnym, zajmując 4. miejsce.

</doc>
<doc id="2915921" url="https://pl.wikipedia.org/wiki?curid=2915921" title="Bitwa na placu Muranowskim">
Bitwa na placu Muranowskim

Bitwa na placu Muranowskim – bitwa pomiędzy oddziałami Żydowskiego Związku Wojskowego (ŻZW) a wojskami III Rzeszy, która odbyła się w czasie powstania w getcie warszawskim w dniach 19–22 kwietnia 1943 roku. Walki pomiędzy pacyfikacyjnymi siłami niemieckimi pod dowództwem Jürgena Stroopa, dokonującymi likwidacji getta, a żydowskimi siłami powstańczymi ŻZW pod dowództwem Pawła Frenkela miały miejsce na nieistniejącym obecnie placu Muranowskim.
Według relacji dwóch żołnierzy Kadry Bezpieczeństwa – Władysława Zajdlera i Henryka Iwańskiego – walki zostały wznowione 27–28 kwietnia 1943 i uczestniczyć miał w nich wtedy polski oddział Kadry Bezpieczeństwa.
Historia.
Geneza.
W warszawskim getcie istniały dwie grupy zbrojnego oporu: istniejący od 1939 i powiązany z prawicowymi Syjonistami-Rewizjonistami Żydowski Związek Wojskowy (ŻZW) i powstała po przeprowadzonej przez Niemców latem 1942 wielkiej akcji deportacyjnej, powiązana z lewicowym Bundem, Żydowska Organizacja Bojowa (ŻOB). Organizacje te, ze względu na różnice polityczne, nie doszły do porozumienia w kwestii połączenia sił (będący w większości ŻOB zaproponował rewizjonistom przyłączenie się do swoich szeregów pojedynczo, nie jako osobna organizacja). Według relacji Marka Edelmana, na kilka dni przed wybuchem powstania doszło w getcie do spotkania między dwoma ugrupowaniami zbrojnymi Żydów. Oprócz Edelmana, ŻOB reprezentowali również Mordechaj Anielewicz i Icchak Cukierman. Jak podaje Edelman, bojownicy z ŻZW wyjęli rewolwery i – szantażując członków ŻOB-u – starali się wymusić na nich podporządkowanie swojej organizacji. Pomiędzy dwoma ugrupowaniami doszło do szamotaniny i strzelaniny, w której szczęśliwie nikt nie został ranny. Bojowcy nie doszli do porozumienia, jednak później – z przyczyn pragmatycznych – podjęli ograniczoną współpracę wojskową, dzieląc strefy wpływów przy obronie terenu getta w razie kolejnego wejścia na jego teren wojsk niemieckich.
Rejonem działań militarnych Żydowskiego Związku Wojskowego była okolica nieistniejącego obecnie placu Muranowskiego, leżącego pomiędzy ul. Muranowską i nieistniejącą również dzisiaj ulicą Nalewki, w warszawskiej dzielnicy Muranów (miejsce to odpowiada współcześnie istniejącemu skrzyżowaniu ul. Stawki i ul. Józefa Lewartowskiego). Przy ul. Muranowskiej 7 mieściła się kwatera główna ŻZW. Oddziały Związku podzieliły się na trzy grupy – dwie z nich broniły tzw. szopów – fabryk w których pracowali więźniowie getta, znajdujących się poza murem getta, pomniejszonego po akcji likwidacyjnej. Trzecia grupa, znacznie większa, rozlokowała się właśnie na placu Muranowskim, gdzie sześć oddziałów, liczących po 20 żołnierzy, obsadziło domy na ul. Muranowskiej z numerami 1, 3, 5, 7–9 i 40. Pozycje ŻZW stykały się ze stanowiskami ŻOB, obsadzającego domy przy ul. Zamenhofa, Miłej, Gęsiej i Nalewkach. Oddziały ŻZW na pl. Muranowskim dysponowały świetnie, jak na trudne warunki, uzbrojonym arsenałem, zlokalizowanym w opuszczonym domu na ul. Muranowskiej 7. O przygotowaniach do powstania przez ŻZW pisze w swoim pamiętniku żydowski historyk oraz naoczny świadek Emanuel Ringelblum, który odwiedził ich kwaterę i był pod wrażeniem zgromadzonego przez nich arsenału broni. Widział różne rodzaje broni, zawieszone na ścianach, a także był świadkiem zakupu przez żydowskich bojowników ich kolejnej partii.
Bitwa na placu Muranowskim.
Walki na placu rozpoczęły się zaraz po rozpoczęciu powstania, 19 kwietnia 1943 roku, i trwały przez co najmniej 3 dni. Według relacji żołnierza i dowódcy ŻZW, Dawida Wdowińskiego, na domu ul. Muranowska 7–9, w którym znajdowała się kwatera główna ŻZW, wywieszono biało-niebieską flagę żydowską, która znajdować się tam miała jeszcze 5 dni po rozpoczęciu powstania. Według innych relacji, w miejscu tym powiewały dwie flagi: biało-niebieska żydowska oraz biało-czerwona flaga Polski; potwierdzają to relacje historyka Emanuela Ringelbluma, Władysława Bartoszewskiego oraz Alicji Kaczyńskiej, która odnotowała ten fakt w swoich wspomnieniach. O dwóch flagach mówi też raport Jürgena Stroopa oraz relacja Stroopa spisana przez jego powojennego współwięźnia, Kazimierza Moczarskiego, w „Rozmowach z katem”.
Pierwsze starcie miało miejsce, gdy oddziały niemieckie zbliżyły się od strony ul. Nalewki rano 19 kwietnia – powstańcy otworzyli do nich ogień z karabinów maszynowych i ręcznych, zmuszając hitlerowców do odwrotu, który nastąpił tego dnia po południu. W ciągu walk tego dnia dwaj dowódcy ŻZW, Paweł Frenkel i Leon Rodal, podeszli w przebraniach oficerów SS do zgrupowanego w pobliżu placu oddziału żołnierzy ukraińskich i zaatakowali ich z zaskoczenia, przełamując tym samym okrążenie oddziałów żydowskich i przywracając im łączność z resztą powstańców. Według Kazimierza Iranek-Osmeckiego, późniejszego szefa wywiadu Komendy Głównej AK, Niemcy po opanowaniu punktu oporu ŻOB na ulicy Gęsiej około godziny 16 natarli na pozycje ŻZW przy placu Muranowskim, dowodzone przez Pawła Frenkla.
W nocy z 19 na 20 kwietnia dowództwo ŻZW odbyło naradę, na której zdecydowano rozdzielić zapas broni pomiędzy wszystkich powstańców, tak aby nie wpadł w ręce hitlerowców w razie zdobycia przez nich arsenału. Ciężkie walki trwały przez następne dni, a po objęciu dowództwa nad wojskami hitlerowskimi przez Jürgena Stroopa jeszcze się zintensyfikowały, gdyż Niemcy stosowali taktykę niszczenia poszczególnych domów, paląc je i bombardując z ciężkich dział. Powstańcy, korzystając z ukrytych przejść pomiędzy domami, atakowali z zaskoczenia, jednak tracili tym samym łączność i kontaktować mogli się wyłącznie nocą. Czwartego dnia walk do oddziału na Muranowie dołączyła grupa ŻZW z szopu szczotkarzy na ul. Świętojerskiej, który został zdobyty przez pancerny oddział niemiecki. Według Wdowińskiego piątego dnia powstania na budynku dowództwa przy pl. Muranowskim wciąż znajdowała się flaga, a powstańcy bronili się strzelając z okien.
Niewiele wiadomo o losach oddziałów ŻZW w getcie centralnym po tym, jak straciły ze sobą łączność. 21 kwietnia oddział ŻZW walczył na ul. Franciszkańskiej i Miłej. Część oddziałów wycofała się tego dnia za mur getta, próbując przy pomocy polskiej organizacji „Miecz i Pług” wydostać się za Warszawę, do lasu w okolicach Otwocka. Zostali jednak przez MiP (organizację spenetrowaną przez agentów Gestapo) wydani Niemcom i zginęli w walce na drodze pod Otwockiem. Część oddziałów pozostała w getcie i walczyła dalej. 2 maja 1943 grupa ta wydostała się poza mur getta do mieszkania na ul. Grzybowskiej, gdzie również zostali okrążeni i zginęli.
Relacja Władysława Zajdlera.
Według relacji Władysława Zajdlera „Żarskiego”, 27 kwietnia w walkach na placu Muranowskim uczestniczył również 18-osobowy oddział „W” plutonu Korpusu Bezpieczeństwa (autonomicznej organizacji powiązanej z AK), dowodzony przez Henryka Iwańskiego „Bystrego” z KB, w skład którego wchodziła drużyna dowodzona przez Władysława Zajdlera „Żarskiego” oraz sekcja Lejewskiego „Garbarza”. Według relacji Zajdlera 27 kwietnia Polacy przedostali się tam tunelem do walczących, z uzupełnieniem broni, amunicji i żywności, ale wobec zupełnego wyczerpania powstańców zastąpili oni oddział ŻZW pod dowództwem Dawida Apfelbauma na kluczowej pozycji między ruinami w okolicy nieistniejącego już placu Muranowskiego a ulicą Nalewki (dzisiejsza ul. Bohaterów Getta), odpierając niemieckie i łotewskie ataki wsparte przez broń pancerną. Jak relacjonuje Żarski:
„26 kwietnia 1943 roku przez łącznika Żydowskiego Związku Wojskowego otrzymaliśmy meldunek, że dowódca odcinka Dawid Moryc Apfelbaum jest ranny i żąda pomocy w postaci broni i amunicji. Oddziały żydowskie odzyskały dostęp do ciągnącego się pod jezdnią i dochodzącego do piwnic domu poza murem getta przekopu przy placu Muranowskim 7... Komenda Główna KB poleciła zorganizować przejście naszej grupy bojowej na teren getta. Grupa miała włączyć się do walk, odeprzeć hitlerowców z pobliża przekopu oraz pomóc w przerzuceniu na stronę „aryjską” rannych kobiet i dzieci”. (...) Pod osłoną dwóch czołgów ruszyło natarcie piechoty SS. Granaty i kule walczących ramię w ramię bojowników polskich i żydowskich posypały się na hitlerowców. Atak odparto. Bojowcy zebrali zdobyczną broń”.
W ciężkich całodziennych walkach obronnych śmierć ponieść miało trzech podkomendnych Iwańskiego – jego brat oraz jego dwaj synowie, zginąć miało też dziesięciu Żydów, wśród nich Dawid Apfelbaum. Sam Iwański odniósł rany i, wraz z 30 innymi rannymi, został wyniesiony tunelem z powrotem przez swoich ocalałych żołnierzy. Jak podają niektóre opracowania, „wraz z ŻZW walczy w getcie tego dnia oddział Korpusu Bezpieczeństwa pod dowództwem kapitana Iwańskiego (…), który ponosi pewne straty (ginie m.in. syn Iwańskiego)”.
Henryk Iwański relacjonował również, że wraz z KB dostarczał przed akcją broń dla ŻZW: „Dostarczaliśmy (...) od roku 1940 do 1943 broń, amunicję i granaty (...) W marcu i kwietniu 1943 roku przed wybuchem powstania dostarczyliśmy do getta duże ilości broni maszynowej i ręcznej, amunicję kilkanaście skrzynek granatów „filipinek” (...) W toku powstania w getcie nasi ludzie, głównie strażacy – członkowie OW KB około 20 razy dostarczyli bojowcom żydowskim amunicję”. Relacje Iwańskiego potwierdził również łącznik pomiędzy ŻZW a OW-KB Tadeusz Bednarczyk „Bednarz”, który miał osobiście dostarczać broń Żydom.
Kontrowersje.
Historycy nie są zgodni co do udziału Polaków z Korpusu Bezpieczeństwa w walkach na placu Muranowskim 27 kwietnia 1943 roku. Niektórzy historycy kwestionują prawdziwość relacji Władysława Zajdlera „Żarskiego”: Według Barbary Engelking i Jacka Leociaka relacja ta nie znajduje potwierdzenia w żadnych innych źródłach, a przy tym wiadomo, że oddziały ŻZW opuściły getto przed 27 kwietnia. O ile więc ta relacja jest prawdziwa, to – zdaniem tych historyków – Zajdler myli się co do daty albo miejsca walk.
Również zdaniem Dariusza Libionki i Laurence’a Weinbauma nie tylko Zajdler, ale również Iwański sfałszował relacje na temat swojego uczestnictwa w walkach w getcie w celu uzyskania przywilejów kombatanckich. Argumentują to tym, że relacja Zajdlera o bitwie pojawiła się dopiero w 1962, a we wcześniejszej, bardzo obszernej relacji, złożonej w 1948, Iwański nie wspomina o bitwie z 27 kwietnia, o śmierci członków swojej rodziny, ani o wspólnej walce z Zajdlerem. Libionka i Weinbaum – powołując się na inne nieścisłości (np. data powstania Korpusu Bezpieczeństwa to dopiero jesień 1943) – twierdzą, że relacje o wspólnej z ŻZW walce Iwańskiego i Zajdlera są nieprawdziwe. Autorzy ci kwestionują również fakt wywieszenia nad gettem dwóch flag – żydowskiej i polskiej. Ich zdaniem historia jest piękną legendą, nieznajdującą niestety potwierdzenia w poważnych źródłach historycznych. Kwestionują oni również istnienie Dawida Apfelbauma.
Opis bitwy w raporcie Stroopa.
Działania wojenne na placu Muranowskim relacjonowane są również w 75-stronicowym raporcie Jürgena Stroopa, generała SS i policji, który był dowódcą oddziałów niemieckich zwalczających powstanie. Według raportu: "Główna grupa Żydów, wymieszana z polskimi bandytami, wycofała się na tak zwany Plac Muranowski już w pierwszym lub drugim dniu walk. Tam zostali dozbrojeni przez znaczną grupę polskich bandytów. Grupa ta postanowiła się ufortyfikować w każdy możliwy sposób aby powstrzymać nas od dalszej penetracji terenu getta. Na dachu betonowego budynku wznieśli dwie flagi żydowską oraz polską jako sygnał do walki przeciw nam. Te dwie flagi zostały zdobyte w drugim dniu akcji podczas rajdu specjalnej grupy bojowej. W walkach z bandytami poległ SS-Untersturmführer Dehmke." (Raport Stroopa, kwiecień 1943).
Pod datą 27 kwietnia w swoim raporcie Jürgen Stroop notuje informacje mogące częściowo potwierdzać relację Żarskiego. Opisuje on niemieckie walki przeciw licznej grupie żydowskich powstańców ulokowanych w budynkach przylegających do północno-wschodniej części getta, znajdujących się poza jego terenem na Muranowie. Stroop wysłał tam jednostki pod dowództwem Diehla na podstawie donosu, który wpłynął do niemieckiego dowództwa. Niemcy odkryli tam 120-osobową grupę „silnie uzbrojoną w pistolety, karabiny oraz lekkie karabiny maszynowe”, która stawiała opór. W bitwie, która się wywiązała, „24 bandytów zostało zabitych, a 52 aresztowano”. Walki przeciągnęły się do dnia następnego. Stroop notuje „(...) aresztowaliśmy 17 Polaków, pomiędzy nimi dwóch policjantów polskich, którzy powinni byli wiedzieć o istnieniu tej bandy. W operacji zdobyliśmy 3. karabiny, 12 pistoletów, częściowo o większym kalibrze, 100 polskich granatów, 27. niemieckich hełmów, całkiem sporą liczbę niemieckich mundurów i płaszczy, amunicję do karabinów maszynowych, 300. magazynków amunicji itd. Dowódca oddziału szturmowego miał trudne zadanie do spełnienia, gdyż wielu bandytów nosiło niemieckie mundury. Ale pomimo tego energicznie się z tym uporał. Pomiędzy bandytami, którzy zostali złapani lub zabici było trochę polskich terrorystów, których zidentyfikowaliśmy z całą pewnością. Dzisiaj z sukcesem odkryliśmy i zlikwidowaliśmy jednego z założycieli oraz przywódców żydowsko-polskiej organizacji wojskowej.”.

</doc>
<doc id="2915923" url="https://pl.wikipedia.org/wiki?curid=2915923" title="Jules Labéeu">
Jules Labéeu

Jules Labéeu (data i miejsce urodzenia oraz śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. 

</doc>
<doc id="2915928" url="https://pl.wikipedia.org/wiki?curid=2915928" title="Hubert Lafortune">
Hubert Lafortune

Hubert Lafortune (ur. 24 listopada 1889 w Leuven, data i miejsce śmierci nieznane) – belgijski gimnastyk, medalista olimpijski.
Brat strzelców sportowych, Marcela Lafortune’a i Jacques’a Lafortune’a, wielokrotnych olimpijczyków.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym.

</doc>
<doc id="2915930" url="https://pl.wikipedia.org/wiki?curid=2915930" title="Klasztor Franciszkanów w Iwieńcu">
Klasztor Franciszkanów w Iwieńcu

Klasztor Franciszkanów w Iwieńcu – rzymskokatolicki klasztor i kościół w Iwieńcu, ufundowany na pocz. XVIII w., reaktywowany w 1994.
Fundacja i dalsze losy.
Klasztor franciszkański w Iwieńcu ufundował w 1702 stolnik miński Teodor Wańkowicz, osadzając zakonników franciszkańskich przy istniejącym od 1606 parafialnym kościele. W 1740, gdy urząd przełożonego sprawował o. Anzelm Czechowicz, rozpoczęto budowę murowanej świątyni ze środków, zebranych przez miejscową wspólnotę. Wspomniana świątynia, w stylu późnego baroku wileńskiego, została dedykowana św. Antoniemu Padewskiemu. Przypuszczalnie projektantem kościoła był włoski architekt Guido Antonio Longhi. Pagórek, na którym stanął obiekt, wzmocniono kostką brukową.
Po upadku powstania listopadowego klasztor franciszkański został zamknięty, a w budynku umieszczono więzienie dla duchownych, skazanych przez władze carskie. W latach 1856-1860 obiekt odrestaurowano. W następstwie represji po powstaniu styczniowym klasztor został skasowany. Jednocześnie rozpoczęto przebudowę świątyni na prawosławną cerkiew.
Obiekt powrócił do Kościół katolickiego w ramach akcji rewindykacyjnej po odzyskaniu niepodległości przez Polskę. Inicjatorem procesu odzyskania kompleksu klasztorno-świątynnego był ordynariusz miński bp Zygmunt Łoziński. Franciszkanie wrócili do Iwieńca, obejmując opieką duszpasterską kilkutysięczną miejscową parafię.
W 1935 r. oficerowie i żołnierze Korpus Ochrony Pogranicza z Batalionu KOP „Iwieniec” ufundowali dla świątyni dzwon wykonany w Odlewni dzwonów Braci Kruszewskich. Dzwon o wadze 1260 kg otrzymał imię "Marszałek", poświęcony został pamięci zmarłego marszałka Józefa Piłsudskiego i opatrzono napisem: "W miejsce zrabowanych przez rząd zaborczy w czasie wielkiej wojny w roku 1917, dzwon ten został ulany w Niepodległej Polsce i poświęcony pamięci Wodza Narodu i Wskrzesiciela Ojczyzny, Pierwszego Marszałka Polski, Józefa Piłsudskiego".
Podczas II wojny światowej na terenie kościoła ukrywano sprzęt medyczny. 19 czerwca 1943 dzwon "Marszałek" dał w południe sygnał do wybuchu zbrojnego powstania w Iwieńcu. Następnego dnia wycofujący się do Puszczy Nalibockiej partyzanci zabrali sprzęt medyczny ze sobą. Dzwon "Marszałek" został natomiast zakopany w pobliżu kościoła, co uchroniło go przed zniszczeniem.
Franciszkański kościół przetrwał II wojnę światową i funkcjonował aż do 1948. Wówczas to władze radzieckie zamknęły go i umieściły w nim filię zakładu przemysłowego z siedzibą w Mińsku. Taki stan rzeczy trwał aż do upadku ZSRR.
W następstwie wielokrotnych próśb i petycji, obiekt został przywrócony do celów kultowych w 1992. Dwa lata później franciszkanie odzyskali budynki klasztorne, zaś w 2003 rozpoczęła się kompleksowa restauracja całego zespołu. Dzwon "Marszałek" wydobyto w 2006 i na powrót umieszczono w wieży (wschodniej). W maju 2012 na placu przykościelnym odsłonięto pomnik Jana Pawła II. 23 maja 2020 świątynia była miejscem święceń kapłańskich franciszkanina, pochodzącego z terenu miejscowej parafii.
Architektura.
Kościół jest trójnawową bazyliką z transeptem o silnie rozczłonkowanej szerokiej elewacji frontowej z dwiema pięciokondygnacyjnymi wieżami i usytuowanym między nimi dwukondygnacyjnym barokowym szczytem. Analogiczne konstrukcje dekorują również prezbiterium i dwa ramiona transeptu. Podobnymi w formie świątyniami z terenu dawnego Wielkiego Księstwa Litewskiego jest dawny kościół bernardynek w Mińsku i dawny sobór unicki w Połocku.
Obok kościoła znajduje się kompleks budynków mieszkalnych dla zakonników, skromnie dekorowany z zewnątrz, wzniesiony na planie litery L. Całość otoczona jest murem z ośmioboczną wieżyczką w jednym z naroży i z ozdobną bramą wjazdową.
We wnętrzu zdewastowanego kościoła przetrwały oryginalne sklepienia - kolebkowe nad nawą główną i krzyżowe w nawach bocznych. Zachowały się także trzy stiukowe ołtarze w stylu barokowym.

</doc>
<doc id="2915932" url="https://pl.wikipedia.org/wiki?curid=2915932" title="Auguste Landrieu">
Auguste Landrieu

Auguste Landrieu (ur. 13 kwietnia 1888 w Ronse, data i miejsce śmierci nieznane) – belgijski gimnastyk, medalista olimpijski.
Kariera sportowa.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym.

</doc>
<doc id="2915935" url="https://pl.wikipedia.org/wiki?curid=2915935" title="Cloughjordan">
Cloughjordan

Cloughjordan (irl.: "Cloch Shiurdáin") – wieś we wschodniej części hrabstwa Tipperary w Irlandii przy granicy z hrabstwem Offaly.
W latach 2007-2009 wybudowano tutaj pierwszą w Irlandii ekowioskę pod nazwą The Village.

</doc>
<doc id="2915939" url="https://pl.wikipedia.org/wiki?curid=2915939" title="Anne Butler Yeats">
Anne Butler Yeats

Anne Butler Yeats (ur. 9 maja 1919 w Dublinie, zm. 4 lipca 2001 tamże) – irlandzka malarka i scenograf, córka Williama Butlera Yeatsa. Członkini stowarzyszenia Aosdána.
Życiorys.
Anne Yeats studiowała rysunek i malarstwo w Royal Hibernian Academy Schools, po czym do roku 1940 pracowała jako główny scenograf w Abbey Theatre. Potem powróciła do malarstwa. Zrobiła kurs uzupełniający w Dublin Metropolitan School of Art pod kierunkiem Seana Keatinga. W 1947 roku została wybrana do Irish Exhibition of Living Art.
W 1996 Anne Yeats przekazała National Gallery w darze archiwum rodzinne Yeatsów, Yeats Archive, obejmujące materiały, publikacje, fotografie rodzinne, obrazy, szkice szkicowniki, korespondencję swego stryja Jacka Butlera Yeatsa oraz część książek wybranych z jego biblioteki.
W 2002 roku National Gallery of Ireland zorganizowała poświęconą Anne Yeats wystawę wspomnieniową, w ramach której pokazano 20 obrazów i rysunków artystki, w tym jej szkicowniki podarowane Galerii przez jej brata Michaela Yeatsa.
Obrazy Anne Yeats znajdują się w kolekcjach prywatnych i publicznych na całym świecie, a w Irlandii w: National Gallery of Ireland i Hugh Lane Municipal Gallery w Dublinie, Ulster Museum w Belfaście, Trinity College w Dublinie i Sligo County Gallery w Sligo.
Twórczość i spuścizna.
Anne Yeats malowała świetliste pejzaże, martwe natury i postacie używając przeważnie farb olejnych. Jej styl można określić jako naiwny ekspresjonizm. W śmiałym stosowaniu przez nią grubej warstwy farby uwidocznił się wpływ stylu jej Jacka Butlera Yeatsa. Na ekspresjonistyczny styl miała też wpływ praca Anne Yeats jako projektantki udramatyzowanych i monumentalnych scenografii teatralnych.
Prace Anne Yeats wystawiane były zarówno w Irlandii, jak i za granicą. Wystawy indywidualne artystki to m.in.: Dublin Painters Gallery (Dublin, 1946,1948); Dawson Gallery (Dublin, 1963,1966); New Gallery (Belfast, 1964,1967), Toronto University's Canadian Association for Irish Studies (1968); Municipal Gallery of Modern Art (Dublin, 1971–1972), University of Winnipeg (Winnipeg, 1975), Caen, (1979), Taylor Galleries (Dublin, 1981,1994); Sligo Art Gallery (1984, 1989); Dublin George Gallery, Mini Retrospective (1990) i Royal Hibernian Academy Gallagher Gallery, Retrospective (1995).

</doc>
<doc id="2915942" url="https://pl.wikipedia.org/wiki?curid=2915942" title="Gąska oddzielona">
Gąska oddzielona



</doc>
<doc id="2915944" url="https://pl.wikipedia.org/wiki?curid=2915944" title="Gąska olbrzymia">
Gąska olbrzymia



</doc>
<doc id="2915945" url="https://pl.wikipedia.org/wiki?curid=2915945" title="Charles Lannie">
Charles Lannie

Charles Lannie (ur. 21 sierpnia 1881 w Antwerpii, zm. 3 czerwca 1958) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. Startował również w wieloboju indywidualnym, zajmując 19. miejsce.

</doc>
<doc id="2915947" url="https://pl.wikipedia.org/wiki?curid=2915947" title="Constant Loriot">
Constant Loriot

Constant Loriot (data i miejsce urodzenia oraz śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. 

</doc>
<doc id="2915950" url="https://pl.wikipedia.org/wiki?curid=2915950" title="Reprezentacja Hiszpanii w rugby 7 mężczyzn">
Reprezentacja Hiszpanii w rugby 7 mężczyzn

Reprezentacja Hiszpanii w rugby 7 mężczyzn – zespół rugby 7, biorący udział w imieniu Hiszpanii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Federación Española de Rugby, członek Rugby Europe oraz World Rugby.

</doc>
<doc id="2915953" url="https://pl.wikipedia.org/wiki?curid=2915953" title="Nicolaas Moerloos">
Nicolaas Moerloos

Nicolaas Moerloos (ur. 10 sierpnia 1900 w Sint-Niklaas, zm. 5 września 1944 w Belsele) – belgijski gimnastyk i sztangista, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. W kolejnych igrzyskach (Paryż 1924) wystąpił w zawodach podnoszenia ciężarów, zajmując 12. miejsce w wadze piórkowej (-60 kg).

</doc>
<doc id="2915955" url="https://pl.wikipedia.org/wiki?curid=2915955" title="Formowanie lotnictwa wojskowego II RP">
Formowanie lotnictwa wojskowego II RP

Formowanie lotnictwa wojskowego w II RP
W 1916 podjęte zostały pierwsze próby zorganizowania polskich jednostki lotniczych w zaborach austriackim oraz niemieckim. Władze niemieckie zezwoliły jedynie na zorganizowanie kursów lotniczych (prowadzone 26 II - 15 V 1917). W 1917 rozpoczęło się również formowanie polskich jednostek lotniczych na terenie Rosji w ramach tworzenia polskich korpusów w Rosji (Mińsk, Bobrujsk, Odessa), rekrutowanych z polskich lotników, służących w armii carskiej. Pierwszą polską jednostką lotniczą był I Polski Oddział Awiacyjny, utworzony 19 lipca 1917 w Mińsku w składzie I Korpusu Polskiego gen. J. Dowbor-Muśnickiego. Pierwszym dowódcą I Polskiego Oddziału Awiacyjnego został kpt. pil. Zygmunt Studziński. Początkowy na stanie oddziału był tylko jeden nieuzbrojony samolot francuski „Nieuport 11C1”.
21 lutego 1918 kolejarze polscy doposażyli jednostkę, która nazywała się już wtedy Awiacją I Korpusu w 16 samolotów bojowych z obsługiwanych transportów. 10 marca 1918 r. w I Korpusie było 76 lotników (w tym 51 oficerów). Był też w składzie pierwszy bombowiec Ilia Murawiec IIG. Pierwszym dowódcą Polskich Sił powietrznych był ppłk pil. Piotr Abakanowicz - herbu Awdaniec - dowódca Polskiej Bazy Lotniczej w Bobrujsku. 
Jednostki lotnicze Korpusów zostały wkrótce rozbrojone przez Niemców. Część personelu latającego i naziemnego została internowana, część przedostała się do Francji, gdzie organizowano lotnictwo polskie przy armii gen. J. Hallera. 
W 1918, z chwilą odzyskania niepodległości Polski, przystąpiono do tworzenia jednostek lotniczych. Zgłaszali się do nich Polacy, służący w armiach zaborców. Po utworzeniu MSWoj 14 listopada 1918 rozpoczęła pracę Sekcja Żeglugi Powietrznej Departamentu Technicznego MSWoj. Dowódcą Sekcji został ppłk pilot balonowy Hipolit Łossowski. Pierwszym rozkazem dotyczącym organizacji Lotnictwa wojskowego był rozkaz L-23 Sztabu Generalnego WP z 21 listopada 1918 o organizacji służby technicznej Wojsk Polskich. Uzupełnieniem jego był rozkaz nr 66 Sztabu Generalnego z 20 grudnia 1918, który regulował organizację i podległość jednostek lotniczych. W marcu 1919 r. utworzono Szefostwo Lotnictwa przy Naczelnym Dowództwie, a 19 marca 1919 Inspektorat Wojsk Lotniczych MSWoj. Szef Lotnictwa Polowego podlegał szefowi Sztabu Generalnego. W kwietniu 1920 utworzono stanowiska szefów lotnictwa armii i frontów.
Lotnictwo Wojska Polskiego mogło liczyć tylko na pozostałości po lotnictwie zaborców. Polska Organizacja Wojskowa otaczała opieką miasta, gdzie mieściły się lotniska. Sprzęt lotniczy przechodził w polskie ręce dzięki inicjatywie lotników Polaków, którzy opanowywali lotniska obsadzone jeszcze przez oddziały zaborcze i zabezpieczali znajdujący się tam sprzęt lotniczy i techniczny. Tam gdzie były jednostki lotnicze zaborców (w Krakowie, Warszawie, Lwowie, Poznaniu, Przemyślu, Lublinie) Polacy rekwirowali sprzęt lotniczy i formowali eskadry i dywizjony. We Francji lotnictwo polskie w październiku 1918 r. liczyło 88 pilotów oraz 110 mechaników. 
W dniach 31 października – 3 listopada 1918 r. opanowano krakowskie lotnisko Rakowice. Dowódca austriackiej 10 eskadry – kpt. Roman Florer, w porozumieniu z garstką Polaków opanował lotnisko nie dopuszczając do rabunku i zniszczenia mienia oraz porwania samolotów przez austriackich pilotów. Lotnisko krakowskie stało się pierwszą bazą polskiego lotnictwa wojskowego. Po kilku dniach podjęto formowanie pierwszej jednostki lotniczej – 1 eskadry bojowej, której organizatorem i dowódcą został rtm. pil. S. Jasiński. Podobnie zdobyto lotnisko we Lwowie. Polscy piloci zmusili 3 listopada 1918 r. dowódcę do przekazania lotniska. Personel lotniska lwowskiego był najbardziej spolonizowaną formacją lotnictwa austriacko-węgierskiego. Większość oficerów stacjonującej tam jednostki jesienią 1918 r., należało do POW. Lotnisko Hureczko pod Przemyślem opanowano podobnie i przejęto 12 samolotów. Polscy lotnicy zagrożeni atakiem ukraińskim zdecydowali się 3 listopada na przelot do Krakowa. Z 12 maszyn do Krakowa doleciało 6. Dwie maszyny zostały zestrzelone przez Ukraińców, dwie przymusowo lądowały, a dwie rozbiły się. Lotnisko Lublin oddział POW zajął 5 listopada 1918 r., przejęto hangar parku lotniczego wraz z wyposażeniem, paliwem oraz 5 samolotami. Oddział lotniczy utworzony na tym lotnisku nazwano 2 eskadrą, jego dowódcą został mjr pil. Jerzy Syrokomla-Syrokomski. Na lotnisku Mokotów w Warszawie Niemcy mieli swój park lotniczy i szkołę pilotów, które zajęli Polacy 11 listopada. Zajęcia organizował płk pil. H. Łossowski w ramach Tajnego Związku Lotniczego. 20 listopada pierwszy polski samolot wykonał lot nad Warszawą. Na lotnisku na Polu Mokotowskim Niemcy uszkodzili część wyposażenia. W ręce polskie dostało się 70 samolotów oraz składy materiałów i części zapasowych.
5 listopada 1918 roku pierwszy samolot, pilotowany przez por. pil. Stefana Bastyra i obserwatora por. Janusza de Beauriana wystartował z oswobodzonej Lewandówki we Lwowie, do pierwszego w historii polskiego lotnictwa lotu bojowego.
Większe ilości sprzętu lotniczego uzyskali Polacy na lotnisku w Ławicy i Winiarach k. Poznania, w Forcie VII Cytadeli Poznańskiej znaleziono zapas bomb lotniczych. Plan opanowania Ławicy powstał jeszcze przed wybuchem powstania wielkopolskiego. POW uważała, że trzeba się spieszyć aby Niemcy nie wywieźli sprzętu lotniczego. Rozpuszczono wiadomości, ze Niemcy chcą zbombardować z lotniska Poznań. Atak na lotnisko poparł dowódca powstania mjr Stanisław Taczak. Ławica była najważniejszym obiektem lotniczy zdobytym przez Polaków. Niemcy zmagazynowali tam duże ilości sprzętu lotniczego oraz części zamiennych. Po opanowaniu Poznania przez powstańców wielkopolskich, niemiecka załoga Ławicy chciała ewakuować samoloty do Frankfurtu nad Odrą. Akcja polskiego oddziału z ppłk A. Kopą na czele zapobiegła temu. Zdobyto 70 samolotów, z tego 50 gotowych do lotu. W hangarach znaleziono ponad 300 samolotów zwiadowczych i szkolnych. Przejęcie przez powstańców Ławicy uniemożliwiło niemieckie bombardowania Poznania i okolic. Lotnisko w Ławicy powstało w lipcu 1913 r., przed wybuchem I wojny światowej, ze składek społeczeństwa Poznania na apel gazety "Posener Tageblatt" o budowie samolotu o nazwie „Posen” (pol. Poznań). Przed wojną ważniejszą funkcję od Ławicy miała poznańska hala sterowców w Winiarach, a Poznań był centrum wojsk balonowych. Po opanowaniu Ławicy na rozkaz komendanta lotniska i późniejszego organizatora bombardowania przez Polaków lotniska we Frankfurcie - sierżanta Wiktora Pniewskiego, zamalowano na kadłubach samolotów czarne krzyże i namalowano biało-czerwone szachownice zgodnie z rozporządzeniem nr 38 szefa Sztabu Generalnego WP z 1 grudnia 1918 r..
Po nalotach niemieckich, przeprowadzonych 7 i 8 stycznia 1919 r. na wojska powstańcze, polscy piloci 9 stycznia przeprowadzili odwetowy nalot na lotnisko we Frankfurcie. 6 polskich maszyn LVG zbombardowało niemieckie lotnisko, zrzucając 900 kg bomb. Był to pierwszy nalot w historii polskich skrzydeł, zakończony sukcesem – Niemcy zaprzestali nalotów na Poznań.
W Powstaniu Wielkopolskim polscy lotnicy przeprowadzili pierwszą akcję na korzyść wojsk lądowych. 17 stycznia 1919 przeprowadzili obserwację stanowisk niemieckich 50 km w głąb terytorium wroga. W połowie marca 1919 r. utworzona została 1 Wielkopolska Eskadra Lotnicza Polna - skierowana do Galicji Wschodniej. Nad Wielkopolską latała 2 Wielkopolska Eskadra Lotnicza. Na początku kwietnia 1919 trafiła ona na wielkopolski Front Południowy, na lotnisko Klęka w okolicy Nowego Tomyśla nad Wartą. Na początku czerwca 1919 do walk trafiła na Front Północny 2 Wielkopolska Eskadra Lotnicza,stacjonująca w okolicach Kruszwicy. W połowie czerwca eskadrę skierowano do Stryja. W końcu stycznia 1919 roku dowódca lotnictwa polskiego b. zaboru pruskiego gen. Gustaw Macewicz wysłał do Warszawy 30 samolotów różnego typu. Z pozostałych zorganizował cztery dobrze wyposażone eskadry. 
Z lotnisk w Bydgoszczy, Grudziądzu i Toruniu, Niemcy przewidując ich utratę, już wcześniej wywieźli cały sprzęt lotniczy i zdewastowali obiekty. Polacy zajęli je w końcu stycznia 1920 r.
Po zakończeniu działań na wschodzie, Niemcy i Austriacy wycofali większość swego lotnictwa na front zachodni, pozostawiając na terenach Polski przede wszystkim samoloty szkolne różnych typów. Zdobyty przez Polaków sprzęt był słabej jakości i mocno zużyty. Z ogólnej liczby około 200 samolotów zdobytych na terenie Królestwa i Galicji, zaledwie 12 samolotów nadawało się do natychmiastowych działań bojowych. Stąd też wielkie znaczenie zdobytego sprzętu w Poznaniu.
20 grudnia 1918 roku dowódcą wojsk lotniczych został ppłk Hipolit Łossowski. Przystąpił do budowy polskich jednostek. Zorganizowano po jednej eskadrze w Krakowie i Warszawie, dwie eskadry we Lwowie oraz zalążek eskadry w Lublinie. Większość jednostek skierowano na front ukraiński, gdzie z czasem zgromadzono osiem nowo utworzonych eskadr, stanowiących niemal trzy czwarte posiadanych jednostek lotniczych.
Polakom brakowało wyposażenia lotniczego i uzbrojenia. Zrzucano bomby ręcznie, instalowano na samolotach ciężkie ckm piechoty typu Maxim lub latano nieuzbrojonymi maszynami. Sprzęt remontowano. Brakowało w jednostkach pilotów i obserwatorów. Cały fachowy personel liczył tylko ponad 100 osób. Wobec braku zorganizowanego szkolenia personelu walczące eskadry przyjmowały ochotników, których szkolono głównie na obserwatorów.
Okres tworzenia lotnictwa charakteryzował się dużą liczbą wypadków. Zanotowano więcej wypadków śmiertelnych w trakcie lotów ćwiczebnych lub przelotów, niż strat od ognia nieprzyjaciela.
Pod koniec I wojny światowej lotnictwo polskie we Francji liczyło (wraz z uczniami) 88 pilotów oraz 110 mechaników. Francja dostarczyła na wiosnę 1919 r. 45 wcześniej zakupionych maszyn. Przekazała też Polsce 7 całkowicie wyposażonych eskadr lotniczych z personelem francuskim i Szkołę Pilotów, którą ulokowano na mokotowskim lotnisku. 
W kwietniu 1919 r. w czasie operacji wileńskiej, będącej pierwszą operacją przeciw bolszewikom, wzięły udział sformowane w Warszawie 1 Eskadra Wywiadowcza i 4 Eskadra Wywiadowcza. W okresie późniejszym na terenie operacyjnym Frontu Litewsko-Białoruskiego włączyły się do walki przybyłe z Poznania i tworzące I Grupę Lotniczą Wielkopolską 1, 2 i 3 eskadry Wielkopolskie, które działały na kierunku Mińsk - Borysów - Bobrujsk.
W czasie wojny polsko-ukraińskiej eskadry walczące na terenie galicyjskim wsławiły się wieloma skutecznymi akcjami, jak m.in. 6 Eskadra Wywiadowcza i 7 Eskadra Myśliwska w dniu 14 maja 1919 r. w bitwie pod Kulikowem.
Pod Lwowem 24 lutego 1919 r. podchorąży obserwator Stanisław Pietruski z 6 Eskadry jako pierwszy polski lotnik zestrzelił nieprzyjacielski płatowiec. 
W maju 1919 r. przybyło do kraju siedem eskadr armii Hallera (jedna myśliwska i sześć obserwacyjnych) wraz ze szkołą lotniczą. Wyposażone były w 100 maszyn Breguet 14, Spad VII oraz Salmson A2. Personel stanowili w większości Francuzi. Szkolenie pilotów Polaków we „francuskiej szkole” zapoczątkowało regularne tworzenie nowych kadr, co w przyszłości pozwoliło na zamianę francuskiego personelu eskadr hallerowskich. 
W czerwcu 1919 r. przybyli z Odessy piloci bez samolotów eskadry 4 Dywizji Strzelców. Skierowano ich do Brześcia, tworząc 10 eskadrę. Samolotów dla eskadry nie było, zamówiono we Francji. Pewną liczbę samolotów zakupiono nieformalnie w Niemczech.
We wrześniu 1919 r. nastąpiło zjednoczenie lotnictwa polskiego. Dowódca lotnictwa wielkopolskiego gen. Gustaw Macewicz został 24 września 1919 roku mianowany Inspektorem Wojsk Lotniczych.
Następnego dnia podporządkowano mu lotnictwo armii Hallera. Gen. Macewiczowi podporządkowano wszystkie eskadry, szkoły i sztaby lotnictwa wielkopolskiego i „francuskiego”. Dysponował on 22 eskadrami różnej wartości, w tym 11 „królewsko-galicyjskimi”, 4 wielkopolskimi oraz 7 hallerowskimi. 
Gen. Macewicz zunifikował system szkolenia pilotów w trzech istniejących szkołach. Utworzył także w Poznaniu Wyższą Szkołę Lotniczą, do której kierowano najlepszych absolwentów szkół lotniczych.
W końcu 1919 r. polskie lotnictwo posiadało 19 jednostek, które dysponowały 130 maszynami. Tylko 8 eskadr było w pełni wyposażonych, pozostałe wymagały uzupełnień, które dokonano już w 1920 r.
Od grudnia 1918 do kwietnia 1920 sformowano osiemnaście eskadr lotniczych (trzy myśliwskie, czternaście wywiadowczych, jedną niszczycielską). 
Ponadto w skład lotnictwa weszły cztery eskadry Armii gen. Hallera (dwie wywiadowcze, dwie myśliwskie). 
Z Armią Hallera przybyła z Francji m.in. 39 eskadra samolotów typu Breguet XIV A2, jednych z najlepszych samolotów I wojny. Została w Polsce przemianowana na 16 Eskadrę Wywiadowczą. W kwietniu 1920 weszła w skład V Grupy Lotniczej i walczyła w wojnie polsko-bolszewickiej, uczestnicząc w wyprawie kijowskiej. Trzy inne eskadry „Błękitnej” Armii zostały rozformowane i wcielone do już istniejących. 
Zorganizowano osiem szkół lotniczych, przygotowujących personel latający i obsługę naziemną. Do XI 1920 wyszkoliły one 285 pilotów, 61 obserwatorów i 502 mechaników). 
Dużej pomocy przy organizacji lotnictwa udzieliła Francja, dostarczając na dogodnych warunkach nowoczesny sprzęt i instruktorów. Odrodzona Polska nie posiadała przemysłu lotniczego, toteż funkcjonowanie lotnictwa zależało w całości od dostaw zagranicznych. W warsztatach lotniczych w Krakowie i Lwowie rozpoczęto produkcję samolotów, wykorzystując plany płatowca szkolnego typu „Brandenburg”. Do końca wojny armia otrzymała z tego źródła kilkadziesiąt maszyn. W kraju uruchomiono także produkcję niektórych części zapasowych. Sformowano pięć ruchomych Parków Lotniczych, które w latach 1919-1920 wyremontowały kilkaset samolotów i silników. W latach 1918–1920 przez lotnictwo polskie przewinęło się ponad 1800 samolotów w ponad 100 typach, wersjach i odmianach. 968 maszyn pochodziło ze zdobyczy na okupantach i Armii Czerwonej, pozostałe z zakupów
i darów. Na przełomie 1919/1920 Polska dokupiła samoloty we Francji, Anglii, Austrii, Włoszech i w Niemczech. Polacy walczyli na myśliwcach: Bristol F.2B Fighter, SPAD XIII, Fokker D.VII, Oeffag D.III, Ansaldo A.1 Balilla, SPAD VII, Albatros D.III, Sopwith Dolphin, Fokker E.V (D.VIII), bombowcach i samolotach rozpoznawczych: Breguet 14, Ansaldo SVA-9, Salmson 2A2, Airco DH.9, Albatros C.X, Albatros C.XII, DFW C.V, LVG C.V i LVG C.VI.
Część zdobycznych samolotów, z uwagi na znaczny stopień wyeksploatowania, nie nadawała się do służby na froncie. Ogromna różnorodność typów maszyn powodowała kłopoty z zaopatrywaniem w części zamienne. Stale odczuwano brak wykwalifikowanej kadry zarówno personelu latającego, jak i obsługi naziemnej. W lutym 1920 r. do wypełnienia etatów brakowało 30% pilotów, 45% obserwatorów i 40% mechaników. Mimo wielu braków lotnictwo polskie, ustępujące liczebnością lotnictwu sowieckiemu, mocno zaznaczyło swoją obecność na frontach wojny polsko-bolszewickiej. Walczyło eskadrami (po sześć samolotów), przydzielanymi do poszczególnych armii i frontów. W 1920 eskadry zaczęto łączyć w grupy lotnicze (dywizjony). Sformowano sześć grup lotniczych, przemianowanych w kwietniu 1920 r. na dywizjony: cztery wywiadowcze, dwa myśliwskie i trzy zapasowe.
25 kwietnia 1920 r. w czasie ofensywy na Kijów trzy polskie armie dysponowały dziewięcioma eskadrami lotniczymi (2, 3, 5, 6, 7, 9 15, 16, 17 i 19).
Ruchliwość operacyjną lotnictwa ograniczał brak większej liczby samochodów. Poradzono sobie, wykorzystując posiadany tabor
kolejowy tzw. pociągi lotnicze). 
Służyły one do przewożenia całych eskadr wraz z zaopatrzeniem. Zabierały personel, warsztaty, przenośne hangary, części zapasowe, rozmontowane samoloty transportowane w skrzyniach. Pociągi posiadały wagony z kwaterami dla personelu lotnego i obsługi naziemnej, środki łączności, kuchnie i stołówki rozkładane. Eskadry szybko się przemieszczały za frontami i umożliwiały szybkie użycie lotnictwa. Dlatego mniej liczne lotnictwo polskie działało efektywniej od lotnictwa Armii Czerwonej. 
15 lipca 1920 lotnictwo polskie wykonało pierwszy lot nad Bałtykiem'. 
Początki Lotnictwa Morskiego wiążą się z Puckiem, gdzie 1 lipca 1920 r. sformowano Bazę Lotnictwa Morskiego. Pierwszy wodnosamolot produkcji niemieckiej Friedrichshafen z polskimi znakami na kadłubie wystartował z bazy Morskiego Dywizjonu Lotniczego w Pucku. 
W czasie warszawskiej operacji M. Tuchaczewskiego, 5 sierpnia przybyła do stolicy pociągiem lotniczym 16 Eskadra Wywiadowcza. Została ona zaangażowana w obronę miasta. Wspierała wojska na linii Warszawa - Białystok. W Tłuszczu powstało lotnisko polowe na którym stacjonowała. 9 sierpnia samolot wysłany na lot zwiadowczy z Tłuszcza w rejonie Małkini, za linią frontu zbombardował oddział sowiecki. Ostrzelał też bolszewików na moście na Bugu. Samolot otrzymał 12 trafień w kadłub i 42 w skrzydła, pilot został ranny. 12 sierpnia inny samolot wykonywał rozpoznanie trasy kolejowej Warszawa-Tłuszcz-Łochów. Na wschód od Tłuszcza ostrzelano dwie dywizje sowieckie w marszu. Sowieci odpowiedzieli ogniem. Strzelec zginął, pilot wylądował.
W czasie operacji warszawskiej WP w walkach brały udział 8, 12, 13, 16,17, 19 eskadry. Do kontruderzenia znad Wieprza do 4 Armii gen. Skierskiego przydzielono 9 Eskadrę Lotniczą w sile 10 płatowców. W Dęblinie stacjonowała 1 Niszczycielska Eskadra Lotnicza (dowódca por. pil. Franciszek Wieden). Po przegrupowaniu wojsk przybyły z Lublina 3 i 10 Eskadry Wywiadowcze (3 Eskadra miała tylko 3 samoloty). Po 25 sierpnia przybyła na front 2 Eskadra Wywiadowcza (dowódca por. pil. Wiktor Rybotycki). 2 eskadra pozostawała w Dęblinie do 2 października 1920. 
W operacji niemeńskiej walczyła 13 Eskadra Niszczycielska i 16 Eskadra Wywiadowcza. 
Ponad połowę polskiego sprzętu lotniczego stanowiły dwumiejscowe maszyny wywiadowcze, dlatego używano ich zarówno
do rozpoznania, jak i bombardowania oraz kierowania ogniem artylerii i ataków szturmowych na oddziały nieprzyjaciela. Rozpoznanie powietrzne odgrywało dużą rolę w planowaniu operacyjnym polskiego dowództwa (m.in. podczas opracowywania planów bitwy nad Wisłą). Zdołano także dokonać koncentracji wysiłku lotnictwa na najważniejszych odcinkach frontu, np. podczas bitwy nad Wisłą ześrodkowane pod Warszawą 8, 12, 13, 16,17, 19 eskadry wpłynęły na przebieg walk w rejonie Radzymina. Dużą pomoc nacierającym wojskom polskim oddały 2, 3, 10 i 21 eskadry zgrupowane pod Lublinem. 
Bardzo skuteczne okazało się polskie lotnictwo w zwalczaniu oddziałów 1 Armii Konnej Budionnego, regularnie raportujące o zaobserwowanych ruchach tej wielkiej jednostki sowieckiej, której ogromnym atutem była zdolność szybkiego przemieszczania się. Miarą wysiłku bojowego eskadr polskich latem 1920 jest wyczyn liczącej 14 maszyn 7 Eskadry Niszczycielskiej im. T. Kościuszki, którą dowodził amerykański lotnik, mjr pil. Cedric Fauntleroy. Jednostka atakując oddziały 1 Armii Konnej pod Lwowem 17 sierpnia skutecznie opóźniała marsz na Lwów. Eskadra rzuciła cztery tony bomb (wobec 36 ton bomb zrzuconych przez samoloty Armii Czerwonej podczas całej wojny). Jedno z natarć 6 DK 1 Armii Konnej zostało złamane wyłącznie na skutek bombardowania lotniczego. Za głowy pilotów eskadry Budionny wyznaczył wysokie nagrody pieniężne. W lutym 1920 r. do etatu w lotnictwie brakowało 30% pilotów, 45% obserwatorów i 40% mechaników. 
W ciągu 2 lat wojny polsko-bolszewickiej, od listopada 1918 do października 1920 polscy piloci wykonali około 5000 lotów bojowych, wylatali 9465 godzin. W walkach powietrznych Polacy zestrzelili 3 samoloty ukraińskie i 4 bolszewickie i 3 balony obserwacyjne, tracąc 3 maszyny. Sowiecka obrona przeciwlotnicza zestrzeliła 34 maszyny. W walkach na froncie zginęło 28 pilotów, w tym 3 amerykańskich, zaś w wypadkach lotniczych 68 lotników. W latach 1918–1920 poległo 116 osób personelu latającego, w tym większość na skutek wypadków lotniczych (według danych sowieckich Polacy wykonali 5172 loty z nalotem 9761 godzin, zestrzelili 4 samoloty. Strącili 3 samoloty zestrzelone w walkach i 34 przez artylerię plot., 3 samoloty ciężko uszkodzone w walkach powietrznych i 12 przez oplot. Lotnictwo Armii Czerwonej stoczyło 35 walk powietrznych). W wojnie z Rosją Sowiecką od września 1920 walczyła u boku lotnictwa polskiego 1 Zaporoska Eskadra Lotnicza Ukraińska, która wchodziła w skład sojuszniczej Armii Ukraińskiej gen. Omelianowicza Pawlenki. 
W 1920 r. lotnictwo polskie liczyło 210 samolotów bojowych oraz 420 pilotów i obserwatorów (nawigatorów). W 1921 w lotnictwie wojskowym przeprowadzono częściową demobilizację i reorganizację; zmniejszono liczbę eskadr do 13 i utworzono z nich 3 pułki lotnicze. W 1924 sformowano jeszcze jeden pułk, a w latach późniejszych dwa następne. Przemysł lotniczy rozpoczął produkcję samolotów początkowo na licencji zagranicznej, później według konstrukcji krajowych. 
Pierwszy lot bojowy polskiego samolotu został upamiętniony po 1990 r. na jednej z tablic na Grobie Nieznanego Żołnierza w Warszawie napisem "LWÓW 5 XI 1918"

</doc>
<doc id="2915960" url="https://pl.wikipedia.org/wiki?curid=2915960" title="Gąska rózgowata">
Gąska rózgowata



</doc>
<doc id="2915962" url="https://pl.wikipedia.org/wiki?curid=2915962" title="Robert Mulvee">
Robert Mulvee

Robert Edward Mulvee (ur. 15 lutego 1930 w Bostonie, Massachusetts, zm. 28 grudnia 2018 w North Smithfield) – amerykański duchowny katolicki, biskup Providence w latach 1997–2005.
Życiorys.
Do kapłaństwa przygotowywał się w Bloomfield, Ottawie i Louvain. Podczas pobytu w Belgii otrzymał święcenia kapłańskie 30 czerwca 1957 i inkardynowany został do diecezji Manchester. W roku 1964 uzyskał doktorat z prawa kanonicznego na Uniwersytecie Laterańskim w Rzymie. Przez wiele lat pracował w kurii diecezjalnej. Od 1966 roku nosił tytuł prałata.
15 lutego 1977 papież Paweł VI mianował go biskupem pomocniczym Manchesteru ze stolicą tytularną "Summa". Sakry udzielił mu jego ówczesny zwierzchnik bp Odore Gendron.
19 lutego 1985 mianowany ordynariuszem Wilmington. 9 lutego 1995 przeniesiony na stanowisko koadiutora biskupa Providence. Sukcesję przejął 11 czerwca 1997. Na emeryturę przeszedł 31 marca 2005.

</doc>
<doc id="2915963" url="https://pl.wikipedia.org/wiki?curid=2915963" title="Reprezentacja Gruzji w rugby 7 mężczyzn">
Reprezentacja Gruzji w rugby 7 mężczyzn

Reprezentacja Gruzji w rugby 7 mężczyzn – zespół rugby 7, biorący udział w imieniu Gruzji w meczach i sportowych imprezach międzynarodowych, powoływany przez selekcjonera, w którym mogą występować zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Gruziński Związek Rugby, członek FIRA-AER oraz IRB.

</doc>
<doc id="2915968" url="https://pl.wikipedia.org/wiki?curid=2915968" title="Cyrk Olimpia w Poznaniu">
Cyrk Olimpia w Poznaniu

Cyrk Olimpia (wcześniej obiekt "Restauracja i Dancing") – wielofunkcyjny, drewniany budynek rozrywkowy i sportowy zlokalizowany w Poznaniu. Spłonął całkowicie w 1994 roku.
Podczas PeWuKi.
Powstał jako hala gastronomiczno-rozrywkowa projektu Jerzego Müllera w 1929 na Powszechną Wystawę Krajową. Stał wówczas w Parku Kasprowicza, w pobliżu miejsca, gdzie później zbudowano halę Arena. Był częścią kompleksu rozrywkowego wystawy, wraz z lunaparkiem i innymi urządzeniami rekreacyjnymi i rozrywkowymi. Służył masowej gastronomii i wielkim potańcówkom. Samą drewnianą, kopulastą konstrukcję nośną zaprojektował L. Paradistal. Składała się ona z wyeksponowanych od wewnątrz 26 delikatnych drewnianych żeber o konstrukcji dwuteowników. Podczas PeWuKi była ona od zewnątrz zakryta nasadzonymi na kopułę kilkoma przeszklonymi walcami tworzącymi schodkową bryłę. Żebra połączono kratowymi usztywnieniami i pomalowano na jaskrawe kolory.
Jako cyrk.
Po zakończeniu wystawy krajowej, staraniem jeżyckiego handlarza końmi - Romana Andrzejewskiego (miał zakład na ul. Zwierzynieckiej), obiekt przeniesiono w pobliże skrzyżowania ulic Poznańskiej i Mickiewicza (Jeżyce). W 1931 zmontowane ponownie części posłużyły do wzniesienia stałej sceny cyrkowej o nazwie „Olimpia” (Andrzejewski był zagorzałym miłośnikiem sztuki cyrkowej). Oprócz przedstawień cyrkowych odbywały się tu również inne imprezy rozrywkowe, zabawy ludowe, wystawy artystyczne i handlowe, a także zawody sportowe, w szczególności bokserskie i zapaśnicze. Obok cyrku funkcjonował lunapark. 
Po przeniesieniu kubatura obiektu wynosiła 20.000 m³, a powierzchnia użytkowa - 1500 m². Konstrukcja była całkowicie drewniana, nie wliczając wtórnie dostawionych przybudówek, m.in. trzyosiowego wejścia z podcieniami i hallem. Drewniana podłoga znajdowała się tylko w wejściu i hallu - reszta cyrku posiadała wyłącznie klepisko. 
Po 1945.
Po 1945 obiekt popadał w stopniową ruinę, stanowiąc własność prywatną. Dach zaczął przeciekać, brakowało fragmentów ścian i okien. Liczne były włamania. W 1986 budynek wykupiło miasto i przekazało Operze, która zorganizowała tu magazyn dekoracji scenicznych. Nie wstrzymało to procesu degradacji, woda zalewała przechowywane tu dekoracje, a włamywacze kradli wyposażenie. W 1987 obiekt wpisano do rejestru zabytków. 
Pożar.
31 grudnia 1994 dawny cyrk doszczętnie spłonął od rzuconej na dach petardy. Pożar strawił go w dwie godziny (18-20), zagrażając też okolicznym blokom i willom (płomienie wznosiły się na kilkadziesiąt metrów).

</doc>
<doc id="2915971" url="https://pl.wikipedia.org/wiki?curid=2915971" title="The Dominion Northern Ontario Men’s Curling Championship 2013">
The Dominion Northern Ontario Men’s Curling Championship 2013

The Dominion Northern Ontario Mens Provincial Championships 2013, turniej wyłaniający mistrzów Northern Ontario mężczyzn w curlingu. Zawody odbyły się w dniach 6-10 lutego 2013 w Nipigon, na lodowisku Nipigon Arena.
W zawodach brało udział 9 drużyn grających Round Robin. Zmniejszono liczbę zespołów w porównaniu z wcześniejszą edycją, zmieniono również zasady rozgrywania fazy play-off. Zespół Brada Jacobsa obronił tytuły mistrzowskie w finale pokonując 6:5 Robbiego Gordona. Reprezentacja Northern Ontario na Tim Hortons Brier 2013 zajęła pierwsze miejsce, w finale triumfowała wynikiem 11:4 nad ekipą Jeffa Stoughtona z Manitoby.
Kwalifikacje.
Turnieje kwalifikacyjne rozegrano między 11 a 13 stycznia 2013. Dodatkowe rundy challenge’owe miały miejsce 19 stycznia (East) i 26-27 stycznia (West).
Round Robin.
Sesja 1..
6 lutego 2013; 14:30
Sesja 2..
6 lutego 2013; 19:30
Sesja 3..
7 lutego 2013; 9:30
Sesja 4..
7 lutego 2013; 14:30
Sesja 5..
7 lutego 2013; 19:30
Sesja 6..
8 lutego 2013; 9:30
Sesja 7..
8 lutego 2013; 14:30
Sesja 8..
8 lutego 2013; 19:30
Sesja 9..
9 lutego 2013; 9:00
Tie-breaker.
9 lutego 2013; 14:30
Play-off.
Półfinał.
9 lutego 2013; 19:30
Finał.
10 lutego 2013; 9:30

</doc>
<doc id="2915972" url="https://pl.wikipedia.org/wiki?curid=2915972" title="Kościół Zwiastowania Najświętszej Maryi Panny w Łabiszynie">
Kościół Zwiastowania Najświętszej Maryi Panny w Łabiszynie

Kościół Zwiastowania Najświętszej Maryi Panny w Łabiszynie (dawna fara) – jeden z dwóch rzymskokatolickich kościołów parafialnych w Łabiszynie, w powiecie żnińskim, w województwie kujawsko-pomorskim. Należy do dekanatu Łabiszyn diecezji bydgoskiej.
Pierwszy kościół powstał jako późnoromańska bazylika, na jej fundamentach został wzniesiony w XVI i XVII wieku kościół Najświętszej Maryi Panny, po pożarze w 1761 został on rozebrany, zachowało się tylko prezbiterium, do którego w 1895 roku został dobudowany klasztor sióstr Elżbietanek. Od 1 lipca 1996 roku dawne prezbiterium pełni funkcję drugiego kościoła parafialnego w mieście.

</doc>
<doc id="2915973" url="https://pl.wikipedia.org/wiki?curid=2915973" title="Louis Gelineau">
Louis Gelineau

 
Louis Edward Gelineau (ur. 3 maja 1928 w Burlington, Vermont) – amerykański duchowny katolicki, biskup Providence w latach 1971-1997.
Życiorys.
Do kapłaństwa przygotowywał się w Ottawie w Kanadzie. Święcenia kapłańskie otrzymał 5 czerwca 1954 i inkardynowany został do rodzinnej diecezji Burlington. W roku 1959 uzyskał licencjat z prawa kanonicznego na Katolickim Uniwersytecie Ameryki. Pracował m.in. jako kanclerz i wikariusz generalny diecezji, a także mistrz ceremonii liturgicznych ówczesnego ordynariusza. Od 1961 nosił tytuł prałata.
6 grudnia 1971 papież Paweł VI mianował go ordynariuszem Providence. Sakry udzielił mu jego dotychczasowy zwierzchnik bp Robert Francis Joyce. Na emeryturę przeszedł przedwcześnie 11 czerwca 1997 w atmosferze skandalu seksualnego. Bp Gelineau miał ukrywać księży pedofilów przenosząc ich na nowe parafie.

</doc>
<doc id="2915974" url="https://pl.wikipedia.org/wiki?curid=2915974" title="Nerw żuchwowy">
Nerw żuchwowy



</doc>
<doc id="2915975" url="https://pl.wikipedia.org/wiki?curid=2915975" title="Lukas Wilaschek">
Lukas Wilaschek

Lukas Wilaschek (ur. 30 kwietnia 1981 w Katowicach) – niemiecki bokser polskiego pochodzenia, dwukrotny srebrny medalista Mistrzostw Europy w 2002 i 2004 w wadze papierowej.
Kariera amatorska.
W 2002 na Mistrzostwach Europy w Permie zdobył srebrny medal w wadze junior średniej. W finale, Wilaschek przegrał z Rosjaninem Andriejem Miszinem. 
W 2004 roku ponownie zdobył srebrny medal na Mistrzostwach Europy w Puli, ale tym razem w wadze średniej. W finale pokonał go mistrz olimpijski z Aten, Gajdarbek Gajdarbiekow. Dzięki zdobyciu srebrnego medalu, zakwalifikował się na Igrzyska olimpijskie. Podczas igrzysk, Wilaschek przegrał z Ukraińcem Olegiem Maszkinem, nie zdobywając żadnego medalu.
Kariera zawodowa.
Jako zawodowiec zadebiutował 18 września 2004 roku. Na zawodowym ringu stoczył 23 walki, z których 22 wygrał i 1 przegrał. Jego największym sukcesem było zdobycie międzynarodowego mistrzostwa Niemiec, które dwukrotnie obronił. Zakończył karierę porażką po przegranej z Robertem Stieglitzem.

</doc>
<doc id="2915977" url="https://pl.wikipedia.org/wiki?curid=2915977" title="Bitwa pod Kalazinem">
Bitwa pod Kalazinem

Bitwa pod Kalazinem – nierozstrzygnięte całodzienne starcia wspierającej Dymitra Samozwańca II najemnej jazdy składającej się z oddziałów polsko-litewskich pod dowództwem Jana Piotra Sapiehy z okopanymi nad Wołgą oddziałami moskiewskimi Michaiła Skopina-Szujskiego i około 300 osobowym oddziałem szwedzkim pod dowództwem Kristera Some. Podczas wojny domowej w Carstwie Rosyjskim car Wasyl Szujski zawarł w lutym 1609 sojusz ze Szwecją, w związku z czym do wojsk Szujskiego dołączyły oddziały szwedzkie. W kierunku Kolazina naprzeciw przeprawiającym się przez Wołgę wojskom wiernym Szujskiemu ruszyły wspierające Dymitra Samozwańca II pułki Sapiehy, Aleksandra Zborowskiego (kozackie chorągwie Tyszkiewicza i Kalinowskiego), rotmistrza Wielamowskiego, Budziłły (chorągiew husarii i petyhorcy Czaplińskiego), pułk Stanisława Bąka Lanckorońskiego, kozacy Kostanieckiego.
Opis starcia.
Oddziały moskiewskie po przeprawieniu się przez Wołgę, chcąc uniknąć ataku jazdy Jana Piotra Sapiehy, ukryły się za opartymi o rzekę fortyfikacjami polowymi. Ze względu na brak piechoty i artylerii, Sapieha nie przeprowadził walnego ataku, dlatego przez cały dzień prowadzone były tylko drobne potyczki pomiędzy niewielkimi grupami harcowników.
Wojska Sapiehy odstąpiły od ataków na wieść o dotarciu pod Smoleńsk wojsk króla Zygmunta III Wazy i po zwinięciu obozu w dniu 2 września 1609 roku odeszły spod Kalazina w kierunku obozu Dymitra Samozwańca II w Tuszyno pod Moskwą, a 8 września Skopin-Szujski przeprawił resztę swoich wojsk przez Wołgę.

</doc>
<doc id="2915981" url="https://pl.wikipedia.org/wiki?curid=2915981" title="Zarządzanie emocjami">
Zarządzanie emocjami

Zarządzanie emocjami – regulacja, kontrola i praca nad emocjami w celu zmieniania własnych uczuć lub poprawienia relacji międzyludzkich. 
Empatyczne współodczuwanie emocji innych oraz dostosowywanie na tej podstawie własnych odczuć wiąże się z inteligencją emocjonalną i jest jednym z aspektów tworzenia relacji międzyludzkich. Zasady reagowania odpowiednimi emocjami na dane sytuacje mają w dużej mierze podłoże kulturowe. 
Podstawowe emocje rozpatrywać można w kategoriach płynących z nich korzyści, np. odczuwanie strachu lub gniewu często przynosi niekorzystne skutki, a odczuwanie radości pozytywne. Wiedząc to, można wpływać i w efekcie zmieniać odczuwane w danym momencie emocje, np. świadomie kontrolując mimikę twarzy.

</doc>
<doc id="2915982" url="https://pl.wikipedia.org/wiki?curid=2915982" title="Laocjusz">
Laocjusz



</doc>
<doc id="2915987" url="https://pl.wikipedia.org/wiki?curid=2915987" title="Schronisko ZHP „Ostoja” w Suchych Rzekach">
Schronisko ZHP „Ostoja” w Suchych Rzekach

Schronisko ZHP „Ostoja” w Suchych Rzekach – nieistniejące obecnie schronisko turystyczne (harcerska baza turystyczna), położone na terenie dawnej wsi Suche Rzeki w dolinie Rzeki, obecnie w granicach Zatwarnicy. Obiekt był prowadzony przez Chorągiew Podkarpacką ZHP na terenie, oddanym jej w nieodpłatne użyczenie przez Bieszczadzki Park Narodowy. Całoroczne schronisko posiadało 40 miejsc noclegowych, oferując noclegi w budynku, w którym znajdowały się również: kuchnia, jadalnia oraz sala kominkowa. W sezonie letnim, po rozbiciu namiotów, liczba miejsc noclegowych wzrastała o 80.
W 2007 roku właściciel terenu zadecydował o rozbiórce budynku. Przyczyną był jego zły stan techniczny (korozja chemiczna i biologiczna) oraz materiały użyte do jego budowy i zabezpieczenia (azbest, kleje na bazie żywic fenolowych, impregnaty zawierające pięciochlorofenol, xylamit). Ponadto położony w granicach parku narodowego obiekt nie posiadał oczyszczalni ścieków. Ostatecznie schronisko zlikwidowano wiosną 2008 roku.
Obecnie w Suchych Rzekach istnieje możliwość noclegu w budynku Terenowej Stacji Edukacji Ekologicznej Bieszczadzkiego Parku Narodowego.

</doc>
<doc id="2915989" url="https://pl.wikipedia.org/wiki?curid=2915989" title="Megalomphodus roseus">
Megalomphodus roseus



</doc>
<doc id="2915990" url="https://pl.wikipedia.org/wiki?curid=2915990" title="Megalamphodus roseus">
Megalamphodus roseus



</doc>
<doc id="2915991" url="https://pl.wikipedia.org/wiki?curid=2915991" title="Stone (singel Alice in Chains)">
Stone (singel Alice in Chains)

Stone – drugi singel amerykańskiego zespołu muzycznego Alice in Chains, promujący opublikowany w maju 2013 nakładem wytwórni Capitol piąty album studyjny "The Devil Put Dinosaurs Here". Singel został wydany 25 marca 2013 za pośrednictwem rozgłośni radiowych. Kompozycję zamieszczono na trzeciej pozycji na płycie. Jej czas trwania wynosi 4 minuty i 22 sekundy, co sprawia, że „Stone” jest najkrótszym utworem wchodzącym w skład albumu. Autorem tekstu i kompozytorem jest Jerry Cantrell. Singel został wydany na nośniku CD oraz w formacie digital download.
Utwór Alice in Chains okazał się przebojem w rozgłośniach emitujących muzykę rockową. Jako piąty singel w dorobku grupy, po „No Excuses” (1994), „Check My Brain”, „Your Decision” (oba z 2009) i „Hollow” (2012), uplasował się na szczycie listy Mainstream Rock Songs, publikowanej przez tygodnik „Billboard”, pozostając na najwyższej pozycji nieprzerwanie przez trzy tygodnie.
Historia nagrywania.
Zakończywszy jesienią 2010 minitournée Blackdiamondskye, promujące czwarty album studyjny "Black Gives Way to Blue" (2009), muzycy zrobili sobie przerwę. Sesja nagraniowa do nowej płyty została opóźniona z uwagi na konieczność poddania się przez Jerry’ego Cantrella operacji ostrogi kostnej i chrząstki prawego ramienia – muzyk podobny zabieg lewego ramienia przeszedł sześć lat wcześniej (przed zabiegiem zdążył nagrać demonstracyjną wersję utworu „Voices”). Główny riff do kompozycji „Stone” Cantrell wymyślił w trakcie przechodzenia rehabilitacji, lecz nie mogąc grać na gitarze, nucił go do swojego iPhone’a i opracowywał melodię. Kiedy członkowie zespołu po kilku miesiącach przystąpili do sesji demo, muzyk odnalazł wspomniany riff w swoich wiadomościach głosowych.
Analiza.
William DuVall, tłumacząc znaczenie warstwy lirycznej, przyznawał w rozmowie z „Los Angeles Timesem”: „Wydaje mi się, że jest to tekst mówiący o konfrontacji błędnych wyobrażeń. Wydaje ci się, że znasz mnie? Nie, nie znasz”.
Cantrell w wywiadzie dla magazynu on-line Loudwire odniósł się do pomysłu powstania utworu oraz jego budowy: „To klasyczny utwór Alice. Pomysł na riff przyszedł mi w momencie, kiedy byłem po operacji barku i nie mogłem grać na gitarze. Ale siedział on w mojej głowie, właściwie to nuciłem go do telefonu […] To jest bardzo prosta piosenka. Niektóre proste riffy okazują się być tymi, które właśnie najbardziej przemawiają do ludzi. Podoba mi się rozwiązanie, w którym riff występuje w połączeniu z dronem”. Cechą charakteryzującą „Stone” jest ciężka, dudniąca partia basu oraz intensywne gitarowe riffy, powtarzające ten sam rodzaj struktury akordów, średnie tempo, nawiązujące do „It Ain’t Like That” z debiutanckiego albumu "Facelift" (1990), a także harmonie wokalne Cantrella i DuValla. Z kolei dynamika kompozycji odwołuje się do rozwiązań znanych z płyty "Dirt" (1992).
Zdaniem DuValla melodia do „Stone” powstała w wyniku zabawnej sytuacji: „Jerry robił sobie jakieś jaja, grając odwrotne bicie kostką na akordzie E z podciągnięciem struny G. Powiedziałem mu wtedy: «możesz to powtórzyć?»”. W rozmowie z brytyjskim magazynem branżowym „Total Guitar” dodał: „Numery takie jak ten, są trudne do grania i śpiewania, ale są one niczym "katharsis" – formą terapeutyczną”.
Teledysk.
15 kwietnia 2013 udostępniono za pośrednictwem oficjalnego kanału zespołu w serwisie YouTube tzw. lyric video. Trzy dni później opublikowano teledysk, którego fabuła ukazuje muzyków grających na skalistym wzgórzu, a także ludzi niosących kamienie lub toczących przy użyciu koszy i wózków ciężkie głazy pod górę, walczących tym samym z własnymi wyzwaniami – sceny przedstawiające mężczyznę toczącego głaz pod górę są bezpośrednim nawiązaniem do eseju "Mit Syzyfa" (1942), jednego z najbardziej znanych dzieł francuskiego pisarza Alberta Camusa, a pomysł na fabułę teledysku zaczerpnięto z mitologii greckiej i postaci Syzyfa, którego bogowie skazali na wieczną oraz bezużyteczną pracę, polegającą na wtaczaniu na szczyt ogromnej góry wielkiego głazu, który przed wierzchołkiem wymyka mu się z rąk i stacza na sam dół zbocza.
Za reżyserię wideoklipu odpowiada Robert „Roboshobo” Schober. Zdjęcia realizowano w jednostce osadniczej Lucerne Valley w stanie Kalifornia, u podnóża gór San Bernardino. Przy okazji premiery muzycy nawiązali współpracę z serwisem Vevo. Cantrell w następujących słowach odniósł się do współpracy z „Roboshobo”: „Teledysk okazał się naprawdę fajny. Robo to zrobił, a także «Hollow», więc interesującym będzie, aby to zobaczyć. Świetnie nam się razem pracuje. To fajna piosenka i wideoklip, mimo że realizacja nie należała do najłatwiejszych, ale wyszło całkiem dobrze. Robo jest naprawdę wspaniałym człowiekiem, z którym warto pracować, i ciekawym będzie móc zobaczyć jak ludzie na to zareagują”.
Wydanie.
„Stone” był drugim, po „Hollow”, singlem promującym piąty album studyjny Alice in Chains, "The Devil Put Dinosaurs Here". 25 marca 2013 na stronie wortalu Blabbermouth.net zamieszczono 90-sekundowy fragment utworu. Tego samego dnia singel premierę miał w rozgłośniach radiowych. Prócz formatu digital download ukazał się on również na tradycyjnym nośniku CD o numerze katalogowym 509999 75881 2 2, wydanym nakładem wytwórni Capitol.
Odbiór.
Krytyczny.
Graham Hartmann z Loudwire brzmienie utworu opisywał jako „mieszankę sludge metalu, jeszcze bardziej zagłębiającą się w coraz ciemniejszą i niepokojącą stronę alternatywnego rocka i atmosferycznego metalu”. Chris Schulz z „The New Zealand Herald” zwracał uwagę na zastosowanie niskiego stroju gitar, przez co „Stone” brzmi – w ocenie autora – jak „Metallica jammująca ze Stone Temple Pilots”. Barry Nicolson z „NME” wyróżniał śpiew DuValla oraz charakterystyczne riffy Cantrella, które określił mianem „megalitycznych”. Stephen M. Deusner z vortalu Pitchfork stwierdził, że „technika zbliża melodię, ale precyzyjnie oddaje nastrój. To właśnie sprawia, że drugi singel «Stone» jest tak skuteczny. Wystarczy minuta, zanim zdasz sobie sprawę, jak mądry i groźny jest jego centralny gitarowy riff lub jak przebiegle wprowadza on atmosferę subtelnej agresji”. Cole Waterman z PopMatters zwracał uwagę na charakterystyczny, falujący i ciężki wstęp na gitarze basowej oraz harmonizację linii wokalnych DuValla i Cantrella w zwrotkach i refrenach utworu. Jordan Wagner na łamach miesięcznika „Premier Guitar” wyróżniał partie gitarowe Cantrella w „Stone” i „Scalpel”, nazywając je „jednymi z najbardziej mistrzowskich dzieł gitarowych w [jego] karierze”. Kory Grow za pośrednictwem czasopisma „Revolver” przyrównywał sposób riffowania do stylu Black Sabbath. Nick Krewen z „Toronto Star” uwagę skupiał na charakterystycznym, ciężkim basie Mike’a Ineza.
Komercyjny.
18 maja „Stone” został odnotowany na 46. lokacie listy Canada Rock, opracowywanej przez magazyn „Billboard”. 13 lipca, w dziewiątym tygodniu obecności w zestawieniu, awansował na 11. pozycję. Łącznie na liście spędził siedemnaście tygodni. 8 czerwca singel zadebiutował na 45. miejscu listy „Billboardu” Hot Rock Songs. Po dwóch tygodniach, 22 czerwca uplasował się na 37. lokacie. Łącznie był notowany na wspomnianej liście przez siedem tygodni. 20 kwietnia kompozycja Alice in Chains zadebiutowała na 37. pozycji listy „Billboardu” Rock Airplay. 13 lipca, po trzynastu tygodniach, uplasowała się na 11. miejscu. „Stone” utrzymał się na liście przez okres dwudziestu tygodni. 19 kwietnia zadebiutował on na 34. pozycji listy przebojów Programu Trzeciego. W trzynastym i osiemnastym tygodniu pobytu w zestawieniu, był notowany na 15. lokacie. Został on także odnotowany na liście Mainstream Rock Songs „Billboardu”, debiutując 13 kwietnia na 31. miejscu. 22 czerwca, po jedenastu tygodniach obecności w zestawieniu, uplasował się jako piąty utwór w dorobku zespołu – po „No Excuses” (1994), „Check My Brain”, „Your Decision” (2009) i „Hollow” (2012) – na 1. pozycji, pozostając na niej do 6 lipca.
W końcoworocznym podsumowaniu zestawienia Rock Airplay, opracowywanego przez „Billboard”, singel Alice in Chains zajął 42. miejsce.
Wykorzystanie utworu.
W kwietniu 2013 fragment utworu zaprezentowano w krótkometrażowym mockumencie parodystycznym "" (reż. Peter Darley Miller), zrealizowanym w celach promocyjnych album "The Devil Put Dinosaurs Here". „Stone” został wykorzystany również w muzycznej grze komputerowej "Rocksmith 2014", wydanej 22 października 2013 przez Ubisoft. W 2015 kompozycję Alice in Chains użyto w grze "Guitar Hero Live".
Zestawienia.
W 2019 magazyn „Guitar World” sklasyfikował riff z utworu „Stone” na 16. miejscu w rankingu „20 najlepszych riffów gitarowych dekady”. W uzasadnieniu Jonathan Horsley pisał, że „wygięcie struny wyciąga publiczność ze strefy komfortu”. Autor listy podkreślał szorstkość utworu oraz jego dręczący i żałobny charakter. Jak twierdził: „Do diabła, to brzmi, jakby ktoś cierpiał, dinozaur z kostnym ciosem w boku. Ale w tym się specjalizuje AIC [Alice in Chains], tworząc bestialskie momenty i rozwiązując je w chórze. To musi być jeden z najbardziej satysfakcjonujących riffów do grania, a im głośniej, tym lepiej”.
Utwór na koncertach.
„Stone” został premierowo wykonany przez zespół 10 kwietnia 2013 w trakcie występu w programie telewizyjnym "Jimmy Kimmel Live!" stacji ABC w Los Angeles z okazji zbliżającej się premiery piątego albumu studyjnego. Podczas wspomnianego minikoncertu muzycy zagrali również „Hollow”, „Man in the Box”, „Your Decision” oraz „Them Bones”. Utwór był regularnie prezentowany w trakcie trwania trasy The Devil Put Dinosaurs Here Tour (2013–2014). 3 sierpnia 2014 członkowie zespołu wystąpili w jednym z odcinków 8. sezonu programu telewizyjnego "Guitar Center Sessions" – przygotowanego przez największego detalistę instrumentów i sprzętu Guitar Center oraz amerykańską platformę cyfrową DirecTV. Z nowej płyty zagrali „Stone” i „Choke”.
Utwór regularnie pojawiał się również w setlistach w ramach tras 2015 North American Tour, 2016 North American Tour, 2018 Tour i Rainier Fog Tour (2018–2019).
Lista utworów na singlu.
singel CD :
Personel.
Opracowano na podstawie materiału źródłowego:
Alice in Chains
Produkcja

</doc>
<doc id="2915994" url="https://pl.wikipedia.org/wiki?curid=2915994" title="Bonawentura Szeleszczyński">
Bonawentura Szeleszczyński

Bonawentura Szeleszczyński, herbu Lubicz (ur. 1801, zm. w lutym 1876) – powstaniec styczniowy, poseł do Sejmu Ustawodawczego w Kromieryżu, na Sejm Krajowy Galicji oraz do austriackiej Rady Państwa
Ziemianin, współwłaściciel dóbr Rakszawa w powiecie łańcuckim. Ożeniony z inną współwłaścicielką Rakszawy - Honoratą z Gwozdowiczów (zm. w 1871).
Aktywny politycznie w okresie Wiosny Ludów. Poseł do Sejmu Konstytucyjnego w Wiedniu i Kromieryżu (10 lipca 1848 – 7 marca 1849), wybrany w galicyjskim okręgu wyborczym Leżajsk. W parlamencie należał do „Stowarzyszenia” skupiającego demokratycznych posłów polskich. Głosował przeciwko nadawaniu przez cesarza sankcji dla ustaw stanowionych przez parlament.
Od 1861 członek Polskiego Stronnictwa Demokratycznego. Członek Rady Powiatu w Łańcucie (1867-1870). Członek powiatowej komisji szacunkowej podatku gruntowego w Łańcucie (1874-1874). Poseł do Sejmu Krajowego Galicji II kadencji (18 lutego 1867 - 13 listopada 1869), wybrany w IV kurii z obwodu Rzeszów, w okręgu wyborczego nr 58 Łańcut-Przeworsk. Poseł do austriackiej Rady Państwa II kadencji (8 listopada 1869 do 31 marca 1870), wybrany w wyborach uzupełniających po rezygnacji Stanisława Morgensterna w kurii XXI (delegatów z grona posłów wiejskich okręgów: Jasło, Rzeszów, Łańcut, Leżajsk, Rozwadów, Tyczyn, Tarnów, Dąbrowa, Dębica, Ropczyce, Mielec). W parlamencie należał do Koła Polskiego w Wiedniu.
Pochowany w kaplicy grobowej na cmentarzu parafialnym w Żołyni.

</doc>
<doc id="2915995" url="https://pl.wikipedia.org/wiki?curid=2915995" title="Jakub Laskosz">
Jakub Laskosz

Jakub Laskosz – poseł do Sejmu Krajowego Galicji II i III kadencji (1867-1876), włościanin z Cieniawy.
Wybrany w IV kurii obwodu Sącz, z okręgu wyborczego nr 62 Nowy Sącz-Grybów-Ciężkowice. Wskutek wątpliwości formalnych jego wybór zatwierdzono 28 sierpnia 1868.

</doc>
<doc id="2915996" url="https://pl.wikipedia.org/wiki?curid=2915996" title="Jan Oskard">
Jan Oskard

Jan Oskard – poseł do Sejmu Krajowego Galicji II i III kadencji (1867-1876), włościanin z Podgrodzia.
Wybrany w IV kurii obwodu Sącz, z okręgu wyborczego nr 63 Stary Sącz-Krynica. Jego wybór zatwierdzono dopiero 28 sierpnia 1868.

</doc>
<doc id="2915997" url="https://pl.wikipedia.org/wiki?curid=2915997" title="Maciej Stuglik">
Maciej Stuglik

Maciej Stuglik – poseł do Sejmu Krajowego Galicji II kadencji (1867-1869), włościanin z Inwałdu.
Wybrany w IV kurii obwodu Wadowice, z okręgu wyborczego nr 71 Wadowice-Kalwarya. 

</doc>
<doc id="2915999" url="https://pl.wikipedia.org/wiki?curid=2915999" title="Aleksander Zborowski (poseł)">
Aleksander Zborowski (poseł)

Aleksander Zborowski (ur. 1820 – zm. 30 września 1905 w Krakowie)– poseł do Sejmu Krajowego Galicji II, IV i V kadencji (1868-1869, 1876-1889), c. k. starosta powiatu myślenickiego około 1871-1879, starosta powiatu chrzanowskiego (1879-1881), starosta powiatu nowosądeckiego około 1882.
Życiorys.
Syn Jana i Tekli Puszczałowskiej. Uczęszczał do gimnazjum w Czerniewicach, potem studiował prawo we Lwowie. W 1860 roku mianowany sekretarzem namiestnictwa we Lwowie, dwa lata później przeniesiny do krakowa. Mianowany starostą myślenickim. Wybrany w IV kurii obwodu Wadowice, z okręgu wyborczego nr 73 Myślenice-Jordanów-Maków w 1868, na miejsce opuszczone przez Józefa Zdunia. Starosta chrzanowski, w 1881 przeniesiony do Nowego Sącza.
Z pierwszego małżeństwa z Wandą ze Starzewskich miał córkę Marię, żonę Andrzeja Gołkowskiego, z drugiego z Emilią z Mikuliczów Radeckich córkę Walerię.
Honorowy obywatel miasta Myślenice.

</doc>
<doc id="2916001" url="https://pl.wikipedia.org/wiki?curid=2916001" title="Irlandia na Letnich Igrzyskach Olimpijskich 1968">
Irlandia na Letnich Igrzyskach Olimpijskich 1968

Irlandię na Letnich Igrzyskach Olimpijskich 1968 reprezentowało 31 zawodników: 25 mężczyzn i sześć kobiet. Był to dziewiąty start reprezentacji Irlandii na letnich igrzyskach olimpijskich.
Skład kadry.
Boks.
Mężczyźni
Lekkoatletyka.
Mężczyźni
Konkurencje biegowe
Pływanie.
Mężczyźni
Kobiety
Strzelectwo.
Mężczyźni

</doc>
<doc id="2916003" url="https://pl.wikipedia.org/wiki?curid=2916003" title="Mimagoniates">
Mimagoniates

Mimagoniates – rodzaj słodkowodnych ryb z rodziny kąsaczowatych (Characidae).
Występowanie.
Ameryka Południowa.
Klasyfikacja.
Gatunki zaliczane do tego rodzaju:
Gatunkiem typowym jest "Mimagoniates barberi".

</doc>
<doc id="2916004" url="https://pl.wikipedia.org/wiki?curid=2916004" title="Coelurichthys">
Coelurichthys



</doc>
<doc id="2916007" url="https://pl.wikipedia.org/wiki?curid=2916007" title="Reprezentacja Nigerii w piłce ręcznej kobiet">
Reprezentacja Nigerii w piłce ręcznej kobiet

Reprezentacja Nigerii w piłce ręcznej kobiet – narodowy zespół piłkarek ręcznych Nigerii. Reprezentuje swój kraj w rozgrywkach międzynarodowych.

</doc>
<doc id="2916011" url="https://pl.wikipedia.org/wiki?curid=2916011" title="Linia kolejowa Charsznica Wąskotorowa – Kocmyrzów Wąskotorowy">
Linia kolejowa Charsznica Wąskotorowa – Kocmyrzów Wąskotorowy

Linia kolejowa Charsznica Wąskotorowa – Kocmyrzów Wąskotorowy – zlikwidowana wąskotorowa linia kolejowa łącząca stację Charsznica Wąskotorowa ze stacją Kocmyrzów Wąskotorowy.
Historia.
Linię otwierano w czterech etapach:
Wszystkie odcinki posiadały rozstaw szyn wynoszący 600 mm. W latach 1950–1951 nastąpiło przekucie torów i zmiana rozstawu szyn na 750 mm.
Ruch pasażerski na linii zamykano stopniowo:
W 1992 roku odcinek Charsznica Wąskotorowa – Działoszyce rozebrano. W 1993 roku na odcinku Działoszyce – Kocmyrzów Wąskotorowy zawieszono ruch towarowy. W 1995 roku rozebrano odcinek Działoszyce – Kościelec Wąskotorowy, a rok później Kościelec Wąskotorowy – Kocmyrzów Wąskotorowy.

</doc>
<doc id="2916014" url="https://pl.wikipedia.org/wiki?curid=2916014" title="Linia kolejowa Budzisław Kościelny – Marszewo">
Linia kolejowa Budzisław Kościelny – Marszewo

Linia kolejowa Budzisław Kościelny – Marszewo – zlikwidowana wąskotorowa linia kolejowa łącząca stację Budzisław Kościelny z ładownią kolejową Marszewo.
Historia.
Rozstaw szyn wynosił 750 mm, więc była to linia wąskotorowa. Miała charakter wyłącznie towarowy. Przewożono nią z majątku gospodarskiego buraki cukrowe do cukrowni Gosławice. Droga biegła równolegle do drogi pomiędzy miejscowościami Budzisław Kościelny i Budzisław Górny. Linię rozebrano w latach 60. XX wieku.

</doc>
<doc id="2916015" url="https://pl.wikipedia.org/wiki?curid=2916015" title="Linia kolejowa Hajdaszek – Pińczów">
Linia kolejowa Hajdaszek – Pińczów

Linia kolejowa Hajdaszek – Pińczów – zlikwidowana wąskotorowa linia kolejowa łącząca stację Hajdaszek ze stacją Pińczów. Na linii odbywał się ruch pasażerski i towarowy.
Historia.
Linię otwarto 3 maja 1924 roku. Linia była wąskotorowa o rozstawie szyn wynoszącym 600 mm. W 1949 roku zawieszono na niej ruch pasażerski i towarowy, a rok później fizycznie zlikwidowano.

</doc>
<doc id="2916019" url="https://pl.wikipedia.org/wiki?curid=2916019" title="Reprezentacja Senegalu w piłce ręcznej kobiet">
Reprezentacja Senegalu w piłce ręcznej kobiet

Reprezentacja Senegalu w piłce ręcznej kobiet – narodowy zespół piłkarek ręcznych Senegalu. Reprezentuje swój kraj w rozgrywkach międzynarodowych.

</doc>
<doc id="2916020" url="https://pl.wikipedia.org/wiki?curid=2916020" title="Artur Kukuła">
Artur Kukuła

Artur Kukuła (ur. 17 lipca 1992) – polski skoczek narciarski, reprezentant klubu WSS Wisła, medalista mistrzostw kraju.
Przebieg kariery.
11 października 2008 zadebiutował w FIS Cup. W konkursie w szwajcarskim Einsiedeln zajął 18. miejsce. W Letnim Pucharze Kontynentalnym wystartował po raz pierwszy w październiku 2010 w Wiśle, zajmując 51. pozycję. W zimowej części Pucharu Kontynentalnego zadebiutował w lutym 2011 w Zakopanem, zajmując 49. miejsce.
7 sierpnia 2011 w Szczyrku znalazł się w najlepszej dziesiątce zawodów FIS Cup, zajmując 8. pozycję. 9 września 2012 w Wiśle po raz pierwszy w karierze zajął miejsce na podium cyklu: był drugi. W sezonie 2012/2013 znalazł się na 33. miejscu klasyfikacji generalnej FIS Cup, najwyżej z Polaków.
W sierpniu 2015 w Szczyrku dwukrotnie zajmował trzecią pozycję w konkursach FIS Cup. 5 marca 2016 zdobył punkt do klasyfikacji generalnej Pucharu Kontynentalnego dzięki zajęciu 30. miejsca w konkursie w Vikersund. W oficjalnych zawodach międzynarodowych po raz ostatni wystartował w styczniu 2018, zajmując 60. pozycję w zawodach FIS Cup w Zakopanem.
Jego rekordem życiowym jest 187 metrów. Ustanowił go w lutym 2013 w Harrachovie, pełniąc rolę przedskoczka przed zawodami Pucharu Świata.
Zdobywał medale mistrzostw Polski w zawodach drużynowych: srebrne zimą 2013 i zimą 2015 oraz brązowe latem 2015 i zimą 2016.
FIS Cup.
Miejsca w klasyfikacji generalnej.
Źródło:

</doc>
<doc id="2916021" url="https://pl.wikipedia.org/wiki?curid=2916021" title="KC Veszprém">
KC Veszprém



</doc>
<doc id="2916022" url="https://pl.wikipedia.org/wiki?curid=2916022" title="Sygnalizacja na LGV">
Sygnalizacja na LGV



</doc>
<doc id="2916023" url="https://pl.wikipedia.org/wiki?curid=2916023" title="Kościół Znalezienia Krzyża Świętego w Radziejowie">
Kościół Znalezienia Krzyża Świętego w Radziejowie

Kościół Znalezienia Krzyża Świętego w Radziejowie – rzymskokatolicki kościół parafialny i klasztorny franciszkanów konwentualnych w Radziejowie, w powiecie radziejowskim, w województwie kujawsko-pomorskim. Należy do dekanatu radziejowskiego diecezji włocławskiej.
Historia.
W dniu 12 kwietnia 1298 roku książę brzesko-kujawski Władysław Łokietek ofiarował zakonowi braci mniejszych plac przy północno-wschodnim narożniku rynku w mieście, zobowiązując się do pokrycia kosztów planowanego w tym miejscu kościoła i klasztoru. Niestety ze względu na ówczesną sytuację w Polsce, budowa świątyni ruszyła ponad 30 lat później. Władysław Łokietek toczył walki o uzyskanie tytułu królewskiego oraz wojny z Krzyżakami, a to nie sprzyjało planowanej budowie. Dopiero pod koniec życia, po bitwie pod Płowcami, w dniu 27 września 1331 roku, gdy składał Bogu hołd za wygraną walkę, wybudował w mieście kościół pod wezwaniem Znalezienia Krzyża Świętego oraz klasztor i sprowadził tu z Krakowa zakon franciszkanów konwentualnych. Najstarszy zespół klasztorny był murowany, ale oprócz gotyckiego portalu świątyni i śladów ostrołukowych okien przy południowej elewacji prezbiterium, nie zachowały się do dnia dzisiejszego żadne fragmenty pierwotnej architektury kościoła i klasztoru. Kompleks był wielokrotnie palony i rabowany, przez co utracił pierwotne cechy stylowe. Średniowieczny budynek klasztoru istniał niemalże przez 200 lat. Po pożarze około 1526 roku został ponownie wybudowany, ale tym razem był to budynek drewniany. W tym samym czasie kościół został gruntownie wyremontowany, zostały odbudowane ściany i założono nowy dach. Została wtedy wzniesiona wschodnia elewacja prezbiterium razem z półkolistą arkadą. W 1610 roku w czasie pożaru miasta, klasztor został niemal całkowicie spalony, a kościół został uszkodzony i musiał być wyremontowany. Dopiero w 1642 roku, gdy gwardianem klasztoru został wybrany o. Antoni Bądkowski, świątynia i drewniany klasztor zostały odbudowane, do najazdu przez Szwedów mieszkało w nim 24 franciszkanów. W 1657 roku zakonnicy opuścili miasto bojąc się zbliżających się Szwedów, którzy po wejściu do miasta spalili kompleks klasztorny. Razem z kościołem spalił się obiekt czczony przez mieszkańców miasta – cudowny obraz Matki Bożej. W 1658 roku nowym gwardianem został wybrany o. Baltazar Klonowicz. Przez sześć lat dzięki wsparciu mieszkańców odbudował prezbiterium i część klasztoru na dawnych fundamentach. Dzięki niemu, powiększony został również teren pod świątynią i klasztorem, natomiast całość plac przed klasztorem został ogrodzony. Zapewne w jego czasach został wybudowany szczyt nad prezbiterium zakończony tzw. ośli grzbietem. Następny gwardian radziejowskich zakonników o. Antoni Gniazdowski, odremontował spalony przez Szwedów korpus nawowy, został on oddzielony od prezbiterium łukiem tęczowym, a dach nad korpusem został pokryty gontem. Następny gwardian o. Zygmunt Cyrus kupił organy i wybudował ołtarz św. Rocha. W świątyni została położona ceglana posadzka, kościół został pokryty dachówką, natomiast zakrystia została zabezpieczona murowanym sklepieniem. Choć nie zostały odkryte żadne fragmenty podziemnego korytarza łączącego świątynię z istniejącym wtedy zamkiem, najprawdopodobniej ukryte przejście między dwoma budowlami rzeczywiście istniało. W 1704 roku Szwedzi ponownie spalili kompleks klasztorny zakonników. Przez około 40 lat franciszkanie nie mając środków finansowych na odbudowę, mieszkali w zniszczonym klasztorze i odprawiali nabożeństwa w kaplicy przy klasztorze. Świątynia została odbudowana w 1748 roku, dzięki funduszom starosty radziejowskiego Józefa Sokołowskiego, a w 1750 została zakończona budowa drewnianego klasztoru na rzucie trójkąta. Budynek klasztoru, nakryty był gontami i dzielił się na trzy części. W pierwszej, nad zakrystią, była umieszczona cela ojca kaznodziei, a poniżej, obok zakrystii, dwie inne cele. W części środkowej, drugiej, mieściły się: kuchnia, refektarz, dwa składziki i większa cela, zaś w trzeciej – cztery cele. Ówczesne budynki gospodarcze oraz mniejsze obiekty zakonne wybudowane z drewna, zostały ogrodzone płotem. Na skraju dzisiejszego ogrodu, na miejscu posiadłości tzw. Rusinowska, znajdował się browar należący do zakonników i studnia, z której czerpano wodę do warzenia bardzo mocnego piwa. W 1789 roku kolejny gwardian, o. Roch Szymański, rozpoczął budowę zachowanego do dnia dzisiejszego murowanego klasztoru na planie litery L. Ogromne koszty tego przedsięwzięcia sprawiły, że nie wystarczyło pieniędzy na prace konserwacyjno-remontowe świątyni. Zostały one przeprowadzone dopiero w 1857 roku. Została wtedy wzniesiona neogotycka kruchta ulokowana między szkarpami od strony południowej. W ramach represji za pomoc udzielaną powstańcom styczniowym, rząd carski w 1864 skasował klasztor. Pozostał jednak o. Bonifacy Żórawski, który starał się utrzymać kościół w dobrym stanie. Po jego śmierci, od 1907 roku świątynia była zarządzana przez księży diecezjalnych. Gruntowny remont świątyni został przeprowadzony w latach 30. XX wieku przez księdza Jana Wieczorka-rektora świątyni i pofranciszkańskiego klasztoru. 29 sierpnia 1937 roku zakonnicy wrócili do miasta. Ale już w 1939 roku hitlerowcy usunęli franciszkanów, a klasztor został przez nich przeznaczony na kwaterę sztabu oficerskiego. W styczniu 1945 roku po raz kolejny zakonnicy wrócili do miasta. Ponieważ kule zniszczyły wieżę nad korpusem nawowym, natomiast pocisk artyleryjski uszkodził elewację ogrodową klasztoru, franciszkanie byli zmuszeni do przeprowadzenia szybkich prac remontowych. W 1968 roku, w czasie pożaru zakrystii, spaliły się dwie cele i przedwojenna posadzka w prezbiterium. Ta ostatnia została zastąpiona w 1980 roku dzisiejszą, marmurową posadzką. Z kolei w 2005 roku został odrestaurowany jeden z ołtarzy w świątyni, a w 2006 roku rozpoczęła się restauracja ołtarza z obrazem Matki Bożej Nieustającej Pomocy. W dniu 14 września 2014 roku biskup włocławski Wiesław Mering nadał świątyni tytuł Sanktuarium Matki Bożej Nieustającej Pomocy.
Architektura.
Kościół reprezentuje architekturę gotycką z późniejszymi przebudowami. Został wybudowany z cegły, na wysokim fundamencie z kamienia polnego. Posiada piwnice. Wybudowany na planie prostokąta z wyraźnie ukształtowanym prezbiterium, zamkniętym przez ścianę prostą, z dobudowanym od strony północnej klasztorem, na terenie którego mieści się zakrystia. Korpus świątyni to dwie nawy. Składa się z nawy głównej o czterech przęsłach i bocznej od strony południowej, wydzielonej podczas przebudowy w 1930 roku. Wnętrze nakryte jest przez sklepienie kryształowe, podparte przez filary między nawami a od strony północnej przez duże filary przyścienne, między którymi znajdują się wnęki na ołtarze. Tęcza prezbiterium zamknięta jest przez łuk ostry z uskokiem, tak samo jak zamknięte arkady ołtarzowe i między nawami. Nad tęczą umieszczony jest krucyfiks w stylu barokowym, wykonany na przełomie XVII i XVIII stulecia. Nawy posiadają poniżej okna podłużne zamknięte łukami pełnymi kolistymi, wyżej okrągłe w murach nadbudowanych w XVII stuleciu. Elewacja zachodnia posiada portal ostrołukowy z profilowanej cegły, w stylu gotyckim z XIV/XV stulecia. Kościół posiada prosty siodłowy dach, a cała budowla opięta jest przyporami. Od strony południowej między szkarpami jest umieszczona kruchta w stylu neogotyckim z napisem o odnowieniu kościoła oraz kartuszem herbowym biskupa Stanisława Zdzitowieckiego (1902-1927). Nad nawą, na dachu znajduje się ośmiokątna wieżyczka na sygnaturkę, posiadająca arkadowe przeźrocza, zakończona baniastym hełmem.
Wyposażenie.
Wyposażenie świątyni reprezentuje trzy style: późnorenesansowy, barokowy i rokokowy. Obok ołtarza głównego w kościele mieści się także pięć ołtarzy bocznych. Najcenniejszymi zabytkami są: ambona w stylu późnorenesansowym z około 1600 roku z baldachimem z XVIII stulecia, na którym znajduje się rzeźba świętego Franciszka, krucyfiks w stylu barokowym z XVII/XVIII stulecia znajdujący się nad tęczą prezbiterium, monstrancja w stylu wczesnobarokowym z XVII stulecia z cechą miejską Torunia i imienną DW, relikwiarz w stylu rokokowym z XIX stuleci i obraz Matki Bożej Nieustającej Pomocy z około 1898 roku.

</doc>
<doc id="2916024" url="https://pl.wikipedia.org/wiki?curid=2916024" title="Linia kolejowa Umianowice – Cudzynowice">
Linia kolejowa Umianowice – Cudzynowice

Linia kolejowa Umianowice – Cudzynowice – częściowo zlikwidowana wąskotorowa linia kolejowa łącząca stację Umianowice ze stacją Cudzynowice.
Historia.
Linię otwarto 5 sierpnia 1925 roku na odcinku Pińczów - Cudzynowice. W 1950 otworzono odcinek Umianowice - Pińczów. W 1977 roku zawieszono ruch pasażerski od Pińczowa do Cudzynowic, a w 1987 od Umianowic do Pińczowa. W 1989 roku na odcinku Umianowice - Wiślica uruchomiono ruch pasażerski – turystyczny. 1 lutego 1993 na całej długości linii zamknięto ruch towarowy. W 1995 roku rozebrano odcinek Wiślica - Cudzynowice. Dwa lata później, po powodzi, zamknięto ruch pasażerski od Wiślicy do Pińczowa. W 2010 roku rozebrano odcinek torowiska w Pińczowie, od końca ul. Republiki Pińczowskiej do skrzyżowania ulic Legionistów z Republiki.

</doc>
<doc id="2916028" url="https://pl.wikipedia.org/wiki?curid=2916028" title="Reprezentacja Egiptu w piłce ręcznej kobiet">
Reprezentacja Egiptu w piłce ręcznej kobiet

Reprezentacja Egiptu w piłce ręcznej kobiet – narodowy zespół piłkarek ręcznych Egiptu. Reprezentuje swój kraj w rozgrywkach międzynarodowych.

</doc>
<doc id="2916030" url="https://pl.wikipedia.org/wiki?curid=2916030" title="Nasze matki, nasi ojcowie">
Nasze matki, nasi ojcowie

Nasze matki, nasi ojcowie (oryg. niem. "Unsere Mütter, unsere Väter", ang. "Generation War") – niemiecki trzyczęściowy miniserial wojenny wyprodukowany w 2013 przez telewizję publiczną ZDF.
Po raz pierwszy został wyświetlony w Austrii i Niemczech w marcu 2013 roku, zgromadził 7 milionową widownię.
Opis fabuły.
Akcja serialu rozgrywa się podczas II wojny światowej. Piątka młodych przyjaciół w wieku od 19 do 21 lat żyje w Berlinie: Charlotte, Wilhelm, Greta, Viktor i Friedhelm. Latem 1941 spotykają się po raz ostatni, zanim wyruszą na wojnę. Bracia Wilhelm i Friedhelm zostają powołani do Wehrmachtu na front wschodni. Charlotte zgłasza się dobrowolnie do służby sanitarnej. Greta chce zostać śpiewaczką. Viktor jest w związku z Gretą, lecz jako Żyd nie widzi dla siebie przyszłości w nazistowskich Niemczech.
Przyjaciele zakładając rychłe zwycięstwo Niemiec mają zamiar spotkać się w tym samym miejscu najpóźniej na Boże Narodzenie 1941. Do zamierzonego spotkania dochodzi jednak dopiero w roku 1945, po kapitulacji III Rzeszy. Tylko troje z pięciorga przyjaciół przeżyje wojnę.
Odbiór serialu.
Produkcja zebrała zarówno pozytywne, jak i negatywne recenzje wśród niemieckich krytyków.
Filmowi zarzucano m.in., że w kontekście szczegółowego omówienia niemieckich zbrodni na Żydach na Wschodzie, polski opór przeciw niemieckim okupantom potraktowano bardzo powierzchownie, przedstawiając go przy tym jako antysemicki.
W Polsce krytyce poddano sposób przedstawienia w serialu partyzantów Armii Krajowej wykazujących się rażącym antysemityzmem (przedstawione np. w wypowiedziach członków AK, scenie pozostawienia na śmierć Żydów transportowanych w wagonach, zamiarze likwidacji, a ze względu na łaskawość dowódcy jedynie wyrzucenie z oddziału pochodzącego z Niemiec partyzanta po wyjściu na jaw, że jest on żydowskiego pochodzenia). Ten poboczny aspekt filmu podchwyciła sensacyjna prasa. Bild w artykule niemieckiego historyka Ralfa Georga Reutha "„Waren deutsche Soldaten wirklich so grausam?”" (pol. "Czy niemieccy żołnierze byli naprawdę tacy okrutni?") postawił pytanie "„Waren die polnischen Partisanen wirklich so antisemitisch?”" (pol. "Czy polscy partyzanci byli naprawdę tak antysemiccy?"). Zaprotestowała Ambasada RP w Berlinie oraz prezes TVP Juliusz Braun. W Warszawie zorganizowano publiczny protest przed siedzibą korespondenta stacji ZDF. Protesty w Polsce zostały również zauważone i komentowane w niemieckich mediach.
Proces cywilny przeciwko ZDF.
Proces z telewizją publiczną ZDF o sceny sugerujące, że w AK powszechny był antysemityzm wygrał były żołnierz Armii Krajowej Zbigniew Radłowski.
Emisja w Polsce.
W Polsce serial wyemitowany został w dniach 17–19 czerwca 2013 na antenie TVP1. Serial zgromadził wtedy przed ekranami średnio 3,4 miliona widzów. Lektorem był Stanisław Olejniczak.
Emisja w Wielkiej Brytanii.
Serial wyemitował drugi program telewizji BBC pod zmienionym tytułem „Generation War”. W związku z tym odbyły się protesty przed siedzibą nadawcy pod hasłem „Stop Nazi Propaganda”.

</doc>
<doc id="2916034" url="https://pl.wikipedia.org/wiki?curid=2916034" title="Jan Lydos">
Jan Lydos

Jan Lydos (, ; ur. 490 r., zm. ok. 565 r.) – historyk bizantyński.
Jan Lydos był profesorem i urzędnikiem cesarskim, napisał w 559 roku dzieło "O urzędach państwa rzymskiego", w którym opisał historię polityczną i ustrojową Rzymu od czasów Eneasza do upadku Cesarstwa. Jest też autorem utworów "O miesiącach" i "O znakach na niebie".
Życie.
Jan Lydos urodził się w 490 roku w lidyjskiej Filadelfii. Był synem Laurentiosa. Odbył studia filozoficzne w Konstantynopolu. W 511 roku został stenografem w kancelarii cesarza Anastazjusza I. W następnych latach awansował w służbie dworskiej i cesarskiej. Był klientem Piotra Patrycjusza. Twórczość oratorska i poetycka oraz pewna znajomość łaciny sprawiły, że cesarz Justynian I (527-565) powierzył mu katedrę profesora, najprawdopodobniej wymowy, na stołecznym uniwersytecie. Pełnił również wysoki urząd państwowy, który pozwolił mu zdobyć duży majątek. Po 552 roku wycofał się z życia publicznego i oddał się pracy literackiej.
Twórczość.
O urzędach państwa rzymskiego.
W 559 roku napisał dzieło "O urzędach państwa rzymskiego" ("Perí archón tes Romájon politéjas") w 3 księgach. Opisał w nim historię polityczną i organizację państwową starożytnego Rzymu, poczynając od mitycznego Eneasza poprzez okres królestwa i republiki (księga I) do czasów Cesarstwa, któremu poświęcił dwie następne księgi. Końcowa, uszkodzona partia dzieła urywa się na opisie upadku Cesarstwa na przełomie IV i V wieku. Praca Lydosa miała charakter programowy – nawiązywała do polityki Justyniana I, odnowiciela państwa rzymskiego w jego dawnych granicach. Temu samemu celowi miało służyć inne, nie zachowane, dzieło Lydosa, poświęcone historii perskiej, napisane z inicjatywy cesarza Justyniana I.
Lydos nie posiadał wykształcenia historycznego. Kompozycja jego dzieła "O urzędach" odznacza się całkowitą dowolnością, nie zachowuje proporcji tematów. Całość nie została opracowana literacko, podawane przez autora fakty nie są ze sobą w żaden sposób powiązane. Lydos bezkrytycznie przeniósł do swego dzieła wypisy z dawnych podręczników, dbając jedynie o zamieszczenie możliwie jak największej liczby nazwisk i tytułów.
Podstawowa wartość pracy Lydosa polega na przekazaniu wiekom późniejszym źródeł historycznych, które w całości lub częściowo zaginęły. Niewątpliwą zaletą autora jest też duże oczytanie w literaturze greckiej. Znał świetnie poezje Homera, Hezjoda, dramaty Sofoklesa, dobrze się orientował w dziełach historycznych doby klasycznej — Herodota, Tukidydesa, i hellenistycznej — Diodora, Arriana, Plutarcha, Atenajosa, których zawsze poprawnie cytuje.
Pozostałe pisma.
Lydos jest też autorem utworu "O miesiącach" ("Perí menòn") w 4 księgach, znanego jedynie z fragmentów. Najlepiej zachowała się część pierwsza traktująca o roku italskim i wpływie rachuby czasu Etrusków i greków na kalendarz rzymski oraz o urządzeniach kultowych wprowadzonych przez króla Numę. Księga druga nosi tytuł "O dniu" i nawiązuje do pisma łacińskiego gramatyka Cenzoryna "De die natali", trzecia "O miesiącach" dała tytuł całości, ostatnia omawia kolejne miesiące roku.
Traktat Lydosa "O znakach na niebie" ("Perí dioseméjon") zajmował się interpretacją zjawisk astronomicznych: zaćmień słońca i księżyca, plam na księżycu, pojawienia się komety, zjawisk atmosferycznych takich jak pioruny, grzmoty czy wichury i ich wpływem na życie ludzkie. Praca, również o charakterze kompilacyjnym, zawierała dłuższe wypisy z pięciu różnych pisarzy łacińskich, między innymi z Apulejusza i cieszyła się dużym powodzeniem u publiczności. Jej wartość jest podobna wartości interpretacji snów podawanych w sennikach „egipskich” lub „chaldejskich”. 
Język.
Jan Lydos jest jedynym, oprócz Piotra Patrycjusza, historykiem greckim, który wbrew panującym powszechnie zasadom literackim, posługiwał się w swych pismach mową żywą, potoczną koine, a nie klasycznym językiem attyckim, zapewne w intencji dotarcia do jak najszerszego kręgu czytelników. Język Lydosa raz jest rygorystyczny, to znów zupełnie swobodny i niedbały. Oprócz słownictwa klasycznego obfituje w napuszone zwroty retoryczne i współczesną Lydosowi potoczną koine, a nawet w wyrażenia całkiem trywialne, jak pisze Focjusz: "wprost z ulicy".

</doc>
<doc id="2916045" url="https://pl.wikipedia.org/wiki?curid=2916045" title="Instytut Geofizyki Polskiej Akademii Nauk">
Instytut Geofizyki Polskiej Akademii Nauk

Instytut Geofizyki Polskiej Akademii Nauk – instytut naukowy Polskiej Akademii Nauk z siedzibą w Warszawie, zajmujący się badaniem oraz monitorowaniem procesów geofizycznych. Jest członkiem Centrum Badań Ziemi i Planet – GeoPlanet. Od 2015 r. dyrektorem Instytutu jest prof. dr hab. inż. Beata Orlecka-Sikora
Historia.
Instytut Geofizyki działa od roku 1952, początkowo (do roku 1970) jako Zakład Geofizyki. W początkowym okresie badania w nim prowadzone ograniczały się do wybranych zagadnień z zakresu sejsmologii, fizyki wnętrza Ziemi oraz magnetyzmu ziemskiego; stopniowo dochodziły inne dziedziny geofizyki: fizyka atmosfery, jonosfery i magnetosfery, oceanologia, geodezja planetarna, hydrologia. Znaczne rozszerzenie zakresu badań nastąpiło w związku z Międzynarodowym Rokiem Geofizycznym w latach 1957/1958. Instytut włączył się wtedy w badania międzynarodowe, organizowano wyprawy polarne i zwrotnikowe, założono stacje geofizyczne w rejonach polarnych i w Wietnamie.
Instytut dysponuje bardzo długimi, w skali międzynarodowej, seriami danych pomiarów geofizycznych, głównie sejsmologicznych i magnetycznych, jak również pomiarów ozonu atmosferycznego i promieniowania UV.
Główną placówką eksperymentalną jest Centralne Obserwatorium Geofizyczne w Belsku, którego budowę rozpoczęto podczas Międzynarodowego Roku Geofizycznego, a ukończono osiem lat później. Wybitne znaczenie międzynarodowe mają wyniki badań głębokich struktur skorupy ziemskiej metodami sejsmologii eksplozyjnej, prowadzone od 1965 roku oraz sondowania geomagnetyczne. Koncentrowały się one w szczególności na badaniu głębokich struktur w rejonie strefy Teisseyre’a-Tornquista. Instytut zyskał również światową pozycję w dziedzinie badań dotyczących sejsmologii górniczej. Prowadzone jednocześnie w szerokim zakresie prace teoretyczne zaowocowały szeregiem istotnych, uznanych w świecie wyników, zwłaszcza w dziedzinie fizyki trzęsień ziemi.
W latach 1973-1978 niektóre Zakłady odłączyły się od Instytutu Geofizyki PAN, tworząc samodzielne placówki naukowe: Instytut Oceanologii PAN oraz Centrum Badań Kosmicznych PAN.
Przedmiot badań.
W Instytucie prowadzi się obecnie badania z następujących dziedzin:
Obserwatoria.
Obecnie dane geofizyczne gromadzone są w obserwatoriach na terenie Polski oraz w Stacji Polarnej na Spitsbergenie.

</doc>
<doc id="2916046" url="https://pl.wikipedia.org/wiki?curid=2916046" title="Kościół św. Stanisława Kostki w Złotowie">
Kościół św. Stanisława Kostki w Złotowie

Kościół Świętego Stanisława Kostki w Złotowie – rzymskokatolicki kościół filialny należący do złotowskiej parafii Wniebowzięcia Najświętszej Maryi Panny. Mieści się w Złotowie, w województwie wielkopolskim. Należy do dekanatu Złotów I diecezji bydgoskiej.
Jest to poewangelicki kościół, wzniesiony w latach 1829-1830 według projektu niemieckiego architekta Karla Friedricha Schinkla. Jest to budowla trzynawowa, halowa, posiadająca wieżę oraz charakterystyczne boniowanie, czyli ozdobne rowki imitujące lico muru) zdobiącym fasadę. W 1945 roku budowla została przejęta przez kościół katolicki. Do dnia dzisiejszego nie zachowało się nic z pierwotnego wyposażenia świątyni. Wnętrze kościoła zostało po 1945 roku mocno przebudowane. W prezbiterium znajduje się współczesny ołtarz z figurą św. Stanisława Kostki. Zachowało się tylko dolne piętro dawnej empory o dwóch kondygnacjach. Wnętrze jest bardzo proste i surowe, brak w nim obrazów.

</doc>
<doc id="2916050" url="https://pl.wikipedia.org/wiki?curid=2916050" title="Pomnik Piotra I">
Pomnik Piotra I

Pomniki cara Piotra I Wielkiego

</doc>
<doc id="2916053" url="https://pl.wikipedia.org/wiki?curid=2916053" title="Saran mac Coelbad">
Saran mac Coelbad

Saran mac Coelbad – legendarny król Dál nAraidi i Ulsteru w latach 358-384, syn i następca Caelbada (Coeluba), legendarnego króla Ulsteru i zwierzchniego króla Irlandii, stryj historycznego króla Dál nAraidi i Ulsteru, Eochaida V mac Condlai (zm. 553).
Informacje o jego rządach w Ulsterze z Emain Macha czerpiemy ze źródeł średniowiecznych. W „Rawlinson B 502”, manuskrypcie z XII w., zanotowano na jego temat: "Saran m[ac] Coelbad .xxui. [bliadna]" (faksym. 157), zaś „Laud 610” (XV w.) "Sarán m[a]c Coelbaith .xxui. blī[adn]a" (fol. 107 b 26). Zapisano tam małymi literami rzymską cyfrę XXVI, oznaczającą dwadzieścia sześć lat rządów. 
Chronologia.
Uczeni uważają chronologię wczesnej irlandzkiej historycznej tradycji za sztucznie urobioną. Datują upadek stolicy Emain Macha na 450 r. Według danych genealogicznych Saran nie mógł tak wcześniej panować nad Ulsterem, bowiem jego bratanek Eochaid V zmarł w 553 r. Według legendy miał zostać przeklęty przez samego św. Patryka. Z tego powodu jego potomkowie stracili królewskość. Pomimo otrzymanego przekleństwa, Saran najechał królestwo Dalriady, zagarniając jeńców. Na tej podstawie trzeba przesunąć czas rządów Sarana na połowę V w. Jego następcą na tronie Dál nAraidi został brat, Condla mac Coelbad.

</doc>
<doc id="2916054" url="https://pl.wikipedia.org/wiki?curid=2916054" title="Makownik">
Makownik



</doc>
<doc id="2916057" url="https://pl.wikipedia.org/wiki?curid=2916057" title="Fiachra I Lonn">
Fiachra I Lonn

Fiachra I Lonn („Gwałtowny”) lub Fachtna mac Coilbad – król Dál nAraidi na terenie obecnego ulsterskiego hr. Antrim, wzmiankowany w 482 i 483 r., syn Caelbada (Coeluba), legendarnego króla Ulsteru i zwierzchniego króla Irlandii, stryj historycznego króla Dál nAraidi i Ulsteru, Eochaida V mac Condlai (zm. 553 r.).
Fiachra został umieszczony w "Księdze z Leinteru" na liście królów Dál nAraidi, jako następca swych braci, Sarana mac Caelbad oraz Condli (Conli) mac Coelbad (Coilbad) (MS folio 41e). W kronikach wzmiankowano Fiachrę, jako uczestnika bitwy pod Ocha (Faughan Hill, w pobliżu Kells) w 482 r., w której zginął arcykról Ailill IV Molt z Connachtu. "Kronika Ulsteru" podała, że był synem króla Dál nAraidi, zaś późniejsza kronika "Chronicum Scotorum" nazwała go królem tej krainy. Królestwo po nim objęli potomkowie jego brata, Condli mac Coelbad. Jego następcą został bratanek Eochaid mac Condlai.

</doc>
<doc id="2916059" url="https://pl.wikipedia.org/wiki?curid=2916059" title="Kościół Świętego Rocha w Złotowie">
Kościół Świętego Rocha w Złotowie

Kościół Świętego Rocha w Złotowie – rzymskokatolicki kościół parafialny w Złotowie, w województwie wielkopolskim. Należy do dekanatu Złotów II diecezji bydgoskiej.
Jest to świątynia wybudowana w stylu neogotyckim w latach 1903-1904. Początkowo pełnił funkcję kaplicy cmentarnej, która w 1975 roku została mianowana kościołem parafialnym. Budowla o jednej nawie, posiadająca niską wieżę, w której umieszczone są dwa dzwony, z czego jeden z nich został odlany w 1710 roku. Dzwon mieścił się dawniej w drewnianej kaplicy grzebalnej, na miejscu której została wybudowana obecna świątynia. We wnętrzu budowli znajdują się trzy ołtarze, w stylu neogotyckim, organy, piękne witraże ozdobione motywami geometrycznymi oraz krucyfiks wykonany z drewna dębowego razem z pasyjką. Na ścianach kościoła jest namalowana neogotycka polichromia. Dominującymi jej elementami są: boniowanie, ornamentyka roślinna i astronomiczna.

</doc>
<doc id="2916060" url="https://pl.wikipedia.org/wiki?curid=2916060" title="Ostrowiec (Białoruś)">
Ostrowiec (Białoruś)



</doc>
<doc id="2916063" url="https://pl.wikipedia.org/wiki?curid=2916063" title="Muiredach II Muinderg">
Muiredach II Muinderg

Muiredach II Muinderg („z Czerwoną Szyją”) – pierwszy król Ulaidu (Ulsteru) z dynastii Dál Fiatach w latach ok. 450-479, jeden z dwunastu synów Forgga mac Dalláin (zm. ok. 450 r.), prawdopodobnego króla Ulsteru.
Źródła nie są zgodne, co do jego liczby lat panowania nad Ulsterem. W „Rawlinson B 502”, manuskrypcie z XII w., zanotowano na jego temat: "Muiredā[ch] Mūn[derg] .xxx. b[liadna]" (faksym. 157), a w „Laud 610” (XV w.) " Muredā[ch] Mū[n]d[er]g .xxx. [bliadna]" (fol. 107 b 20). Zapisano tam małymi literami rzymską cyfrę XXX, oznaczającą trzydzieści lat rządów. Natomiast "Księga z Leinsteru" podała, że panował 24 lata (MS folio 41c). Dokładna data śmierci Muiredacha nie jest znana. Prawdopodobnie zmarł w 479 r.
W okresie po zniszczeniu Emain Macha w 450 r., Ulaid został odbudowany, w którym Dál Fiatach pojawił się jako suzeren, zaś Muiredach jako pierwszy historyczny król. Zgodnie z tradycją dotyczącą Dál Fiatach, otrzymał on błogosławieństwo od świętego Patryka. Wczesna siedziba władzy tej dynastii znajdowała się prawdopodobnie na terenie hrabstwa Louth w Óchtar Cuillche (lub Colland) i nDruimnib Breg (Collon, na południe od Ardee, hr. Louth). Jego potomkowie ponoć tutaj podzielili swoje dziedzictwo na początku VI wieku.
Potomstwo.
Źródła podają, że Muiredach miał pięciu synów:
 

</doc>
<doc id="2916068" url="https://pl.wikipedia.org/wiki?curid=2916068" title="Eochaid IV mac Muiredaig">
Eochaid IV mac Muiredaig

Eochaid IV mac Muiredaig (zm. 503 r.) – król Ulaidu (Ulsteru) z dynastii Dál Fiatach od 479 r. do swej śmierci, syn i następca Muiredacha II Muinderga („z Czerwoną Szyją”), króla Ulaidu.
Po 450 r., okresie zniszczenia Emain Macha, Ulster został odbudowany przez Dál Fiatach w osobie ojca Muiredacha, jako pierwszego historycznego króla. "Roczniki Ulsteru" enigmatycznie odnotowały konflikt w 496 r. (powtórzone pod 498 r.) zapiskiem "expugnatio Duin Lethglaisi" („szturm na Downpatrick”), na terenie obecnego hr. Down. Prawdopodobnie doszło do zwycięstwa Dál Fiatach nad dawnymi władcami. Bowiem od tego czasu Downpatrick stanowiło centrum Dál Fiatach przez następne stulecia. W źródłach są rozbieżności do liczby lat rządów Eochaida nad Ulsterem. "Księga z Leinsteru" podała, że panował dwadzieścia dwa lata („Eochu m[ac] Mur[idaig] xxii.”, MS folio 41c). Natomiast „Tablica Synchronistyczna Laud” podała dwadzieścia trzy lata rządów („Eoch[u] m[ac] Muiredaig .xxiii.”, Laud 610 fo. 116b 12). "Roczniki Czterech Mistrzów" zanotowały pod rokiem 503, że „Eochaid, syn Muiredacha Muinderga, król Ulaidu, zmarł”.
"Trójdzielny żywot św. Patryka" zawiera historię, że św. Patryk rzucił klątwę na potomków Eochaida, a pobłogosławił potomków jego brata, Cairella mac Muiredaig. Przyczyną było to, że Eochaid rozkazał utopić dwie dziewice, które chciały służyć Bogu. Brzemienna żona Eochaida rzuciła się do stóp św. Patryka i przyjęła chrzest, by uchronić swe nienarodzone dziecko od przekleństwa. Potomkowie Cairella zmonopolizowali tron Ulsteru. Eochaid pozostawił po sobie potomstwo, w tym syna Aedana. Jego potomkami byli św. Domongort (św. Donard z Slieve Donard) oraz Documa (syn Aedana).
 

</doc>
<doc id="2916070" url="https://pl.wikipedia.org/wiki?curid=2916070" title="Cairell I Coscrach">
Cairell I Coscrach

Cairell I Coscrach („Zwycięski”) lub Cairill I mac Muiredaig (zm. 526 r.) – król Ulaidu (Ulsteru) z dynastii Dál Fiatach od 503 r. do swej śmierci, syn Muiredacha II Muinderga („z Czerwoną Szyją”) i brat Eochaida IV mac Muiredaig, królów Ulsteru.
W źródłach są rozbieżności do liczby lat rządów Cairella nad Ulsterem. "Księga z Leinsteru" podała, że panował dwadzieścia pięć lat („Cairill m[ac] Mur[idaig] .xxu.”, MS folio 41c). Natomiast „Tablica Synchronistyczna Laud” podała dwadzieścia trzy lata rządów („Cairell m[ac] Muiredaig .xxiii.”, Laud 610 fo. 116b 13). Dokładna data jego śmierci jest znana. "Roczniki Czterech Mistrzów" zarejestrowały ją pod 526 r. Wówczas tron Ulsteru przeszedł na konkurencyjną dynastię Dál nAraidi, w osobie Eochaida V mac Condlai.
"Trójdzielny żywot św. Patryka" podał, że św. Patryk rzucił klątwę na potomków brata Eochaida, a pobłogosławił jego potomków, którzy zmonopolizowali królewskość. Cairell poślubił Maithgen, córkę Áedána mac Gabráin. Jego znanymi synami byli:
 

</doc>
<doc id="2916074" url="https://pl.wikipedia.org/wiki?curid=2916074" title="Lista państw świata w 2013">
Lista państw świata w 2013

2014 - 2013 - 2012

</doc>
<doc id="2916075" url="https://pl.wikipedia.org/wiki?curid=2916075" title="MOBA">
MOBA



</doc>
<doc id="2916076" url="https://pl.wikipedia.org/wiki?curid=2916076" title="Michał Włochowicz">
Michał Włochowicz

Michał Włochowicz – poseł do Sejmu Krajowego Galicji II kadencji (1869), mieszczanin ze Skałatu.
Wybrany w IV kurii obwodu Tarnopol, z okręgu wyborczego nr 38 Skałat-Grzymałów 29 stycznia 1869, ponieważ wcześniej trwał konflikt w komisji wyborczej obliczającej głosy

</doc>
<doc id="2916077" url="https://pl.wikipedia.org/wiki?curid=2916077" title="Eochaid V mac Condlai">
Eochaid V mac Condlai

Eochaid V mac Condlai (zm. 553) – król Dál nAraidi jako Eochaid II mac Condlai od ok. 498 r., król Ulaidu (Ulsteru) z dynastii Dál nAraidi od 526 r. do swej śmierci, syn króla Dál nAraidi Condli (Connli), syna Caelbada, legendarnego króla Ulsteru i na wpół legendarnego zwierzchniego króla Irlandii.
Dál Fiatach panował nad królestwem Ulaid od ok. połowy V w. Eochaid został pierwszym królem Ulaidu ze swego klanu od czasu dziadka. Według listy królewskiej znajdującej się w „Księdze z Leinsteru” objął tron Dál nAraidi po swym stryju o imieniu Fiachra I Lonn lub Fachtna mac Coilbad (MS folio 41e). Po pewnym czasie został królem Ulaidu (Ulsteru) po Cairellu I mac Muiredaig z Dál Fiatach, zmarłym w 526 r. Źródła błędnie podały liczbę lat jego panowania nad Ulsterem. "Księga z Leinsteru" oraz „Tablica Synchronistyczna Laud” podały dwadzieścia lat rządów. Po jego śmierci tron Dál nAraidi przeszedł na niejakiego Áeda I Brecca, zaś tron Ulsteru na Fergnę mac Óengusa z konkurencyjnej dynastii Dál Fiatach.
Potomstwo.
„Księga z Leinsteru” stwierdza, że Eochaid był przodkiem Ui Echach Ulaid. Jednak ten termin był popularny na terenie Ulaidu. Genealogie zamieszczone w „Rawlinson” nie zgadzają się z tym. Prawdopodobniejszą wersją jest ich pochodzenie od brata dziadka Caelbada, także Eochaida (Eochu). Synem Eochaida mac Condlai był Báetán, przyszły król Dál nAraidi. Ten zaś pozostawił po sobie dwóch synów oraz córkę:
 

</doc>
<doc id="2916078" url="https://pl.wikipedia.org/wiki?curid=2916078" title="Stanisław Barszcz">
Stanisław Barszcz

Stanisław Barszcz – poseł do Sejmu Krajowego Galicji II kadencji (1867–1869), włościanin z Ropicy Polskiej.
Wybrany w IV kurii obwodu Sącz, z okręgu wyborczego nr 55 Gorlice–Biecz w powtórzonych wyborach, ponieważ za pierwszym razem większość głosowała na cesarza Austrii, a mniejszość na Andrzeja Rydzowskiego.

</doc>
<doc id="2916082" url="https://pl.wikipedia.org/wiki?curid=2916082" title="Jan Miszuk">
Jan Miszuk



</doc>
<doc id="2916089" url="https://pl.wikipedia.org/wiki?curid=2916089" title="Heptatrema">
Heptatrema



</doc>
<doc id="2916090" url="https://pl.wikipedia.org/wiki?curid=2916090" title="Johannes Olearius">
Johannes Olearius

Johannes Olearius (ur. 5 maja 1639 w Halle, zm. 6 sierpnia 1713 w Lipsku) – niemiecki luterański teolog, filolog.
Życiorys.
Syn Gottfrieda Oleariusa (1604–1685) rozpoczął naukę w domu pod okiem prywatnego nauczyciela, później ukończył gimnazjum w Halle, a w 1657 roku rozpoczął studia filozoficzne na uniwersytecie w Lipsku. 9 maja 1659 roku został bakalaureatem siedmiu sztuk wyzwolonych, a 26 stycznia 1660 magistrem filozofii. Następnie poświęcił się studiowaniu teologii między innymi u Johanna Hülsemanna, uczęszczał też na teologiczne wykłady na uniwersytecie w Jenie i na uniwersytecie w Wittemberdze. W tym samym czasie studiuje też filologię i filozofię.
W Wittenberdze jego nauczycielami byli między innymi przedstawiciele luterańskiego ortodoksyzmu np. Abraham Calov, Johann Andreas Quenstedt, Johann Deutschmann i Johannes Meisner. W 1663 roku został asesorem wydziału filozoficznego, a w 1664 roku profesorem języka greckiego i łacińskiego. W 1666 roku został kolegiatem (dawniej profesor w radzie uczelni) w kolegium książęcym.
W 1667 roku poślubił Annę Elisabeth Müller, córkę profesora matematyki z Lipska. Mieli oni sześciu synów i sześć córek. Trzej synowie zostali również profesorami w Lipsku. Jeden na wydziale teologii, drugi prawa, a trzeci najmłodszy filozofii.
17 października 1668 roku po wygłoszeniu dysertacji "de stylo Novi Testamenti" został licencjatem, a w 1677 roku profesorem teologii. Doktoryzował się 17 września 1678 roku z teologii.
W 1683 roku został kanonikiem w Zeitz, eforem książęcych stypendystów i seniorem uniwersytetu w Lipsku. Brał udział również w organizacyjnych zadaniach uczelni. Był dziewięć razy dziekanem wydziału teologicznego i osiem razy rektorem.
W 1703 roku miał wylew, który dwa lata później się powtórzył, w wyniku czego długi czas nie mówił. W ostatnich trzech latach życia wiele cierpiał i zrezygnował z wszystkich pełnionych funkcji, oprócz wykładów, z których też zrezygnował w ostatnim roku życia. Od 1713 roku był już obłożnie chory.
Zmarł 6 sierpnia 1713 roku w Lipsku.
Działalność.
Chociaż Olearius otrzymał wychowanie i wykształcenie w duchu luterańskiej ortodoksji, nie stronił od stosunków z pietyzmem.
W 1668 roku wydał pozwolenie, jako rektor uniwersytetu, magistrowi Augustowi Hermannowi Francke na wygłoszenie wykładów na temat listów Pawła, co jemu z drugiej strony brano za złe jako zbyt wielkie sprzyjanie „pietystom”. Konflikt zaostrzał się coraz bardziej. Po wyjeździe w 1691 roku Filipa Jakuba Spenera z Drezna do Berlina, zagorzały przeciwnik pietyzmu Johann Benedict Carpzov II, w 1692 roku wysłał opinie przeciw „pietystom” do landtagu w Dreźnie. Opinia ta podobno była ekspertyzą wydziału teologicznego, ale faktycznie została zredagowana bez zgody i wspólnej narady. Jednak w Landtagu jako przedstawiciel uniwersytetu zjawił się Olearius. Tam otrzymał od Spenera z Berlina pismo w którym tenże odpierał zarzuty, zawarte w oszczerczym piśmie "„Imago pietismi”". Olearius odpowiedział na to 14 marca 1692 roku w piśmie zredagowanym w języku łacińskim (wydanym przez Ranffta, Leben kursächsischer Gottesgelehrten, 1742, II, 838 ff.). Wypowiada się w nim z wielkim szacunkiem przeciw Spenerowi.
Co się tyczy samej rzeczy, w publicznym wyjaśnieniu wobec Landtagu, wyrzekł się podstępnie zdobytej jego opinii i również pisemnie przeciw temu protestował. W zaskarżonej sprawie "„causa veritatis aeque ac pietatis”" (sprawa prawdy, jak i pobożności), chociaż stojąc w osamotnieniu, występował z gorącym przekonaniem. Przyjmował zasadę pietyzmu, mianowicie, że świątobliwość życia dla teologa jest niezbędna. Zdanie to doprowadziło w 1708 roku do zażyłej i przyjaznej korespondencji z Valentinem Ernstem Löscherem.
Mimo wewnętrznych rozterek nie zmienił swoich poglądów i trwał w tym czego go nauczono. Pomimo tego próbował wyostrzyć spojrzenie swoich uczniów na praktykę, aby obiektywnie postępowali w przyszłej działalności. Taki sposób postępowania poszerzył drogę pietyzmu do Lipsku.

</doc>
<doc id="2916091" url="https://pl.wikipedia.org/wiki?curid=2916091" title="TVM">
TVM



</doc>
<doc id="2916093" url="https://pl.wikipedia.org/wiki?curid=2916093" title="Blackwater (Kerry)">
Blackwater (Kerry)

Blackwater (irl. "An Dóinn") – rzeka w południowo-zachodniej Irlandii w hrabstwie Kerry na terenie Ring of Kerry.
Blackwater wypływa strumieniami z kilku szczytów Beann ("Binn Bhán", "Binn Dubh", "Binn Dhearg") położonych w najwyższym łańcuchu górskim Irlandii Macgillycuddy’s Reeks w hrabstwie Kerry. Rzeka płynie w kierunku południowym, w połowie biegu skręcając na wschód, by po ok. 2 km ponownie skręcić na południe w kierunku Oceanu Atlantyckiego, do którego wpływa w okolicy Lackeen.
W ramach europejskiego programu ochrony przyrody Natura 2000 utworzono na terenie dorzecza Blackwater specjalną strefę Blackwater River (Kerry) SAC 002173, której celem jest ochrona występującej tam fauny i flory, m.in. rzadkiego gatunku ślimaka Kerry Slug ("Geomalacus maculosus").
W rzece występują m.in. pstrąg i łosoś, i jest ona miejscem wędkowania.

</doc>
<doc id="2916102" url="https://pl.wikipedia.org/wiki?curid=2916102" title="Paczkomat">
Paczkomat

Paczkomat, oficjalnie (w przypadku operatorów innych niż InPost) automat paczkowy – system automatycznych skrytek pocztowych (lub terminali pocztowych) służący do nadawania i odbierania przesyłek. Urządzenia rozlokowane są w miejscach publicznych, często w najbliższej okolicy supermarketów, stacji benzynowych lub kampusów uniwersyteckich. Większość automatów jest dostępna 24 godziny na dobę.
Sposób działania.
Nadanie przesyłki za pośrednictwem paczkomatów polega na zdeponowaniu jej w skrytce wybranego paczkomatu. Przygotowaną paczkę można zarejestrować i opłacić, zazwyczaj przez Internet lub bezpośrednio w paczkomacie (za pomocą kart płatniczych).
Następnie operator odbiera nadane przesyłki i transportuje je do paczkomatów docelowych, w których czekają na odbiorców. Odbiorca otrzyma wiadomość e-mail oraz SMS, która będzie zawierała kod uprawniający do odbioru przesyłki.
Paczkomaty InPost.
Nazwa „paczkomat” jest znakiem towarowym zarejestrowanym na rzecz spółki Integer.pl SA ("de facto" jest to grupa kapitałowa – w jej skład wchodzi m.in. spółka InPost Paczkomaty sp. z o.o.). W szerszym znaczeniu nazwy tej jednak używa się dla wszystkich urządzeń tego typu, również innych przedsiębiorstw. Na ten argument powołuje się Poczta Polska S.A, która złożyła do Urzędu Patentowego RP wniosek o unieważnienie prawa ochronnego na znak towarowy "Paczkomat". Spór dotyczy tego, czy określenie "Paczkomat" jest pojęciem fantazyjnym nadającym się do odróżniania urządzeń do wydawania listów, czy raczej jest to nazwa rodzajowa bezpośrednio wskazująca na te urządzenia. W 2016 roku sąd wydał wyrok, iż nie jest to nazwa urządzenia, a znak towarowy InPostu.
Usługa oferowana przez InPost jest innowacyjnym, nagrodzonym m.in. w 2011 r. w rankingu Polish Market pod patronatem Krajowej Izby Gospodarczej (KIG), rozwiązaniem na polskim rynku, choć nie jest to polski wynalazek. Podobne urządzenie testowała niemiecka poczta (Deutsche Post) już w 2005 roku w Niemczech. Pierwszy Paczkomat InPost został postawiony w Krakowie we wrześniu 2009 roku.
Zasięg.
Możliwość dostawy do paczkomatów InPost oferowało na początku 2013 około 3 tys. sklepów internetowych w Polsce. Z usługi korzystało także 10 tysięcy aktywnych e-sprzedawców i około 500 tysięcy zarejestrowanych klientów indywidualnych.
Według danych własnych operatora, w grudniu 2019 r. było 6000 urządzeń w ponad 900 miejscowościach. 
We wrześniu 2020 r. w Krakowie przy ul. Myśliwskiej 51 stanęło urządzenie z numerem 8000, będąc jednocześnie jednym z pierwszych ustawionych w kształcie litery „L” lub „U”. Już 2 miesiące później – w listopadzie, operator poinformował o maszynie nr 9000, która została postawiona we wsi Wysocko Małe, koło Ostrowa Wielkopolskiego. 
W lipcu 2021 firma postawiła maszynę nr 13000 w Sopocie, jest to pierwszy paczkomat zasilany panelami fotowoltaicznymi. We wrześniu 2021 r. pojawiła się maszyna nr 14000 w Sejnach. W październiku 2021 r. InPost poinformował o postawieniu maszyny nr 15000 w Czarnej Górnej. W grudniu 2021 InPost poinformował o postawieniu maszyny nr 16000 w Gorzowie Wielkopolskim.

</doc>
<doc id="2916103" url="https://pl.wikipedia.org/wiki?curid=2916103" title="Spisek żarówkowy">
Spisek żarówkowy



</doc>
<doc id="2916104" url="https://pl.wikipedia.org/wiki?curid=2916104" title="Piaski (Białoruś)">
Piaski (Białoruś)



</doc>
<doc id="2916111" url="https://pl.wikipedia.org/wiki?curid=2916111" title="Ferdinand Minnaert">
Ferdinand Minnaert

Ferdinand Clement Minnaert (ur. 27 listopada 1887 w Gandawie, zm. 26 sierpnia 1975 tamże) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. 

</doc>
<doc id="2916113" url="https://pl.wikipedia.org/wiki?curid=2916113" title="Louis Stoop">
Louis Stoop

Louis Stoop (data i miejsce urodzenia oraz śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. 

</doc>
<doc id="2916116" url="https://pl.wikipedia.org/wiki?curid=2916116" title="Siergiej Kopliakow">
Siergiej Kopliakow



</doc>
<doc id="2916122" url="https://pl.wikipedia.org/wiki?curid=2916122" title="Birznieki">
Birznieki

Birznieki – wieś na Łotwie, w krainie Liwonia, w gminie Ādaži.

</doc>
<doc id="2916123" url="https://pl.wikipedia.org/wiki?curid=2916123" title="Jean Van Guysse">
Jean Van Guysse

Jean Van Guysse (data i miejsce urodzenia oraz śmierci nieznane) – belgijski gimnastyk, medalista olimpijski.
W 1908 r. podczas letnich igrzyskach olimpijskich w Londynie startował w wieloboju indywidualnym, ale konkurencji nie ukończył. W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. 

</doc>
<doc id="2916126" url="https://pl.wikipedia.org/wiki?curid=2916126" title="Alphonse Van Mele">
Alphonse Van Mele

Alphonse Van Mele (ur. 29 grudnia 1891, zm. 11 stycznia 1972) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. 

</doc>
<doc id="2916131" url="https://pl.wikipedia.org/wiki?curid=2916131" title="François Verboven">
François Verboven

François Verboven (data i miejsce urodzenia oraz śmierci nieznane) – belgijski gimnastyk, medalista olimpijski.
Kariera.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. Startował również w wieloboju indywidualnym, zajmując 17. miejsce.

</doc>
<doc id="2916134" url="https://pl.wikipedia.org/wiki?curid=2916134" title="Jan Szymański (łyżwiarz)">
Jan Szymański (łyżwiarz)

Jan Marek Szymański (ur. 2 marca 1989 w Poznaniu) – polski łyżwiarz szybki, wielokrotny triumfator zawodów pucharu świata, wielokrotny mistrz Polski seniorów, brązowy medalista mistrzostw świata w łyżwiarstwie szybkim (2013) i Zimowych Igrzysk Olimpijskich w Soczi (2014). Zawodnik Marymontu Warszawa, następnie od sezonu 2012/2013 LKS Poroniec, od sezonu 2014/2015 AZS AWF Poznań. Absolwent Akademii Wychowania Fizycznego im. E. Piaseckiego w Poznaniu. 11 stycznia 2023 ogłoszono zakończenie przez niego kariery zawodniczej.
Mistrzostwa świata i mistrzostwa Europy.
Jego największymi sukcesami w karierze są brązowe medale Zimowych Igrzysk Olimpijskich w Soczi w 2014 i mistrzostw świata w 2013 w wyścigu drużynowym. Na mistrzostwach świata na dystansach wystąpił trzykrotnie (2011 – 11. miejsce w wyścigu na 5000 m, 8. miejsce w wyścigu drużynowym, 2012 – 14. miejsce w wyścigu na 5000 m, 8. miejsce w wyścigu drużynowym, 2013 – 16. miejsce w wyścigu na 1500 m, 15. miejsce w wyścigu na 5000 m, 3. miejsce w wyścigu drużynowym). W 2011, 2012 i 2013 wystąpił na wielobojowych mistrzostwach świata, zajmując odpowiednio 20, 13 i 20. miejsce, a w 2012 i 2013 na wielobojowych mistrzostwach Europy, zajmując w obu startach 11. miejsce. W 2012 roku na Akademickich Mistrzostwach Świata rozgrywanych w Zakopanem zdobył 3 złote medale na dystansach: 1500 m, 3000 m oraz 5000 m.

</doc>
<doc id="2916137" url="https://pl.wikipedia.org/wiki?curid=2916137" title="Dmytro Koczyndyk">
Dmytro Koczyndyk

Dmytro Koczyndyk – poseł do Sejmu Krajowego Galicji II kadencji (1868-1869), buchalter kasy oszczędności we Lwowie.
Wybrany w III kurii obwodu Sambor, z okręgu wyborczego Miasto Drohobycz 21 sierpnia 1868, na miejsce Jana Zycha.

</doc>
<doc id="2916138" url="https://pl.wikipedia.org/wiki?curid=2916138" title="Jean Verboven">
Jean Verboven

Jean Verboven (data i miejsce urodzenia oraz śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym.

</doc>
<doc id="2916140" url="https://pl.wikipedia.org/wiki?curid=2916140" title="Julien Verdonck">
Julien Verdonck

Julien Verdonck (data i miejsce urodzenia oraz śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym.

</doc>
<doc id="2916143" url="https://pl.wikipedia.org/wiki?curid=2916143" title="Joseph Verstraeten">
Joseph Verstraeten

Joseph Verstraeten (data i miejsce urodzenia oraz śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym.

</doc>
<doc id="2916145" url="https://pl.wikipedia.org/wiki?curid=2916145" title="Ādaži">
Ādaži

Ādaži – miasto na Łotwie, w gminie Ādaži. Stolica gminy Ādaži. W 2015 roku miasto liczyło 6103 mieszkańców. Kod pocztowy miejscowości to LV-2164.
Od 2017 r. stacjonuje tam polska jednostka wojskowa w ramach wschodnich sił NATO.

</doc>
<doc id="2916148" url="https://pl.wikipedia.org/wiki?curid=2916148" title="Georges Vivex">
Georges Vivex

JGeorges Vivex (data i miejsce urodzenia oraz śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym.

</doc>
<doc id="2916151" url="https://pl.wikipedia.org/wiki?curid=2916151" title="Julianus Wagemans">
Julianus Wagemans

Julianus Wagemans (ur. 4 sierpnia 1890, zm. 2 maja 1965) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając srebrny medal w wieloboju drużynowym. Startował również w wieloboju indywidualnym, zajmując 9. miejsce.

</doc>
<doc id="2916154" url="https://pl.wikipedia.org/wiki?curid=2916154" title="Żleb Poszukiwaczy Jaskiń">
Żleb Poszukiwaczy Jaskiń

Żleb Poszukiwaczy Jaskiń – żleb w grupie Mnichowych Turni w Dolinie Małej Łąki w polskich Tatrach Zachodnich. Opada spod Mnichowego Siodła (ok. 1640 m) do dna Niżniej Świstówki, dzieląc Mnichowe Turnie na dwie części:
Żleb Poszukiwaczy Jaskiń wyżłobiony jest w skałach węglanowych. Był przeszukiwany przez grotołazów, nie dokonali oni tutaj jednak odkryć większych jaskiń. Znaleźli tylko kilka niedużych takich jak Pomarańczarnia, Szczelina Mnichowa czy Jaskinia za Mnichem.
Różnica wysokości między górnym i dolnym końcem żlebu wynosi około 150 m; jest on głęboki i bardzo stromy. Są w nim cztery trudne do pokonania progi, natomiast odcinki między nimi są łatwe do przejścia. Z prawej strony (patrząc od dołu) opadają do żlebu pionowe ściany Babki, zaś płyto-trawiaste ściany z lewej strony są łatwiejsze do przejścia; po pokonaniu pierwszego progu można z nich wyjść na Mnichowy Przechód lub przełączki między Mniszkami Małołąckimi. Wyjście na te przełączki ma I stopień trudności w skali UIAA (tatrzańskiej). Przejście Żlebem Poszukiwaczy Jaskiń natomiast wycenione zostało na 5−. Pierwsze przejście zimowe: Jan Muskat i Krzysztof Sołek 22 marca 1984. Pierwsze przejście letnie (innym wariantem): Jacek Bilski i Władysław Cywiński 18 września 1992. Być może żleb przeszli wcześniej poszukiwacze jaskiń, ale brak na to dowodów.

</doc>
<doc id="2916158" url="https://pl.wikipedia.org/wiki?curid=2916158" title="Paul Arets">
Paul Arets

Paul Arets (data i miejsce urodzenia oraz śmierci nieznane) – belgijski gimnastyk, medalista olimpijski.
W 1920 r. reprezentował barwy Belgii na letnich igrzyskach olimpijskich w Antwerpii, zdobywając brązowy medal w ćwiczeniach z przyrządem drużynowo. 

</doc>
<doc id="2916159" url="https://pl.wikipedia.org/wiki?curid=2916159" title="Harakiri (ujednoznacznienie)">
Harakiri (ujednoznacznienie)



</doc>
<doc id="2916161" url="https://pl.wikipedia.org/wiki?curid=2916161" title="Harakiri (film 1919)">
Harakiri (film 1919)

Harakiri – niemiecki dramat filmowy z 1919 roku w reżyserii Fritza Langa.
Zdjęcia.
Zdjęcia realizowane były na terenie Niemiec - w Hamburgu i Berlinie.

</doc>
<doc id="2916172" url="https://pl.wikipedia.org/wiki?curid=2916172" title="Mir Hazar Khan Khoso">
Mir Hazar Khan Khoso

Mir Hazar Khan Khoso (, ur. 30 września 1929 w Beludżystanie, zm. 26 czerwca 2021) – pakistański prawnik, emerytowany sędzia i były Prezes Federalnego Sądu Szariatu. 24 marca 2013 roku został powołany na pełniącego obowiązki premiera Pakistanu do czasu przeprowadzenia przedterminowych wyborów parlamentarnych zaplanowanych na maj 2013 roku. Urząd objął dzień później i pozostał na nim do 4 czerwca 2013 roku.

</doc>
<doc id="2916173" url="https://pl.wikipedia.org/wiki?curid=2916173" title="Chodów (przystanek kolejowy)">
Chodów (przystanek kolejowy)

Chodów – zlikwidowany wąskotorowy przystanek osobowy w Chodowie na linii kolejowej Charsznica Wąskotorowa – Kocmyrzów Wąskotorowy, w powiecie miechowskim, w województwie małopolskim, w Polsce.

</doc>
<doc id="2916176" url="https://pl.wikipedia.org/wiki?curid=2916176" title="Kalina Mała (przystanek kolejowy)">
Kalina Mała (przystanek kolejowy)

Kalina Mała – zlikwidowany wąskotorowy przystanek kolejowy a dawniej stacja kolejowa w Kalinie Małej na linii kolejowej Charsznica Wąskotorowa – Kocmyrzów Wąskotorowy, w powiecie miechowskim, w województwie małopolskim, w Polsce.

</doc>
<doc id="2916178" url="https://pl.wikipedia.org/wiki?curid=2916178" title="Nyíregyházi Városi Stadion">
Nyíregyházi Városi Stadion



</doc>
<doc id="2916180" url="https://pl.wikipedia.org/wiki?curid=2916180" title="Eastern Michigan University">
Eastern Michigan University

Eastern Michigan University (Uniwersytet Wschodniego Michigan), skrótowiec EMU – amerykański uniwersytet publiczny, założony w 1849 w Ypsilanti (Michigan), kształcący około 23 tys. studentów na ponad 200 kierunkach studiów licencjackich, magisterskich i doktoranckich, obejmujących dziedziny biznesu, edukacji i zdrowia. W 2013 zajął 80. miejsce w rankingu najlepszych uniwersytetów regionalnych w środkowo-zachodnich Stanach Zjednoczonych.
Historia.
Władze stanu Michigan w roku 1849 formalnie powołały do życia "Michigan State Normal School" – uczelnię, której zadaniem była edukacja w zakresie pedagogiki, „sztuk mechanicznych”, hodowli, chemii rolnej i prawa Stanów Zjednoczonych. Jednym z założycieli i pierwszych wykładowców "Normal School" oraz pierwszym rektorem ("principal" w latach 1851–1865) był Adonijah Welch. 
Pierwszymi budynkami "Normal School" były:
Wymienione budynki już nie istnieją – zostały w XX wieku wyburzone i zastąpione większymi i bardziej nowoczesnymi. Inny los przypadł budynkowi, znanemu jako "Welch Hall", który został wybudowany w roku 1896, a 26 marca 1897 dedykowany pierwszemu rektorowi. Był on zaprojektowany, i początkowo użytkowany, jako wzorcowa szkoła ćwiczeń studenckich (400 uczniów). W miarę jej rozwoju budynek rozbudowywano (w latach 1900 i 1909 dobudowano dwa skrzydła), a ostatecznie szkołę przeniesiono do "Roosevelt Hall", przeznaczając "Welch Hall" innym jednostkom organizacyjnym (od 1960 – budynek administracji). W latach 80. XX w., z powodu złego technicznego stanu obiektu, władze uczelni rozważały jego wyburzenie lub przekształcenie w kompleks apartamentów prywatnych, jednak w roku 1984 został włączony do rejestru zabytków, a dzięki temu Kongres przyznał uczelni w 1985 r. grant w wysokości 2,5 mln $. W odrestaurowanym "Welch Hall" znajdują się biura rektoratu EMU, z kancelarią rektora. Dzięki sukcesowi starań o zachowanie historycznego obiektu zmieniła się polityka uczelni – kierowanej wówczas przez rektora Johna W. Portera – wobec wszystkich zabytkowych budynków kampusu (już w drugiej połowie lat 80. odrestaurowano kilka kolejnych). 
W pierwszych latach XXI wieku w kampusie powstało kilka nowych, nowoczesnych budynków, m.in. "Everett L. Marshall Building" – siedziba "College of Health and Human Services" (2000).
Troską jest otaczana również dokumentacja, związana z historią uczelni. Jednym z przejawów tej troski jest praca Dawna M. Gaymera ("Department of Leadership and Counseling"), pt. "The Evolution of Eastern Michigan University The Politics of Change and Persistence" (2009), w której przedstawiono rozwój uczelni na szerszym tle historycznym. Zostały wyodrębnione ery: tworzenia Michigan State Normal School (1850–1860), uprzemysłowienia (1860–1902), dobrobytu (1902–1930), dywestycji (1930–1941), transformacji (1941–1963), masowego szkolnictwa wyższego (1963–1980). W tych latach "Michigan State Normal School" ulegał kolejnym restrukturyzacjom; w roku 1956 został przekształcony w "Eastern Michigan College", a następnie, w roku 1959, w "Eastern Michigan University" (ESU). 
Współczesny EMU (2013) dysponuje 122 budynkami głównego kampusu, rozlokowanymi na powierzchni 800 akrów. W pięciu kolegiach kształci się – na ponad 200 kierunkach studiów – 23341 studentów (stopień I: 18569; stopień II: 4772), w tym 1000 studentów zagranicznych z 85 krajów. W rankingu "U.S. News" uniwersytet zajął 80. miejsce wśród regionalnych uniwersytetów w środkowo-zachodnich Stanach Zjednoczonych.
Rektorzy.
Opracowano na podstawie materiału źródłowego.
Kolegia i szkoły.
Strukturę organizacyjną ISU tworzą:
Podstawowymi jednostkami są m.in. "Graduate School", "Honors College", jednostka realizująca "Extended Programs" (m.in. zdalne kształcenie na różnych poziomach) oraz kolegia, których profil charakteryzują nazwy wydziałów lub realizowanych programów:

</doc>
<doc id="2916182" url="https://pl.wikipedia.org/wiki?curid=2916182" title="Aïoli">
Aïoli



</doc>
<doc id="2916188" url="https://pl.wikipedia.org/wiki?curid=2916188" title="Biełyj">
Biełyj

Biełyj (hist. "Biała", ros. Белый) – miasto w obwodzie twerskim w Rosji, w połowie drogi między Smoleńskiem (na południowym zachodzie) a Rżewem.
Historia.
Po raz pierwszy miejscowość była wzmiankowana w 1359 jako fortyfikacja w Księstwie Smoleńskim. Wkrótce przeszła pod władzę Wielkiego Księstwa Litewskiego. W XV wieku stała się częścią majątku należącego do litewskiego księcia Giedymina. W 1503 została opanowana przez Wielkie Księstwo Moskiewskie, które w 1506 roku zbudowało nowy zamek oblegany przez Wielkie Księstwo Litewskie w 1508 roku.
W trakcie wojny moskiewskiej w 1610 roku Aleksander Korwin Gosiewski na czele znacznego oddziału przeprowadził samodzielnie operację wojskową w północnej części Smoleńszczyzny, której zwieńczeniem było zdobycie twierdzy Biała, która następnie obroniła się przed oblężeniem Moskwian i Szwedów. Od 1613 roku ponownie pod kontrolą Moskwy. Od 1618 na mocy rozejmu w Dywilinie ponownie we władaniu Rzeczypospolitej. Przynależała administracyjnie do województwa smoleńskiego, a w 1625 otrzymała od króla Polski Zygmunta III Wazy prawa miejskie. W związku ze spodziewaną wojną z Moskwą w celu wzmocnienia granicy Rzeczypospolitej hetman Lew Sapieha skierował w 1632 roku do twierdzy w Białej dodatkowych 100 żołnierzy piechoty pod dowództwem Filipa Bucholtza, jednak po wybuchu wojny smoleńskiej 15 listopada twierdza została zajęta przez wojska moskiewskie, na skutek zdrady komendanta.
Według kroniki Grzegorza Gdańskiego, pod Białą Jakub Wejher złożył obietnicę wybudowania klasztoru, której urzeczywistnieniem było sanktuarium w Wejherowie.
23 marca 1634 roku obsadzona przez 1000-osobową załogę dowodzonych przez Fiodora Wołkońskiego twierdza została oblężona przez wojska Rzeczypospolitej. Oblężenie, pomimo polskich szturmów, trwało 7 tygodni. Choć twierdza nie została przez Polaków zdobyta, wróciła do Rzeczypospolitej na mocy pokoju w Polanowie. W 1654 roku zdobyta przez Carstwo Rosyjskie, w którego skład "de iure" weszła po pokoju andruszowskim w 1667 roku. Stał się wtedy wsią pod nazwą "Przeprawa Bielska".
Przez krótki okres (lata 1918-1919) część Białoruskiej Republiki Ludowej, po czym włączona do Rosji Sowieckiej.

</doc>
<doc id="2916193" url="https://pl.wikipedia.org/wiki?curid=2916193" title="Jackie Milburn">
Jackie Milburn

John Edward Thompson "Jackie" Milburn (ur. 11 maja 1924 w Ashington – zm. 9 października 1988 w Ashington) – angielski piłkarz występujący podczas kariery na pozycji napastnika.
Kariera klubowa.
Jackie Milburn piłkarską karierę rozpoczął w Newcastle United w 1943. Ze "Srokami" trzykrotnie zdobył Puchar Anglii w 1951, 1952 i 1955. Ogółem w barwach "Srok" rozegrał 353 spotkania, w których zdobył 200 bramek. W latach 1957-1960 występował w Irlandii Północnej w stołecznym Linfield, w którym pełnił rolę grającego-trenera. Z Linfield dwukrotnie zdobył mistrzostwo Irlandii Północnej w 1959 i 1960 oraz Puchar Irlandii Północnej w 1960. Karierę zakończył w amatorskim Yiewsley F.C. w 1962.
Kariera reprezentacyjna.
W reprezentacji Anglii Milburn zadebiutował 9 października 1948 w wygranym 6-2 meczu w British Home Championship z Irlandią Północną, w którym w 65 min. wpisał się na listę strzelców. W 1950 Milburn uczestniczył w mistrzostwach świata. Na turnieju w Brazylii wystąpił tylko w meczu z Hiszpanią. Ostatni raz w reprezentacji wystąpił 2 października 1955 w wygranym 5-1 towarzyskim meczu z Danią. Ogółem Cockburn rozegrał w reprezentacji 13 spotkań, w których zdobył 10 bramek.

</doc>
<doc id="2916197" url="https://pl.wikipedia.org/wiki?curid=2916197" title="Do światła">
Do światła

Do światła (ros. "К свету") – powieść postapokaliptyczna napisana przez rosyjskiego autora Andrieja Diakowa. Książka należy do serii "Uniwersum Metro 2033". Polska wersja książki została wydana przez Insignis Media w 2012 roku. Do książki dodano również 15-stronicowe uzupełnienie poprzednich części trylogii, napisane przez samego Dmitrija Głuchowskiego, zatytułowane "Ewangelia według Artema".
Opis fabuły.
Akcja książki toczy się w ruinach Sankt Petersburga, gdzie w podziemnych tunelach metra atomową zagładę przetrwała część obywateli miasta. "Do światła" opowiada historię przede wszystkim dwóch ludzi – doświadczonego stalkera Tarana i dwunastoletniego chłopca Gleba, wychowanka stacji Moskiewskiej. Pewnego dnia Taran zostaje wynajęty na niebezpieczną wyprawę – wspólnie z drużyną stalkerów musi dostać się do Kronsztadu, skąd dochodzą dziwne sygnały, mogące sugerować istnienie tam innej społeczności, która również przetrwała wojnę. Jako zapłatę za swoje usługi Taran wyznacza nietypową cenę – jest nią właśnie Gleb, który od tej pory będzie cieniem stalkera, jego uczniem i prawą ręką.

</doc>
<doc id="2916199" url="https://pl.wikipedia.org/wiki?curid=2916199" title="Bożenna Biskupska">
Bożenna Biskupska

Bożenna Biskupska (ur. 1952 w Warszawie) – polska artystka eksplorująca przestrzenie malarskie, rzeźbiarskie, sztukę instalacji, video oraz performance. Wystawiała swoje prace w całej Polsce oraz za granicą m.in. na XLI Biennale Sztuki w Wenecji (1984), na XIV Międzynarodowym Biennale Małych Rzeźb w Brązie w Padwie (1986), na "A Women’s View" w Waszyngtonie (World Bank 1995), "Nord Art"w Budesdorf (2000), "Forma i Kolor" w Chicago (Forum+ Gallery 2003), "Art First" w Bolonii (2006) czy na
"SIEGesIKONen/Icons of Victory – transFORM" w Berlinie (2009). Otrzymała I nagrodę na Międzynarodowym Biennale Miniatury Tkackiej (1982 r. Savaria Museum, Węgry) oraz nagrodę I stopnia im. Stanisława Wyspiańskiego za malarstwo i rzeźbę w 1984, w tym samym roku została laureatką stypendium Ministra Kultury i Sztuki. W 2004 wraz z Zygmuntem Rytką założyła Fundację Sztuki Współczesnej In Situ, działająca głównie na terenie Warszawy oraz w Sokołowsku.
Dorobek artystyczny Biskupskiej odzwierciedla drogę jej formalnych poszukiwań, od sztuki figuratywnej, abstrakcję po stworzenie indywidualnego języka artystycznej wypowiedzi w "Wytyczaniu obrazu". W osobistym alfabecie dominuje linia, znak i ślad. Artystka eksperymentuje z różnymi technikami łącząc m.in. malarstwo i performance, a także z materią rzeźbiarsko-malarską wykorzystując m.in. beton, mączkę marmurową, folię negatywową czy olej lniany.
Życiorys artystyczny.
Artystka urodziła się w 1952 roku w Warszawie w rodzinie fotografów. W latach 1967-1970 uczęszczała do Liceum Sztuk Plastycznych w Warszawie. Następnie studiowała malarstwo w Państwowej Wyższej Szkole Sztuk Plastycznych w Poznaniu (1970-1972) oraz w Akademii Sztuk Pięknych w Warszawie (1972-1976), gdzie uzyskała dyplom z wyróżnieniem w pracowni prof. Tadeusza Dominika. Już podczas studiów podejmowała artystyczne poszukiwania z zastosowaniem różnych materiałów: od fotografii, prac z metalu o charakterze geometrycznym, form malarskich (pracownia prof. T. Dominika) oraz tkackich (pracownia prof. Z. Gostomskiego) do prac na papierze (pracownia prof. R. Owidzki).
W 1976 roku artystka wzięła udział w "XI Ogólnopolskiej Wystawie Sztuki Młodych" w Sopocie, na której otrzymała wyróżnienie. W tym samym roku prace Biskupskiej znalazły się w Kopenhadze (Palace Kirke) na "Polskiej Sztuce z Warszawy". Pierwsza indywidualna wystawa artystki miała miejsce w Domu Artysty Plastyka w Warszawie (1978).
Twórczość Biskupskiej zawsze oscylowała wokół człowieka, rozumianego jednak w wielkim skrócie, ewoluującego w swój własny ślad. Postacie jakie konstruowała, eksponowane w różnych układach i pozycjach, były ledwie zarysowywane bez wyraźnych kształtów. Przypominały one raczej homunkulusy. Innym stałym tematem, mającym swe początku już w pracach studenckich było przemijanie i czas (cykl "Trwanie, Misterium czasu"). Przejawiał się on poprzez tworzenie dramatycznych form rozpadu zarówno w treści, jak i materii oraz konstruowanie potężnych majestatycznych rzeźb nawiązujących do nieprzemijalnych monumentów z granitu. Na późniejszym etapie artystka skoncentrowała się na dokumentowaniu przemijalności, symptomów wzrostu i destrukcji.
W początkowej fazie swojej niezależnej twórczości artystka wykroczyła poza ciasne ramy przestrzeni malarskiej i tkackiej ku formom trójwymiarowym. Przełamanie nastąpiło w latach 80 XX wieku, kiedy to Biskupska zaczęła konstruować ogromne zdeformowane ludzkie sylwetki ("Misterium czasu", "Non Omnis Moriar", "Płytowce"). Przygotowywała je z różnych materiałów m.in. pakuł, włókien czy trocin. Stanowiły one symbole cierpienia, przemijania i śmierci. Postacie te następnie przekształciły się w swoje własne znaki: od ekspresyjnych i wieloznacznych form aż do abstrakcyjnego pojęcia. Artystka poszukiwała odpowiedniej formy wyrazu ("Siedzący", "Organizm") by ostatecznie zdecydować się na postać "Jednonogiego". Jest to najbardziej wyrazista i dramatyczna spośród figuralnych propozycji artystki.
Szczególne znaczenie dla konceptualnego rozwoju twórczości Biskupskiej miała wystawa plenerowa w Centrum Rzeźby Polskiej w 1998. Zostało na niej przedstawione siedem obiektów Jednonogich wchodzących w skład cyklu "Wytyczanie obrazu". Figury te były zamknięte w sześcianach ze stalowych kątowników.
Biskupska przeplatała formy malarskie i rzeźbiarskie w swoim studium "Jednonogiego". Z jednej strony ręcznie przygotowywała figurki jednonogich układanych w zrytmizowanych porządkach na ogromnych betonowych kaflach. Z drugiej strony tworzyła specyficzną rzeźbiarską grafikę wizerunków zminiaturyzowanych "Jednonogich". Siedem kafli o wymiarach 41×26, 5×4 cm zawierają 49 hieroglifów po 7 w każdym rzędzie, stąd pochodzi nazwa cyklu: "Jednonogich 343".
Rozwojowi prac nad "Jednonogim" towarzyszyła dokumentacja fotograficzna, która stała się samodzielnym tworem artystycznym nazwanym "Upakowanie". Dzieła były rejestrowane na taśmach wideo oraz na przezroczystych foliach klisz fotograficznych. Przedstawione obiekty betonowych tablic kontrastowały z ulotnymi własnymi odbiciami na światłoczułej folii. Zostały one zawieszone w siedmiu warstwach w klatce-magazynie, stanowiące ich formę ekspozycji.
W połowie lat 90. powstaje koncepcja "Wytyczania obrazu" za pomocą czystego gestu. Pomysł ten powiązany jest z rosnącą w tym czasie fascynacją artystki procesem multiplikacji, który prowadzi do unieważnienia jednostkowego motywu, jego uniwersalizacji i uogólnienia. Artystka eksperymentowała z białą farbą olejną oraz z olejem lnianym, wpierw na białych kartonach, później (od 1999 roku) na płótnach. Biskupska jednym pociągnięciem pędzla pozostawiała niewidoczne ślady linii, które z biegiem czasu, bez ingerencji z zewnątrz, żółkły i rozlewały się po materiale. Pomimo ujednoliconego, wręcz mechanicznego działania obrazy okazują się bardzo zróżnicowane. W rysunkach od 2000 roku artystka wprowadza obok linii pionowych, również poziome.
Równolegle do wersji malarskiej rozwija się również rzeźbiarska wersja "Wytyczania obrazu" ("Wytaczanie obrazu 01"). Od 2002 roku artystka odlewa z brązu małe figurki "Jednonogich" (każdą z osobna) i mocuje na płytach zrobionych z mączki marmurowej łączonej z cementem. Na cykl składają się naprzemiennie ułożone kafle z 25 i 24 znakami. 01 w nazwie serii nawiązuje do występującego pola pustego. W serii tej dominuje symetria, rytm i harmonia.
Monumentalne ekspozycje płyt z "Jednonogimi" zostały z czasem zastąpione transparentnymi foliami fotograficznymi. Stałość cementu przeobraziła się w ruchome projekty "Zapisu Idei". Artysta wprowadziła nowe medium: gigantyczne ściany z folii (5× 0 m). Efekty pracy można było zobaczyć podczas wystawy "Menument" w 2010 roku w Miejskiej Galerii Sztuki w Łodzi. Ogromne płachty odrealniały przestrzeń galerii.
W 2007 roku powstał jednocześnie nowy cykl o charakterze sekwencyjnym "Przeganianie myśli /Po co". Praca wideo została poświęcona zagadnieniu twórczości jako docieraniu do istoty rzeczy. Proces ten polegał na odkrywaniu właściwych form, stanowiących podstawę dla dalszych inspiracji. Dominującymi motywami stały się chaos, tunel i znaki. Drugą częścią cyklu były ruchome obrazy przedstawiające szyby, niezidentyfikowane kształty, ślady, refleksy świateł, zarysy linii, powidoków. Natomiast tytułowe "Przeganianie myśli" było powiązane z gestem ręki, gestem obronnym przed niepowracającymi, natrętnymi myślami i wypartymi obrazami. W ramach wystawy z 2010 roku obrazy były rzutowane na przezroczyste folie, ściany oraz podłogę galerii, włączając w przestrzeń dzieła również widzów. 
FILM
W 2020 roku powstał film "Od materii do materii" 
https://www.youtube.com/watch?v=vuRYal_FHEk
Cykle.
1980-1982 Trwanie.
Cykl rzeźb w metalu i sizalu. Artystka kształtowała wzajemne relacje pomiędzy rzeźbą a przestrzenią otaczającą. W owych układach rzeźb tworzących emergentne obszary, najbardziej istotna była gra proporcji i zależności poszczególnych elementów.
1980-1983 Współistnienie.
Cykl ekspresyjnych obrazów figuratywnych. Prace korespondują z równoległym cyklem monolitycznych rzeźb. Obrazy charakteryzują wyrazistą grą światła oraz naturalną wielkością postaci.
1982-1984 Misterium czasu.
Cykl 32 rzeźb, o wymiarach do 250 cm z metalu, trocin, pakuły i sizalu wiązanych za pomocą żywicy. Biskupska stworzyła wolno stojące figury – formy zamykające oraz tzw. „destrukty”. Charakteryzowały się one zagęszczeniem faktury, ponad ludzką skalą oraz precyzyjną kompozycją w przestrzeni, która była częścią dzieła-instalacji. Rzeźby zostały pokazane na XLI Biennale w Wenecji.
1982-1984 Płytowce.
Czas poszukiwania formy. Na ten cykl składały się pięć wolno stojących figur. Cztery z nich były zespolone z panelem, natomiast w ostatniej została umieszczona płyta ruchoma, co dało możliwość wielowymiarowego funkcjonowania rzeźby.
1984-1985 Non Omnis Moriar.
Cykl dziesięciu figur przyściennych o wysokości do 160 do 345 cm, dwóch rzeźb „destrukty” oraz rysunków; użyte materiały: konopie, len, pakuły, trociny zatapiane w żywicy, metal. Prace z rysunkiem stały się inspiracją dla stworzenia układu rzeźb związanych z symboliką ludzkiego życia, losu, nieuchronności śmierci. Artystka wprowadziła po raz pierwszy kolor: czerwień. Rzeźby znajdują się w kolekcji Państwowego Muzeum Oświęcim-Brzezinka w Pawilonie Żydowskim.
1989-1997 Figura.
Ponad czterdzieści obrazów, olej. Tematem cyklu była postać ludzka, której centralne położenie grało z prostokątnością obrazu. Artystka eksponowała krawędź obrazu, jako miejsce zderzenia się obrazu z przestrzenią zewnętrzną. Nastąpiła zmiana gamy kolorystycznej, w tym czasie dominowały czerń, turkus oraz biel.
1991 Klatka.
Rzeźba-instalacja, zamknięcie rzeźby figuralnej w prostej przestrzeni metalowej klatki o wymiarach 300 × 100 × 100 cm. Obiekt stał się integralną częścią performance’u z udziałem artystki w jej pracowni w obecności R. de Marco i międzynarodowej grupy artystów i krytyków. Głównym motywem stało się trwanie w czasie zainscenizowane poprzez monotonne nagranie głosu.
1992-2002 Klatka.
Cykl obrazów. W początkowym okresie były to obrazy figuratywne, natomiast od 1994 roku artystka zaczęła operować głównie wielkimi kolorowymi płaszczyznami oraz zróżnicowana fakturą. W tym cyklu pojawiły się pierwsze wyraźne linie wyznaczające niezależne płaszczyzny w obrazie. Na ostatnim etapie dominują biel i szarości, a linia ulega uproszczeniu.
1993 Teatr Eksperymentalny.
Rzeźba jako element spektaklu Ka Ba Kai, Reanimacje Video Teatr Poza. Współpraca z Joanną Lothe oraz Piotrem Lachmanem przyniosła zderzenie formy rzeźbiarskiej z aktorem, dźwiękiem, wideo oraz dynamiką spektaklu. Rzeźby Biskupskiej wytyczały zmienne przestrzenie gry oraz były stałymi aktorami spektaklu.
1995 Wytyczanie obrazu.
Rysunek, obraz. Wypracowywanie idei pierwotnego gestu-dotknięcia. W tym czasie powstał zapis najprostszej ingerencji farbą lub olejem lnianym na papierze, później na płótnie. Artystka podjęła temat samoistnej destrukcji, której towarzyszy procesowi powstawania. Upływ czasu przekształca zarys linii: użyty olej lniany bądź olej z farby wsiąka w materiał rozlewając się i żółknąc.
1997-1998 Jednonogi.
Cykl ośmiu betonowych rzeźb o wysokości do 240 cm. Monumentalna figura stała się autonomicznym znakiem.
1998-2001 Wytyczanie obrazu 343.
Grafiki-rzeźby. Na cykl składają się 343 płyty z wyrytymi Jednonogimi: siedem płyt po siedem znaków w pionie i poziomie, które wyznaczają ramy ilościowe kompozycji. Płyty stały się matryca dla wykładni multiplikacji.
1990 Upakowanie.
To zapis fotograficzny wizerunku 343 płyt betonowych w zamkniętych układach siedmiu płaszczyzn umieszczonych w stalowej klatce o wymiarach 300 × 240 × 240 cm. Dokumentacja fotograficzna tworzy odrębne trójwymiarowe dzieło artystyczne. Powstaje również 17 min. film, zapis poszczególnych płyt, podkreślający autonomiczność każdego obiektu.
1999 Wytyczanie obrazu.
Obrazy, płótno 185x240, olej. Performance. Artystka na oczach publiczności maluje "stający się" obraz kreśląc pionowe linie z oleju lnianego. Linie te wraz z biegiem czasu żółkną i rozlewają się po materiale. Całość jest nagrywana i w czasie rzeczywistym transmitowana na ekrany. Całości towarzyszyła muzyka jako integralna część spektaklu.
2002-2013 Wytyczanie obrazu 01.
Multiplikowanie płyt z płaskorzeźbami figur Jednonogiego, odlanych w brązie. Zostają wprowadzone nowe media artystyczne (wydruki wielkoformatowe i projekcje)
2007-2010 Przeganianie myśli.
Realizacja filmów DVD: Tunel (2 min), Chaos (4 min), Znaki (3,5 min)
. Prace wideo powstały w trakcie rewitalizacji Sanatorium Brehmera w Sokołowsku. Inspiracja stały się tłoczące się, natrętne myśli. Artysta wykorzystała tę grę powtórzeń i nawrotów.
2010 Menument.
Dokumentacja fotograficzna rzeźb, wydruk na folii, instalacja. Wystawa była kolejna odsłona motywu Jednonogich ułożonych naprzemienne. Projekcje filmowe rzutowane na ściany i podłogę galerii włączały widzów w przestrzeń instalacji.

</doc>
<doc id="2916201" url="https://pl.wikipedia.org/wiki?curid=2916201" title="The Dragon Painter">
The Dragon Painter

The Dragon Painter – amerykański niemy film z 1919 roku w reżyserii Williama Worthingtona.

</doc>
<doc id="2916217" url="https://pl.wikipedia.org/wiki?curid=2916217" title="Irena Kowalska">
Irena Kowalska

Irena Kowalska (z d. "Wolsztein-Wolska") (ur. 22 października 1908 w Radziejowie, zm. 1 kwietnia 1965 w Warszawie) – działaczka komunistyczna, uczestniczka ruchu oporu we Francji.
Córka Dawida Wolsztein-Wolskiego i Franciszki z Grojnowskich. Absolwentka szkoły średniej w Łodzi, w 1928 wstąpiła do MOPR i KZMP. W 1930 wyjechała na studia farmaceutyczne do Belgii, gdzie w 1932 wstąpiła do partii komunistycznej. Poślubiła działacza tej partii, Artura Kowalskiego, i została aktywistką brukselskich patronatów nad więźniami politycznymi w Polsce. W 1935 osiadła z mężem w Paryżu po wydaleniu z Belgii za działalność komunistyczną. Wstąpiła do FPK i Confederation Generale du Travail (CGT). Od 1942 działała w polskim Ruchu Oporu w Paryżu, przechowując broń i roznosząc literaturę komunistyczną. Wiosną 1944 wysłana przez Komisję Main-d'Oeuvre Immigre przy KC FPK do północnej Francji - departamentów Nord i Pas-de-Calais – w celu pozyskania do ruchu oporu emigrantów wszystkich narodowości. 1945-1949 pracowała w administracji „Gazety Polskiej” w Paryżu i działała w oddziale PPR we Francji, następnie wraz z mężem wróciła do Polski i wstąpiła do PZPR. Pracowała w Państwowych Zakładach Wydawnictw Szkolnych w Warszawie. Odznaczona Złotym Krzyżem Zasługi i francuskimi medalami bojowymi.

</doc>
<doc id="2916218" url="https://pl.wikipedia.org/wiki?curid=2916218" title="EVRS">
EVRS

EVRS, (Europejski Wysokościowy System Odniesienia) – kinematyczny, europejski geodezyjny system wysokościowy, który wykorzystuje różnice potencjału siły ciężkości odniesione do poziomu odniesienia „Amsterdam” (Normaal Amsterdams Peil, NAP) lub odpowiadające im wysokości normalne.
System został zatwierdzony rezolucją nr 5. na zgromadzeniu podkomisji EUREF w Tromsø w 2000 roku. W Polsce EVRS stanowi matematyczną i fizyczną podstawę do realizacji układów wysokościowych, które są oznaczone symbolami PL-KRON86-NH i PL-EVRF2007-NH, i które są częścią państwowego systemu odniesień przestrzennych. Od 1 stycznia 2024 roku układ wysokościowy Kronsztad (PL-KRON86-NH) nie będzie stosowany do wykonywania geodezyjnych pomiarów wysokościowych na terenie Polski.

</doc>
<doc id="2916219" url="https://pl.wikipedia.org/wiki?curid=2916219" title="EHF Liga Mistrzów 2012/2013 – Faza grupowa">
EHF Liga Mistrzów 2012/2013 – Faza grupowa



</doc>
<doc id="2916221" url="https://pl.wikipedia.org/wiki?curid=2916221" title="Pacyfikacja wsi Zimnowoda i Parzymiechy">
Pacyfikacja wsi Zimnowoda i Parzymiechy

Pacyfikacja wsi Zimnowoda i Parzymiechy – zbrodnia wojenna popełniona przez niemiecki Wehrmacht podczas kampanii wrześniowej 1939 roku.
Pierwszego dnia wojny żołnierze niemieckiej 19 Dywizji Piechoty niemal doszczętnie spalili nadgraniczne wsie Zimnowoda i Parzymiechy. Od kul, płomieni oraz wrzucanych do piwnic granatów zginęło wówczas co najmniej 114 Polaków. W gronie zamordowanych znalazło się wiele kobiet i dzieci.
Preludium.
Wsie Zimnowoda i Parzymiechy w powiecie częstochowskim leżały w niewielkiej odległości od przedwojennej granicy polsko-niemieckiej. 1 września 1939, we wczesnych godzinach porannych, niemieccy żołnierze bez walki opanowali Zimnowodę. W odległych o kilometr Parzymiechach Niemcy napotkali jednak na zaciekły opór stawiany przez żołnierzy polskiej 30 Dywizji Piechoty. W walkach zginęło wielu niemieckich żołnierzy, w tym podpułkownik Hoehne (dowódca 73 pułku 19 Dywizji Piechoty). Dopiero około godziny 21:00 oddziały niemieckie zdołały opanować wieś. W obawie przed walkami wielu mieszkańców Zimnowody i Parzymiech uciekło ze swoich domów.
Niemieccy żołnierze byli przekonani, że polska ludność cywilna brała aktywny udział w walce. W atmosferze bitewnego zamieszania przypadkowe strzały oddawane przez niedoświadczonych rekrutów nierzadko były uznawane za „dowód” na obecność partyzantów. Brakuje jednak jakichkolwiek przesłanek, które mogłyby potwierdzić tezę, iż mieszkańcy Zimnowody i Parzymiech wystąpili zbrojnie przeciw niemieckim żołnierzom. W zeznaniach polskich świadków, a także w oficjalnych niemieckich raportach, nie pojawiają się bowiem informacje o znalezieniu broni należącej do osób cywilnych, czy też powołaniu sądu polowego, którego zadaniem było osądzenie „partyzantów”. Nie schwytano także żadnego polskiego cywila z bronią w ręku. Niemniej jeszcze tego samego dnia żołnierze Wehrmachtu przystąpili do brutalnej akcji odwetowej, której ofiarą padli mieszkańcy Zimnowody i Parzymiech.
W dzienniku działań bojowych II dywizjonu 19 pułku artylerii zapisano pod datą 1 września 1939, że: „w celu ochrony przed dalszymi atakami [ze strony mieszkańców] obie miejscowości zostały spalone”. Owa wersja wydarzeń została także powielona w wydanej po zakończeniu wojny monografii nt. historii 19 Dywizji Piechoty (wyd. 1958). Jej autor – emerytowany generał Otto von Knobelsdorff – twierdził, że Zimnowoda i Parzymiechy zostały podpalone, gdyż ich mieszkańcy (nie wyłączając kobiet) mieli podstępnie strzelać do niemieckich żołnierzy.
Masakra w Parzymiechach.
Po wkroczeniu do Parzymiech niemieccy żołnierze zmusili ukrywających się mieszkańców do wyjścia z piwnic i domów, po czym wielu z nich wywieźli w różnych kierunkach. Blisko 10 osób zamknięto w domu nieopodal wsi Grabarze, po czym spalono żywcem. Drugą, większą grupę mieszkańców, zabrano do Kluczborka, a następnie wywieziono w głąb Rzeszy skąd internowani wrócili dopiero po kilku tygodniach. Niemcy zatrzymali także miejscowego proboszcza, ks. Bonawenturę Metlera, a wraz z nim ks. wikariusza Andrzeja Daneckiego i organistę Ignacego Sobczaka. Całą trójkę brutalnie skatowano, po czym zabrano do pobliskiego Jaworzna i tam rozstrzelano. Zbrodni dokonano w odwecie za rzekome ostrzelanie niemieckich żołnierzy z wieży kościoła w Parzymiechach.
W międzyczasie Niemcy niemal doszczętnie zniszczyli wieś. Ludność mordowano, a zabudowania podpalano i obrzucano granatami. W pobliżu domu Antoniego Sobery rozstrzelano 27 osób, w tym jego rodziców, cztery siostry i siedmioro siostrzeńców (z całej rodziny ocalał jedynie Antoni oraz jego 4-letnia siostrzenica). Ponadto Józef Fajkowski i Jan Religa podawali, że na polach należących do gospodarzy Jezierskiego i Zgrzeblaka żołnierze niemieccy mieli zamordować kolejnych 21 osób, w tym wszystkich członków rodzin Jezierskich, Klusków, Kuopów, Lemaników i Pecynów.
Z zeznań złożonych przez Bronisławę Mirowską wynika, że pacyfikacją kierował niemiecki oficer, który urządził swoje polowe stanowisko dowodzenia w przydrożnym rowie. Mirowska zeznała, że gdy wraz z dziećmi doprowadzono ją do oficera, jeden z żołnierzy wziął jej rodzinę w obronę, tłumacząc, że „To tylko biedni, prości ludzie”. Dowódca miał jednak odpowiedzieć: „To jest polskie gówno. Rano wszystkich rozstrzelać”. Tej nocy Mirowska jeszcze dwa razy stawała przed oficerem, który za każdym razem powtarzał rozkaz rozstrzelania. Ostatecznie w panującym zamieszaniu udało jej się wymknąć wraz z dziećmi.
Z kolei 2 września grupę ok. 40 mieszkańców Parzymiech zaprowadzono do niemieckiego generała kwaterującego w lesie pod Raciszynem. Żołnierze oskarżyli zatrzymanych o prowadzenie ostrzału z kościelnej wieży. Generał nie dał jednak wiary twierdzeniom podkomendnych, w związku z czym spisano jedynie nazwiska zatrzymanych Polaków, a następnie odwieziono ich do pobliskiego Jaworzna. Nazwiska trzech mężczyzn wskazanych przez generała podkreślono czerwonym ołówkiem (nie wiadomo jednak, czy spotkały ich z tego powodu represje).
Masakra w Zimnowodzie.
Po wkroczeniu do Zimnowody niemieccy żołnierze zmusili Józefę Zygmunt, aby otworzyła drzwi do wszystkich domów i stodół we wschodniej części osady. Gdy to uczyniła została pobita i zastrzelona. Mimo iż ludność zachowywała się spokojnie, Niemcy przystąpili do pacyfikacji osady. Żołnierze szli od domu do domu systematycznie podpalając zabudowania. Wielu mieszkańców zastrzelono, rannych dobijano bagnetami lub kolbami karabinowymi. Między innymi na terenie gospodarstwa należącego do rodziny Nicponiów żołnierze zastrzelili czterech mężczyzn (Aleksego Nicponia, jego dwóch synów i zięcia), a sześcioro kobiet i dzieci zamknęli w piwnicy domu, który następnie podpalili. Cała szóstka w ostatniej chwili zdołała uciec z płonącego budynku. Niemcy zamordowali także gospodarza Gierczaka, jego ciężarną żonę, dwójkę dzieci i siostrzeńca. Świadkowie zeznawali, że dzieci zatłuczono na śmierć kolbami karabinów. Liczba ofiar byłaby zapewne większa, gdyby nie kilkukrotne interwencje poszczególnych niemieckich żołnierzy i oficerów. W ten sposób ocalała m.in. grupa ok. 25-100 mieszkańców Zimnowody, których zamierzano rozstrzelać z powodu strzału, jaki miał paść w kierunku niemieckich żołnierzy. Do masakry nie doszło, gdyż jeden z żołnierzy oznajmił, że feralny strzał został oddany przez Niemca.
Około 100 ocalałych mieszkańców Zimnowody podzielono na mniejsze grupy i rankiem 2 września wywieziono do Rzeszy. Niewiele brakowało, aby doszło wówczas do kolejnej masakry. Grupę ok. 30 Polaków prowadzono bowiem do pobliskiego Julianpola, gdy do maszerującej kolumny podjechała samochodami grupa żołnierzy należących do innego niemieckiego oddziału. Cywilów obrzucono obelgami, ustawiono w szeregu, po czym przygotowano karabiny maszynowe. Egzekucję powstrzymała w ostatniej chwili zdecydowana interwencja przejeżdżającego w pobliżu niemieckiego oficera. Polaków starał się także ochronić jeden z konwojentów, mimo iż rozwścieczeni żołnierze grozili mu śmiercią.
Ofiary.
Źródła podają rozbieżne informacje na temat liczby ofiar pacyfikacji Parzymiech. Świadkowie asystujący przy ekshumacjach szacowali liczbę zamordowanych na ok. 145-170, niektóre osoby mówiły nawet o 285 ofiarach. Na tej podstawie Barbara Bojarska uznała, że liczba ofiar pacyfikacji wyniosła ok. 150. Z kolei Józef Fajkowski i Jan Religa szacowali liczbę zamordowanych na 75. W gronie ofiar znaleźli się starcy, kobiety, małe dzieci, a nawet niemowlęta. Wieś doszczętnie spalono.
Mniejsze rozbieżności występują w odniesieniu do liczby ofiar pacyfikacji Zimnowody. Barbara Bojarska i Szymon Datner przyjmowali, że wyniosła ona 41. Jochen Böhler pisał o „około 40” ofiarach. Z kolei Józef Fajkowski i Jan Religa szacowali, że niemieccy żołnierze zamordowali w Zimnowodzie 39 osób – w tym 18 mężczyzn, 11 kobiet i 10 dzieci. Podobnie jak w przypadku Parzymiech, większość ofiar zginęła w domach podpalonych przy użyciu fosforu i granatów ręcznych. Wieś została niemal doszczętnie zniszczona, spalono ok. 127-128 zabudowań (ocaleć miały zaledwie trzy budynki).
Upamiętnienie.
W 1965 przy ul. Krzepickiej w Parzymiechach odsłonięto pomnik ku czci cywilnych ofiar II wojny światowej i okupacji, upamiętniający m.in. mieszkańców Parzymiech i Zimnowody zamordowanych w dniu 1 września 1939. Jest on nazywany popularnie „pomnikiem Niobe”, gdyż przedstawia sylwetkę klęczącej kobiety.

</doc>
<doc id="2916222" url="https://pl.wikipedia.org/wiki?curid=2916222" title="I liga seria A polska w piłce siatkowej kobiet (2003/2004)">
I liga seria A polska w piłce siatkowej kobiet (2003/2004)

I liga seria A polska w piłce siatkowej kobiet 2003/2004 - 68. edycja rozgrywek o mistrzostwo polski w piłce siatkowej kobiet.

</doc>
<doc id="2916224" url="https://pl.wikipedia.org/wiki?curid=2916224" title="Greenore">
Greenore

Greenore (irl. "An Grianfort") – nadmorska wieś w hrabstwie Louth w Irlandii.
Historia.
Na początku XIX wieku wybudowano tutaj latarnię morską.
W 1863 zezwolono na budowę portu i dworca. Port został wybudowany w 1867 roku, aby zapewnić połączenia do Heysham i Fleetwood. Od 1873 do 1951 roku istniał prom pomiędzy Greenore i Holyhead, a także z Greenore do Greencastle. Wieś zapewniała domy pracownikom portu i kolejarzom, a dworzec i hotel obsługiwał pasażerów na kolei i promu. Pierwotna linia kolejowa otwarto 1 maja 1873 r. i przebiegała ona od Dundalk do Greenore. W 1876 r. linia kolejowa została przedłużona do Newry. Dworzec kolejowy zamknięto 1 stycznia 1952 r. i został zastąpiony przez linię autobusową do Dundalk i Newry.
W 1964 r. w porcie rozwinęło się piractwo radiowe poprzez stację Radio Caroline.
Gospodarka.
W 2005 r. port w Greenore obsłużył statki o łącznym tonażu 649 000 ton.
"Greenore" to również nazwa irlandzkiej whiskey produkowana w pobliskiej destylarni Cooley Distillery.
Sport.
W 1896 r. powstał klub golfowy Golf Club Greenore.

</doc>
<doc id="2916227" url="https://pl.wikipedia.org/wiki?curid=2916227" title="Parafia Najświętszej Maryi Panny Królowej Świata w Węgrzynie">
Parafia Najświętszej Maryi Panny Królowej Świata w Węgrzynie

Parafia Najświętszej Maryi Panny Królowej Świata w Węgrzynie – jedna z 11 parafii rzymskokatolickich dekanatu radoszyckiego diecezji radomskiej.
Historia.
W 1955 ks. Jan Stępięń na polecenie biskupa Jana Kantego Lorka zwrócił się z prośbą do władz o zgodę na budowę kościoła w Węgrzynie. Wówczas władze tę prośbę odrzuciły. Pozwolenie na budowę świątyni otrzymał dopiero ks. Władysław Kateusz 5 maja 1957. Kościół pw. NMP Królowej Świata, według projektu arch. Józefa Jamroza, zbudowany został w latach 1958 - 1962 z inicjatywy ks. Władysława Kateusza, wikariusza parafii Radoszyce. Początkowo stanowił punkt dojazdowy, a potem ekspozyturę parafii macierzystej. Został poświęcony przez biskupa Piotra Gołębiowskiego w 1962. Konsekracji kościoła dokonał w 1976 biskup Walenty Wójcik. Parafia została założona 1 maja 1981 przez biskupa Edwarda Materskiego. W latach 2012 - 2014 zbudowano przy świątyni dom parafialny. Kościół jest zbudowany z cegły i z miejscowego czerwonego piaskowca.
Zasięg parafii.
Do parafii należą wierni z następujących miejscowości: Górniki, Grębosze, Kaliga, Łysów, Mularzów, Nalewajków, Węrzyn i Wyrębów. 

</doc>
<doc id="2916230" url="https://pl.wikipedia.org/wiki?curid=2916230" title="Pomnik myśliwca BI-1 w Jekaterynburgu">
Pomnik myśliwca BI-1 w Jekaterynburgu

Pomnik myśliwca BI-1 w Jekaterynburgu (ros. Памятник самолёту БИ-1) – znajdujący się w Jekaterynburgu, w obwodzie swierdłowskim, pomnik przedstawiający radziecki doświadczalny samolot myśliwski BI-1. Wzniesiony w 1973 roku przy jekaterynburskim lotnisku Kolcowo.
Historia i charakterystyka.
Po wybuchu II wojny światowej i ataku Niemiec na ZSRR w 1941 roku sowieccy naukowcy zintensyfikowali prace nad samolotami myśliwskimi. Testy eksperymentalnego myśliwca BI-1 prowadzone były m.in. w jednym z lotniczych instytutów badawczych, zlokalizowanych na terenie dzisiejszego portu lotniczego w Jekaterynburgu. 15 maja 1942 roku pilot Grigorij Bachcziwandży odbył udany lot testowy myśliwcem BI-1. 27 marca 1943 roku, w czasie kolejnej fazy testów, doszło do katastrofy myśliwca, w wyniku której Bachcziwandży zginął. Został pochowany około 10 kilometrów od miejsca swej tragicznej śmierci. W 1962 roku postanowiono upamiętnić pilota (pośmiertnie odznaczonego honorowym tytułem Bohatera Związku Radzieckiego) i samolot. 
Pomnik został wzniesiony w kwietniu 1973 roku. Znajduje się on na placu imienia Bachcziwandżiego, przy parkingu, nieopodal głównego wejścia do jekaterynburskiego portu lotniczego. Obok ustawiono płytę z inskrypcją poświęconą myśliwcowi oraz upamiętniającą osobę pilota, a na terenie lotniska umieszczono także jego popiersie. Na specjalnym pochylonym słupie umieszczony został naturalnych rozmiarów model myśliwca BI-1. Jest on barwy białej i ustawiono go w taki sposób by sprawiał wrażenie wznoszącego się w powietrze. 15 maja, w rocznicę udanego testu, pod pomnikiem odbywają się uroczystości upamiętniające samolot myśliwski BI-1 i jego pilota, Grigorija Bachcziwandżiego.

</doc>
<doc id="2916231" url="https://pl.wikipedia.org/wiki?curid=2916231" title="Kagen no Tsuki">
Kagen no Tsuki

 – shōjo-manga autorstwa Ai Yazawy, która ukazywała się pierwotnie na łamach magazynu "Ribon" wydawnictwa Shūeisha. W 2004 roku na podstawie mangi wyprodukowano pełnometrażowy film live action.
W latach 2012-2013 manga ukazała się w Polsce nakładem wydawnictwa Waneko.
Opis fabuły.
Siedemnastoletnia Mizuki Mochizuki nie miała łatwego życia. Śmierć matki, nowa partnerka ojca, przyrodnia siostra oraz kolejna zdrada chłopaka sprawiają, że decyduje się podążać za przypadkowo poznanym mężczyzną, obcokrajowcem Adamem. W dniu, w którym mają razem wyjechać, Mizuki zostaje potrącona przez samochód. Adam znika i jedynymi, którzy mogą pomóc Mizuki jest czwórka dzieci z piątej klasy podstawówki. Coraz bardziej zagłębiając się w sprawę dziewczyny, dzieciaki odkrywają wiele rzeczy z przeszłości Adama i Mizuki. 

</doc>
<doc id="2916236" url="https://pl.wikipedia.org/wiki?curid=2916236" title="Sos szodon">
Sos szodon



</doc>
<doc id="2916244" url="https://pl.wikipedia.org/wiki?curid=2916244" title="Meden buk">
Meden buk

Meden buk (bułg. "Меден бук") – wieś w południowej Bułgarii, w obwodzie Chaskowo, gminie Iwajłowgrad. W pobliżu meandrującej tu Białej rzeki. Według danych Narodowego Instytutu Statystycznego, 31 grudnia 2011 roku wieś liczyła 42 mieszkańców.

</doc>
<doc id="2916245" url="https://pl.wikipedia.org/wiki?curid=2916245" title="Inspektor Gadżet 2">
Inspektor Gadżet 2

Inspektor Gadżet 2 () – amerykańska komedia przygodowa z 2003 roku w reżyserii Alexa Zamma. Wyprodukowany przez Walt Disney Pictures. Kontynuacja filmu "Inspektor Gadżet" z 1999 roku.
Fabuła.
Szefowie policji w Riverton chcą zastąpić Inspektora Gadżeta (French Stewart) wielofunkcyjnym robotem wyglądającym jak kobieta. Tymczasem Klauf (Tony Martin) ucieka z więzienia i planuje przestępstwo stulecia. Chce ukraść złoto warte 5 bilionów dolarów. Tylko Gadżet może go powstrzymać.

</doc>
<doc id="2916246" url="https://pl.wikipedia.org/wiki?curid=2916246" title="Nowa liwada">
Nowa liwada

Nowa liwada (bułg. "Нова ливада") – wieś w południowej Bułgarii, w obwodzie Chaskowo, gminie Iwajłowgrad. Według danych Narodowego Instytutu Statystycznego, 31 grudnia 2011 roku wieś liczyła 20 mieszkańców.

</doc>
<doc id="2916248" url="https://pl.wikipedia.org/wiki?curid=2916248" title="Mario Aurelio Poli">
Mario Aurelio Poli

Mario Aurelio Poli (ur. 29 listopada 1947 w Buenos Aires) – argentyński duchowny rzymskokatolicki, biskup pomocniczy Buenos Aires w latach 2002–2013, biskup diecezjalny Santa Rosa w latach 2008–2013, arcybiskup metropolita Buenos Aires i tym samym prymas Argentyny od 2013, kardynał prezbiter od 2014, zastępca przewodniczącego Konferencji Episkopatu Argentyny od 2014.
Życiorys.
Święcenia kapłańskie otrzymał 25 listopada 1978 z rąk arcybiskupa Buenos Aires, kardynała Juana Carlosa Aramburu. Inkardynowany do tejże archidiecezji, był początkowo wikariuszem parafii św. Kajetana, zaś w 1980 został przełożonym miejscowego seminarium (w późniejszych latach pracował w nim jako ekonom i prefekt studiów). W tym samym roku rozpoczął wykłady z historii Kościoła na Papieskim Uniwersytecie Katolickim Argentyny. W 1992 został dyrektorem Instytutu Powołaniowego działającego przy archidiecezjalnym seminarium.
Episkopat.
8 lutego 2002 papież Jan Paweł II mianował go biskupem pomocniczym archidiecezji Buenos Aires, ze stolicą tytularną "Abidda". Sakry biskupiej udzielił mu 20 kwietnia 2002 ówczesny arcybiskup Buenos Aires – kard. Jorge Bergoglio.
24 czerwca 2008 został mianowany biskupem diecezji Santa Rosa. Kanoniczne objęcie urzędu nastąpiło 30 sierpnia 2008.
28 marca 2013 papież Franciszek mianował go arcybiskupem Buenos Aires. Ingres odbył się 20 kwietnia 2013. 4 maja 2013 otrzymał ponadto nominację na ordynariusza argentyńskich wiernych obrządków wschodnich. Paliusz otrzymał z rąk papieża Franciszka w dniu 29 czerwca 2013.
12 stycznia 2014 podczas modlitwy Anioł Pański papież Franciszek ogłosił jego nominację kardynalską. Na konsystorzu 22 lutego 2014 został kreowany kardynałem prezbiterem.
11 listopada 2014 został wybrany zastępcą przewodniczącego Konferencji Episkopatu Argentyny.

</doc>
<doc id="2916250" url="https://pl.wikipedia.org/wiki?curid=2916250" title="Franciszek Rerutkiewicz">
Franciszek Rerutkiewicz

Franciszek Rerutkiewicz (ur. 1886 w Stanisławowie, zm. 1920 w Zakopanem) – polski malarz i grafik.
Studiował w Akademii Sztuk Pięknych w Krakowie w pracowni Józefa Pankiewicza, a następnie wyjechał do Paryża, gdzie przebywał do 1918. Okres paryski uważa się za najistotniejszy w krótkim życiu artysty, intensywnie tworzył, uczestniczył w odbywających się w Paryżu wystawach polskich twórców, wystawach organizowanych przez Towarzystwo Artystów Polskich oraz imprezach charytatywnych, z których dochód był przeznaczany na pomoc polskim inwalidom we Francji. Mieszkając w Paryżu nie zaprzestawał kontaktów z polskim środowiskiem artystycznym, jego prace brały udział w organizowanych w Krakowie w 1917 i 1918 wystawach ekspresjonistów. Po powrocie do ojczyzny osiadł w Zakopanem, uczestniczył w wystawach twórczości artystycznej. Zmarł w wieku 34 lat.
W twórczości Franciszka Rerutkiewicza daje się zauważyć wpływ jego pierwszego mistrza, Józefa Pankiewicza. Artysta tworzył pejzaże, kompozycje figuralne oraz martwe natury. Przez pewien czas próbował tworzyć drzeworyty, ale zarzucił prace na rzecz malarstwa.

</doc>
<doc id="2916252" url="https://pl.wikipedia.org/wiki?curid=2916252" title="I liga seria A polska w piłce siatkowej kobiet (2004/2005)">
I liga seria A polska w piłce siatkowej kobiet (2004/2005)

I liga seria A polska w piłce siatkowej kobiet 2004/2005 - 69. edycja rozgrywek o mistrzostwo polski w piłce siatkowej kobiet.
Ostatni sezon, w którym rozgrywkami najwyższej klasy ligowej żeńskiej siatkówki zarządzał PZPS.
Rozgrywki.
Play-off.
II runda.
Mecze o miejsca 1-4
Mecze o miejsca 5-8
III runda.
 Mecze o 7. miejsce 
 Mecze o 5. miejsce 

</doc>
<doc id="2916257" url="https://pl.wikipedia.org/wiki?curid=2916257" title="Mysłowscy herbu Rawicz">
Mysłowscy herbu Rawicz

Mysłowscy herbu Rawicz – starodawny ród polski, cytowany jest w aktach urzędowych nieprzerwanie od 1506 r.
Rodzina pochodzi  ze szlachty z Podlasia, z ziemi Łukowskiej, osiadła w majątkach Mysłów, Wola Mysłowska, Domaszewnica i innych na prawym brzegu Wisły.  
Od wsi Mysłowa przyjęli nazwisko. Ponoć przedtem (wedle heraldyków) zwali się Morawcami.  
Część Mysłowskich przesiedliła się na lewy brzeg Wisły (woj. kieleckie) - mieszkali w Gródku, Zawadzie, Policznej.
Część osiedliła się na Rusi Czerwonej, gdzie posiadali między innymi dobra Koropiec w powiecie buczackim oraz Zwiniacz w pow. czortkowskim.
Przedstawiciele.
Gałąź Ruś – Czerwona (Galicja).
Koropiec.
Antoni był także zapamiętałym miłośnikiem i hodowcą koni wyścigowych oraz protektorem Juliusza Kossaka, Antoni z Juliuszem, który często w Koropcu malowa, podróżowali razem w celu zakupu koni.

</doc>
<doc id="2916260" url="https://pl.wikipedia.org/wiki?curid=2916260" title="Indyjski koń wojskowy">
Indyjski koń wojskowy

Indyjski koń wojskowy – rasa koni, która rozwinęła się w stadninach należących do armii w Indiach, w celu zapewnienia wierzchowców do kawalerii. U jej postaw leżą krzyżówki miejscowych koni kathiawari z australijskim Walerem, wzbogaconym krwią folblutów i koni czystej krwi arabskiej. Zwierzęta te cechuje duża wytrzymałość i odporność na trudne warunki (w Indiach panuje surowy klimat, jest tam mało trawy) oraz spokojny charakter.
Obecnie konie indyjskie są hodowane w wojskowym centrum uzupełnień w Saharanpur oraz w wojskowej stadninie Babugarh i wykorzystywane przez siły policyjne, szczególnie na terenach podmiejskich. Coraz większa liczba tych zwierząt jest wykorzystywana w klubach jeździeckich.
Jeśli chodzi o budowę ciała, rasę cechuje szlachetność i solidność. Atrakcyjny wygląd ewidentnie wskazuje na wpływ pełnej krwi angielskiej; natomiast uszy, które czasem skierowane są ku sobie, są oznaką obecności genów odziedziczonych po kathiawari.

</doc>
<doc id="2916262" url="https://pl.wikipedia.org/wiki?curid=2916262" title="José Lázaro Galdiano">
José Lázaro Galdiano

José Lázaro Galdiano (ur. 30 stycznia 1862 w Beire, zm. 1 grudnia 1947 w Madrycie) – hiszpański kolekcjoner sztuki, finansista, mecenas i bibliofil. W testamencie przekazał swoją kolekcję sztuki państwu, obecnie można ją oglądać w Museo Lázaro Galdiano w Madrycie.
Był członkiem stołecznej instytucji kulturalnej "Ateneo de Madrid". W latach 1912–1918 był aktywnym członkiem patronatu Prado, w ramach którego prowadził istotną działalność w obronie muzeum. Jego postać wyróżnia się wśród obrońców hiszpańskiego dziedzictwa artystycznego, gdyż skupiał się na odzyskiwaniu dzieł, które wywieziono z Hiszpanii i stanowczo zwalczał grabieże. Starał się o członkostwo Królewskiej Akademii Sztuk Pięknych św. Ferdynanda w Madrycie, jednak jego kandydatura została odrzucona.
W 1888 roku osiedlił się w Madrycie, gdzie początkowo mieszkał przy "Cuesta de Santo Domingo", w domu, który wkrótce stał się muzeum. W 1903 roku ożenił się z Paulą Florido y Toledo (Argentyna, 1856 - Madryt, 1932), która wcześniej trzykrotnie owdowiała. Paula podzielała kolekcjonerską pasję męża, wspomagając go swoją wiedzą o międzynarodowym rynku sztuki. Pokaźna fortuna małżonków pozwoliła im na wybudowanie neorenesansowego pałacyku Parque Florido, który stał się siedzibą ich rosnącej kolekcji sztuki.
Po śmierci żony w 1932 roku poprzedzonej śmiercią jego dwóch pasierbów, Galdiano wycofał się z życia publicznego, ale dalej powiększał swoją kolekcję sztuki. Lata wojny domowej w Hiszpanii spędził w Paryżu, a następnie w Nowym Jorku, gdzie nabywał kolejne dzieła. Po zakończeniu wojny wrócił do Madrytu, gdzie zmarł w 1947 roku. Przekazał swoją spuściznę państwu; w ten sposób powstała fundacja nosząca jego nazwisko – "Fundación Lázaro Galdiano". W 1951 roku otwarto muzeum jego imienia, mieszczące się w pałacyku Parque Florido przy ulicy Serrrano, w którym można oglądać prace m.in. Boscha, Velazqueza, Murilla, Goi, El Greca i Zurbarana.

</doc>
<doc id="2916263" url="https://pl.wikipedia.org/wiki?curid=2916263" title="Borzysław (powiat kamieński)">
Borzysław (powiat kamieński)

Borzysław – kolonia w Polsce położona w województwie zachodniopomorskim, w powiecie kamieńskim, w gminie Kamień Pomorski.
W latach 1975–1998 miejscowość administracyjnie należała do województwa szczecińskiego.
W miejscowości znajduje się park dworski z 2. połowy XIX wieku, wpisany 27 września 1983 roku do rejestru zabytków.
Zobacz też: Borzysław

</doc>
<doc id="2916264" url="https://pl.wikipedia.org/wiki?curid=2916264" title="Rzewnówko">
Rzewnówko

Rzewnówko – kolonia w Polsce położona w województwie zachodniopomorskim, w powiecie kamieńskim, w gminie Kamień Pomorski.
W latach 1975–1998 miejscowość administracyjnie należała do województwa szczecińskiego.

</doc>
<doc id="2916265" url="https://pl.wikipedia.org/wiki?curid=2916265" title="European Vertical Reference System">
European Vertical Reference System



</doc>
<doc id="2916266" url="https://pl.wikipedia.org/wiki?curid=2916266" title="Mnichowy Przechód">
Mnichowy Przechód

Mnichowy Przechód (ok. 1590 m) – przełączka w Mnichowej Grani w Dolinie Małej Łąki w polskich Tatrach Zachodnich. Znajduje się pomiędzy Mnichem Małołąckim (ok. 1600 m) a pierwszą, najniższą z czterech turniczek zwanych Mniszkami Małołąckimi. Mnichowy Przechód jest jedynym łatwo dostępnym miejscem w tej grani. Najłatwiejsze wejście na tę przełączkę prowadzi od północnej strony, z żółtego szlaku turystycznego prowadzącego z Wielkiej Polany na Kondracką Przełęcz. Na północną stronę opada z Mnichowego Przechodu bardzo stromy, skalisto-trawiasty żlebek, wejście na przełączkę nie prowadzi jednak nim, lecz innym, niewielkim żlebkiem po wschodniej stronie pierwszego Mniszka. Można też wejść z południowej strony, z Niżniej Świstówki, przez Żleb Poszukiwaczy Jaskiń. To przejście jest trudniejsze; trzeba pokonać pierwszy próg tego żlebu (II stopień skali trudności UIAA), później skalisto-trawiaste urwisko (I stopień trudności).
Mnichowy Przechód jest jedynym miejscem, z którego bez problemu można wyjść na Mnicha, na wszystkie pozostałe strony opada on pionowymi, a nawet przewieszonymi ścianami. Jest to jednak teren zamknięty dla turystów i taterników (obszar ochrony ścisłej Wantule, Wyżnia Mała Łąka).

</doc>
